<?xml version="1.0" ?>
<cesDoc version="4">
	<cesHeader version="2">
		<fileDesc>
			<titleStmt>
				<h.title>
					Bible(WAL)
				</h.title>
				<respStmt>
					<respType>
						Constructed in accordance to CES standards.
					</respType>
					<respName>
						Christos Christodoulopoulos
					</respName>
				</respStmt>
			</titleStmt>
			<extent>
				<wordCount>
					126840
				</wordCount>
				<byteCount units="bytes">
					1365755
				</byteCount>
			</extent>
			<publicationStmt>
				<distributor>
					GospelGo
				</distributor>
				<eAddress>
					http://gospelgo.com/
				</eAddress>
				<availability>
					free
				</availability>
			</publicationStmt>
			<sourceDesc/>
		</fileDesc>
		<encodingDesc>
			<projectDesc>
				This is a part of multi-lingual corpus of the bible.
			</projectDesc>
			<editorialDesc>
				<conformance level="1">
					Corpus Encoding Standard, Version 2.0
				</conformance>
				<correction method="silent" status="medium"/>
				<segmentation>
					Marked up to the level of chapter and verse.
				</segmentation>
			</editorialDesc>
			<tagsDecl/>
		</encodingDesc>
		<profileDesc>
			<langUsage>
				<language id="wa" iso639="wal">
					Wolaytta
				</language>
			</langUsage>
			<wsdUsage>
				<writingSystem id="utf-8"/>
			</wsdUsage>
		</profileDesc>
	</cesHeader>
	<text>
		<body id="Bible" lang="wa">
			<div id="b.MAT" type="book">
				<div id="b.MAT.1" type="chapter">
					<seg id="b.MAT.1.1" type="verse">
						Hagee Daawita zarenne Abrahaama zare gidida Yesuus Kiristtoosa yeletaa yootiya maxaafaa.
					</seg>
					<seg id="b.MAT.1.2" type="verse">
						Abrahaami Yisaaqa yeliis; Yisaaqi Yaaqooba yeliis; Yaaqoobi Yihudaanne a ishantta yeliis.
					</seg>
					<seg id="b.MAT.1.3" type="verse">
						Yihudai Ti7imaaro giyo maccaaseeppe Paareesanne Zaraaha yeliis; Paareesi Hexiroona yeliis; Hexirooni Raama yeliis.
					</seg>
					<seg id="b.MAT.1.4" type="verse">
						Raami Aminadaaba yeliis; Aminadaabi Na7asoona yeliis; Na7asooni Solomona yeliis.
					</seg>
					<seg id="b.MAT.1.5" type="verse">
						Solomoni Ra7aabo giyo maccaaseeppe Boo7eeza yeliis; Boo7eezi Uruto giyo maccaaseeppe Yobeeda yeliis; Yobeedi Isseya yeliis.
					</seg>
					<seg id="b.MAT.1.6" type="verse">
						Isseyi Kawuwaa Daawita yeliis. Kawoi Daawiti Solomona yeliis. Solomona aayyiyaa koiro Ooriyoona giyoogaa machchiyo.
					</seg>
					<seg id="b.MAT.1.7" type="verse">
						Solomoni Robi7aama yeliis; Robi7aami Abiiya yeliis; Abiiyi Asaafa yeliis.
					</seg>
					<seg id="b.MAT.1.8" type="verse">
						Asaafi Yoosaafixa yeliis; Yoosaafixi Yoraama yeliis; Yoraami Ooziyaana yeliis.
					</seg>
					<seg id="b.MAT.1.9" type="verse">
						Ooziyaani Yo7aataama yeliis; Yo7aataami Akaaza yeliis; Akaazi Hizqqiyaasa yeliis.
					</seg>
					<seg id="b.MAT.1.10" type="verse">
						Hizqqiyaasi Minaasa yeliis; Minaasee Amoona yeliis; Amooni Yoosiyaasa yeliis.
					</seg>
					<seg id="b.MAT.1.11" type="verse">
						Israa7eela asai omoodettidi, Baabiloone biitti biido wode, Yoosiyaasi Yo7aakiinanne a ishantta yeliis.
					</seg>
					<seg id="b.MAT.1.12" type="verse">
						Asai omoodetti Baabiloone biitti biidoogaappe guyyiyan, Yo7aakiini Salaatiyaala yeliis; Salaatiyaali Zarubaabeela yeliis.
					</seg>
					<seg id="b.MAT.1.13" type="verse">
						Zarubaabeeli Abiyuuda yeliis; Abiyuudi Eliyaaqiima yeliis; Eliyaaqiimi Azoora yeliis.
					</seg>
					<seg id="b.MAT.1.14" type="verse">
						Azoori Xaadooqa yeliis; Xaadooqi Akiima yeliis; Akiimi Eliyuuda yeliis.
					</seg>
					<seg id="b.MAT.1.15" type="verse">
						Eliyuudi El77aazara yeliis; El77aazari Maataana yeliis; Maataani Yaaqooba yeliis.
					</seg>
					<seg id="b.MAT.1.16" type="verse">
						Yaaqoobi Kiristtoosa giyo Yesuusa yelida Mairaami azinaa Yooseefa yeliis.
					</seg>
					<seg id="b.MAT.1.17" type="verse">
						Hegaa gishshau, zare ubbai Abrahaamappe Daawita gakkanaassi tammanne oidda; Daawitappe doommidi, asai Baabiloone biitti omoodettidi biido wode gakkanaassi tammanne oidda; asai Baabiloone biitti omoodettidi biido wodeppe Kiristtoosi yelettido wodiyaa gakkanaassi tammanne oidda.
					</seg>
					<seg id="b.MAT.1.18" type="verse">
						Yesuus Kiristtoosa yeletai hagaa mala; a aayyiyaa Mairaama Yooseefayyo giigaasu; a he wode Yooseefaara gaittennan de7aidda, Geeshsha Ayyaanau shahaaraasu.
					</seg>
					<seg id="b.MAT.1.19" type="verse">
						O giigissi wottida Yooseefi, xillo asa gididaagee, o kaushshanau koyibeenna; ibaa qonccissennan o aggi bayanau qoppiis.
					</seg>
					<seg id="b.MAT.1.20" type="verse">
						SHin i hegaa qoppishin, Godaa kiitanchchai aimuwan aara gaittidi, “Daawita na7au Yooseefaa, Mairaama Geeshsha Ayyaanau shahaarido gishshau, o ekkanaagaa yayyoppa.
					</seg>
					<seg id="b.MAT.1.21" type="verse">
						Attuma na7a a yelana; qassi neeni Yesuusa gaada a sunttana; aissi giikko, i ba asaa eta nagaraappe ashshana” yaagiis.
					</seg>
					<seg id="b.MAT.1.22" type="verse">
						Qassi Godai hananabaa yootiyaagaa baggaara, “Geela7iyaa shahaarada na7aa yelana; a sunttai Amaanu7eela geetettana” giidoogee polettana mala, hagee ubbai haniis; “Amaanu7eela” giyoogee “Xoossai nunaara de7ees” giyoogaa.
					</seg>
					<seg id="b.MAT.1.24" type="verse">
						Yooseefi xiskkuwaappe beegottidi, Godaa kiitanchchai bana azazidoogaadan, Mairaamo efiis.
					</seg>
					<seg id="b.MAT.1.25" type="verse">
						SHin ba baira na7aa a yelana gakkanaassi o bochchibeenna; qassi na7aa Yesuusa giidi sunttiis.
					</seg>
				</div>
				<div id="b.MAT.2" type="chapter">
					<seg id="b.MAT.2.1" type="verse">
						Yesuusi Yihudaa biittan Beetaliheeme giyo kataman Heeroodisi kawotidi de7iyo wode yelettiis; hegaappe guyyiyan, xoolinttiyaa paidiya asati arshsho baggappe Yerusalaame yiidi,
					</seg>
					<seg id="b.MAT.2.2" type="verse">
						“Aihuda kawo gidanau yelettida na7ai awan de7ii? Aissi giikko, nuuni arshsho baggaara kiyida a xoolinttiyaa be7idi, ayyo goinnanau yiida” yaagidi oichchidosona.
					</seg>
					<seg id="b.MAT.2.3" type="verse">
						Kawoi Heeroodisi, hegaa siyidi dagammiis; Yerusalaamen de7iya asai ubbaikka dagammiis.
					</seg>
					<seg id="b.MAT.2.4" type="verse">
						Heeroodisi qeese halaqata ubbatanne higgiyaa tamaarissiyaageeta xeesidi, “Kiristtoosi awan yelettanddeeshsha?” yaagidi oichchiis.
					</seg>
					<seg id="b.MAT.2.5" type="verse">
						Oichchin eti zaaridi, “Yihudaa biittan Beetaliheeme kataman yelettana. Hananabaa yootiyaagee, 'Yihudaa biittan de7iya Beetaliheemee, neeni Yihudaa biittaa haariyaageetuppe ainne laafakka. Aissi giikko, ta asaa, Israa7eela haariyaagee neeppe kiyana' giidi xaafiis” yaagidosona.
					</seg>
					<seg id="b.MAT.2.7" type="verse">
						Hegaappe guyyiyan, Heeroodisi arshsho baggappe yiida asata geeman xeesidi, xoolinttee etau beettido wodiyaa etappe geeshshidi eriis.
					</seg>
					<seg id="b.MAT.2.8" type="verse">
						Yaatidi Beetaliheeme eta yeddiiddi, “Biidi na7aa mintti koyite; a demmido wode taanikka baada ayyo goinnanaadan, tana erissite” yaagiis.
					</seg>
					<seg id="b.MAT.2.9" type="verse">
						Eti kawoi giidoogaa siyidi biidosona; biiddi ogiyan arshsho baggaara eti kase be7ido xoolinttiyaa be7idosona; he xoolinttee na7ai de7iyoosaa gakkidi eqqana gakkanaassi, eta kaalettiis.
					</seg>
					<seg id="b.MAT.2.10" type="verse">
						Eti he xoolinttiyaa be7ido wode, zawai bainna daro ufaissaa ufaittidosona.
					</seg>
					<seg id="b.MAT.2.11" type="verse">
						Soo gelidi, na7ai ba aayee Mairaamiira de7iyaagaa be7idosona; gulbbatidi ayyo goinnidosona; hegaappe guyyiyan, bantta saaxiniyaa dooyidi, worqqaa, ixaanaanne karbbiyaa ayyo immidosona.
					</seg>
					<seg id="b.MAT.2.12" type="verse">
						Eti Heeroodisakko simmenna mala, Xoossai aimuwan eta, “Inttena erite” gin hara ogiyaara bantta dere simmidosona.
					</seg>
					<seg id="b.MAT.2.13" type="verse">
						Eti biidoogaappe guyyiyan, Godaa kiitanchchai aimuwan Yooseefayyo beettidi, “Heeroodisi na7aa woranau koyiyo gishshau, denddada na7aanne na7aa aayyiyo ekkada Gibxxe biitti baqata; taani neeyyo odana gakkanaassi, yan uttaashsha” yaagiis.
					</seg>
					<seg id="b.MAT.2.14" type="verse">
						Yaagin Yooseefi qammi denddidi, na7aanne na7aa aayyiyo ekkidi, Gibxxe biitti biis; Godai hananabaa yootiyaagaa baggaara, “Taani ta na7aa Gibxxe biittaappe xeesaas” giidoogee polettana mala, Heeroodisi haiqqana gakkanaassikka i yan de7iis.
					</seg>
					<seg id="b.MAT.2.16" type="verse">
						Hegaappe guyyiyan, Heeroodisi arshsho baggappe yiidaageeti bana cimmidoogaa erido wode, daro hanqqettiis; hanqqettidi xoolinttee kase beettido wodiyaabaa etappe siyidoogaadankka, wotaaddarata yeddidi, Beetaliheemeeninne Beetaliheeme heeran de7iya naa77u laitta attuma naatanne qassi naa77u laittappe guuxxiya attuma naata ubbaa worissiis.
					</seg>
					<seg id="b.MAT.2.17" type="verse">
						Hananabaa yootiya Ermmaasi, “Yeehoinne zilaassai Raama giyo kataman siyettiis; Raaheela ba naatuyyo yeekkausu. Eti haiqqiichchido gishshau, agga gin, aggennan ixxaasu” giidi haasayidoogee polettiis.
					</seg>
					<seg id="b.MAT.2.19" type="verse">
						SHin Heeroodisi haiqqidoogaappe guyyiyan, Godaa kiitanchchai Gibxxe biittan de7iya Yooseefayyo aimuwan beettidi
					</seg>
					<seg id="b.MAT.2.20" type="verse">
						a, “Dendda; na7aanne na7aa aayyiyo ekkada, Israa7eela biitti simma; aissi giikko, na7aa woranau koyiyaageeti haiqqiichchidosona” yaagiis.
					</seg>
					<seg id="b.MAT.2.21" type="verse">
						Yaagin Yooseefi denddidi, na7aanne na7aa aayyiyo ekkidi, Israa7eela simmiis.
					</seg>
					<seg id="b.MAT.2.22" type="verse">
						SHin Yooseefi Arkkelawoosi ba aawaa Heeroodisa sohuwan Yihudaa biittan kawotidoogaa siyido wode, yaa baanau yayyiis; Xoossai ayyo aimuwan yootin, Galiila biitti biis.
					</seg>
					<seg id="b.MAT.2.23" type="verse">
						Hananabaa yootiyaageeti, “Asai a, 'Naazireeta asa' giidi Xeesana” giidoogee polettana mala, Naazireeta giyo katamaa biidi de7iis.
					</seg>
				</div>
				<div id="b.MAT.3" type="chapter">
					<seg id="b.MAT.3.1" type="verse">
						He wode Xammaqiya Yohaannisi asaa, “Saluwaa kawotettai matattido gishshau, intte nagaraappe simmite” yaagiiddi, Yihudaa Bazzuwan yootiiddi yiis.
					</seg>
					<seg id="b.MAT.3.3" type="verse">
						Aissi giikko, hananabaa yootiya Isiyaasi, Yohaannisabaa yootiiddi, “Issoi bazzon ba qaalaa xoqqu oottidi, 'Godaa ogiyaa giigissite. I hemettana loossuwaakka ayyo sitti oottite' giis” yaagiis.
					</seg>
					<seg id="b.MAT.3.4" type="verse">
						Yohaannisau gaameelaa ikisiyan dadettida afalai de7ees; qassi ba xeessan dafuwaa gixxees; i miyo qumaikka boolenne degeera eessa.
					</seg>
					<seg id="b.MAT.3.5" type="verse">
						Asai he wode Yerusalaameppe, Yihudaa biitta ubbasaappenne Yorddaanoosa giyo shaafaa heeran de7iya biitta ubbaappe akko yees.
					</seg>
					<seg id="b.MAT.3.6" type="verse">
						Yiidi ba nagaraa paaxin, Yorddaanoosa giyo shaafan asaa xammaqiis.
					</seg>
					<seg id="b.MAT.3.7" type="verse">
						SHin Yohaannisi daro Parisaawetinne Saaduqaaweti xammaqettanau baakko yiyaageeta be7idi, eta hagaadan yaagiis; “Ha shooshshatoo, Xoossaa hanqqoi yaana haniyaagaappe baqatana mala, intteyyo oonee odidai?
					</seg>
					<seg id="b.MAT.3.8" type="verse">
						Simmi intte intte nagaraappe simmidoogaa erissiyaabaa oottite.
					</seg>
					<seg id="b.MAT.3.9" type="verse">
						Intte intte wozanan, 'Abrahaami nu aawaa' giidi qoppoppite. Aissi giikko, taani inttessi yootais; Xoossai ha shuchchata Abrahaamassi na7a kessanaukka danddayees.
					</seg>
					<seg id="b.MAT.3.10" type="verse">
						Beexee mittaa xaphuwan qanxxanau giigi uttiis; lo77o aifiyaa aifenna mitta ubbai qanxxettidi, taman yegettana.
					</seg>
					<seg id="b.MAT.3.11" type="verse">
						“Intte intte nagaraappe simmidoogaa erissanau, taani inttena haattan xammaqais; shin taappe guyyeera yiyaagee, inttena Geeshsha Ayyaanaaninne taman xammaqana. I taappe daro minnees; taani harai atto a caammaa tookkanaukka bessikke.
					</seg>
					<seg id="b.MAT.3.12" type="verse">
						A kushiyan kattaa suraggiyo laidai de7ees. Kattaa qoxxiyo audiyaa keehi geeshshees; ba gisttiyaa gootaran qolana; shin dalaa to77enna taman xuuggana” yaagiis.
					</seg>
					<seg id="b.MAT.3.13" type="verse">
						Yesuusi he wode Yohaannisan xammaqettanau, Galiilappe Yorddaanoosa giyo shaafaa akko biis.
					</seg>
					<seg id="b.MAT.3.14" type="verse">
						SHin Yohaannisi a, “Taani nenan xammaqettanau koyiyo wode neeni taakko yai?” yaagidi, a qofaa laammanau koyiis.
					</seg>
					<seg id="b.MAT.3.15" type="verse">
						SHin Yesuusi zaaridi a, “Nuuni xillotetta ooso ubbaa hagaadan polanau bessiyo gishshau, ha77i tau eeno ga” yaagiis. Yaagin Yohaannisi au eeno giis.
					</seg>
					<seg id="b.MAT.3.16" type="verse">
						Yesuusi xammaqettidoogaappe guyyiyan, sohuwaara haattaappe kiyiis; saloi dooyettin, Xoossaa Ayyaanai haraphphedan yiishiininne ba bolli wodhdhishin be7iis;
					</seg>
					<seg id="b.MAT.3.17" type="verse">
						qassi saluwaappe, “Taani siiqiyo ta Na7ai, tana ufaissiyaagee hagaa” yaagiya qaalai yiis.
					</seg>
				</div>
				<div id="b.MAT.4" type="chapter">
					<seg id="b.MAT.4.1" type="verse">
						Hegaappe guyyiyan, xalahe halaqai Yesuusa paaccana mala, Geeshsha Ayyaanai bazzo Yesuusa efiis.
					</seg>
					<seg id="b.MAT.4.2" type="verse">
						Efin Yesuusi oitamu gallassaanne oitamu qammaa xoomidoogaappe guyyiyan namisettiis.
					</seg>
					<seg id="b.MAT.4.3" type="verse">
						Xalahe halaqai yiidi a, “Neeni Xoossaa Na7a gidikko, ane ha shuchchati oitta gidana mala azaza” yaagiis.
					</seg>
					<seg id="b.MAT.4.4" type="verse">
						SHin Yesuusi zaaridi, “Xoossaa maxaafai, 'Asi Xoossai haasayiyo qaala ubban de7anaappe attin, oitta xalaalan de7enna' yaagees” yaagiis.
					</seg>
					<seg id="b.MAT.4.5" type="verse">
						Hegaappe guyyiyan, xalahe halaqai Yesuusa geeshsha katamaa efiidi, Beeta Maqidasiyaa xeeraa kessidi,
					</seg>
					<seg id="b.MAT.4.6" type="verse">
						“Neeni Xoossaa Na7aa gidikko, ane duge guppa. Aissi giikko, Xoossaa maxaafai, 'Xoossai ba kiitanchchata neeyyo azazana' qassi 'Eti ne tohoi shuchchan xubettenna mala, bantta kushiyan nena denttana' yaagees” yaagiis.
					</seg>
					<seg id="b.MAT.4.7" type="verse">
						Yesuusi zaaridi a, “Qassikka Xoossaa maxaafai, 'Godaa ne Xoossaa paaccoppa' yaagees” yaagiis.
					</seg>
					<seg id="b.MAT.4.8" type="verse">
						Qassi xalahe halaqai Yesuusa issi daro gita deriyaa xeeraa kessidi, sa7an de7iya kawotetta ubbaanne eta bonchchuwaa bessiis.
					</seg>
					<seg id="b.MAT.4.9" type="verse">
						Bessidi a, “Neeni taayyo gulbbatada goinnikko, taani hagaa ubbaa neeyyo immana” yaagiis.
					</seg>
					<seg id="b.MAT.4.10" type="verse">
						Hegaappe guyyiyan, Yesuusi zaaridi a, “Laa ha Seexaanau haakka; aissi giikko, Xoossaa maxaafai, 'Godaayyo, ne Xoossaayyo goinna; a xalaalau ootta' gees” yaagiis.
					</seg>
					<seg id="b.MAT.4.11" type="verse">
						Hegaappe guyyiyan, xalahe halaqai a aggi bayin, kiitanchchati yiidi, ayyo oottidosona.
					</seg>
					<seg id="b.MAT.4.12" type="verse">
						Yohaannisi qashettidoogaa Yesuusi siyido wode, Galiila giyo biitti biis.
					</seg>
					<seg id="b.MAT.4.13" type="verse">
						Naazireeteppe kiyidi, Qifirinaahooma katamaa biidi, yan de7iis; Qifirinaahoomi Zaabiloona biittaaninne Nifttaaleema biittan abbaa matan de7ees.
					</seg>
					<seg id="b.MAT.4.14" type="verse">
						Hegee hanidoogee hananabaa yootiya Isiyaasi giidoogee polettanaassa; hananabaa yootiya Isiyaasi hagaadan yaagiis;
					</seg>
					<seg id="b.MAT.4.15" type="verse">
						“Zaabiloona biittaaninne Nifttaaleema biittan, abbaa ogiyan Yorddaanoosa SHaafaappe hefintta baggan, Aihuda gidenna asai de7iyo Galiilan,
					</seg>
					<seg id="b.MAT.4.16" type="verse">
						xuman de7iya asai wolqqaama poo7uwaa be7iis. Qassi haiquwaa kuwai de7iyo biittan uttidaageetuyyo poo7oi kiyiis” yaagiis.
					</seg>
					<seg id="b.MAT.4.17" type="verse">
						He wodiyaappe doommidi Yesuusi, “Intte nagaraappe simmite; aissi giikko, saluwaa kawotettai matattiis” giidi qaalaa yootuwaa doommiis.
					</seg>
					<seg id="b.MAT.4.18" type="verse">
						Yesuusi Galiila Abbaa mataara aadhdhiiddi, naa77u ishantti PHeexiroosa giyo Simooninne a ishaa Inddiraasi, moliyaa oiqqiyaageeta gidido gishshau, gitiyaa abban yeggiyaageeta be7iis.
					</seg>
					<seg id="b.MAT.4.19" type="verse">
						Be7idi eta, “Tana kaallite; taani inttena asa oiqqiyoogaa tamaarissana” yaagiis.
					</seg>
					<seg id="b.MAT.4.20" type="verse">
						Yaagin eti sohuwaarakka bantta gitiyaa yeggi bayidi, Yesuusa kaallidosona.
					</seg>
					<seg id="b.MAT.4.21" type="verse">
						Yesuusi hegaappe sinttaukko biiddi, hara naa77u ishantta, Zabddiyoosa naata Yaaqoobanne a ishaa Yohaannisa be7iis; eti bantta aawaa Zabddiyoosaara wolwolo giddon bantta gitiyaa giigissiyaageeta be7idi xeesiis.
					</seg>
					<seg id="b.MAT.4.22" type="verse">
						Xeesin sohuwaarakka eti wolwoluwaanne bantta aawaa yeggi bayidi, Yesuusa kaallidosona.
					</seg>
					<seg id="b.MAT.4.23" type="verse">
						Yesuusi Aihuda woosa keettatun tamaarissiiddi, kawotettaa wonggeliyaa mishiraachchuwaa yootiiddinne qassi hargge ubbaappenne saho ubbaappe asaa pattiiddi, Galiila biitta ubban yuuyiis.
					</seg>
					<seg id="b.MAT.4.24" type="verse">
						A woree Sooriyaa biittaa ubbaa gakkiis; asai dumma dumma harggiyan ohettidi harggida asaanne sahettida asa ubbaa, xalaheti oiqqido asaa, kaarettai oiqqido asaanne, qassi bollai silido asaa Yesuusakko ehiis; ehin i eta pattiis.
					</seg>
					<seg id="b.MAT.4.25" type="verse">
						Daro asai Galiilappe, tammu katamatuppe, Yerusalaameppe, Yihudaappenne Yorddaanoosappe hefinttan de7iya biittaappe Yesuusa kaalliis.
					</seg>
				</div>
				<div id="b.MAT.5" type="chapter">
					<seg id="b.MAT.5.1" type="verse">
						Yesuusi daro asaa be7idi, deriyaa huuphiyaa kiyidi uttiis. Bana kaalliyaageeti baakko shiiqin,
					</seg>
					<seg id="b.MAT.5.2" type="verse">
						tamaarissuwaa doommidi, eta hagaadan yaagiis.
					</seg>
					<seg id="b.MAT.5.3" type="verse">
						Bantta ayyaanan hiyyeesa gididoogaa eriyaageeti anjjettidaageeta; aissi giikko, saluwaa kawotettai etassa.
					</seg>
					<seg id="b.MAT.5.4" type="verse">
						Kayyottiyaageeti anjjettidaageeta; aissi giikko, Xoossai eta minttettana.
					</seg>
					<seg id="b.MAT.5.5" type="verse">
						Ashkketi anjjettidaageeta; aissi giikko, eti sa7aa laattana.
					</seg>
					<seg id="b.MAT.5.6" type="verse">
						Namisettiyaageetinne saamettiyaageeti kattaa haattaa koyiyoogaadan, xillobaa oottanau laamotiyaageeti anjjettidaageeta; aissi giikko, Xoossai eta kalissana.
					</seg>
					<seg id="b.MAT.5.7" type="verse">
						Maariyaageeti anjjettidaageeta; aissi giikko, Xoossai eta maarana.
					</seg>
					<seg id="b.MAT.5.8" type="verse">
						Wozanaa geeshshati anjjettidaageeta; aissi giikko, eti Xoossaa be7ana.
					</seg>
					<seg id="b.MAT.5.9" type="verse">
						Asa sigettiyaageeti anjjettidaageeta; aissi giikko, Xoossai eta, ba naata giidi xeesana.
					</seg>
					<seg id="b.MAT.5.10" type="verse">
						Xillotettaa gishshau yedetettiyaageeti anjjettidaageeta; aissi giikko, saluwaa kawotettai etassa.
					</seg>
					<seg id="b.MAT.5.11" type="verse">
						“Intte tana kaalliyo gishshau, asai inttena boriyo wodenne waissiyo wode, qassi intte bolli iitabaa ubbaa wordduwan haasayiyo wode, intte anjjettidaageeta.
					</seg>
					<seg id="b.MAT.5.12" type="verse">
						Intteyyo saluwan gita woitoi de7iyo gishshau, ufaittite; hashshu giite; aissi giikko, asai intteppe kase de7ida hananabaa yootiyaageetakka hegaadan waissiis.
					</seg>
					<seg id="b.MAT.5.13" type="verse">
						“Asa ubbaassi intte maxine mala; shin maxinee laqilaqana xayikko, naa77antto a waatidi laqilaqissanee? Kare olin, asi a yedhdhi hemettanaappe attin, wodeppe ainne go77enna.
					</seg>
					<seg id="b.MAT.5.14" type="verse">
						“Sa7au intte poo7o mala; deriyaa huuphiyan keexettida katamai geemmana danddayenna.
					</seg>
					<seg id="b.MAT.5.15" type="verse">
						Xomppe oittidi, son de7iya asa ubbau poo7ana mala, xoqqiyaasan wottiyoogaappe attin, kere giddon qum77i wottiya asi baawa.
					</seg>
					<seg id="b.MAT.5.16" type="verse">
						Hegaadankka, asi intte oottiyo lo77o oosuwaa be7idi, saluwan de7iya intte Aawaa galatana mala, intte poo7oi asa sinttan poo7o.
					</seg>
					<seg id="b.MAT.5.17" type="verse">
						“Taani Muuse higgiyaanne hananabaa yootiyaageeti tamaarissiyoogaa xaissanau yiidobaa intteyyo milatoppo; taani polanau yiidoogaappe attin, xaissanau yabeikke.
					</seg>
					<seg id="b.MAT.5.18" type="verse">
						Aissi giikko, taani intteyyo tumaa odais; saloinne sa7ai aadhdhana gakkanaassi, qassi ubbabaikka polettana gakkanaassi, higgiyaappe issi qaalaikka woi issi pitaleekka xayenna.
					</seg>
					<seg id="b.MAT.5.19" type="verse">
						Hegaa gishshau, ha azazo ubbaappe guuxxiya issi azazuwaa kanttiya urai ooninne, qassi haratikka baagaadan oottanaadan tamaarissiya urai ooninne, saluwaa kawotettan ubbaappe guutta gidana; shin higgiyaa oottiyaageenne tamaarissiyaagee ooninne saluwaa kawotettan gita gidana.
					</seg>
					<seg id="b.MAT.5.20" type="verse">
						Aissi giikko, taani intteyyo odais; intte xillotettai higgiyaa tamaarissiyaageetu xillotettaappenne Parisaawetu xillotettaappe darana xayikko, saluwaa kawotettaa intte mulekka gelekketa.
					</seg>
					<seg id="b.MAT.5.21" type="verse">
						“Beni asaa, 'Asa woroppa; asa worida ooninne pirddettana' giidoogaa siyideta.
					</seg>
					<seg id="b.MAT.5.22" type="verse">
						SHin taani intteyyo odais; ba ishaa hanqqettiya ubbai pirddettana; ba ishaa cayiya ubbai yaa7aa pirddau shiiqana; qassi ba ishaa, 'Eeyyai' giya ubbai Gaannabiyaa tamaa pirddau shiiqana.
					</seg>
					<seg id="b.MAT.5.23" type="verse">
						Hegaa gishshau, neeni yarshshiyoosan yarshshishin, ne ishaa naaqqidobai neeyyo hegan hassayettikko,
					</seg>
					<seg id="b.MAT.5.24" type="verse">
						ne yarshshuwaa he sohuwankka yegga bayada ba; kasetada ne ishaara sigettaichcha; hegaappe guyyiyan yaada, ne yarshshuwaa yarshsha.
					</seg>
					<seg id="b.MAT.5.25" type="verse">
						“Nena mootiyaagaara pirdda keettaa baidda ogiyan elle aara sigettaichcha; hegee xayikko, i nena daanna sintti aattana; qassi daannai nena polisiyau aattidi immin, polisee nena qachchana.
					</seg>
					<seg id="b.MAT.5.26" type="verse">
						Taani neeyyo tumaa odais; neeni issi santtimee attennan, ne maqqaccuwaa wurssada qanxxana gakkanaassi, mulekka qasho keettaappe kiyakka.
					</seg>
					<seg id="b.MAT.5.27" type="verse">
						“'SHaaramuxoppa' giidoogaa siyideta.
					</seg>
					<seg id="b.MAT.5.28" type="verse">
						SHin taani intteyyo odais; maccaaro xeellidi amottiya ubbai, ba wozana giddon he wode iira shaaramuxiis.
					</seg>
					<seg id="b.MAT.5.29" type="verse">
						Ne ushachcha aifee nena nagara ootissikko, neeppe shoddada ola baya; aissi giikko, ne bollai muleera Gaannabiyaa taman olettanaagaappe, appe issoi xayiyoogee neeyyo keha.
					</seg>
					<seg id="b.MAT.5.30" type="verse">
						Qassi ne ushachcha kushee nena nagara ootissikko, neeppe qanxxada ola baya; aissi giikko, ne bollai muleera Gaannabiyaa taman olettanaagaappe, appe issoi xayiyoogee neeyyo keha.
					</seg>
					<seg id="b.MAT.5.31" type="verse">
						“'Qassi ba machchiyo yeddiya ooninne o yeddiyo paramaa immo' geetettiis.
					</seg>
					<seg id="b.MAT.5.32" type="verse">
						SHin taani intteyyo odais; ba machchiyaa shaaramuxennan de7ishin yeddiya ooninne o shaaramuxa kessees; qassi azinai yeddido maccaasiyo ekkiya ooninne shaaramuxees.
					</seg>
					<seg id="b.MAT.5.33" type="verse">
						“Qassi beni asaa, 'Wordduwan caaqqoppa, shin ne Godau caaqqidoogaa pola' giidoogaa siyideta.
					</seg>
					<seg id="b.MAT.5.34" type="verse">
						SHin taani intteyyo odais; mulekka caaqqoppite; saloi Xoossaa kawotaa araataa gidiyo gishshau, saluwan mulekka caaqqoppitenne;
					</seg>
					<seg id="b.MAT.5.35" type="verse">
						qassi sa7ai a gedee yedhdhiyoosaa gidiyo gishshau, sa7an caaqqoppite; qassi Yerusalaamee gita kawuwaa katama gidiyo gishshau, Yerusalaamenkka caaqqoppite.
					</seg>
					<seg id="b.MAT.5.36" type="verse">
						Neeni issi binnaanakka bootta woi karetta kessanau danddayenna gishshau, ne huuphiyankka caaqqoppa.
					</seg>
					<seg id="b.MAT.5.37" type="verse">
						SHin intte, 'Ee' woi, 'CHii' giite; hageetuppe hara caaqoi xalahe halaqaappe yees.
					</seg>
					<seg id="b.MAT.5.38" type="verse">
						“'Aife gishshaa aife; achcha gishshaa achcha' giidoogaa siyideta.
					</seg>
					<seg id="b.MAT.5.39" type="verse">
						SHin taani intteyyo odais; intteyyo iitabaa oottiya uraa diggoppite; ooninne ne ushachcha bagga qinxxalliyaa baqqikko, ne haddirssa bagga qinxxalliyaakka a bessa;
					</seg>
					<seg id="b.MAT.5.40" type="verse">
						ne qoliyaa ekkanau issi urai nena mootikko, he urai ne kootiyaakka ekko.
					</seg>
					<seg id="b.MAT.5.41" type="verse">
						Ooninne nena issi saate ogiyaa banaara wolqqan efiikko, aara naa77u saate ogiyaa ba.
					</seg>
					<seg id="b.MAT.5.42" type="verse">
						Nena woossiya urau imma; qassi neeppe tal77ana koyiya uraukka diggoppa.
					</seg>
					<seg id="b.MAT.5.43" type="verse">
						“'Ne shooruwaa siiqa; ne morkkiyaa morkka' giidoogaa siyideta.
					</seg>
					<seg id="b.MAT.5.44" type="verse">
						SHin taani intteyyo odais; saluwan de7iya intte Aawau naata gidana mala, intte morkketa siiqite; inttena qanggiyaageetakka anjjite; inttena ixxiyaageetuyyo lo77obaa oottite; inttena waissiyaageetuyyookka Xoossaa woossite; aissi giikko, iita asaukka lo77o asaukka Xoossai ba awaa awaxxissees; qassi xillotuyyookka nagaranchchatuyyookka ba iraa bukissees.
					</seg>
					<seg id="b.MAT.5.46" type="verse">
						Aissi giikko, intte inttena siiqiyaageetu xalaalaa siiqikko, intteyyo ai woitoi de7ii? Harai atto, giiraa ekkiyaageetikka hegaadan oottoosona.
					</seg>
					<seg id="b.MAT.5.47" type="verse">
						Intte intte ishanttu xalaalaa sarotikko, harati oottiyoogaappe aadhdhiyaabaa ai oottidetii? Harai atto, Xoossaa ammanenna asaikka hegaadan oottees.
					</seg>
					<seg id="b.MAT.5.48" type="verse">
						Hegaa gishshau, saluwan de7iya intte Aawai bali bainnaagaa gidiyoogaadan, inttekka bali bainnaageeta gidite.
					</seg>
				</div>
				<div id="b.MAT.6" type="chapter">
					<seg id="b.MAT.6.1" type="verse">
						“Intte ammano oosuwaa asa bessanau asa sinttan oottenna mala naagettite; hegee xayikko, saluwan de7iya intte Aawai intteyyo woituwaa immenna.
					</seg>
					<seg id="b.MAT.6.2" type="verse">
						“Hegaa gishshau, intte aibakko hiyyeesau immiyo wode, lo77o milatiya iitati banttana bonchchissanau, Aihuda woosa keettatuuninne ogetun awaajissiyoogaadan awaajissoppite; taani intteyyo tumaa odais; eti bantta woituwaa ekkiichchidosona.
					</seg>
					<seg id="b.MAT.6.3" type="verse">
						SHin intte hiyyeesau immiyo wode, geeman immanaadan, intte ushachcha kushee oottiyoogaa intte haddirssa kushee eroppo; geeman be7iya intte Aawai intteyyo qoncciyan immana.
					</seg>
					<seg id="b.MAT.6.5" type="verse">
						“Xoossaa woossiiddi, lo77o milatiya iitatudan hanoppite; aissi giikko, banttana asi be7ana mala; Aihuda woosa keettatuuninne ogetu doonan eqqidi, Xoossaa woossiyoogaa dosoosona; taani intteyyo tumaa odais; eti bantta woituwaa muleera ekkiichchidosona.
					</seg>
					<seg id="b.MAT.6.6" type="verse">
						SHin intte Xoossaa woossiyo wode, intte soo gelite; kariyaa gorddidi, geeman de7iya intte Aawaa woossite; geeman be7iya intte Aawai intteyyo qoncciyan immana.
					</seg>
					<seg id="b.MAT.6.7" type="verse">
						“Xoossaa intte woossiyo wode, Xoossaa ammanenna asaagaadan, mela biddoppite; aissi giikko, Xoossaa ammanenna asai adussidi Xoossaa woossin siyees giidi qoppees.
					</seg>
					<seg id="b.MAT.6.8" type="verse">
						Hegaa gishshau, he asaagaadan hanoppite; aissi giikko, intte Aawai inttena koshshiyaagaa intte woossanaappe kasetidi erees.
					</seg>
					<seg id="b.MAT.6.9" type="verse">
						Simmi intte hagaadan yaagidi, Xoossaa woossite; 'Saluwan de7iya nu Aawau, ne geeshsha sunttai anjjetto.
					</seg>
					<seg id="b.MAT.6.10" type="verse">
						Ne kawotettai yo; ne shenee saluwan hanidoogaadan, sa7ankka hano.
					</seg>
					<seg id="b.MAT.6.11" type="verse">
						Hachchi hachchi koshshiya qumaa nuuyyo hachchi imma.
					</seg>
					<seg id="b.MAT.6.12" type="verse">
						Nuuni nuna naaqqidaageetuyyo atto giyoogaadan, neenikka nu naaquwaa atto ga.
					</seg>
					<seg id="b.MAT.6.13" type="verse">
						Nuna iitabaappe ashshanaappe attin, paacen gelissoppa. Kawotettai, wolqqainne bonchchoi merinaukka neessa. Amin77i' yaagite.
					</seg>
					<seg id="b.MAT.6.14" type="verse">
						“Intte inttena naaqqida hara asaa naaquwaa atto giikko, saluwan de7iya intte Aawaikka intteyyo atto gaana.
					</seg>
					<seg id="b.MAT.6.15" type="verse">
						SHin intte inttena naaqqida hara asaa naaquwaa atto gaana xayikko, intte Aawaikka intte naaquwaa atto geenna.
					</seg>
					<seg id="b.MAT.6.16" type="verse">
						“Qassi intte xoomiyo wode, lo77o milatiya iitatudan, kayyottiyaabaa milatoppite; aissi giikko, eti xoomiyoogaa asai be7ana mala, bantta som77uwaa bullaalissoosona; taani intteyyo tumaa odais; eti bantta woituwaa muleera ekkiichchidosona.
					</seg>
					<seg id="b.MAT.6.17" type="verse">
						“SHin intte xoomiyo wode, intte Aawai intte xoomiyoogaa eranaappe attin, asi erenna mala, intte som77uwaa meeccite; intte huuphiyaakka tiyettite; yaatikko, geeman de7iya intte Aawai intte oottiyoogaa geeman be7idi, intteyyo qoncciyan immana.
					</seg>
					<seg id="b.MAT.6.19" type="verse">
						“Bil77i bashshiyoosaaninne birati shiyiyoosan, kaisoikka bookkidi wuuqqiyoosan, sa7an intte huuphessi miishsha dagayoppite.
					</seg>
					<seg id="b.MAT.6.20" type="verse">
						SHin bil77inne qunoi bashshennasan, kaisoikka bookkidi wuuqqennasan intte huuphessi saluwan miishsha dagayite.
					</seg>
					<seg id="b.MAT.6.21" type="verse">
						Aissi giikko, ne wozanai ne miishshai de7iyoosan de7ana.
					</seg>
					<seg id="b.MAT.6.22" type="verse">
						“Bollaa xomppee aifiyaa; hegaa gishshau, ne aifee payya gidikko, ne bolla ubbai poo7o gidana.
					</seg>
					<seg id="b.MAT.6.23" type="verse">
						SHin ne aifee payya gidana xayikko, ne bolla ubbai xumana; simmi ne bolli de7iya poo7oi xumikko, xumai ai keenaa xumanddeeshsha!
					</seg>
					<seg id="b.MAT.6.24" type="verse">
						“Naa77u godatuyyo haarettanau danddayiyai ooninne baawa; aissi giikko, woi issuwaa ixxidi, hinkkuwaa siiqana; woi issuwaa bonchchidi, hinkkuwaa karana; Xoossaassinne miishshaassi haarettanau danddayekketa.
					</seg>
					<seg id="b.MAT.6.25" type="verse">
						“Hegaa gishshau, taani intteyyo odais; intte paxa de7anau maanabaassinne uyanabaassi, woi intte bollau maayanabaassi hirggoppite; shemppoi qumappe aadhdhennee? Qassi bollai maayoppe aadhdhennee?
					</seg>
					<seg id="b.MAT.6.26" type="verse">
						Paalliya kafota xeellite; eti zerokkona; cakkokkona; gootarankka qolokkona; shin saluwan de7iya intte Aawai eta mizees; intte etappe keehi aadhdhekketii?
					</seg>
					<seg id="b.MAT.6.27" type="verse">
						Intte giddon keehi qoppidi, ba geesaa bolli issi wara gujjanau danddayiyai oonee?
					</seg>
					<seg id="b.MAT.6.28" type="verse">
						“Aissi maayossi hirggeetii? Dembban de7iya ciishshati waani dicciyaakko, akeeki xeellite; eti daafurokkona woi puutto suqqokkona.
					</seg>
					<seg id="b.MAT.6.29" type="verse">
						SHin taani intteyyo odais; harai atto, Solomoni hegaa keena bonchchettidaagaa gidiiddi, he ciishshatuppe issuwaagaa malaa maayibeenna.
					</seg>
					<seg id="b.MAT.6.30" type="verse">
						SHin laafa ammanoi de7iyoogeetoo, Xoossai, hachchi de7idi, wontto coociyaa taman eexxiya dembbaa maataa maizziyaagee, inttena etaagaappe aattidi waati maizzennee?
					</seg>
					<seg id="b.MAT.6.31" type="verse">
						Simmi, 'Nuuni ai maanee? Woi ai uyanee? Woi ai maayanee?' yaagidi hirggoppite.
					</seg>
					<seg id="b.MAT.6.32" type="verse">
						Aissi giikko, he ubbabaa Xoossaa ammanennaageeti darissidi koyoosona; he ubbai inttena koshshiyoogaa saluwan de7iya intte Aawai erees.
					</seg>
					<seg id="b.MAT.6.33" type="verse">
						SHin kasetidi, Xoossaa kawotettaanne a xillotettaa koyite; i intteyyo he ubbabaa immana.
					</seg>
					<seg id="b.MAT.6.34" type="verse">
						Hegaa gishshau, wonttobau hirggoppite; aissi giikko, wonttoi bau hirggana; gallassa ubbaukka gidiya a huuphe waayee de7ees.
					</seg>
				</div>
				<div id="b.MAT.7" type="chapter">
					<seg id="b.MAT.7.1" type="verse">
						“Xoossai intte bolli pirddenna mala, inttekka haratu bolli pirddoppite.
					</seg>
					<seg id="b.MAT.7.2" type="verse">
						Aissi giikko, intte haratu bolli pirddiyoogaadan, Xoossai intte bolli pirddana; qassi intte haratuyyo immanau makkiyooban i intteyyo makkana.
					</seg>
					<seg id="b.MAT.7.3" type="verse">
						Ne aifiyan de7iya tuussaa be7akka; shin ne ishaa aifiyan de7iya suullaa aissi xeellai?
					</seg>
					<seg id="b.MAT.7.4" type="verse">
						Woi ne aifiyan tuussai de7ishin, neeni ne ishaa, 'Taani ne aifiyaappe suullaa kessoo' waanada gaanau danddayai?
					</seg>
					<seg id="b.MAT.7.5" type="verse">
						Laa ha lo77o milatiya iitau, kasetada ne aifiyaappe tuussaa kessargga; hegaappe guyyiyan, ne ishaa aifiyaappe suullaa kessanau geeshshada xeellana danddayaasa.
					</seg>
					<seg id="b.MAT.7.6" type="verse">
						“Geeshshabaa kanatuyyo immoppite; eti guyye simmidi, inttena saxxana. Qassi inqquwaa giyo intte al77o shuchchaa gudunttatu sintti oloppite; eti bantta tohuwan yedhdhana.
					</seg>
					<seg id="b.MAT.7.7" type="verse">
						“Woossite; intte ekkana. Koyite; intte demmana. Kare yiidi xeesite; intteyyo karee dooyettana.
					</seg>
					<seg id="b.MAT.7.8" type="verse">
						Aissi giikko, woossiya ubbai ekkana; koyiya urai demmana; qassi kare yiidi xeesiya urau karee dooyettana.
					</seg>
					<seg id="b.MAT.7.9" type="verse">
						Woi intte giddon ba na7i, 'Oitta imma' giikko, shuchcha immiya aawu de7ii?
					</seg>
					<seg id="b.MAT.7.10" type="verse">
						Qassi, 'Mole imma' giikko, ayyo shooshsha immanee?
					</seg>
					<seg id="b.MAT.7.11" type="verse">
						Intte iita gidiiddi, intte naatussi lo77obaa immiyoogaa erikko, yaatin, saluwan de7iya intte Aawai bana woossiyaageetussi lo77obaa waati darissidi immanddeeshsha!
					</seg>
					<seg id="b.MAT.7.12" type="verse">
						“Hegaa gishshau, hara asi intteyyo oottanau koyiyo ubbabaa inttekka asau oottite; aissi giikko, Muuse higgiyaa birshshettainne hananabaa yootiyaageeti tamaarissiyoogee hegaa.
					</seg>
					<seg id="b.MAT.7.13" type="verse">
						“Un77o penggiyaara gelite. Aissi giikko, bashshau efiya penggee aaho; ogeekka woggaa. Hegaara geliya asaikka daro.
					</seg>
					<seg id="b.MAT.7.14" type="verse">
						“Aissi giikko, de7uwau efiya penggee un77o; ogeekka xuntta. Qassi hegaara biya asatikka amaridaageeta.
					</seg>
					<seg id="b.MAT.7.15" type="verse">
						“Bolla baggaara dorssa milatidi, inttekko yiya wordduwaa hananabaa yootiyaageetuppe naagettite; shin tumaappe eti garssa baggaara wanggireellotu mala.
					</seg>
					<seg id="b.MAT.7.16" type="verse">
						Eti aifiyo aifiyan intte eta erana; aguntti woine giyo turaa aife aifenna; gom77oreekka balase giyo mittaa aife aifenna.
					</seg>
					<seg id="b.MAT.7.17" type="verse">
						Hegaadankka, lo77o mitta ubbai lo77o aife aifees; shin iita mitti iita aife aifees.
					</seg>
					<seg id="b.MAT.7.18" type="verse">
						Lo77o mitti iita aife aifanau danddayenna; qassi iita mittikka lo77o aife aifanau danddayenna.
					</seg>
					<seg id="b.MAT.7.19" type="verse">
						Lo77o aife aifenna mitta ubbai qanxxettidi, taman yegettana.
					</seg>
					<seg id="b.MAT.7.20" type="verse">
						Hegaa gishshau, intte eti aifiyo aifiyan eta erana.
					</seg>
					<seg id="b.MAT.7.21" type="verse">
						“Saluwan de7iya ta Aawai giidoogaa oottiya urai saluwaa gelanaappe attin, 'Ta Godau, ta Godau' giya ubbai gelenna.
					</seg>
					<seg id="b.MAT.7.22" type="verse">
						He gallassi daro asai tana, 'Nu Godau, nu Godau, nuuni ne sunttan hananabaa yootibookkonii? Ne sunttan xalaheta kessibookkonii? Qassi nuuni Xoossai oottiyo malaataa ne sunttan oottibookkonii?' yaagana.
					</seg>
					<seg id="b.MAT.7.23" type="verse">
						Taani he wode eta, 'Taani inttena mulekka erikke; iitabaa oottiyaageeti intte ta matappe haakkite' yaagana.
					</seg>
					<seg id="b.MAT.7.24" type="verse">
						“Hegaa gishshau, hagaa ta qaalaa siyidi oottiya ubbai shuchchan ba keettaa keexxida wozannaama asa mala.
					</seg>
					<seg id="b.MAT.7.25" type="verse">
						Irai bukkiis; di7oi di77iis; carkkoikka carkkidi, he keettaa sugiis. SHin keettai shuchchan keexettido gishshau kunddibeenna.
					</seg>
					<seg id="b.MAT.7.26" type="verse">
						“Hagaa ta qaalaa siyidi oottenna asai ubbai, ba keettaa shafiyan keexxida eeyya asa mala.
					</seg>
					<seg id="b.MAT.7.27" type="verse">
						Irai bukkiis; di7oi di77iis; carkkoikka carkkidi, he keettaa sugin, keettai kunddiis. He keettai wolqqaama kunddettaa kunddiis” yaagiis.
					</seg>
					<seg id="b.MAT.7.28" type="verse">
						Yesuusi ba haasayiyoogaa wurssido wode, asai i tamaarissiyoogan garamettiis.
					</seg>
					<seg id="b.MAT.7.29" type="verse">
						Aissi giikko, i eta tamaarissiiddi, higgiyaa tamaarissiyaageetudan gidennan, bau alaafetettai de7iyo asadan tamaarissees.
					</seg>
				</div>
				<div id="b.MAT.8" type="chapter">
					<seg id="b.MAT.8.1" type="verse">
						Yesuusi deriyaappe wodhdhido wode, daro asai a kaalliis.
					</seg>
					<seg id="b.MAT.8.2" type="verse">
						Inchchirichchai oiqqido issi bitanee Yesuusakko yiidi, a sinttan gulbbatidi, “Godau, neeni koyikko, tana pattanau danddayaasa” yaagiis.
					</seg>
					<seg id="b.MAT.8.3" type="verse">
						Yesuusi ba kushiyaa yeddidi, a bochchidi, “Taani koyais; paxa” yaagiis. Yaagin sohuwaarakka inchchirichchai bitaniyaa yeddi aggiis.
					</seg>
					<seg id="b.MAT.8.4" type="verse">
						Yesuusi a, “Simmi hagaa ooyyoonne yootoppa; shin qeesiyaakko baada ne bollaa a bessa; neeni paxidoogaa asaa erissanau Muusee azazido yarshshuwaa yarshsha” yaagiis.
					</seg>
					<seg id="b.MAT.8.5" type="verse">
						Yesuusi Qifirinaahooma katamaa gelido wode, issi mato halaqai akko yiidi, “Ta Godau, ta ashkkaraa asatettai silin, daro sahettiiddi, son zin77iis; hai pattarkkiishsha” yaagidi woossiis.
					</seg>
					<seg id="b.MAT.8.7" type="verse">
						Woossin Yesuusi, “Taani baada a pattana” yaagiis.
					</seg>
					<seg id="b.MAT.8.8" type="verse">
						SHin mato halaqai zaaridi yaagiis; “Ta Godau, nena ta soo gelissanau tau bessenna; shin neeni doona xalaalaa haasaya; ta ashkkarai paxana.
					</seg>
					<seg id="b.MAT.8.9" type="verse">
						Aissi giikko, taani taappe bollaara de7iyaageetuyyo haarettiya asa; qassi taappe garssaara wotaaddarati de7oosona. Taani issuwaa, 'Ba' giikko bees; qassi hinkkuwaa, 'Haaya' giikko yees; ta ashkkaraa, 'Hagaa ootta' giikko oottees” yaagiis.
					</seg>
					<seg id="b.MAT.8.10" type="verse">
						Yesuusi hegaa siyido wode garamettidi, bana kaalliya asaa hagaadan yaagiis; “Taani intteyyo tumaa odais; taani hagaa mala ammanuwaa harai atto, Israa7eela biittankka be7abeikke.
					</seg>
					<seg id="b.MAT.8.11" type="verse">
						Taani intteyyo odais; daro asai arshshoppenne arggoppe yiidi, Abrahaamaara, Yisaaqaaranne Yaaqoobaara saluwaa kawotettan issippe uttana.
					</seg>
					<seg id="b.MAT.8.12" type="verse">
						SHin kawotettan de7anau bessiyo asai xumau kare olettana; hegan eti yeekkananne bantta achchaa garccana” yaagiis.
					</seg>
					<seg id="b.MAT.8.13" type="verse">
						Yesuusi mato halaqaa, “Ne soo ba; neeni ammanidoogaadan neeyyo hanana” yaagiis; yaagin mato halaqaa ashkkarai he saatenkka paxi aggiis.
					</seg>
					<seg id="b.MAT.8.14" type="verse">
						Yesuusi PHeexiroosa soo biidi, a bollotiyaa qoxonne misho harggada zin77idaaro be7iis.
					</seg>
					<seg id="b.MAT.8.15" type="verse">
						I kushiyaa i bochchin, qoxoinne mishoi o aggi bayiis; aggi bayin, a denddada ayyo oottaasu.
					</seg>
					<seg id="b.MAT.8.16" type="verse">
						Sa7ai omariyo wode, asai xalaheti oiqqido daro asaa Yesuusakko ehiis; hananabaa yootiya Isiyaasi, “I nu sahuwaa bau ekkiis; qassi nu harggiyaakka tookkiis” giidoogee polettana mala, Yesuusi tuna ayyaanata ba qaalan kessidi, harggida asa ubbaakka pattiis.
					</seg>
					<seg id="b.MAT.8.18" type="verse">
						Yesuusi daro asai ba matan yuuyi aadhdhidi eqqidoogaa be7idi, abbaappe hefintti pinnana mala, ba erissiyo ashkkarata azaziis.
					</seg>
					<seg id="b.MAT.8.19" type="verse">
						Higgiyaa tamaarissiya issoi akko yiidi, “Tamaarissiyaagoo, neeni biyoosaa ubbaa taani nena kaallana” yaagiis.
					</seg>
					<seg id="b.MAT.8.20" type="verse">
						Yesuusi a, “Worakanatussi ollai de7ees; kafotussikka keettai de7ees; shin taani, Asa Na7ai, zin77ada shemppa ekkiyoosikka tau baawa” yaagiis.
					</seg>
					<seg id="b.MAT.8.21" type="verse">
						Qassi kaalliyaageetuppe issoi a, “Godau, taani kaseta baada ta aawaa moogoo?” yaagiis.
					</seg>
					<seg id="b.MAT.8.22" type="verse">
						SHin Yesuusi a, “Neeni tana kaalla; haiqqidaageeti bantta haiqqidaageeta moogona” yaagiis.
					</seg>
					<seg id="b.MAT.8.23" type="verse">
						Yesuusi wolwoluwan gelin, erissiyo ashkkarati aara biidosona.
					</seg>
					<seg id="b.MAT.8.24" type="verse">
						Beetai wolwoluwaa kumana gakkanaashin, sohuwaara abban wolqqaama gotee denddiis; shin Yesuusi xiskkiis.
					</seg>
					<seg id="b.MAT.8.25" type="verse">
						Erissiyo ashkkarati akko biidi, xiskkuwaappe denttidosona; denttidi a, “Godau, nuuni xayoos; nuna ashsharkkii” yaagidosona.
					</seg>
					<seg id="b.MAT.8.26" type="verse">
						Yesuusi eta, “Ha ammanoi paccidoogeetoo, aissi yayyeetii?” yaagiis. Hegaappe guyyiyan denddidi, gotiyaanne beetaa aggite gin, goteenne beetai woppu giidosona.
					</seg>
					<seg id="b.MAT.8.27" type="verse">
						Asai garamettidi, “Hagee laa harai atto, goteenne beetai azazettiyoogee aiba asee?” yaagiis.
					</seg>
					<seg id="b.MAT.8.28" type="verse">
						Yesuusi abbaappe hefinttan de7iya Gerggesenoona giyo biittaa pinniis; xalaheti oiqqido naa77u asati he biittan de7oosona; asa moogiyo gonggoluwaappe eti kiyidi, aara gaittidosona. Eti daro wolqqaama gidiyo gishshau, ooninne he ogiyaara aadhdhanau danddayibeenna.
					</seg>
					<seg id="b.MAT.8.29" type="verse">
						Eti bantta qaalaa xoqqu oottidi, “Xoossaa Na7au, nunanne nenanne aibee gattiyai? Wodee gakkennan nuna qaxxayanau yaadii?” yaagidosona.
					</seg>
					<seg id="b.MAT.8.30" type="verse">
						Etappe haahuwan gudunttaa wudee heemettees.
					</seg>
					<seg id="b.MAT.8.31" type="verse">
						Xalaheti Yesuusa, “Neeni nuna kessanabaa gidikko, hini gudunttaa wudiyaa giddo yeddarkkii” yaagidi woossidosona.
					</seg>
					<seg id="b.MAT.8.32" type="verse">
						Yesuusi eta, “Biite” gin eti bitaniyaappe kiyidi biidi, gudunttatun gelidosona. Gelin gudunttaa wudee ubbai kakaa huuphiyaara jaamiiddi, abban gelidi, meetetti bayiis.
					</seg>
					<seg id="b.MAT.8.33" type="verse">
						Gudunttaa wudiyaa heemmiyaageeti baqatidi, katamaa biidosona; biidi xalaheti oiqqido asati hanidobaa ubbaa yootidosona.
					</seg>
					<seg id="b.MAT.8.34" type="verse">
						Yootin kataman de7iya asai ubbai Yesuusaara gaittanau kiyiis; a be7ido wode, ba biittaappe baana mala woossiis.
					</seg>
				</div>
				<div id="b.MAT.9" type="chapter">
					<seg id="b.MAT.9.1" type="verse">
						Yesuusi wolwoluwan gelidi, abbaa pinnidi, ba katamaa biis.
					</seg>
					<seg id="b.MAT.9.2" type="verse">
						Amarida asati bollai silido issi bitaniyaa halan tookkidi, Yesuusakko ehiidosona; Yesuusi eta ammanuwaa be7idi, bollai silido bitaniyaa, “Ta na7au, yayyoppa; ne nagarai atto geetettiis” yaagiis.
					</seg>
					<seg id="b.MAT.9.3" type="verse">
						Yaagin higgiyaa tamaarissiyaageetuppe issooti issooti bantta wozanan, “Laa ha bitanee Xoossaa bolli iitabaa haasayeesittennee!” yaagidosona.
					</seg>
					<seg id="b.MAT.9.4" type="verse">
						Yesuusi eta qofaa eridi, eta hagaadan yaagiis; “Intte intte wozanan hegaadan iitabaa aissi qoppeetii?
					</seg>
					<seg id="b.MAT.9.5" type="verse">
						'Ne nagarai atto geetettiis' giyoogee mateeyye? Woi, 'Dendda eqqada hemetta' giyoogee matee?
					</seg>
					<seg id="b.MAT.9.6" type="verse">
						SHin sa7aa bollan nagara atto gaanau taayyo, Asa Na7aayyo, alaafetettai de7iyoogaa taani inttena erissana” yaagidi, hegaappe he bollai silido bitaniyaa, “Dendda eqqa; yaatada ne halaa tookkada, ne soo ba” yaagiis.
					</seg>
					<seg id="b.MAT.9.7" type="verse">
						Yaagin silida bitanee denddi eqqidi, ba soo biis.
					</seg>
					<seg id="b.MAT.9.8" type="verse">
						SHin daro asai hegaa be7idi yayyiis; yayyidi asaayyo hagaa mala alaafetettaa immida Xoossaa galatiis.
					</seg>
					<seg id="b.MAT.9.9" type="verse">
						Yesuusi hegaara aadhdhiiddi, Maatiyoosa giyoogee giiraa giiriyoosan uttidaagaa demmidi a, “Tana kaalla” yaagiis. Yaagin Maatiyoosi denddi eqqidi, a kaalliis.
					</seg>
					<seg id="b.MAT.9.10" type="verse">
						Yesuusi maatiyoosa son qumaa maanau uttidaashin, giiraa ekkiya daro asatinne nagaranchchati yiidi, aaranne i erissiyo ashkkaratuura issippe uttidosona.
					</seg>
					<seg id="b.MAT.9.11" type="verse">
						Issi issi Parisaaweti hegaa be7idi, Yesuusi erissiyo ashkkarata, “Inttena tamaarissiyaagee giiraa ekkiyaageetuuranne nagaranchchatuura qumaa aissi issippe mii?” yaagidosona.
					</seg>
					<seg id="b.MAT.9.12" type="verse">
						SHin Yesuusi eti giyoogaa siyidi, “Hargganchchatussippe attin, payyatuyyo aakime koshshenna.
					</seg>
					<seg id="b.MAT.9.13" type="verse">
						SHin intte biidi, Xoossaa maxaafai, 'Taani maarotettaa koyaisippe attin, yarshshuwaa koyikke' giyoogee woigiyoogaakkonne erite; aissi giikko, taani nagaranchchata xeesanau yiidoogaappe attin, xillota xeesanau yabeikke” yaagiis.
					</seg>
					<seg id="b.MAT.9.14" type="verse">
						He wode Yohaannisi erissiyo ashkkarati Yesuusakko yiidi, “Nuuninne Parssaaweti xoomoos; shin neeni erissiyo ashkkarati aissi xoomokkonaa?” yaagidi a oichchidosona.
					</seg>
					<seg id="b.MAT.9.15" type="verse">
						Yesuusi eta hagaadan yaagiis; “Bullachchaa yiida asati machchiyo ekkiyaagee banttanaara de7ishin, kayyottanau danddayiyoonaa? Danddayokkona; shin machchiyo ekkiyaagaa eta matappe efaana wodee yaana; eti he wode xoomana.
					</seg>
					<seg id="b.MAT.9.16" type="verse">
						“Ceega maayo bolli ooratta woto wotti sikkiya asi baawa; aissi giikko, he wotoi maayuwaa peererettana; peerettaikka kaseegaappe darana.
					</seg>
					<seg id="b.MAT.9.17" type="verse">
						Ho77o woine eessa ceega ogoron naaqqiya asi baawa. SHin naaqqikko, he woiniyaa eessai ogoruwaa daakkana; baukka gukkana; ogoroikka moorettana. SHin, ho77o woine eessa ooratta ogoron naaqqeettees; naa77aikka moorettokkona” yaagiis.
					</seg>
					<seg id="b.MAT.9.18" type="verse">
						Yesuusi etayyo hegaa odishin, Aihuda halaqatuppe issoi akko yiidi, a sinttan gulbbatidi, “Ta na7iyaa ha77i haiqqaasu; shin neeni yaada ne kushiyaa i bolli wottarkkii; haiquwaappe a paxana” yaagiis.
					</seg>
					<seg id="b.MAT.9.19" type="verse">
						Yaagin Yesuusi denddidi, ba erissiyo ashkkaratuura issippe a kaallidi biis.
					</seg>
					<seg id="b.MAT.9.20" type="verse">
						Biishin tammanne naa77u laittaasappe doommidi, i bollaappe suuttai goggiyo issi maccaasiyaa guyyeera shiiqada, Yesuusa afalaa macaraa bochchaasu.
					</seg>
					<seg id="b.MAT.9.21" type="verse">
						Aissi giikko, a ba wozanan, “Taani a afalaa xalaalaa bochchikko paxana” yaagada qoppaasu.
					</seg>
					<seg id="b.MAT.9.22" type="verse">
						SHin Yesuusi simmidi o xeellidi, “Ta na7ee, yayyoppa; nena ne ammanoi pattiis” yaagiis. He sohuwaarakka maccaasiyaa paxa aggaasu.
					</seg>
					<seg id="b.MAT.9.23" type="verse">
						Yesuusi Aihuda halaqaa soo gakkido wode, yeehuwan dinkkiyaa punniya asaanne yeekkiya asaa be7idi,
					</seg>
					<seg id="b.MAT.9.24" type="verse">
						“Kare kiyite; guutta na7iyaa xiskkaasuppe attin, haiqqabeikku” yaagiis. Yaagin asai a bolli keehi miicciis.
					</seg>
					<seg id="b.MAT.9.25" type="verse">
						SHin daro asaa kare i kessidoogaappe guyyiyan, soo gelidi, na7ee kushiyaa oiqqiis; oiqqin na7iyaa dendda aggaasu.
					</seg>
					<seg id="b.MAT.9.26" type="verse">
						He odoi he biitta ubbaa gakkiis.
					</seg>
					<seg id="b.MAT.9.27" type="verse">
						Yesuusi hegaara aadhdhidi biishin, naa77u qooqeti bantta qaalaa xoqqu oottidi, “Daawita na7au, nuna maararkkii” yaagiiddi a kaallidosona.
					</seg>
					<seg id="b.MAT.9.28" type="verse">
						Yesuusi soo gelido wode, qooqeti akko yiidosona; yin Yesuusi eta, “Taani hagaa oottanau danddayiyoogaa ammaneetii?” yaagiis. Eti, “Ee Godau” yaagidosona.
					</seg>
					<seg id="b.MAT.9.29" type="verse">
						Hegaappe guyyiyan, Yesuusi eta aifiyaa bochchidi eta, “Intteyyo intte ammanuwaadan hano” yaagiis.
					</seg>
					<seg id="b.MAT.9.30" type="verse">
						Eta aifee dooyetti aggiis; Yesuusi etayyo, “Hagaa ooyyoonne odoppite” yaagidi minttidi yootiis.
					</seg>
					<seg id="b.MAT.9.31" type="verse">
						SHin asati biidi, he biitta ubban Yesuusabaa odidosona.
					</seg>
					<seg id="b.MAT.9.32" type="verse">
						Eti kiyidi biishin, amarida asati xalahee oiqqin duudida bitaniyaa Yesuusakko ehiidosona.
					</seg>
					<seg id="b.MAT.9.33" type="verse">
						Yesuusi xalahiyaa kessidoogaappe guyyiyan, duude bitanee haasayiis. Asai, “Hagee oorattabaa; hagaa malabai Israa7eela biittan mulekka hanibeenna” yaagiis.
					</seg>
					<seg id="b.MAT.9.34" type="verse">
						SHin Parisaaweti, “I xalahetu halaqaa wolqqan xalaheta kessees” yaagidosona.
					</seg>
					<seg id="b.MAT.9.35" type="verse">
						Yesuusi eta Aihuda woosa keettatun tamaarissiiddinne kawotettaa wonggeliyaa mishiraachchuwaa yootiiddi, qassi hargge ubbaappenne saho ubbaappe asa pattiiddi, wogga katamatuuninne qeeri katamatun ubban yuuyiis.
					</seg>
					<seg id="b.MAT.9.36" type="verse">
						Daro asaa be7idi, heemmiya asi bainna dorssadan asai hirggiyo gishshaunne asaa maaddiyaabi bainna gishshau, asaayyo qarettiis.
					</seg>
					<seg id="b.MAT.9.37" type="verse">
						Yaatidi ba erissiyo ashkkarata, “Kattai daro; shin cakkiya asai guutta.
					</seg>
					<seg id="b.MAT.9.38" type="verse">
						Simmi kattaa Godai kattaa cakkanau oosanchcha yeddana mala, a woossite” yaagiis.
					</seg>
				</div>
				<div id="b.MAT.10" type="chapter">
					<seg id="b.MAT.10.1" type="verse">
						Yesuusi ba tammanne naa77u erissiyo ashkkarata xeesidi, eti tuna ayyaanaa kessana mala, qassi hargge ubbaanne saho ubbaa pattana mala, etayyo maataa immiis.
					</seg>
					<seg id="b.MAT.10.2" type="verse">
						Yesuusi kiittido tammanne naa77atu sunttai, koiroogee PHeexiroosa giyo Simoonanne a ishaa Inddiraasa, Zabddiyoosa naata ishantta, Yaaqoobanne Yohaannisa,
					</seg>
					<seg id="b.MAT.10.3" type="verse">
						Piliphphoosanne Barttalamoosa, Toomaasanne giiraa ekkiya Maatiyoosa, Ilppiyoosa na7aa Yaaqoobanne Taaddiyoosa giyo Libddiyoosa;
					</seg>
					<seg id="b.MAT.10.4" type="verse">
						ba biittau mishettiya Simoonanne Yesuusa aattidi immida Asqqorootu Yihudaa.
					</seg>
					<seg id="b.MAT.10.5" type="verse">
						Yesuusi ha tammanne naa77ata hagaadan yaagidi kiittiis; “Aihuda gidenna asaa biitti booppite; qassi Samaaretu katamaakka geloppite;
					</seg>
					<seg id="b.MAT.10.6" type="verse">
						hegaa gishshaa bayida dorssaakko, Israa7eela asaakko biite.
					</seg>
					<seg id="b.MAT.10.7" type="verse">
						Biidi, 'Saluwaa kawotettai matattiis' yaagidi yootite.
					</seg>
					<seg id="b.MAT.10.8" type="verse">
						Hargganchchata pattite; haiqqidaageeta haiquwaappe denttite; inchchirichchai oiqqidoogeetakka pattite; xalahetakka kessite. Intte coo ekkideta; coo immite.
					</seg>
					<seg id="b.MAT.10.9" type="verse">
						Worqqa woi bira woi santtime intte kiisiyan oiqqoppite;
					</seg>
					<seg id="b.MAT.10.10" type="verse">
						woi ogiyau qarcciita, woi naa77antto qole, woi caamma woi xam77a oiqqoppite. Aissi giikko, oosanchchau koshshiyaabaa immanau bessees.
					</seg>
					<seg id="b.MAT.10.11" type="verse">
						“Intte geliyo kataman woi qeeri kataman ubban inttena mokkanau ufaittiyai oonakkonne akeekan xomoosite; intte hegaappe kiyana gakkanaashin, aagan uttite.
					</seg>
					<seg id="b.MAT.10.12" type="verse">
						Qassi soo geliiddi sarotite.
					</seg>
					<seg id="b.MAT.10.13" type="verse">
						He keettan de7iya asai inttena mokkikko, intte sarotido sarotai eta gakko. SHin eti inttena mokkennan ixxikko, intte sarotido sarotai intteyyo guyye simmo.
					</seg>
					<seg id="b.MAT.10.14" type="verse">
						Qassi issi issi keettai woi katamai inttena mokkennan woi intte yootiyoobaa siyennan ixxikko, he keettaappe woi he katamaappe kiyiiddi, intte tohuwaappe buhiyaa shocite.
					</seg>
					<seg id="b.MAT.10.15" type="verse">
						Taani intteyyo tumaa odais; Xoossai pirddaa gallassi he katamaa asatuppe, Sadooma katamaa asaunne Gamoora katamaa asau pirddaa kehissana.
					</seg>
					<seg id="b.MAT.10.16" type="verse">
						“Be7ite! Taani inttena dorssaa wanggireello giddo yeddiyoogaadan yeddais. Hegaa gishshau, shooshshadan cincca gidite; qassi haraphphedan, ashkke gidite.
					</seg>
					<seg id="b.MAT.10.17" type="verse">
						SHin asappe naagettite. Aissi giikko, asi inttena pirdda keettau aattidi immana; qassi ba Aihuda woosa keettatunkka inttena lissuwan garafana.
					</seg>
					<seg id="b.MAT.10.18" type="verse">
						Deriyaa haariyaageetu sinttaaninne kawotu sinttan ta gishshau intte eqqidi, etassinne Aihuda gidenna asaassi wonggeliyaa mishiraachchuwaa yootana.
					</seg>
					<seg id="b.MAT.10.19" type="verse">
						SHin eti inttena pirddau aattiyo wode, intte haasayanabaa he saatiyan Xoossai intteyyo immiyo gishshau, intte gaanabaunne woi woigi haasayanaakkonne hirggoppite.
					</seg>
					<seg id="b.MAT.10.20" type="verse">
						Aissi giikko, inttenan de7idi haasayiyai intte Aawaa Geeshsha Ayyaanaa gidiyoogaappe attin, haasayiyaageeti inttena gidekketa.
					</seg>
					<seg id="b.MAT.10.21" type="verse">
						“Ishai ba ishaa, aawai ba na7aa worissana; naati bantta aawatu bollinne bantta aayetu bolli denddidi, eta worissana.
					</seg>
					<seg id="b.MAT.10.22" type="verse">
						Qassi asai ubbai inttena ta sunttaa gishshau ixxana; shin wurssettai gakkanaashin gencciyaagee attana.
					</seg>
					<seg id="b.MAT.10.23" type="verse">
						Eti inttena issi katamaappe yedettikko, hara katamaa baqatite. Aissi giikko, taani intteyyo tumaa gais; taani, Asa Na7ai, yaana gakkanaashin, intte intte oosuwaa Israa7eela katama ubban ootti wurssekketa.
					</seg>
					<seg id="b.MAT.10.24" type="verse">
						“Tamaariyaagee bana tamaarissiyaagaappe darenna; ashkkaraikka ba godaappe darenna.
					</seg>
					<seg id="b.MAT.10.25" type="verse">
						Tamaariyaagee bana tamaarissiyaagaa keeni gidiyoogee, ashkkaraikka ba godaa keeni gidiyoogee au gidana; eti keettaawaa Bi7eeli-Zeebula giidi xeesikko, a so asaa ai keenaa mooridi xeesaneeshsha!
					</seg>
					<seg id="b.MAT.10.26" type="verse">
						“Simmi asassi yayyoppite; aissi giikko, gentti wottidobai qoncciyaa kiyennan attenna; qottidobaikka erettennan attenna.
					</seg>
					<seg id="b.MAT.10.27" type="verse">
						Taani intteyyo xuman odiyoobaa poo7uwan haasayite; intteyyo haittan saasukkidi odidobaa, keettaa huuphiyan awaajjite.
					</seg>
					<seg id="b.MAT.10.28" type="verse">
						Ashuwaa woriyaageetuyyo yayyoppite; eti shemppuwaa woranau danddayokkona. SHin shemppuwaanne ashuwaa Gaannabiyan xaissanau danddayiya Xoossaassi yayyite.
					</seg>
					<seg id="b.MAT.10.29" type="verse">
						Naa77u siine kafoti bakkannan baizettokkonaayye? Intte Aawai gaana xayikko, he siine kafotuppe issinniyaakka sa7an wodhdhukku.
					</seg>
					<seg id="b.MAT.10.30" type="verse">
						SHin harai atto, intte huuphiyan de7iya binnaana ubbaikka qoodan de7ees.
					</seg>
					<seg id="b.MAT.10.31" type="verse">
						Simmi yayyoppite; daro siine kafotuppe intte aadhdheeta.
					</seg>
					<seg id="b.MAT.10.32" type="verse">
						“Hegaa gishshau, asa sinttan tabaa markkattiya ooyyo gidikkonne, taanikka saluwan de7iya ta Aawaa sinttan markkattana;
					</seg>
					<seg id="b.MAT.10.33" type="verse">
						shin asa sinttan tana kaddiya oonanne taanikka qassi saluwan de7iya ta Aawaa sinttan a kaddana.
					</seg>
					<seg id="b.MAT.10.34" type="verse">
						“Taani sa7aassi sarotettaa ehaanau yiidobaa inttessi milatoppo; taani tooraa ehaanau yiidoogaappe attin, sarotettaa ehaanau yabeikke.
					</seg>
					<seg id="b.MAT.10.35" type="verse">
						Aissi giikko, taani na7aa a aawaappe, na7iyo i aayeeppe, na7aa machchiyookka i bolloteeppe shaakkanau yaas;
					</seg>
					<seg id="b.MAT.10.36" type="verse">
						asassi morkketi a so asata gidana.
					</seg>
					<seg id="b.MAT.10.37" type="verse">
						“Ba aawaa woi ba aayyiyo taappe aattidi siiqiyaagee tabaa gidanau bessenna; ba attuma na7a woi ba macca na7iyo taappe aattidi siiqiyaagee tabaa gidanau bessenna.
					</seg>
					<seg id="b.MAT.10.38" type="verse">
						Ba masqqaliyaa tookkidi, ta geeduwaa kaallennaagee tabaa gidanau bessenna.
					</seg>
					<seg id="b.MAT.10.39" type="verse">
						Ba shemppuwaa ashshiyaagee bashshana; shin ta gishshau ba shemppuwaa bashshiyaagee ashshana.
					</seg>
					<seg id="b.MAT.10.40" type="verse">
						“Inttena mokkiyaagee tana mokkees; qassi tana mokkiyaagee tana kiittidaagaa mokkees.
					</seg>
					<seg id="b.MAT.10.41" type="verse">
						Hananabaa yootiyaagaa hananabaa yootiyaagaa sunttan mokkiyaagee, hananabaa yootiyaagaa woituwaa aara shaakkana; qassi xilluwaa xilluwaa sunttan mokkiyaagee, xilluwaa woituwaa aara shaakkana.
					</seg>
					<seg id="b.MAT.10.42" type="verse">
						Ooninne ha ta erissiyo ashkkaratuppe guuxxiya issuwau tana kaalliyaagee a gidiyo gishshau, harai atto bule haatta xalaalaa uyanau immikkokka, taani intteyyo tumaa gais; i ba woituwaa ekkana” yaagiis.
					</seg>
				</div>
				<div id="b.MAT.11" type="chapter">
					<seg id="b.MAT.11.1" type="verse">
						Yesuusi ba tammanne naa77u erissiyo ashkkarata azaziyoogaa polido wode, hegaappe denddidi, katamatun tamaarissanaunne yootanau biis.
					</seg>
					<seg id="b.MAT.11.2" type="verse">
						Xammaqiya Yohaannisi qasho keettan de7iiddi, Yesuusi oottidobaa siyidi, ba erissiyo ashkkaratuppe akko kiittidi,
					</seg>
					<seg id="b.MAT.11.3" type="verse">
						“Yaanaagee neneeyye? Woi nuuni haraa naaganee?” yaagidi oichchiis.
					</seg>
					<seg id="b.MAT.11.4" type="verse">
						Oichchin Yesuusi zaaridi, etayyo hagaadan yaagiis; “Biidi intte be7iyoogaanne siyiyoogaa Yohaannisau yootite;
					</seg>
					<seg id="b.MAT.11.5" type="verse">
						qooqeti xeelloosona; wobbeti hemettoosona; inchchirichchai oiqqidoogeeti paxoosona; tulleti siyoosona; haiqqidaageeti denddoosona; hiyyeesati wonggeliyaa mishiraachchuwaa siyoosona.
					</seg>
					<seg id="b.MAT.11.6" type="verse">
						Tana sirenna urai anjjettidaagaa” yaagiis.
					</seg>
					<seg id="b.MAT.11.7" type="verse">
						Yohaannisi erissiyo ashkkarati guyye simmidi biishin, Yesuusi Yohaannisabaa shiiqida asaassi hagaadan yaagidi haasayiis; “Ai be7anau bazzo kiyidetii? Carkkoi qaattiyo shombboquwaa be7anau kiyidetiiyye?
					</seg>
					<seg id="b.MAT.11.8" type="verse">
						Yaatin, ai be7anau kiyidetii? Lo77iya maayuwaa maayida bitaniyaa be7anau kiyidetiiyye? Lo77iya maayuwaa maayiyaageeti kawotu keettan de7oosona.
					</seg>
					<seg id="b.MAT.11.9" type="verse">
						Yaatin, ai be7anau kiyidetii? Hananabaa yootiyaagaa be7anau kiyidetii? Ee, taani intteyyo odais; hananabaa yootiyaagaappekka aadhdhiyaagaa be7ideta.
					</seg>
					<seg id="b.MAT.11.10" type="verse">
						Aissi giikko, Xoossaa maxaafan, 'Xoossai, “Be7a, ta kiittiyoogaa taani neeppe sinttau yeddana. I neeyyo ogiyaa kessana” yaagees'. geetettidi Yohaannisabai xaafettiis.
					</seg>
					<seg id="b.MAT.11.11" type="verse">
						Taani intteyyo tumaa odais; aayee uluwaappe yelettida asa ubban Xammaqiya Yohaannisappe aadhdhiya ooninne de7ibeenna; shin saluwaa kawotettan ubbaappe laafiyaageekka appe aadhdhana.
					</seg>
					<seg id="b.MAT.11.12" type="verse">
						Xammaqiya Yohaannisa wodiyaappe doommidi, hachchi gakkanaashin, saluwaa kawotettai daro naaqettees; wolqqaama asati wolqqan a ekkoosona.
					</seg>
					<seg id="b.MAT.11.13" type="verse">
						Aissi giikko, hananabaa yootiya ubbatinne Muuse higgee Yohaannisa wode gakkanaashin, kawotettaabaa haasayidosona;
					</seg>
					<seg id="b.MAT.11.14" type="verse">
						intte eta kiitaa ammananabaa gidikko, yaana giido Eelaasi ha Yohaannisa.
					</seg>
					<seg id="b.MAT.11.15" type="verse">
						Simmi siyiya haitti de7iyoogee siyo!
					</seg>
					<seg id="b.MAT.11.16" type="verse">
						“SHin taani ha wodiyaa asaa aibiira leemisoo? Eti qocan uttiya naata milatoosona; eti bantta laggeta xeesidi,
					</seg>
					<seg id="b.MAT.11.17" type="verse">
						'Nuuni intteyyo cachcha zayiyaa punnida; shin duribeekketa; yeeho yettaakka kessida; shin yeekkibeekketa' yaagoosona.
					</seg>
					<seg id="b.MAT.11.18" type="verse">
						Aissi giikko, Yohaannisi xoomiiddinne woine eessa uyennan yin eti, 'A bolli xalahee de7ees' yaagidosona.
					</seg>
					<seg id="b.MAT.11.19" type="verse">
						Taani, Asa Na7ai, maiddanne uyaidda yin, eti tana, 'Ha yoraanne woine eessaa uyiyaagaa be7ite; giiraa ekkiyaageetuuranne nagaranchchatuura siiqettees' yaagoosona; shin Xoossaa aadhdhida eratettai ba oosuwan tuma gididi beettees” yaagiis.
					</seg>
					<seg id="b.MAT.11.20" type="verse">
						Hegaappe guyyiyan, Yesuusi ba malaataappe dariya baggaa oottido katamatun de7iya asai bantta nagaraappe simmibeenna gishshau, eta hagaadan yaagidi, boruwaa doommiis;
					</seg>
					<seg id="b.MAT.11.21" type="verse">
						“Koraaziine katamau, neeyyo aayye7ana; Beetasaida katamau, neeyyookka aayye7ana; aissi giikko, intte bolli Xoossai oottido malaatai Xiiroosa katamaaninne Sidoona kataman oosettidobaa gidiyaakko, eti waaruwaa maayidi, bidinttaa tisttettidi, beni bantta nagaraappe simmanaagaa shin.
					</seg>
					<seg id="b.MAT.11.22" type="verse">
						Taani intteyyo odais; pirddaa gallassi Xoossai intteppe Xiiroosa katamaunne Sidoona katamau pirddaa kehissana.
					</seg>
					<seg id="b.MAT.11.23" type="verse">
						Qassi Qifirinaahooma katamau, neeni saluwaa pude xoqqu gaanau koyadii? Neeni Si7ooliyaa duge yegettana; aissi giikko, ne bolli Xoossai oottido malaatai Sadooma kataman oosettidobaa gidiyaakko, Sadooma katamai hachchi gakkanaassikka de7anaagaa shin.
					</seg>
					<seg id="b.MAT.11.24" type="verse">
						Taani intteyyo odais; pirddaa gallassi Xoossai neeppe Sadoomayyo pirddaa kehissana” yaagiis.
					</seg>
					<seg id="b.MAT.11.25" type="verse">
						Yesuusi he wode zaaridi, hagaadan yaagiis; “Ta Aawau, saluwaa sa7aa Godau, neeni hagaa aadhdhida eranchchatuppenne akeekanchchatuppe genttada, erenna naatussi qonccissido gishshau, nena galatais;
					</seg>
					<seg id="b.MAT.11.26" type="verse">
						ee ta Aawau, aissi giikko, hagee ne shenedan oosettiis.
					</seg>
					<seg id="b.MAT.11.27" type="verse">
						“Ta Aawai taassi ubbabaa immiis; Aawaappe harai Na7aa erenna; Na7aappenne Na7ai Aawaa bessanau koyiyo asatuppe attin, harai Aawaa erenna.
					</seg>
					<seg id="b.MAT.11.28" type="verse">
						“Daafuranchchatoo, deexuwaa tookkiyaageetoo, ubbati taakko haa yiite; taani inttena shemppissana.
					</seg>
					<seg id="b.MAT.11.29" type="verse">
						Taani ashkkenne wozanappe kauyyiyaagaa gidido gishshau, ta qambbaran waaxettite; taappe tamaarite; intte shemppuwaukka intte shemppo demmana.
					</seg>
					<seg id="b.MAT.11.30" type="verse">
						Aissi giikko, ta qambbarai giiga; qassi taani inttena toossidoogeekka kaushsha” yaagiis.
					</seg>
				</div>
				<div id="b.MAT.12" type="chapter">
					<seg id="b.MAT.12.1" type="verse">
						Yesuusi he wode Sambbata gallassi, tiya bangga giddoora aadhdhees. Aadhdhishin i erissiyo ashkkarati namisettidi, tiya banggaa duuttidi, muussaa doommidosona.
					</seg>
					<seg id="b.MAT.12.2" type="verse">
						SHin Parisaaweti hegaa be7idi Yesuusa, “Be7a, ne erissiyo ashkkarati Sambbata gallassi oottanau higge gidennabaa oottoosona” yaagidosona.
					</seg>
					<seg id="b.MAT.12.3" type="verse">
						SHin Yesuusi etassi hagaadan yaagiis; “Daawitinne aara de7iyaageeti namisettido wode, Daawiti oottidobaa nabbabibeekketii?
					</seg>
					<seg id="b.MAT.12.4" type="verse">
						Daawiti Xoossaa keettaa gelidi, qeesetu xalaalai maanaappe attin, inne aara de7iyaageeti maanau higge gidennaagaa Xoossaassi yarshshido oittaa miidi, banaara de7iyaageetussikka immiis.
					</seg>
					<seg id="b.MAT.12.5" type="verse">
						Woi Sambbata ubban Beeta Maqidasiyan de7iya qeeseti Sambbataa higgiyaa mooriyoogaa, qassi menttidi eti borettennaagaa Muuse higgiyan nabbabibeekketii?
					</seg>
					<seg id="b.MAT.12.6" type="verse">
						SHin taani intteyyo odais; Beeta Maqidasiyaappe aadhdhiyaagee hagan de7ees.
					</seg>
					<seg id="b.MAT.12.7" type="verse">
						Xoossaa maxaafai, 'Taani maarotettaa koyaisippe attin, yarshshuwaa koyikke' giyoogee woigiyoogaakko intte eriyaakko, nagari bainna asa bolli pirddekketa.
					</seg>
					<seg id="b.MAT.12.8" type="verse">
						Aissi giikko, taani, Asa Na7ai, Sambbataa Godaa” yaagiis.
					</seg>
					<seg id="b.MAT.12.9" type="verse">
						Yesuusi hegaappe denddidi, Aihuda woosa keettaa biis.
					</seg>
					<seg id="b.MAT.12.10" type="verse">
						Hegan kushee gunddido issi bitanee de7ees; Yesuusa mootana koyiya asati, “Sambbatan, pattiyoogee higgee?” yaagidi a oichchidosona.
					</seg>
					<seg id="b.MAT.12.11" type="verse">
						Oichchin Yesuusi eta, “Intte giddon issi dorssi de7iyo urai, he dorssai Sambbata gallassi aafuwan kunddikko, oiqqidi kessennai oonee?
					</seg>
					<seg id="b.MAT.12.12" type="verse">
						Yaatin, asi dorssappe waani keehi darennee! Hegaa gishshau, Sambbata gallassi lo77obaa oottiyoogee higge” yaagiis.
					</seg>
					<seg id="b.MAT.12.13" type="verse">
						Hegaappe guyyiyan bitaniyaa, “Ne kushiyaa piddi ootta” yaagin bitanee piddi oottin, a kushee hinkko kushiyaadankka paxi aggiis.
					</seg>
					<seg id="b.MAT.12.14" type="verse">
						SHin Parisaaweti kare kiyidi, Yesuusa waati woranaakko maqettidosona.
					</seg>
					<seg id="b.MAT.12.15" type="verse">
						SHin Yesuusi eta zoretaa eridi, he sohuwaappe aggidi biishin, daro asai a kaalliis; harggida ubbaa pattiis.
					</seg>
					<seg id="b.MAT.12.16" type="verse">
						Xoossai hananabaa yootiya Isiyaasa baggaara giidoogee polettana mala, Yesuusi asatuyyo, “Tabaa hara asassi yootoppite” yaagiis.
					</seg>
					<seg id="b.MAT.12.18" type="verse">
						Xoossai Isiyaasa baggaara hagaadan yaagiis; “Taani doorido ta ashkkarai, taani siiqiyo, tana ufaissiyaagee hageeho. Taani ta Ayyaanaa a bolli wottana. I suure pirddaa Aihuda gidenna asa ubbau yootana.
					</seg>
					<seg id="b.MAT.12.19" type="verse">
						I palamettenna; woi wocamenna. Ba qaalaakka ogiyan sissenna.
					</seg>
					<seg id="b.MAT.12.20" type="verse">
						Suure pirddaa i xoonissana gakkanaassi, dinccettida shombboquwaa menttenna; qassi cuwattiya muqaaddaakka i toissenna.
					</seg>
					<seg id="b.MAT.12.21" type="verse">
						Aihuda gidenna asai ubbai an ammanana” yaagiis.
					</seg>
					<seg id="b.MAT.12.22" type="verse">
						Hegaappe guyyiyan, amarida asati xalahee oiqqin duudida issi qooqe bitaniyaa Yesuusakko ehiidosona; Yesuusi he duude bitaniyaa pattidi, haasayissiisinne a aifiyaakka xeelissiisi.
					</seg>
					<seg id="b.MAT.12.23" type="verse">
						Asai ubbai garamettidi, “Laa hagee Daawita na7a gidanddeeshsha?” yaagiis.
					</seg>
					<seg id="b.MAT.12.24" type="verse">
						SHin Parisaaweti hegaa siyidi, “Ha bitanee xalahetu halaqai Bi7eeli-Zeebuli baayyo wolqqaa immin, xalaheta kessees” yaagidosona.
					</seg>
					<seg id="b.MAT.12.25" type="verse">
						SHin Yesuusi eta qofaa eridi, eta hagaadan yaagiis; “Ba giddon shaakettiya kawotetta ubbai xayana; qassi ba giddon shaakettiya katamai woi keetta asaikka eqqenna.
					</seg>
					<seg id="b.MAT.12.26" type="verse">
						Qassi Seexaanai Seexaanaa kessiyaabaa gidikko, ba giddon shaakettiis; yaatin, a kawotettai waanidi eqqanee?
					</seg>
					<seg id="b.MAT.12.27" type="verse">
						Tau Bi7eeli-Zeebuli wolqqaa immin, taani xalaheta kessiyaabaa gidikko, intte asau wolqqaa ooni immin xalaheta kessanee? Hegaa gishshau, eti intte bolli pirddana.
					</seg>
					<seg id="b.MAT.12.28" type="verse">
						SHin Xoossaa Geeshsha Ayyaanai tau wolqqaa immin, taani xalaheta kessiyaabaa gidikko, simmi Xoossaa kawotettai inttekko yiichchiis.
					</seg>
					<seg id="b.MAT.12.29" type="verse">
						“Woi asi kasetidi, wolqqaama asa qachchennan de7iiddi, a keettaa gelidi, a miishshaa bonqqanau waanidi danddayii? Qachchidoogaappe guyyiyan, a keettaa bonqqana danddayees.
					</seg>
					<seg id="b.MAT.12.30" type="verse">
						“Ta bagga gidenna urai tabaa ixxees; qassi tanaara issippe shiishshennaagee laalees.
					</seg>
					<seg id="b.MAT.12.31" type="verse">
						Hegaa gishshau, taani intteyyo odais; Xoossai asayyo ai nagara gidinkka, qassi ai cashsha gidinkka atto gaana; shin Geeshsha Ayyaanaa cayidaagaayyo atto geenna.
					</seg>
					<seg id="b.MAT.12.32" type="verse">
						Ta bolli, Asa Na7aa bolli, iitabaa haasayiya o nagaraanne Xoossai atto gaana; shin Geeshsha Ayyaanaa bolli iitabaa haasayiya o nagaraanne sa7an gidin, saluwan gidin, Xoossai atto geenna.
					</seg>
					<seg id="b.MAT.12.33" type="verse">
						“Lo77o aifiyaa demmanau lo77o mittaa dichchana bessees; iita mittaa intte dichchikko, iita aifiyaa demmana; aissi giikko, mittai erettiyoi ba aifiyo aifiyaana.
					</seg>
					<seg id="b.MAT.12.34" type="verse">
						SHooshshatoo, intte iita gidiiddi, waatidi lo77obaa haasayanau danddayeetii? Aissi giikko, doonai wozana giddon kumidabaa haasayees.
					</seg>
					<seg id="b.MAT.12.35" type="verse">
						Lo77o asi ba lo77o minjjaappe lo77obaa kessees; qassi iita asi ba iita minjjaappe iitabaa kessees.
					</seg>
					<seg id="b.MAT.12.36" type="verse">
						Taani intteyyo odais; asi ba haasayido pattenna haasaya ubbau pirddaa gallassi zaaro immana.
					</seg>
					<seg id="b.MAT.12.37" type="verse">
						Aissi giikko, ne haasayai nena xillissana; woi ne haasayai ne bolli pirddana” yaagiis.
					</seg>
					<seg id="b.MAT.12.38" type="verse">
						Hegaappe guyyiyan, higgiyaa tamaarissiya issi issi asatinne Parisaaweti zaaridi Yesuusa, “Tamaarissiyaagoo, neeni malaata oottishin, nuuni be7anau koyoos” yaagidosona.
					</seg>
					<seg id="b.MAT.12.39" type="verse">
						SHin i zaaridi, etayyo hagaadan yaagiis; “Ha wodiyaa asai iitai, Xoossau ammanettennaagee, malaata koyees; hananabaa yootiya Yoonaasa malaataappe attin, hara malaati au imettenna.
					</seg>
					<seg id="b.MAT.12.40" type="verse">
						Yoonaasi gita moliyaa uluwan heezzu gallassaanne heezzu qammaa de7idoogaadan, taani, Asa Na7aikka, biitta giddon heezzu gallassaanne heezzu qammaa de7ana.
					</seg>
					<seg id="b.MAT.12.41" type="verse">
						Nanawe asai Yoonaasi yootidoogan bantta nagaraappe simmido gishshau, pirddaa gallassi denddidi, inttena mootana; be7ite, Yoonaasappe aadhdhiyaagee hagan de7ees.
					</seg>
					<seg id="b.MAT.12.42" type="verse">
						Tohossa bagga biittaa kawiyaa Solomona aadhdhida eratettaa siyanau sa7aa gaxaappe yiido gishshau, pirddaa gallassi denddada, inttena mootana; be7ite, Solomonappekka aadhdhiyaagee hagan de7ees.
					</seg>
					<seg id="b.MAT.12.43" type="verse">
						“Tuna ayyaanai asaappe kiyido wode, baayyo shemppiyoosaa koyiiddi, haatti bainnasaara aadhdhees; shin demmenna.
					</seg>
					<seg id="b.MAT.12.44" type="verse">
						He wode, 'Taani aggada yiido ta keettaa simmana' yaagees; simmidi yiyo wode, keettai mela de7iyaagaanne pitetti geeyidi, giigi uttidaagaa demmees.
					</seg>
					<seg id="b.MAT.12.45" type="verse">
						Hegaappe guyyiyan, biidi baappe iitiya laappun hara ayyaanata ehees; he ayyaanati gelidi, hegan de7oosona. He bitaniyaa de7oi kaseegaappe guyyeegee keehi iitees. Ha wodiyaa iita asaukka qassi hegaadan hanana” yaagiis.
					</seg>
					<seg id="b.MAT.12.46" type="verse">
						Yesuusi daro asaayyo haasayishin, a aayyiyaanne a ishantti aara haasayanau koyidi, karen eqqidosona.
					</seg>
					<seg id="b.MAT.12.47" type="verse">
						Issoi a, “Ne aayyiyaanne ne ishantti nenaara haasayanau koyidi, karen eqqidosona” yaagiis.
					</seg>
					<seg id="b.MAT.12.48" type="verse">
						SHin Yesuusi zaaridi, “Ta aayyiyaa oonee? Ta ishantti oonee?” yaagiis.
					</seg>
					<seg id="b.MAT.12.49" type="verse">
						Ba kushiyan ba erissiyo ashkkaratukko malaatidi, “Be7ite, ta aayyiyaanne ta ishantti hageetihona.
					</seg>
					<seg id="b.MAT.12.50" type="verse">
						Aissi giikko, saluwan de7iya ta Aawai koyiyoobaa oottiya ubbai, ta isha ta michchonne ta aayo” yaagiis.
					</seg>
				</div>
				<div id="b.MAT.13" type="chapter">
					<seg id="b.MAT.13.1" type="verse">
						Yesuusi he gallassi sooppe kiyidi, abbaa lanqqiyan uttiis.
					</seg>
					<seg id="b.MAT.13.2" type="verse">
						Keehi daro asai ba lanqqiyan yuuyi aadhdhidi shiiqettin, wolwoluwaa giddo gelidi uttiis; asai ubbai abbaa lanqqiyan eqqiis.
					</seg>
					<seg id="b.MAT.13.3" type="verse">
						Asaassi leemisuwan darobaa hagaadan yaagidi yootiis; “Issi bitanee zerettaa zeranau kiyiis.
					</seg>
					<seg id="b.MAT.13.4" type="verse">
						I zerishin, issi issi zerettai ogiyaa doonan wodhdhiis; wodhdhidaagaa kafoi yiidi miis.
					</seg>
					<seg id="b.MAT.13.5" type="verse">
						Qassi issi issi zerettai guutta biittai de7iyo shuchchaa anccuwaa bolli wodhdhiis; daro biittai bainna gishshau, he zerettai sohuwaara mokkiis.
					</seg>
					<seg id="b.MAT.13.6" type="verse">
						SHin awai kiyido wode carshshai shulliis; adussa xaphuwaa yeddibeenna gishshau meli bayiis.
					</seg>
					<seg id="b.MAT.13.7" type="verse">
						Issi issi zerettai aguntta giddon wodhdhiis; wodhdhidi mokkidaagaa agunttai diccidi cuulliis.
					</seg>
					<seg id="b.MAT.13.8" type="verse">
						Issi issi zerettai aradda biittan wodhdhidi mokkiis; issoi xeetu aifiyaa, issoi usuppun tammaa, issoi hasttamaa aifiis.
					</seg>
					<seg id="b.MAT.13.9" type="verse">
						Siyiyo haitti de7iyo urai siyo!” yaagiis.
					</seg>
					<seg id="b.MAT.13.10" type="verse">
						Erissiyo ashkkarati Yesuusakko shiiqidi, “Neeni aissi etassi leemisuwan odai?” yaagidosona.
					</seg>
					<seg id="b.MAT.13.11" type="verse">
						Yesuusi zaaridi, etassi hagaadan yaagiis; “Inttessi saluwaa kawotettaa xuuraa erai imettiis; shin etassi imettibeenna.
					</seg>
					<seg id="b.MAT.13.12" type="verse">
						Aissi giikko, de7iyoogau gujettana; au darana; shin bainnaagaappe harai atto, he de7iyaageekka ekettiichchana.
					</seg>
					<seg id="b.MAT.13.13" type="verse">
						Taani eti xeelliiddi demmenna gishshaunne siyiiddikka siyenna gishshau, woi qassi eti akeekenna gishshaunne etau leemisuwan odais.
					</seg>
					<seg id="b.MAT.13.14" type="verse">
						“Isiyaasi etabaa hananabaa yootidoogee polettees; hananabaa yootidoogee hagaa; 'Intte sissaa siyana; shin intteyyo gelenna; intte xeeluwaa xeellana; shin be7ekketa.
					</seg>
					<seg id="b.MAT.13.15" type="verse">
						Aissi giikko, ha asaa wozanai dammiis; bantta haittaa tulissidosona; bantta aifiyaakka qilimmidosona. Hegee bainnaakko, eti bantta aifiyan be7ana; bantta haittan siyana; bantta wozanankka akeekana; eti taakko, Xoossaakko simmana; taanikka eta pattana, shin attiis' yaagees.
					</seg>
					<seg id="b.MAT.13.16" type="verse">
						“SHin intte aifee xeelliyo gishshaunne intte haittaikka siyiyo gishshau, intte anjjettidaageeta.
					</seg>
					<seg id="b.MAT.13.17" type="verse">
						Taani intteyyo tumaa odais; hananabaa yootiya darotinne xilloti intte be7iyoogaa be7anau amottidosona; shin be7ibookkona. Intte siyiyoogaa siyanau amottidosona; shin siyibookkona.
					</seg>
					<seg id="b.MAT.13.18" type="verse">
						“Simmi kattaa zeriyaagaa leemisuwaa birshshettai giyoogaa siyite.
					</seg>
					<seg id="b.MAT.13.19" type="verse">
						Kawotettaa qaalaa siyidi, akeekenna ooninne ogiyaa doonan wodhdhida zerettaa mala; xalahe halaqai yiidi, eta wozanan zerettidaagaa maxirggees.
					</seg>
					<seg id="b.MAT.13.20" type="verse">
						SHuchchaa anccoi de7iyo biittan wodhdhida zerettai qaalaa siyidi, sohuwaara ufaissan ekkiyaageeta milatees.
					</seg>
					<seg id="b.MAT.13.21" type="verse">
						SHin hegee ha77issau de7iyoogaappe attin, aani xaphoi baawa; qaalaa gaasuwan waayee woi yedetai yiyo wode, sohuwaara xubetti aggees.
					</seg>
					<seg id="b.MAT.13.22" type="verse">
						Qassi aguntta giddon wodhdhidaagee qaalaa siyiyaagaa milatees; shin ha sa7aa de7uwau hirggiyoogeenne duretetta siiqiyoogee qaalaa cuullees; cuullin he zerettai aifennan atti aggees.
					</seg>
					<seg id="b.MAT.13.23" type="verse">
						Aradda biittan zerettidaagee qaalaa siyidi, akeekiya asa milatees; yaatidi aifees; issoi xeetaa, issoi usuppun tammaa issoi hasttamaa aifees” yaagiis.
					</seg>
					<seg id="b.MAT.13.24" type="verse">
						Yesuusi etayyo hara leemisuwaa hagaadan yaagidi odiis; “Saluwaa kawotettai ba goshshan lo77o zerettaa zerida bitaniyaa milatees.
					</seg>
					<seg id="b.MAT.13.25" type="verse">
						SHin qammi asai xiskkiichchidaashin, a morkkee yiidi, gisttiyaa zeridoogaa bolli zardduwaa zeridi biis.
					</seg>
					<seg id="b.MAT.13.26" type="verse">
						SHin gisttee mokkidi, aifido wode, zarddoikka a giddon beettiis.
					</seg>
					<seg id="b.MAT.13.27" type="verse">
						“A ashkkarati akko yiidi, 'Godau, neeni ne goshshan lo77o zerettaa zerabeikkii? Yaatin, zarddoi auppe yiidee?' yaagidosona.
					</seg>
					<seg id="b.MAT.13.28" type="verse">
						“Yaagin Godai, 'Hegaa morkkee oottiis' yaagiis. “Ashkkarati, 'Nuuni biidi shoddanaagaa dosai?' yaagidosona.
					</seg>
					<seg id="b.MAT.13.29" type="verse">
						“SHin i, 'CHii, zardduwaa intte shoddiiddi, gisttiyaara shoddana.
					</seg>
					<seg id="b.MAT.13.30" type="verse">
						Bochchoppite; cakkiyo wodee gakkanaashin, issippe diccona. Cakkiyo wodee gakkin, taani cakkiyaageeta, kasetidi zardduwaa maxite; maxidi taman xuugganau mirqqiyan mirqqiyan qachchite; shin gisttiyaa ta gootaran qolite' gaana” yaagiis.
					</seg>
					<seg id="b.MAT.13.31" type="verse">
						Yesuusi etayyo hara leemisuwaa yaagidi odiis; “Saluwaa kawotettai sanaafici giyo qii mittee aifiyo milatees; he mittee aifiyo asi ekkidi, ba goshshan zeriis.
					</seg>
					<seg id="b.MAT.13.32" type="verse">
						He zerettiyaa zeretta ubbaappe guuxxausu; shin diccido wode, hara ataakiltte ubbaappe gitatausu; kafoi yiidi, i tashiyan keexxiyoogaa keena gita mitta gidausu” yaagiis.
					</seg>
					<seg id="b.MAT.13.33" type="verse">
						Qassikka Yesuusi hara leemisuwaa etau yaagidi odiis; “Saluwaa kawotettai issi mishiriyaa heezzu kere xiilliyaa ekkada, munaqqido munaqai ubbai denddana gakkanaassi, aani tigido irshshuwaa milatees” yaagiis.
					</seg>
					<seg id="b.MAT.13.34" type="verse">
						Yesuusi asau he ubbaa leemisuwan odiis; leemisoi bainnan i issibaakka odenna; hananabaa yootiyaagee, “Taani etayyo haasayiyo wode leemisuwan haasayais. Sa7ai merettoosappe doommidi geemmida yohota odais” giidoogee polettana mala, hegaa i odiis.
					</seg>
					<seg id="b.MAT.13.36" type="verse">
						Hegaappe guyyiyan, Yesuusi asaa yeggi bayidi, soo geliis; erissiyo ashkkarati akko biidi, “Goshshan de7iya zardduwaa leemisuwaa birshshettaa nuuyyo oda” yaagidosona.
					</seg>
					<seg id="b.MAT.13.37" type="verse">
						Yaagin Yesuusi zaaridi, hagaadan yaagiis; “Lo77o zerettaa zeriyaagee tana Asa Na7aa.
					</seg>
					<seg id="b.MAT.13.38" type="verse">
						Goshshai sa7aa; lo77o zerettai kawotettaa asaa; zarddoi xalahe halaqaa asaa.
					</seg>
					<seg id="b.MAT.13.39" type="verse">
						Zardduwaa zerida morkkee xalahe halaqaa; cakkiyo wodee, wodiyaa wurssettaa; qassi cakkiyaageeti kiitanchchata.
					</seg>
					<seg id="b.MAT.13.40" type="verse">
						“Hegaa gishshau, zardduwaa maxidi, taman xuuggiyoogaadan, wodiyaa wurssettan hegaa mala gidana.
					</seg>
					<seg id="b.MAT.13.41" type="verse">
						Taani, Asa Na7ai, ta kiitanchchata kiittana; eti ta kawotettaa giddon xube gidiya ubbaanne iitabaa oottiyaageeta shiishshana.
					</seg>
					<seg id="b.MAT.13.42" type="verse">
						SHiishshidi to77enna taman olana; hegan eti yeekkana; qassi achchaa garccana.
					</seg>
					<seg id="b.MAT.13.43" type="verse">
						He wode xilloti bantta aawaa kawotettan awa aifiyaadan poo7ana. Siyiya haitti de7iyo urai siyo!
					</seg>
					<seg id="b.MAT.13.44" type="verse">
						“Saluwaa kawotettai goshshan moogido miishsha milatees; issi bitanee he miishshaa demmidi, zaarettidi moogiis; daro ufaittiiddi biidi, baayyo de7iyaabaa ubbaa baizzidi, he goshshaa shammiis.
					</seg>
					<seg id="b.MAT.13.45" type="verse">
						“Qassi saluwaa kawotettai inqquwaa giyo daro al77o shuchchaa koyiya zal77anchchaa milatees.
					</seg>
					<seg id="b.MAT.13.46" type="verse">
						He zal77anchchai daro al77o inqquwaa demmidi, biidi baayyo de7iyaabaa ubbaa baizzidi, a shammiis.
					</seg>
					<seg id="b.MAT.13.47" type="verse">
						“Qassi saluwaa kawotettai ubba qommo moliyaa oiqqiya abban yeggido gitiyaa milatees.
					</seg>
					<seg id="b.MAT.13.48" type="verse">
						Molee gitiyaa kumido wode, moliyaa oiqqiya asati abbaappe gaxaa kessidi uttidosona; uttidi lo77o moliyaa qoridi, keeshiyan yeggidosona; shin iita moliyaa wora olidosona.
					</seg>
					<seg id="b.MAT.13.49" type="verse">
						Wodiyaa wurssettan hegaadan hanana; kiitanchchati yiidi, nagaranchchata xillotu giddoppe qoridi,
					</seg>
					<seg id="b.MAT.13.50" type="verse">
						to77enna taman olana; hegan eti yeekkana; qassi achchaa garccana.
					</seg>
					<seg id="b.MAT.13.51" type="verse">
						“Hagee ubbai intteyyo gelidee?” yaagidi eta oichchiis. Eti, “Ee” yaagidosona.
					</seg>
					<seg id="b.MAT.13.52" type="verse">
						Yaagin i, “Hegaa gishshau, saluwaa kawotettan erissiyo ashkkara gidida higgiyaa tamaarissiya ubbai, ba minjjidosaappe ooratta miishshaanne gal77a miishshaa kessiya asa milatees” yaagiis.
					</seg>
					<seg id="b.MAT.13.53" type="verse">
						Yesuusi ha leemisota yootidi wurssidoogaappe guyyiyan, hegaappe denddidi,
					</seg>
					<seg id="b.MAT.13.54" type="verse">
						ba yelettido katamaa biis. Biidi Aihuda woosa keettan tamaarissiyoogaa siyida asai garamettidi, hagaadan yaagiis; “Hagee ha aadhdhida eratettaanne Xoossai oottiyo malaataa oottanau wolqqaa awappe ekkidee?
					</seg>
					<seg id="b.MAT.13.55" type="verse">
						Hagee anaaxiyaa na7aa gidennee? A aayyiyaa Mairaamo gidekkee? A ishantti Yaaqoobanne Yooseefa, Simoonanne Yihudaa gidokkonaayye?
					</seg>
					<seg id="b.MAT.13.56" type="verse">
						A michchentti ubbai nunaara de7okkonaayye? Yaatin, i hagaa ubbaa awappe demmidee?” yaagiis.
					</seg>
					<seg id="b.MAT.13.57" type="verse">
						Eti i giyoobaa ekkennan ixxidosona. SHin Yesuusi he asaassi, “Hananabaa yootiyaagee ba biittaaninne bantta so asaani bonchchettennaagaappe attin, hara ubbasan bonchchettees” yaagiis.
					</seg>
					<seg id="b.MAT.13.58" type="verse">
						Eti ammanibeenna gishshau, Xoossai oottiyo malaataa he sohuwan keehi oottibeenna.
					</seg>
				</div>
				<div id="b.MAT.14" type="chapter">
					<seg id="b.MAT.14.1" type="verse">
						He wode oiddantto biittaa haariya Heeroodisi Yesuusabaa siyiis;
					</seg>
					<seg id="b.MAT.14.2" type="verse">
						siyidi ba ashkkaratussi, “Hagee haiquwaappe denddida Xammaqiya Yohaannisa; Xoossai oottiyo wolqqaama malaataa i oottiyoogee hegaassa” yaagiis.
					</seg>
					<seg id="b.MAT.14.3" type="verse">
						Aissi giikko, Heeroodisi ba ishaa Piliphphoosa machchee Heeroodiyaadi gaasotan Yohaannisa oitti qashissidi, qasho keettan yeggi wottiis.
					</seg>
					<seg id="b.MAT.14.4" type="verse">
						Aissi giikko, Yohaannisi Heeroodisa, “Neeni Heeroodiyaado ekkanau bessenna” yaagiis.
					</seg>
					<seg id="b.MAT.14.5" type="verse">
						Heeroodisi Yohaannisa woranau koyiis; shin Yihudaa asai hananabaa yootiya asadan Yohaannisa xeellido gishshau yayyiis.
					</seg>
					<seg id="b.MAT.14.6" type="verse">
						SHin Heeroodisi yelettido gallassai gakkin, Heeroodiyaadi na7iyaa asaa sinttan durada Heeroodisa ufaissaasu;
					</seg>
					<seg id="b.MAT.14.7" type="verse">
						ufaissin Heeroodisi na7iyo, “Nena lo77idabaa aibanne gidikko, tana oichcha; taani neessi immana” yaagidi iyyo caaqqiis.
					</seg>
					<seg id="b.MAT.14.8" type="verse">
						Na7iyaa ba aayee zoriyaa ekkada Heeroodisa, “Xammaqiya Yohaannisa huuphiyaa ha soruwan wottada tau imma” yaagaasu.
					</seg>
					<seg id="b.MAT.14.9" type="verse">
						Kawoi au qarettiis; shin ba caaquwaa gishshaunne banaara uttida imattaa gishshau, iyyo immana mala azaziis.
					</seg>
					<seg id="b.MAT.14.10" type="verse">
						Kawoi kiittidi, Yohaannisa qooriyaa qasho keettan muucissiis.
					</seg>
					<seg id="b.MAT.14.11" type="verse">
						Huuphiyaa soruwan wotti ehiidi, na7eessi immidosona; na7iyaa he huuphiyaa ba aayeekko efaasu.
					</seg>
					<seg id="b.MAT.14.12" type="verse">
						Yohaannisi erissiyo ashkkarati yiidi, a ahaa efiidi moogidosona; moogidi Yesuusau biidi odidosona.
					</seg>
					<seg id="b.MAT.14.13" type="verse">
						Yesuusi hegaa siyidi, wolwoluwan gelidi, he sohuwaappe barkka asi bainnasaa biis; asai hegaa siyidi, katamaappe denddidi, tohuwan a kaalliis.
					</seg>
					<seg id="b.MAT.14.14" type="verse">
						Yesuusi wolwoluwaappe kiyido wode, daro asaa be7idi, he asau qarettiis; yaatidi etaara de7iya hargganchchata pattiis.
					</seg>
					<seg id="b.MAT.14.15" type="verse">
						Sa7ai omariyo wode, Yesuusi erissiyo ashkkarati Yesuusakko yiidi, “Hagee sohoi asi bainna soho; ha77i sa7aikka qammiichchiis; asai ubbai qeeri katamata biidi, bau qumaa shammana mala, asaa yedda” yaagidosona.
					</seg>
					<seg id="b.MAT.14.16" type="verse">
						SHin Yesuusi eta, “Asai baanau koshshenna; asau miyoobaa intte immite” yaagiis.
					</seg>
					<seg id="b.MAT.14.17" type="verse">
						Eti zaaridi a, “Nuuyyo hagan ichchashu oittappenne naa77u moleppe attin, hari baawa” yaagidosona.
					</seg>
					<seg id="b.MAT.14.18" type="verse">
						Yaagin Yesuusi eta, “Hegeeta tau haa ekki ehiite” yaagiis.
					</seg>
					<seg id="b.MAT.14.19" type="verse">
						Asai maatan uttana mala, Yesuusi azaziis; ichchashu oittaanne naa77u moliyaa oiqqidi, saluwaa pude xeellidi, Xoossaa galatiis; he oittaa menttidi, ba erissiyo ashkkaratussi immin, eti daro asaayyo gishidosona.
					</seg>
					<seg id="b.MAT.14.20" type="verse">
						Asai ubbai miidi kalliis; kallin attida xarzzai tammanne naa77u samppaa kumidaagaa denttidosona.
					</seg>
					<seg id="b.MAT.14.21" type="verse">
						Miida asai maccaasaanne naata paidennan, ichchashu sha7aa gidiyaagaa keena.
					</seg>
					<seg id="b.MAT.14.22" type="verse">
						Yesuusi daro asaa yeddiiddi, ba erissiyo ashkkarati wolwoluwan gelidi, baappe sinttatidi, abbaappe hefintti pinnana mala azaziis.
					</seg>
					<seg id="b.MAT.14.23" type="verse">
						Asaa yeddidi, Xoossaa woossanau deriyaa huuphiyaa barkka kiyiis; sa7ai qammiichchinkka hegan barkka de7ees.
					</seg>
					<seg id="b.MAT.14.24" type="verse">
						SHin wolwoloi he wode abbaa bollan de7ishin, sintta baggaara carkkoi carkkiyo gishshau, beetai wolwoluwaa sugees.
					</seg>
					<seg id="b.MAT.14.25" type="verse">
						Baira kuttoi waassi simmin, Yesuusi abbaa bolli hemettiiddi, etakko yiis.
					</seg>
					<seg id="b.MAT.14.26" type="verse">
						Erissiyo ashkkarati abbaa bolli i hemettishin be7idi dagammidi, “Hegee moitille gidennee!” yaagidi yayyidi waassidosona.
					</seg>
					<seg id="b.MAT.14.27" type="verse">
						SHin Yesuusi sohuwaara eta, “Aikko baawa; tanattennee; yayyoppite” yaagiis.
					</seg>
					<seg id="b.MAT.14.28" type="verse">
						PHeexiroosi zaaridi a, “Ta Godau, hegee nena gidikko, taani haattaa bollaara neekko baana mala, tana azazarkkii” yaagiis.
					</seg>
					<seg id="b.MAT.14.29" type="verse">
						Yesuusi PHeexiroosa, “Haa ya” yaagiis. PHeexiroosi wolwoluwaappe wodhdhidi, haattaa bollaara hemettiiddi, Yesuusakko beettaa doommiis.
					</seg>
					<seg id="b.MAT.14.30" type="verse">
						SHin wolqqaama carkkuwaa be7idi yayyiis; haattai bana mituwaa doommido wode, ba qaalaa xoqqu oottidi, “Ta Godau tana ashsharkkii!” yaagiis.
					</seg>
					<seg id="b.MAT.14.31" type="verse">
						Sohuwaara Yesuusi ba kushiyaa yeddidi, PHeexiroosa oiqqidi, “Laa ha ammanoi laafidoogoo! Aissi siradii?” yaagiis.
					</seg>
					<seg id="b.MAT.14.32" type="verse">
						Eti naa77ai wolwoluwan gelido wode, carkkoi woppu giis.
					</seg>
					<seg id="b.MAT.14.33" type="verse">
						Wolwoluwaa giddon de7iya erissiyo ashkkarati Yesuusa, “Neeni Xoossaa Na7aa gididoogee tuma” yaagidi au goinnidosona.
					</seg>
					<seg id="b.MAT.14.34" type="verse">
						Eti abbaa pinnidi, Genssereexa giyo biittaa gakkidosona.
					</seg>
					<seg id="b.MAT.14.35" type="verse">
						He biittaa asai Yesuusa eriis; eridi hegaa heera biitta ubbaa kiittidi, harggiya asa ubbaa akko ehiis.
					</seg>
					<seg id="b.MAT.14.36" type="verse">
						Harggiya asai a afalaa macara xalaalaa bochchana mala, a woossiis; macaraa bochchida ubbaikka paxiis.
					</seg>
				</div>
				<div id="b.MAT.15" type="chapter">
					<seg id="b.MAT.15.1" type="verse">
						Hegaappe guyyiyan, higgiyaa tamaarissiya issi issi asatinne Parisaaweti Yerusalaameppe Yesuusakko yiidi,
					</seg>
					<seg id="b.MAT.15.2" type="verse">
						“Neeni erissiyo ashkkarati aissi nu aawatu wogaa mooriyoonaa? Aissi giikko, eti qumaa maanaappe kasetidi, bantta kushiyaa meecettokkona” yaagidosona.
					</seg>
					<seg id="b.MAT.15.3" type="verse">
						Yesuusi zaaridi, eta hagaadan yaagiis; “Intte intte wogaa gishshau, Xoossaa azazuwaa poliyoogaa aissi ixxeetii?
					</seg>
					<seg id="b.MAT.15.4" type="verse">
						Aissi giikko Xoossai, 'Ne aawaanne ne aayyiyo bonchcha' qassi, 'Ba aawaa woi ba aayyiyo cayiyaagee haiqqo' yaagiis.
					</seg>
					<seg id="b.MAT.15.5" type="verse">
						SHin intte, 'Issi asi ba aawaa woi ba aayyiyo maaddiyoobi bau de7in, “Hegee Xoossaabaa” giikko, ba aawaa woi ba aayyiyo bonchchanau bessenna' yaageeta; yaatidi intte intte wogaa polanau Xoossaa qaalaa xaissideta.
					</seg>
					<seg id="b.MAT.15.7" type="verse">
						Ha lo77o milatiya iita asatoo, Isiyaasi balennan inttebau hananabaa yootiiddi,
					</seg>
					<seg id="b.MAT.15.8" type="verse">
						'Xoossai hagaadan yaagiis; “Hagee asai tana ba bolla doonan bonchchees; shin eta wozanai taappe haahuwan de7ees.
					</seg>
					<seg id="b.MAT.15.9" type="verse">
						Asai tau mela goinnees; aissi giikko, asi oottido azazuwaa Xoossaa higgiyaa milatissidi tamaarissees” giis' yaagiis” yaagiis.
					</seg>
					<seg id="b.MAT.15.10" type="verse">
						Yesuusi daro asaa baakko xeesidi, “Siyitenne akeekite;
					</seg>
					<seg id="b.MAT.15.11" type="verse">
						asa tunissiyaabai doona giddo geliyaabaa gidenna; shin asa tunissiyaabai doonappe kiyiyaabaa” yaagiis.
					</seg>
					<seg id="b.MAT.15.12" type="verse">
						Hegaappe guyyiyan, erissiyo ashkkarati akko yiidi, “Parisaaweti neeni haasayidoogaa siyidi, hanqqettidoogaa akeekai?” yaagidosona.
					</seg>
					<seg id="b.MAT.15.13" type="verse">
						SHin Yesuusi zaaridi, “Saluwan de7iya ta Aawai tokkibeenna mitta ubbai shodettana.
					</seg>
					<seg id="b.MAT.15.14" type="verse">
						Etabau hirggoppite; eti qooqe kaalettiya qooqeta; qooqee qooqe kaalettikko, naa77aikka ollan kunddana” yaagiis.
					</seg>
					<seg id="b.MAT.15.15" type="verse">
						Yaagin PHeexiroosi zaaridi, “Ha leemisuwaa birshshettaa nuuyyo odarkkii” yaagiis.
					</seg>
					<seg id="b.MAT.15.16" type="verse">
						Yesuusi eta hagaadan yaagiis; “Intteyyo qassi ha77i gakkanaashinkka gelibeennee?
					</seg>
					<seg id="b.MAT.15.17" type="verse">
						Doonan geliya ubbai ulo giddo biidi, qassi uloppe gaxi kiyiyoogaa erekketii?
					</seg>
					<seg id="b.MAT.15.18" type="verse">
						SHin doonappe kiyiyaabai wozanappe kiyees; asa tunissiyaabai hegaa malaa.
					</seg>
					<seg id="b.MAT.15.19" type="verse">
						Aissi giikko, wozana giddoppe iita qofai, woriyoogee, shaaramuxiyoogee, qassi shaaramuxanau qaaqqatiyoogee ubbai, wuuqqiyoogee, wordduwaa markkattiyoogee, cashshai kiyees.
					</seg>
					<seg id="b.MAT.15.20" type="verse">
						Hegaa milatiyaabai asa tunissiyoogaappe attin, meeccibeenna kushen miyoogee asa tunissenna” yaagiis.
					</seg>
					<seg id="b.MAT.15.21" type="verse">
						Hegaappe guyyiyan, Yesuusi hegaappe aggidi, Xiiroosanne Sidoona giyo katamati de7iyo biitti biis.
					</seg>
					<seg id="b.MAT.15.22" type="verse">
						Kanaane giyo biittaa maccaasa issinniyaa hegaappe Yesuusakko yaada, ba qaalaa xoqqu oottada, “Ta Godau, Daawita na7au, tana maararkkii; ta na7iyo xalahee pala ohetta oiqqiis” yaagaasu.
					</seg>
					<seg id="b.MAT.15.23" type="verse">
						SHin Yesuusi iyyo qaalanne qaattibeenna; erissiyo ashkkarati akko yiidi, “Ha mishiriyaa nu geeduwaa kaalla kaallada, ba qaalaa xoqqu oottada yootausu; hegaa gishshau, neeni o yeddarkkii” yaagidi woossidosona.
					</seg>
					<seg id="b.MAT.15.24" type="verse">
						Yesuusi zaaridi, “Taani bayida dorssau, Israa7eela asaa xalaalau kiitettaas” yaagiis.
					</seg>
					<seg id="b.MAT.15.25" type="verse">
						SHin a yaada, “Ta Godau, tana maaddarkkii!” yaagada au goinnaasu.
					</seg>
					<seg id="b.MAT.15.26" type="verse">
						Qassi i zaaridi, “Naatu qumaa ekkidi, zairotuyyo oliyoogee lo77o gidenna” yaagiis.
					</seg>
					<seg id="b.MAT.15.27" type="verse">
						Mishiriyaa, “Ee ta Godau, hegee tuma; shin harai atto zairotikka bantta godati miishin, masoofiyaappe laalettida suuppaa moosonattennee” yaagaasu.
					</seg>
					<seg id="b.MAT.15.28" type="verse">
						Yaagin Yesuusi zaaridi o, “Ha mishiree, ne ammanoi gita; neeni koyidoogaadan neeyyo hano” yaagiis. I na7iyaa sohuwaarakka paxa aggaasu.
					</seg>
					<seg id="b.MAT.15.29" type="verse">
						Yesuusi hegaappe denddidi, Galiila Abbaa mati biis; qassi issi deriyaa bolli kiyidi, hegan uttiis.
					</seg>
					<seg id="b.MAT.15.30" type="verse">
						Daro asai wobbeta, qooqeta, quunatanne duudeta, qassi hara darota ekkidi, akko ehiis; ehiidi a matan wottiis. Yesuusi eta pattiis.
					</seg>
					<seg id="b.MAT.15.31" type="verse">
						Hegaa gishshau, asai duudeti haasayishin, quunati sitti giishin, wobbeti hemettishin, qooqeti xeellishin be7idi garamettidi, Israa7eela asaa Xoossaa galatiis.
					</seg>
					<seg id="b.MAT.15.32" type="verse">
						Yesuusi ba erissiyo ashkkarata baakko xeesidi, “Ha daro asai tanaara heezzu gallassi gakkanaassi gam77ido gishshau, taani ha asau qarettais; etau ha77i miyoobi baawa. Qassi eti ogiyan daafuridi kunddenna mala, quma mizennan eta mela yeddanaukka koyikke” yaagiis.
					</seg>
					<seg id="b.MAT.15.33" type="verse">
						Erissiyo ashkkarati zaaridi Yesuusa, “Nuuni ha bazzuwan hagaa keena asaa kalissiya quma auppe demmanee?” yaagidosona.
					</seg>
					<seg id="b.MAT.15.34" type="verse">
						Qassi Yesuusi eta, “Intteyyo aappun oittai de7ii?” yaagidi oichchiis. Eti, “Laappun oittainne guutta moletuppe amaridaageeti de7oosona” yaagidosona.
					</seg>
					<seg id="b.MAT.15.35" type="verse">
						Yesuusi asaa, “Sa7an uttite” yaagiis.
					</seg>
					<seg id="b.MAT.15.36" type="verse">
						Yaagidi he laappun oittaanne moliyaa oiqqidi, Xoossaa galatiis; menttidi erissiyo ashkkaratussi immiis; qassi erissiyo ashkkarati daro asaassi immidosona.
					</seg>
					<seg id="b.MAT.15.37" type="verse">
						Asai ubbai miidi kalliis; miishin attida laappun samppaa kumida xarzzaa erissiyo ashkkarati denttidosona.
					</seg>
					<seg id="b.MAT.15.38" type="verse">
						Miida asai maccaasaanne naata paidennan, oiddu sha7u attumaasa.
					</seg>
					<seg id="b.MAT.15.39" type="verse">
						Yesuusi asaa yeddidoogaappe guyyiyan, wolwoluwan gelidi, Magedoona giyo biitti biis.
					</seg>
				</div>
				<div id="b.MAT.16" type="chapter">
					<seg id="b.MAT.16.1" type="verse">
						Issi issi Parisaawetinne Saaduqaaweti Yesuusakko yiidi, a paaccanau koyidosona; yaatidi banttana saluwaappe malaata bessana mala woossidosona.
					</seg>
					<seg id="b.MAT.16.2" type="verse">
						SHin Yesuusi zaaridi, eta hagaadan yaagiis; “Sa7ai qammiyo wode intte, 'Saloi zo77ido gishshau, sa7ai booqallana' yaageeta;
					</seg>
					<seg id="b.MAT.16.3" type="verse">
						wonttimaatti qassi, 'Saloi zo77idi gubbanido gishshau, hachchi irai bukkana' yaageeta; saluwaa xeellidi, sa7ai hananabaa eranau danddayeeta; shin ha wodiyaa malaataa shaakki eranau danddayekketii?
					</seg>
					<seg id="b.MAT.16.4" type="verse">
						Ha wodiyaa asai iitai, Xoossau ammanettennaagee, malaata koyees; hananabaa yootiya Yoonaasa malaataappe attin, hara malaati au imettenna” yaagiis. Yaagidi, eta yeggi bayidi biis.
					</seg>
					<seg id="b.MAT.16.5" type="verse">
						Erissiyo ashkkarati abbaa pinnido wode, qumaa efaanaagaa dogidosona.
					</seg>
					<seg id="b.MAT.16.6" type="verse">
						Yesuusi eta, “Parisaawetu irshshuwaappenne Saaduqaawetu irshshuwaappe inttena eridi naagettite” yaagiis.
					</seg>
					<seg id="b.MAT.16.7" type="verse">
						Eti bantta giddon, “I hagaa giyoogee nuuni qumaa ehibeenna gishshaassa” yaagidi haasayaa doommidosona.
					</seg>
					<seg id="b.MAT.16.8" type="verse">
						SHin eti giyoogaa Yesuusi eridi, “Ha ammanoi paccidoogeetoo, qumi bainna gishshau, aissi intte giddon haasayeetii?
					</seg>
					<seg id="b.MAT.16.9" type="verse">
						Ha77ikka intteyyo gelibeennee? Taani ichchashu oittaa ichchashu sha7u asaayyo battidoogaa, qassi intte aappun samppaa kunttidi denttidaakko hassayekketii?
					</seg>
					<seg id="b.MAT.16.10" type="verse">
						Woi taani laappun oittaa oiddu sha7u asaayyo battidoogaa, qassi intte aappun samppaa kunttidi denttidaakko hassayekketii?
					</seg>
					<seg id="b.MAT.16.11" type="verse">
						Taani inttena Parisaawetu irshshuwaappenne Saaduqaawetu irshshuwaappe naagettite giyoogaappe attin, oittabaa intteyyo haasayabeennaagaa intte waanidi akeekekketii?” yaagiis.
					</seg>
					<seg id="b.MAT.16.12" type="verse">
						Erissiyo ashkkarati Yesuusi banttau odidoogee, Parisaawetu timirttiyaappenne Saaduqaawetu timirttiyaappe eti naagettanaagaa gididoogaappe attin, oittan tigiyo irshshuwaappe naagettanaagaa gidennaagaa he wode akeekidosona.
					</seg>
					<seg id="b.MAT.16.13" type="verse">
						Yesuusi Piliphphoosi-Qiisaariyaa giyo biittaa gakkido wode, ba erissiyo ashkkarata, “Asai tana, Asa Na7aa oona gii?” yaagidi oichchiis.
					</seg>
					<seg id="b.MAT.16.14" type="verse">
						Erissiyo ashkkarati zaaridi, “Nena issi issi asai, Xammaqiya Yohaannisa yaagees; harati qassi Eelaasa yaagoosona; qassi baggati Ermmaasa woi hananabaa yootiyaageetuppe issuwaa yaagoosona” yaagidosona.
					</seg>
					<seg id="b.MAT.16.15" type="verse">
						Yaagin Yesuusi eta, “Yaanin intte tana oona geetii?” yaagiis.
					</seg>
					<seg id="b.MAT.16.16" type="verse">
						Simoon PHeexiroosi zaaridi, “Neeni de7o Xoossaa Na7aa Kiristtoosa” yaagiis.
					</seg>
					<seg id="b.MAT.16.17" type="verse">
						Yesuusi zaaridi, hagaadan yaagiis; “Yoona na7aa Simoonaa, hagaa neessi saluwan de7iya ta Aawai erissidoogaappe attin, asi ooninne nena erissibeenna gishshau, neeni anjjettidaagaa.
					</seg>
					<seg id="b.MAT.16.18" type="verse">
						PHeexiroosaa, taani neeyyo odais; neeni shuchcha; taani ha zaallaa bolli ta woosa keettaa keexxana; ta woosa keettaa harai atto, Si7ooliyaa wolqqaikka xoonanau danddayenna.
					</seg>
					<seg id="b.MAT.16.19" type="verse">
						Taani neessi saluwaa kawotettaa qulppiyaa immana; neeni sa7an qachchiyo ubbai saluwan qashetti uttiis; neeni sa7an birshshiyo ubbai saluwankka birshshetti uttiis” yaagiis.
					</seg>
					<seg id="b.MAT.16.20" type="verse">
						Hegaappe guyyiyan, Kiristtoosa i gididoogaa erissiyo ashkkarati oossinne odenna mala, eta azaziis.
					</seg>
					<seg id="b.MAT.16.21" type="verse">
						He wodeppe doommidi Yesuusi, “Taani Yerusalaame bin, tana cimati, qeese halaqatinne higgiyaa tamaarissiyaageeti daro waissanau bessees; eti tana woranaunne taani heezzantto gallassi haiquwaappe denddanau bessees” yaagidi, ba erissiyo ashkkaratussi geeshshidi oduwaa doommiis.
					</seg>
					<seg id="b.MAT.16.22" type="verse">
						PHeexiroosi a issi baggi zaaridi, “Ta Godau, Xoossai nena hegaappe ashsho; hagee ne bolli mulekka yeenna” yaagidi a zoranau doommiis.
					</seg>
					<seg id="b.MAT.16.23" type="verse">
						SHin Yesuusi guyye simmidi PHeexiroosa, “Ha Seexaanau, neeni ta matappe kichcha; neeni asi dosiyoobaa qoppiyoogaappe attin, Xoossai dosiyoobaa qoppenna gishshau, tau xube gidadasa” yaagiis.
					</seg>
					<seg id="b.MAT.16.24" type="verse">
						Hegaappe guyyiyan, Yesuusi ba erissiyo ashkkarata hagaadan yaagiis; “Tana kaallanau koyiya urai de7ikko, bana yeggi bayo; yaatidi ba masqqaliyaa tookkidi, tana kaallo.
					</seg>
					<seg id="b.MAT.16.25" type="verse">
						Aissi giikko, ba shemppuwaa ashshana koyiya urai bashshana; shin ba shemppuwaa ta gishshau bashshiya urai ashshana.
					</seg>
					<seg id="b.MAT.16.26" type="verse">
						Issi urai sa7an de7iya ubbabaa bau shiishshidi, ba shemppuwaa bashshikko, a ai maaddanee? Woi issi urai ba shemppuwaa wozanau ai immana danddayii?
					</seg>
					<seg id="b.MAT.16.27" type="verse">
						Aissi giikko, taani, Asa Na7ai, ta Aawaa bonchchuwan ta kiitanchchatuura yaana hanais; asa ubbau he wode a oosuwaa malaa immana.
					</seg>
					<seg id="b.MAT.16.28" type="verse">
						Taani intteyyo tumaa gais; amarida asati, taani, Asa Na7ai, kawo gidada yiyoogaa be7ana gakkanaassi, haiqqennaageeti hagan de7oosona” yaagiis.
					</seg>
				</div>
				<div id="b.MAT.17" type="chapter">
					<seg id="b.MAT.17.1" type="verse">
						Yesuusi usuppun gallassappe guyyiyan, banaara PHeexiroosa, Yaaqoobanne, Yaaqooba ishaa Yohaannisa ekkidi, eta xalaalaa gita deriyaa huuphiyaa kessiis.
					</seg>
					<seg id="b.MAT.17.2" type="verse">
						Qassi eti xeellishin, eta sinttan laamettiis; a som77oi awa aifiyaadan poo7iis; a maayoikka poo7uwaadan booxxiis.
					</seg>
					<seg id="b.MAT.17.3" type="verse">
						Muuseenne Eelaasi Yesuusaara haasayishin, ha heezzu erissiyo ashkkarati be7idosona.
					</seg>
					<seg id="b.MAT.17.4" type="verse">
						PHeexiroosi Yesuusa, “Ta Godau, nuuni hagan de7iyoogee nuussi lo77o; neeni dosikko, nuuni hagan heezzu zamppata issuwaa neessi, issuwaa Muusessi, issuwaa Eelaasassi zamppayana” yaagiis.
					</seg>
					<seg id="b.MAT.17.5" type="verse">
						I haasayishin, poo7iya shaarai yinne eta gentti aggiis; genttin shaaraappe, “Hagee taani siiqiyo tana ufaissiya ta Na7aa; i giyoogaa siyite” giya qaalai yiis.
					</seg>
					<seg id="b.MAT.17.6" type="verse">
						Erissiyo ashkkarati he qaalaa siyido wode, daro yayyidi, gufanni wodhdhidosona.
					</seg>
					<seg id="b.MAT.17.7" type="verse">
						Yesuusi etakko yiidi, eta bochchiis; bochchidi, “Denddite; yayyoppite” yaagiis.
					</seg>
					<seg id="b.MAT.17.8" type="verse">
						Eti xoqqu giidi xeelliyo wode, Yesuusa xalaalaappe attin, hara asa oonanne be7ibookkona.
					</seg>
					<seg id="b.MAT.17.9" type="verse">
						Eti deriyaappe wodhdhishin, Yesuusi eta, “Taani Asa Na7ai, haiquwaappe denddana gakkanaassi, ha intte be7idoogaa ooyyoonne odoppite” yaagidi azaziis.
					</seg>
					<seg id="b.MAT.17.10" type="verse">
						Erissiyo ashkkarati Yesuusa, “Yaatin, higgiyaa tamaarissiyaageeti aissi, 'Eelaasi kasetidi yaanau bessees' giyoonaa?” yaagidi oichchidosona.
					</seg>
					<seg id="b.MAT.17.11" type="verse">
						Oichchin i zaaridi yaagiis; “Eelaasi kaseti yiidi, ubbabaa giigissana.
					</seg>
					<seg id="b.MAT.17.12" type="verse">
						SHin taani intteyyo odais; Eelaasi hagaappe kase yiichchiis. Yin asai a ba koyidobaa ubbaa oottidoogaappe attin eribeenna; hegaadankka, qassi tana, Asa Na7aa, asai waissana” yaagiis.
					</seg>
					<seg id="b.MAT.17.13" type="verse">
						Erissiyo ashkkarati he wode banttau Yesuusi Xammaqiya Yohaannisabaa odiyoogaa akeekidosona.
					</seg>
					<seg id="b.MAT.17.14" type="verse">
						Eti daro asaakko yiido wode, issi bitanee Yesuusakko yiidi, a sinttan gulbbatidi,
					</seg>
					<seg id="b.MAT.17.15" type="verse">
						“Ta Godau, ta na7aa kaarettai oiqqin, i daro wode taman, qassi daro wode haattan kunddiyo gishshau, i keehi sahettees; a pattarkkii.
					</seg>
					<seg id="b.MAT.17.16" type="verse">
						Ne erissiyo ashkkaratukkokka a ehaas; shin pattanau danddayibookkona” yaagiis.
					</seg>
					<seg id="b.MAT.17.17" type="verse">
						Yesuusi zaaridi eta, “Ammanenna ha wodiyaa geella asau! Taani inttenaara aude gakkanaassi de7anee? Qassi inttebaa aude gakkanaassi danddayanee? Na7aa taakko haa ekki yiite” yaagiis.
					</seg>
					<seg id="b.MAT.17.18" type="verse">
						Yesuusi xalahiyaa, “Appe kiya” giidi azazin, xalahee na7aappe kiyi aggiis; sohuwaarakka na7ai paxi bayiis.
					</seg>
					<seg id="b.MAT.17.19" type="verse">
						Hegaappe guyyiyan, erissiyo ashkkarati banttarkka Yesuusakko yiidi, “Nuuni xalahiyaa kessanau aissi danddayibookkonii?” yaagidosona.
					</seg>
					<seg id="b.MAT.17.20" type="verse">
						Yaagin Yesuusi eta yaagiis; “Hegee intte ammanoi guuxxido gishshataassa; taani intteyyo tumaa odais; intteyyo sanaafici giyo qii mittee aifee keena ammanoi de7iyaakko, intte ha deriyaa, 'Hagaappe yaa shiiqa' yaagiyaakko i shiiqana; intte ai oottanaukka danddayana.
					</seg>
					<seg id="b.MAT.17.21" type="verse">
						SHin hagaa malaa woosappenne xoomappe harabai kessanau danddayenna” yaagiis.
					</seg>
					<seg id="b.MAT.17.22" type="verse">
						Erissiyo ashkkarati Galiilan, issippe shiiqi uttidaashin, Yesuusi eta, “Tana, Asa Na7aa, asi asau aattidi immana.
					</seg>
					<seg id="b.MAT.17.23" type="verse">
						Asai tana worana; worin taani heezzantto gallassi haiquwaappe denddana” yaagiis. Erissiyo ashkkarati daro qarettidosona.
					</seg>
					<seg id="b.MAT.17.24" type="verse">
						Yesuusinne erissiyo ashkkarati Qifirinaahooma katamaa yiido wode, Beeta Maqidasiyaassi giiraa ekkiyaageeti PHeexiroosakko yiidi, “Inttena tamaarissiyaagee Beeta Maqidasiyaa giiraa giirennee?” yaagidosona.
					</seg>
					<seg id="b.MAT.17.25" type="verse">
						I zaaridi, “Giirees” yaagiis. PHeexiroosi soo gelido wode, Yesuusi kasetidi a, “Simoonaa, ne qofai aibee? Ha sa7aa kawoti qaraxaa woi giiraa ooppe ekkiyoonaa? Bantta biittaa asaappe ekkiyoonaayye woi hara biitta asaappe ekkiyoonaa?” yaagiis.
					</seg>
					<seg id="b.MAT.17.26" type="verse">
						Yaagin PHeexiroosi, “Hara biitta asaappe ekkoosona” yaagiis. Yesuusi PHeexiroosa, “Yaatikko, biittaa asai giiranau bessenna.
					</seg>
					<seg id="b.MAT.17.27" type="verse">
						SHin nuuni ha asata hanqqetissanau koyokko; neeni abbaa baada aani piriyaa yegga; yaatada koiro kiyiya moliyaa oiqqada, a doonaa pooqqiyo wode, giirau gidiya miishshaa neeni demmana. Hegaa ekkada, ta giiraanne ne giiraa etau qanxxa” yaagiis.
					</seg>
				</div>
				<div id="b.MAT.18" type="chapter">
					<seg id="b.MAT.18.1" type="verse">
						Erissiyo ashkkarati Yesuusakko he wode yiidi, “Saluwaa kawotettan ubbaappe aadhdhiyaagee oonee?” yaagidosona.
					</seg>
					<seg id="b.MAT.18.2" type="verse">
						Yaagin Yesuusi issi guutta na7aa xeesidi, eta giddon essidi, hagaadan yaagiis;
					</seg>
					<seg id="b.MAT.18.3" type="verse">
						“Taani intteyyo tumaa odais; Xoossaakko intte simmidi, guutta naatudan hanana xayikko, saluwaa kawotettaa mulekka gelanau danddayekketa.
					</seg>
					<seg id="b.MAT.18.4" type="verse">
						Simmi ha guutta na7aadan, bana kaushshiya ooninne saluwaa kawotettan ubbaappe aadhdhiyaagaa.
					</seg>
					<seg id="b.MAT.18.5" type="verse">
						Qassi hagaa mala na7a ta sunttan mokkiya ooninne tana mokkees.
					</seg>
					<seg id="b.MAT.18.6" type="verse">
						SHin tana ammaniya ha guutta naatuppe issuwaa balettiya ooninne, gaacciyo wogga woxaa ba qooriyan qachchidi, ciimma abban mitettiyoogee au keha.
					</seg>
					<seg id="b.MAT.18.7" type="verse">
						“Sa7ai asaa xubbiyo gishshau, sa7aayyo aayye7ana; aissi giikko, xubbiyaabai yuussaa aggenna; shin xubee a gaasotan yiyo uraayyo aayye7ana.
					</seg>
					<seg id="b.MAT.18.8" type="verse">
						“Ne kushee woi ne tohoi nena balettikko, neeppe qanxxa ola; neeni naa77u kushiyaaranne naa77u tohuwaara merinaa taman olettanaagaappe wobbe woi duuxa kushiyaara merinaa de7uwaa geliyoogee neeyyo keha.
					</seg>
					<seg id="b.MAT.18.9" type="verse">
						Qassi ne aifee nena balettikko, neeppe wooca ola; neeni naa77u aifiyaara Gaannabiyaa taman olettanaagaappe issi aifiyaara merinaa de7uwaa geliyoogee neeyyo keha.
					</seg>
					<seg id="b.MAT.18.10" type="verse">
						“Intte ha guuttatuppe issuwaanne karenna mala, inttena naagite; aissi giikko, taani intteyyo odais; saluwan eta kiitanchchati ubba wode, saluwan de7iya ta Aawaa sinttan de7oosona.
					</seg>
					<seg id="b.MAT.18.11" type="verse">
						Aissi giikko, taani, Asa Na7ai, bayidaagaa ashshanau yaas.
					</seg>
					<seg id="b.MAT.18.12" type="verse">
						“Issi asayyo xeetu dorssati de7iyaageetuppe issoi bayikko, uddufun tammanne uddufunaa deriyan yeggi bayidi, he bayidaagaa koyanau beennee? Intte woigeetii?
					</seg>
					<seg id="b.MAT.18.13" type="verse">
						Taani intteyyo tumaa gais; i demmikko, bayibeenna uddufun tammanne uddufun dorssatuppe aattidi, he issi dorssan ufaittees.
					</seg>
					<seg id="b.MAT.18.14" type="verse">
						Hegaadankka, saluwan de7iya intte Aawai ha guuttatuppe issoi bayyanaagaakka koyenna.
					</seg>
					<seg id="b.MAT.18.15" type="verse">
						“Ne ishai nena naaqqikko, nerkka akko baada, a mooruwaa au yoota; i nebaa siyikko, ne ishaa balaappe zaaradasa.
					</seg>
					<seg id="b.MAT.18.16" type="verse">
						SHin i nebaa siyennan ixxikko, naa77u woi heezzu markkai markkattidoogan yoho ubbai tumattiyo gishshau, hara issi woi naa77u asa nenaara ekka efa.
					</seg>
					<seg id="b.MAT.18.17" type="verse">
						I etabaa siyennan ixxikko, ubbabaa woosa keettaassi oda; qassi woosa keettai giyoogaakka i siyennan ixxikko, ammanenna asadaaninne giiraa ekkiya asadan a paida.
					</seg>
					<seg id="b.MAT.18.18" type="verse">
						“Taani intteyyo tumaa gais; sa7an intte qachchiyo ubbai saluwankka qashetti uttiis; qassi sa7an intte birshshiyo ubbai saluwankka birshshetti uttiis.
					</seg>
					<seg id="b.MAT.18.19" type="verse">
						“Qassikka taani intteyyo odais; intteppe naa77u urai sa7an Xoossaa woossiyooban aibiininne maayettikko, saluwan de7iya ta Aawai hegaa intteyyo immana.
					</seg>
					<seg id="b.MAT.18.20" type="verse">
						Aissi giikko, naa77u urai woi heezzu urai ta sunttan shiiqiyoosan, taani hegan eta gidduwan de7ais” yaagiis.
					</seg>
					<seg id="b.MAT.18.21" type="verse">
						PHeexiroosi he wode Yesuusakko yiidi, “Godau, ta ishai tana aapputoo naaqqikko taani ayyo atto gaanau bessii? Laappuntto gakkanaassi naaqqiineeyye?” yaagidi a oichchiis.
					</seg>
					<seg id="b.MAT.18.22" type="verse">
						Yesuusi zaaridi a, “CHii, taani nena laappun tammutoo laappuntto gaisippe attin, laappuntto giikke.
					</seg>
					<seg id="b.MAT.18.23" type="verse">
						“Aissi giikko, saluwaa kawotettai ba ashkkaratuura miishshaa qoodettanau qoppida kawuwaa milatees.
					</seg>
					<seg id="b.MAT.18.24" type="verse">
						He kawoi miishshaa qoodettanau doommido wode, daro sha7u paundde acoi de7iyo issi bitaniyaa akko ehiidosona.
					</seg>
					<seg id="b.MAT.18.25" type="verse">
						SHin he ashkkarau acuwaa qanxxiyoobai xayin, a godai he acuwaa qanxxanau, a machchiyaanne inne a naati, qassi au de7iya ubbabai baizettana mala, a azaziis.
					</seg>
					<seg id="b.MAT.18.26" type="verse">
						Hegaa gishshau, ashkkarai ba godaa sinttan gulbbatidi, 'Ta godau, hai nanggashsharkkii; taani neeyyo ubbabaakka qanxxana' yaagidi a woossiis.
					</seg>
					<seg id="b.MAT.18.27" type="verse">
						Woossin a godai au qarettidi, a yeddi bayiis; a acuwaakka ayyo maari aggiis.
					</seg>
					<seg id="b.MAT.18.28" type="verse">
						“SHin he ashkkarai kiyidi, ba lagge ashkkaratuppe issoi baappe ishatamu bira gidiyaagaa tal77idaagaara gaittidi, 'Ne bolli de7iya ta miishshaa qanxxa' yaagi oiqqidi, a cuulliis.
					</seg>
					<seg id="b.MAT.18.29" type="verse">
						“Cuullin he a lagge ashkkarai a sinttan gulbbatidi, 'Hai nanggashsharkkii; taani neeyyo ubbabaakka qanxxana' yaagidi a woossiis.
					</seg>
					<seg id="b.MAT.18.30" type="verse">
						“SHin ixxidi ekki efiidi, a laggee he acuwaa qanxxana gakkanaashin, qasho keettaa gelissiis.
					</seg>
					<seg id="b.MAT.18.31" type="verse">
						Hegaa gishshau, a lagge ashkkarati hegaa be7idi, daro yiillotidosona; bantta godaakko biidi, i oottido ubbabaa au odidosona.
					</seg>
					<seg id="b.MAT.18.32" type="verse">
						“Hegaappe guyyiyan, godai he ashkkaraa xeesidi, 'Ha iita ashkkarau, neeni tana woossido gishshau, taani he aco ubbaa neeyyo maara aggaas.
					</seg>
					<seg id="b.MAT.18.33" type="verse">
						Taani neeyyo he acuwaa maaridoogaadan, neenikka ne lagge ashkkarau maaranau bessennee?' yaagiis.
					</seg>
					<seg id="b.MAT.18.34" type="verse">
						Yaagidi a daro hanqqettidi, ba acuwaa ubbaa i qanxxana gakkanaashin, paxa kaa7ettana mala, qasho keettaa gelissiis.
					</seg>
					<seg id="b.MAT.18.35" type="verse">
						“Intte huuphiyan huuphiyan intte ishau wozanappe atto gaana xayikko, he godai ba ashkkaraa oottidoogaadan, saluwan de7iya ta Aawaikka inttena hegaadan oottana” yaagiis.
					</seg>
				</div>
				<div id="b.MAT.19" type="chapter">
					<seg id="b.MAT.19.1" type="verse">
						Yesuusi he haasayaa wurssidoogaappe guyyiyan, Galiilappe denddidi, Yorddaanoosa SHaafaappe hefinttan de7iya Yihudaa biittaa biis.
					</seg>
					<seg id="b.MAT.19.2" type="verse">
						Daro asai a kaallidi biidaagaa hegan pattiis.
					</seg>
					<seg id="b.MAT.19.3" type="verse">
						Issi issi Parisaaweti paaccanau Yesuusakko yiidi, “Issi asi issiban gaasottidi, ba machchiyo yeddanau nu higgee azazii?” yaagidi a oichchidosona.
					</seg>
					<seg id="b.MAT.19.4" type="verse">
						Oichchin Yesuusi zaaridi, hagaadan yaagiis; “Xoossai koiro eta medhdhiiddi, attumaasanne maccaasa oottiis.
					</seg>
					<seg id="b.MAT.19.5" type="verse">
						Hegaa gishshau, 'Issi asi ba aawaanne ba aayyiyo aggi bayidi, ba machcheera issippe de7ees; eti naa77ai issi asa gidoosona' yaagiya qaalaa nabbabibeekketii?
					</seg>
					<seg id="b.MAT.19.6" type="verse">
						Hegaa gishshau, eti issi asa gidiyoogaappe attin, naa77u asa gidokkona; hegaa gishshau, Xoossai issippe gattidoogaa asi shaakkoppo” yaagiis.
					</seg>
					<seg id="b.MAT.19.7" type="verse">
						Parisaaweti Yesuusa, “Yaatin, Muusee aissi issi urai ba machcheeyyo paramaa immidi yeddana mala azazidee?” yaagidosona.
					</seg>
					<seg id="b.MAT.19.8" type="verse">
						Yesuusi zaaridi, “Intte intte maccaasaa yeddana mala, Muusee inttena azazidoogee, intte yootin siyennaageeta gidido gishshaassappe attin, koiro hegaa mala gidenna.
					</seg>
					<seg id="b.MAT.19.9" type="verse">
						Taani intteyyo odais; ba machchiyo shaaramuxennan de7ishin yeddidi, haranno ekkiya ooninne shaaramuxees; harai yeddidooro ekkiyaageekka shaaramuxees” yaagiis.
					</seg>
					<seg id="b.MAT.19.10" type="verse">
						Erissiyo ashkkarati a, “Azina giddooninne machchi giddon de7iya wogai hegaa mala gidikko, ekkennaaninne gelennan de7iyoogee keha” yaagidosona.
					</seg>
					<seg id="b.MAT.19.11" type="verse">
						SHin Yesuusi eta yaagiis; “Hagaa mala timirttee Xoossai immidoogeetussappe attin, asa ubbaassa gidenna;
					</seg>
					<seg id="b.MAT.19.12" type="verse">
						aissi giikko, bantta aayee uluwaappe yelettiyo wodekka, attumatetti bainnan yelettidaageeti de7oosona; qassi asi qaaratidoogeetikka de7oosona; qassi saluwaa kawotettaa gishshau, banttana qaaratidaageeti de7oosona; ha timirttiyaa eranau danddayiya ooninne ero” yaagiis.
					</seg>
					<seg id="b.MAT.19.13" type="verse">
						Yesuusi he wode ba kushiyaa guutta naatu bolli wottidi, Xoossaa woossana mala, issi issi asai naata akko ehiis; shin erissiyo ashkkarati he asaa hanqqettidosona.
					</seg>
					<seg id="b.MAT.19.14" type="verse">
						SHin Yesuusi, “Guutta naati taakko yiyoogaa diggoppite; aissi giikko, saluwaa kawotettai hageetu malaassa” yaagiis.
					</seg>
					<seg id="b.MAT.19.15" type="verse">
						Yaagidi ba kushiyaa eta bolli wottidoogaappe guyyiyan, hegaappe aggi bayidi biis.
					</seg>
					<seg id="b.MAT.19.16" type="verse">
						Issi bitanee Yesuusakko yiidi, “Tamaarissiyaagoo, taani merinaa de7uwaa demmanau lo77obaa ai oottoo?” yaagiis.
					</seg>
					<seg id="b.MAT.19.17" type="verse">
						Yesuusi a, “Lo77obai aibakko tana aissi oichchai? Issuwaa xalaalai lo77o; shin neeni merinau de7anau koyikko, azazota naaga” yaagiis.
					</seg>
					<seg id="b.MAT.19.18" type="verse">
						Bitanee, “Augeeta?” yaagidi oichchiis. Oichchin Yesuusi zaaridi, “Woroppa; shaaramuxoppa; wuuqqoppa; worddo markkattoppa;
					</seg>
					<seg id="b.MAT.19.19" type="verse">
						ne aawaanne ne aayyiyo bonchcha; ne shooruwaakka ne huuphedan siiqa” yaagiis.
					</seg>
					<seg id="b.MAT.19.20" type="verse">
						He yelaga bitanee Yesuusa, “Taani hegaa ubbaakka guutta naatettaasappe doommada naagaas; yaatin, tau pacciyaabi aibee?” yaagiis.
					</seg>
					<seg id="b.MAT.19.21" type="verse">
						Yesuusi bitaniyaa, “Neeni polida asa gidanau koyikko, baada neeyyo de7iyaabaa baizzada, he miishshaa hiyyeesau imma; neeni saluwan duretana; yaatada yaada tana kaalla” yaagiis.
					</seg>
					<seg id="b.MAT.19.22" type="verse">
						SHin he yelaga bitanee hegaa siyido wode, i daro dure gidiyo gishshau, qarettiiddi aggi bayidi biis.
					</seg>
					<seg id="b.MAT.19.23" type="verse">
						Yesuusi ba erissiyo ashkkaratussi, “Taani intteyyo tumaa gais; dure asi saluwaa kawotettaa gelanaagee daro meto gidana.
					</seg>
					<seg id="b.MAT.19.24" type="verse">
						Taani gujjadakka intteyyo odais; dure asi Xoossaa kawotettaa gelanaagaappe, gaameelai marppiyaa xoo7iyaara aadhdhanaagee matattees” yaagiis.
					</seg>
					<seg id="b.MAT.19.25" type="verse">
						Erissiyo ashkkarati hegaa siyidi garamettidi, “Yaatin, ooni attanau danddayii?” yaagidosona.
					</seg>
					<seg id="b.MAT.19.26" type="verse">
						Yesuusi eta tishshi ootti xeellidi, “Hagee asau danddayettenna; shin Xoossau ubbabai danddayettees” yaagiis.
					</seg>
					<seg id="b.MAT.19.27" type="verse">
						PHeexiroosi he wode zaaridi Yesuusa, “Be7a, nuuni nuuyyo de7iya ubbabaa aggi bayidi, nena kaallida; yaatidi nuuni ai demmaneeshsha?” yaagiis.
					</seg>
					<seg id="b.MAT.19.28" type="verse">
						Yaagin Yesuusi eta hagaadan yaagiis; “Taani intteyyo tumaa gais; taani, Asa Na7ai, ooratta biittan ta kawotaa araatan uttiyo wode, tana kaallida inttekka tammanne naa77u Israa7eela zaretu bolli pirddanau, tammanne naa77u kawotaa araatan uttana.
					</seg>
					<seg id="b.MAT.19.29" type="verse">
						Ta sunttaa gishshau, keettata woi ishantta woi michchentta, woi aawaa woi aayyiyo woi machchiyo, woi naata woi gadiyaa aggida ooninne, xeetu kushiyaappe dichchaa ekkana; qassi merinaa de7uwaakka laattana.
					</seg>
					<seg id="b.MAT.19.30" type="verse">
						SHin daroti ha77i sinttan de7iyaageeti guyye aadhdhana; qassi daroti ha77i guyyen de7iyaageeti sinttau aadhdhana.
					</seg>
				</div>
				<div id="b.MAT.20" type="chapter">
					<seg id="b.MAT.20.1" type="verse">
						“Saluwaa kawotettai woiniyaa giyo turaa gidduwaa oosanchchata keraa ootissanau, maallado guuraara kiyida woiniyaa turaa godaa milatees.
					</seg>
					<seg id="b.MAT.20.2" type="verse">
						I he oosanchchatuyyo hachchi hachchi issi shilingge qanxxanau etaara giigidi, ba woiniyaa turaa gidduwaa ootissanau eta yeddiis.
					</seg>
					<seg id="b.MAT.20.3" type="verse">
						“Qassi heezzu saate gidishin kiyidi, oosoi bainnan qocan eqqida hara asata be7idi,
					</seg>
					<seg id="b.MAT.20.4" type="verse">
						eta, 'Inttekka qassi ta woiniyaa turaa gidduwaa oottanau biite; taani intteyyo bessiya waagaa qanxxana' yaagiis; yaagin eti biidosona.
					</seg>
					<seg id="b.MAT.20.5" type="verse">
						Naa77anttuwaakka usuppun saatiyaaninne uddufun saatiyan kiyidi, hegaadan oottiis.
					</seg>
					<seg id="b.MAT.20.6" type="verse">
						Tammanne isiini saatiyan i kiyiyo wode, harati hegan eqqidaageeta demmidi, 'Ooso oottennan kumetta gallassaa hagan aissi eqqi pe7idetii?' yaagiis.
					</seg>
					<seg id="b.MAT.20.7" type="verse">
						“Yaagin eti, 'Nuna ootissiya asi xayido gishshau eqqi pe7ida' yaagidosona. “I, 'Inttekka qassi ta woiniyaa turaa gidduwaa oottanau biite' yaagiis.
					</seg>
					<seg id="b.MAT.20.8" type="verse">
						“Sa7ai omariyo wode, woiniyaa turaa godai oosanchchatu halaqaa, 'Oosanchchata xeesada, wurssettan oosuwan gelidaageetuppe doommada koiro gelidaageeta gakkanaassi, eta damoozaa qanxxa' yaagiis.
					</seg>
					<seg id="b.MAT.20.9" type="verse">
						“Tammanne isiinintta saatiyan oosuwaa doommidaageeti yiidi, huuphiyan huuphiyan issi issi shilinggiyaa ekkidosona.
					</seg>
					<seg id="b.MAT.20.10" type="verse">
						Koiro oosuwaa doommida asati yiido wode, daruwaa ekkanau qoppidosona; shin etikka huuphiyan huuphiyan issi issi shilinggiyaa ekkidosona.
					</seg>
					<seg id="b.MAT.20.11" type="verse">
						Ekkidi, 'Ha guyyeppe yiidaageeti issi saate xalaalaa oottidosona; kumetta gallassaa daafuraanne hombbiyaa ekkida nuugaara eta damoozaa lagge oottadasa' yaagidi banttana oosuwan gelissidaagaa bolli zuuzummidosona.
					</seg>
					<seg id="b.MAT.20.13" type="verse">
						“SHin i etappe issuwaa hagaadan yaagiis; 'Ta jaalau, taani nena naaqqabeikke; issi shilinggiyan tanaara giigabeikkiiyye?
					</seg>
					<seg id="b.MAT.20.14" type="verse">
						Neegaa ekkada ba; taani ha wurssettan oosuwan gelidaagaassikka neegaa keenaa immanau koyais.
					</seg>
					<seg id="b.MAT.20.15" type="verse">
						Taani ta miishshan ta koyidobaa oottanau tau maati baawee? Woi taani keha gidido gishshau, neeni qanaatai?' yaagiis.
					</seg>
					<seg id="b.MAT.20.16" type="verse">
						“Hegaadankka, qassi guyyeegeeti sinttau aadhdhana; sinttaageeti guyye aadhdhana; aissi giikko, xeesettidaageeti daro; shin doorettidaageeti guutta” yaagiis.
					</seg>
					<seg id="b.MAT.20.17" type="verse">
						Yesuusi Yerusalaame biiddi, ogiyan banaara biya tammanne naa77u erissiyo ashkkarata gaxaa kessidi, dumma etassi yaagiis.
					</seg>
					<seg id="b.MAT.20.18" type="verse">
						“Be7ite, nuuni Yerusalaame ha77i kiyeettees. Yaani tana, Asa Na7aa qeese halaqatussinne higgiyaa tamaarissiyaageetussi aattidi immana; eti ta bolli haiqo pirddaa pirddana.
					</seg>
					<seg id="b.MAT.20.19" type="verse">
						Qassi Aihuda gidenna asaassikka tana aattidi immana; he Aihuda gidenna asai ta bolli qilliiccananne tana lissuwan garafana; yaatidi masqqaliyaa bolli misimaariyan xishidi, tana kaqqana; kaqqin taani heezzantto gallassi haiquwaappe denddana” yaagiis.
					</seg>
					<seg id="b.MAT.20.20" type="verse">
						He wode Zabddiyoosa naatu aayyiyaa ba naatuura Yesuusakko yaasu; yaada a sinttan gulbbatada issibaa a woossaasu.
					</seg>
					<seg id="b.MAT.20.21" type="verse">
						Yesuusi o, “Ai koyai?” yaagidi oichchiis. A zaarada, “Ha ta naa77u naati ne kawotettan issoi neeppe ushachcha baggaara, qassi issoi neeppe haddirssa baggaara uttona garkkii” yaagada woossaasu.
					</seg>
					<seg id="b.MAT.20.22" type="verse">
						SHin Yesuusi zaaridi naata, “Intte ai woossiyaakko erekketa; taani uyana burccukkuwaappe uyanaunne taani xammaqettana xinqqatiyaa xammaqettanau danddayeetii?” yaagiis. Yaagin eti, “Ee danddayoos” yaagidosona.
					</seg>
					<seg id="b.MAT.20.23" type="verse">
						Yesuusi, “Taani uyiyo burccukkuwaappe tumakka intte uyana; shin taappe ushachcha baggaaranne haddirssa baggaara uttanaageeta dooranau taayyo maati baawa; shin he sohoi ta Aawai immanau giigissi wottidoogeetussa” yaagiis.
					</seg>
					<seg id="b.MAT.20.24" type="verse">
						Hankko tammu erissiyo ashkkarati hegaa siyido wode, he naa77u ishantta hanqqettidosona.
					</seg>
					<seg id="b.MAT.20.25" type="verse">
						SHin Yesuusi eta ubbaa baakko xeesidi, hagaadan yaagiis; “Aihuda gidennaageetu halaqatinne hegeeta kaalettiya asati bantta asaa haariyoogaa ereeta.
					</seg>
					<seg id="b.MAT.20.26" type="verse">
						Intte giddon hegaa mala gidenna; shin intte giddon gitatana koyiya ooninne intteyyo ashkkara gidanau bessees.
					</seg>
					<seg id="b.MAT.20.27" type="verse">
						Qassi intte giddon ubbaappe bolla gidana koyiyai ooninne intteyyo aille gidanau bessees.
					</seg>
					<seg id="b.MAT.20.28" type="verse">
						Hegaadan taani, Asa Na7ai, asaayyo oottanaunne daro asaa wozanau ta shemppuwaa immanau yiidoogaappe attin, asi tau oottanau yabeikke” yaagiis.
					</seg>
					<seg id="b.MAT.20.29" type="verse">
						Yesuusinne erissiyo ashkkarati Yarkkoppe kiyishin, daro asai eta kaalliis.
					</seg>
					<seg id="b.MAT.20.30" type="verse">
						Naa77u qooqe asati ogiyaa doonan uttidaageeti Yesuusi hegaara aadhdhiyoogaa siyidi, bantta qaalaa xoqqu oottidi, “Godau, Daawita na7au, nuna maararkkii” yaagidosona.
					</seg>
					<seg id="b.MAT.20.31" type="verse">
						Daro asai eta, “Haizzite” giidi hanqqettiis; shin eti bantta qaalaa keehi xoqqu oottidi, “Godau, Daawita na7au, nuna maararkkii!” yaagidosona.
					</seg>
					<seg id="b.MAT.20.32" type="verse">
						Yesuusi ogiyan eqqidi, eta xeesiis; xeesidi, “Taani intteyyo ai oottanau koyeetii?” yaagiis.
					</seg>
					<seg id="b.MAT.20.33" type="verse">
						Qooqeti, “Godau, nu aifiyaa pattarkkii” yaagidosona.
					</seg>
					<seg id="b.MAT.20.34" type="verse">
						Yesuusi etau qarettidi, eta aifiyaa bochchiis; sohuwaarakka eta aifee xeelli aggin, a kaalli bayidosona.
					</seg>
				</div>
				<div id="b.MAT.21" type="chapter">
					<seg id="b.MAT.21.1" type="verse">
						Eti Yerusalaame matidi, Dabira Zaite giyo deriyaa lanqqiyan de7iya Beetafaage giyo qeeri katamaa gakkidosona; Yesuusi erissiyo ashkkaratuppe naa77aa sinttau kiittidi,
					</seg>
					<seg id="b.MAT.21.2" type="verse">
						eta hagaadan yaagiis; “Intteppe sinttan de7iya qeeri katamaa biite; biidi issi hariyaa qashuwan de7iyaaro i maraara intte sohuwaara demmana; eta birshshidi, tau ekki yiite.
					</seg>
					<seg id="b.MAT.21.3" type="verse">
						Ooninne inttena oichchikko, 'Godai hageeta koyees' yaagite; sohuwaarakka i eta yeddi bayana.
					</seg>
					<seg id="b.MAT.21.4" type="verse">
						Hananabaa yootiyaagee, “Xiyoone katamau, 'Be7a, ne kawoi ashkke gididi, hariyaa bolli, hare maraa bolli uttidi, neekko yees' yaagite” yaagidi haasayidoogee polettana mala, hagee haniis.
					</seg>
					<seg id="b.MAT.21.6" type="verse">
						Erissiyo ashkkarati biidi, Yesuusi banttana azazidoogaadan oottidosona.
					</seg>
					<seg id="b.MAT.21.7" type="verse">
						Hariyoonne hare maraa ehiidi, bantta maayuwaa eta zokkuwan hiixxidosona; hiixxin Yesuusi toggiis.
					</seg>
					<seg id="b.MAT.21.8" type="verse">
						He daro asaappe dariya baggai ba maayuwaa ogiyan hiixxiis; qassi harati mittaa tashiyaa kari karidi, ogiyan hiixxidosona.
					</seg>
					<seg id="b.MAT.21.9" type="verse">
						Yesuusappe sinttaara hemettiya daro asainne qassi a geeduwaa kaalliya daro asai, ba qaalaa xoqqu oottidi, “Daawita na7ai galatetto! Godaa sunttan yiyaagee anjjettidaagaa! Xoossai galatetto!” yaagiis.
					</seg>
					<seg id="b.MAT.21.10" type="verse">
						Yesuusi Yerusalaame katamaa gelido wode, kataman de7iya asai ubbai, “Hagee oonee?” yaagidi shabbirettiis.
					</seg>
					<seg id="b.MAT.21.11" type="verse">
						Asai, “Hagee Galiilan de7iya Naazireeta giyo katamaappe yiida hananabaa yootiya Yesuusa” yaagiis.
					</seg>
					<seg id="b.MAT.21.12" type="verse">
						Yesuusi Beeta Maqidasiyaa gelidi, hegan baizziyaageetanne shammiyaageeta ubbaa kare yedettiis; qassi miishshaa laammiyaageetu xaraphpheezaanne haraphphiyaa baizziyaageetu oidiyaa aatti yeggidi,
					</seg>
					<seg id="b.MAT.21.13" type="verse">
						eta, “Xoossaa maxaafan, 'Ta keettai Xoossaa woossiyo keetta geetettana' yaagettidi xaafetti uttiis; shin intte a panggati qosettiyo gonggolo kesseeta” yaagiis.
					</seg>
					<seg id="b.MAT.21.14" type="verse">
						Qooqetinne tohoi silidoogeeti Yesuusakko Beeta Maqidasiyaa yin, i eta pattiis.
					</seg>
					<seg id="b.MAT.21.15" type="verse">
						SHin qeese halaqatinne higgiyaa tamaarissiyaageeti Yesuusi oottiyo oorattabaa be7ido wodenne, guutta naati Beeta Maqidasiyan bantta qaalaa xoqqu oottidi, “Daawita na7ai galatetto” yaagiyoogaa be7ido wode hanqqettidosona.
					</seg>
					<seg id="b.MAT.21.16" type="verse">
						Hanqqettidi Yesuusa, “Hageeti giyoogaa siyai?” yaagidosona. Yesuusi, “Ee siyais; Xoossaa maxaafai, 'Guutta naatinne xammiya naati nena galatana mala, eta erissadasa' yaagiyaagaa mulekka nabbabibeekketii?” yaagiis.
					</seg>
					<seg id="b.MAT.21.17" type="verse">
						Yesuusi eta aggi bayidi, he katamaappe Biitaaniyaa giyo katamaa biidi, yaani aqiis.
					</seg>
					<seg id="b.MAT.21.18" type="verse">
						Yesuusi maallado katamaa simmidi yiidi namisettiis.
					</seg>
					<seg id="b.MAT.21.19" type="verse">
						Ogiyaa doonan issi balase giyo mittiyo be7idi, ikko biis; biidi he balasen haitta xalaalappe attin, aife ainne demmibeenna; o, “Naa77anttuwaa merinaukka aifoppa” yaagin, he balasiyaa sohuwaara mela aggaasu.
					</seg>
					<seg id="b.MAT.21.20" type="verse">
						Erissiyo ashkkarati hegaa be7idi garamettidi, “Ha balasiyaa waanada issi kuttan mela aggadee?” yaagidosona.
					</seg>
					<seg id="b.MAT.21.21" type="verse">
						Yesuusi zaaridi, “Taani intteyyo tumaa gais; intte ammanoi de7iyoogeetanne sirennaageeta gidikko, ha balasiyo taani oottidoogaa mala xalaalaa oottekketa; shin harai atto intte ha deriyaa, 'Denddada abban kundda' giikkokka hanana;
					</seg>
					<seg id="b.MAT.21.22" type="verse">
						intte ammanidi Xoossaa woossiyoobaa aiba gidikkokka ekkana” yaagiis.
					</seg>
					<seg id="b.MAT.21.23" type="verse">
						Yesuusi Beeta Maqidasiyaa yiidi tamaarissishin, qeese halaqatinne Aihuda cimati akko yiidi, “Neeni hagaa oottanau neeyyo ai alaafetetti de7ii? Neeyyo ha alaafetettaa oonee immidai?” yaagidosona.
					</seg>
					<seg id="b.MAT.21.24" type="verse">
						Yesuusi zaaridi eta, “Taanikka inttena issibaa oichchana; intte tau hegaa odikko, taani hagaa ai alaafetettan oottiyaakko, intteyyo odana;
					</seg>
					<seg id="b.MAT.21.25" type="verse">
						Yohaannisi xammaqiyo alaafetettai awappe yiidee? Xoossaappe yiideeyye asappe yiidee?” yaagiis. Eti bantta giddon palamaa doommidi, “Nuuni, 'Xoossaappe yiis' yaagikko i nuna, 'Yaatin, Yohaannisi yootidoogaa aissi ammanibeekketii?' yaagana.
					</seg>
					<seg id="b.MAT.21.26" type="verse">
						SHin nuuni, 'Asappe yiis' yaagikko, asai ubbai Yohaannisi hananabaa yootiyaagaa gididoogaa eriyo gishshau, asau yayyoos” yaagidosona.
					</seg>
					<seg id="b.MAT.21.27" type="verse">
						Eti Yesuusayyo, “Nuuni erokko” yaagidi zaaridosona. Yesuusi, “Taanikka hagaa ai alaafetettan oottiyaakko, intteyyo odikke” yaagiis.
					</seg>
					<seg id="b.MAT.21.28" type="verse">
						“SHin intte ai qoppeetii? Naa77u naati de7iyo issi bitanee de7ees; he bitanee baira na7aakko biidi, 'Ta na7au, hachchi baada ta woiniyaa turaa ootta' yaagiis.
					</seg>
					<seg id="b.MAT.21.29" type="verse">
						Na7ai zaaridi, 'Ixxaas' giis; shin guyyeppe ba wozanan qoppi ekkidi, woiniyaa turaa oottanau biis.
					</seg>
					<seg id="b.MAT.21.30" type="verse">
						Aawai hinkko na7aakko biidi, bairau giidoogaadankka au giis; kaalo na7ai zaaridi, 'Ero ta godau' yaagiis; shin bibeenna.
					</seg>
					<seg id="b.MAT.21.31" type="verse">
						Ha naa77u naatuppe ba aawai koyidoogaa oottidaagee augee?” yaagiis. Yaagin eti, “Bairaa” yaagidosona. Yesuusi eta hagaadan yaagiis; “Taani intteyyo tumaa gais; giiraa ekkiyaageetinne shaaramuxati intteppe sinttatidi, Xoossaa kawotettaa gelana.
					</seg>
					<seg id="b.MAT.21.32" type="verse">
						Aissi giikko, Xammaqiya Yohaannisi xillotettaa ogiyaa tamaarissiiddi, inttekko yin, i giyoogaa ammanibeekketa. SHin giiraa ekkiyaageetinne shaaramuxati i giyoogaa ammanidosona; intte harai atto hegaa be7idikka, intte nagaraappe simmidi, i giyoogaa ammanibeekketa” yaagiis.
					</seg>
					<seg id="b.MAT.21.33" type="verse">
						Qassikka Yesuusi hagaadan yaagiis; “Hara leemisuwaakka siyite; woiniyaa giyo turaa tokkida issi bitanee de7ees; woiniyaa turaa yuushshi aattidi diriis; qassi he woiniyaa gum77iyo ollaakka bookkiis; hegaa naagiya asaayyo adussa shuchchaa gimbbiis. Hegaappe guyyiyan, kottaa oottiya asau immidi, hara dere biis.
					</seg>
					<seg id="b.MAT.21.34" type="verse">
						Woiniyaa aifiyaa maxiyo wodee gakkin, bana gakkiyaagaa ekkidi yaana mala, ba ashkkarata ba kottaawatukko kiittiis.
					</seg>
					<seg id="b.MAT.21.35" type="verse">
						Kottaawati a ashkkarata oiqqidi, issuwaa wadhdhidosona; issuwaa woridi, qassi hinkkuwaa shuchchan caddidosona.
					</seg>
					<seg id="b.MAT.21.36" type="verse">
						Qassikka he bitanee kaseegeetuppe dariya hara ashkkarata kiittiis; kottaawati he ashkkaratakka kaseegeetudan oottidosona.
					</seg>
					<seg id="b.MAT.21.37" type="verse">
						“SHin wurssettan i, 'Ta na7aa eti bonchchana' yaagidi ba na7aa etakko kiittiis.
					</seg>
					<seg id="b.MAT.21.38" type="verse">
						“SHin kottaawati na7aa be7idi, bantta giddon, 'Gadiyaa laattanaagee hagaa; hinddite a woridi, gadiyaa nuuni laattoos' yaagidosona.
					</seg>
					<seg id="b.MAT.21.39" type="verse">
						Na7aa oiqqidi, woiniyaa turaa giddoppe gaxaa kessidi woridosona.
					</seg>
					<seg id="b.MAT.21.40" type="verse">
						“Simmi woiniyaa turaa godai yiyo wode, he kottaawata waatanee?” yaagidi oichchiis.
					</seg>
					<seg id="b.MAT.21.41" type="verse">
						Oichchin eti, “I he iita asata wori wurssidi, woiniyaa turai aifiyo wode bana gakkiyaagaa wodiyan sheedhdhiya hara kottaawatuyyo immana” yaagidosona.
					</seg>
					<seg id="b.MAT.21.42" type="verse">
						Yesuusi eta hagaadan yaagiis; “'Gimbbiyaageeti karidi ixxido shuchchai godaa xaphuwaa minttiya, ubbaappe aadhdhiya shuchcha gidiis. Hagee Godai oottidobaa; qassi nu aifiyaukka garamissiyaabaa' yaagiyaagaa Xoossaa maxaafaappe mulekka nabbabibeekketii?
					</seg>
					<seg id="b.MAT.21.43" type="verse">
						“Hegaa gishshau, taani intteyyo odais; Xoossaa kawotettai intteppe ekettidi, lo77o aifiyaa immiya asau imettana.
					</seg>
					<seg id="b.MAT.21.44" type="verse">
						He shuchchaa bolli kunddiya ubbai meqerettana; qassi he shuchchai asa bolli kunddikko, he kunddido uraa gaaccana” yaagiis.
					</seg>
					<seg id="b.MAT.21.45" type="verse">
						Qeese halaqatinne Parisaaweti Yesuusi odido leemisuwaa siyido wode, banttabaa haasayiyoogaa eridosona.
					</seg>
					<seg id="b.MAT.21.46" type="verse">
						Eti Yesuusa oiqqanau koyidosona; shin Yesuusa daro asai hananabaa yootiyaagaa giidi qoppi uttido gishshau, he asau yayyidosona.
					</seg>
				</div>
				<div id="b.MAT.22" type="chapter">
					<seg id="b.MAT.22.1" type="verse">
						Yesuusi asaayyo naa77anttuwaa leemisuwan hagaadan yaagidi haasayiis;
					</seg>
					<seg id="b.MAT.22.2" type="verse">
						“Saluwaa kawotettai ba na7aayyo bullachchaa makkida kawuwaa mala.
					</seg>
					<seg id="b.MAT.22.3" type="verse">
						He kawoi bullachchaa odi wottido asata xeesanau ba ashkkarata kiittiis; shin asati yaanau koyibookkona.
					</seg>
					<seg id="b.MAT.22.4" type="verse">
						“Qassi hara ashkkarata, 'Xeesettidaageeta, “Taani qumaa giigissaas; ta sanggatinne ta daddaroti shuhettidosona; ubbabaikka mahettiis. Bullachchaa haa yiite” yaagite' yaagidi kiittiis.
					</seg>
					<seg id="b.MAT.22.5" type="verse">
						SHin xeesettidaageeti koyennan ixxidi, bantta oosuwau oosuwau biidosona; issoi ba goshshau bin, hinkkoi ba zal77iyau biis.
					</seg>
					<seg id="b.MAT.22.6" type="verse">
						Attidaageeti qassi kawuwaa ashkkarata oiqqidi wadhdhidi woridosona.
					</seg>
					<seg id="b.MAT.22.7" type="verse">
						“Kawoi daro hanqqettiis; qassi ba wotaaddarata yeddidi, he shemppuwaa woridaageeta worissidi, eta katamaa xuugissiis.
					</seg>
					<seg id="b.MAT.22.8" type="verse">
						Hegaappe guyyiyan, ba ashkkarata, 'Bullachchai mahettiis; shin xeesettidaageeti bullachchau bessiya asa gidokkona.
					</seg>
					<seg id="b.MAT.22.9" type="verse">
						Hegaa gishshau, wogga ogiyaa biidi, intte demmido asa ubbaa bullachchau xeesite' yaagiis.
					</seg>
					<seg id="b.MAT.22.10" type="verse">
						He ashkkarati ogiyaa biidi, bantta demmido asa ubbaa lo77uwaa iitaa shiishshidi, bullachchaa daasiyaa kunttidosona.
					</seg>
					<seg id="b.MAT.22.11" type="verse">
						“SHin kawoi qumaa maanau uttida asaa be7anau gelido wode, bullachchaa maayuwaa maayibeenna issi bitaniyaa hegan be7idi,
					</seg>
					<seg id="b.MAT.22.12" type="verse">
						'Ta jaalau, bullachchaa maayuwaa maayennan waanada hagaa geladii?' yaagin bitanee co77u giis.
					</seg>
					<seg id="b.MAT.22.13" type="verse">
						“Hegaappe guyyiyan, kawoi ba ashkkarata, 'Ha bitaniyaa kushiyaanne tohuwaa qachchidi, kare xumaa kessi olite; i hegan yeekkananne achchaa garccana' yaagiis.
					</seg>
					<seg id="b.MAT.22.14" type="verse">
						“Aissi giikko, xeesettidaageeti daro; shin doorettidaageeti guutta” yaagiis.
					</seg>
					<seg id="b.MAT.22.15" type="verse">
						Hegaappe guyyiyan, Parisaaweti biidi, a haasayaappe bala demmidi, a oiqqana mala maqettidosona.
					</seg>
					<seg id="b.MAT.22.16" type="verse">
						Qassi bantta erissiyo ashkkaratuppenne Heeroodisa baggatuppe amaridaageeta akko kiittidosona. Kiittin eti, “Tamaarissiyaagoo, neeni tumaa haasayiyoogaanne Xoossaa ogiyaa tumatettan tamaarissiyoogaa nuuni eroos; aissi giikko, neeni asappe asa shaakkakkanne dummayakka.
					</seg>
					<seg id="b.MAT.22.17" type="verse">
						Ne qofai aibakko nuuyyo oda; nuuni Roome biittaa Kawuwaa Qeesaarayyo giiraa giiriyoogee wogeeyye woga gidennee?” yaagidosona.
					</seg>
					<seg id="b.MAT.22.18" type="verse">
						SHin Yesuusi eta iita qofaa eridi, “Ha lo77o milatiya iita asatoo, aissi tana paacceetii?
					</seg>
					<seg id="b.MAT.22.19" type="verse">
						Giiraa qanxxiyo miishshaa tana bessite” yaagiis. Yaagin eti santtimiyaa au ehiidosona.
					</seg>
					<seg id="b.MAT.22.20" type="verse">
						I, “Ha merainne sunttai oogee?” yaagiis.
					</seg>
					<seg id="b.MAT.22.21" type="verse">
						Yaagidi eta oichchin, eti, “Roome biittaa Kawuwaa Qeesaaraagaa” yaagidosona. Hegaappe guyyiyan, Yesuusi eta, “Yaatikko, Qeesaaraagaa Qeesaarassi, Xoossaagaa Xoossaassi immite” yaagiis.
					</seg>
					<seg id="b.MAT.22.22" type="verse">
						Eti hegaa siyido wode, garamettidi a yeggi bayidi biidosona.
					</seg>
					<seg id="b.MAT.22.23" type="verse">
						Haiqqida asi denddenna giya Saaduqaawetuppe issi issi asati he gallassi Yesuusakko yiidi, hagaadan yaagidi, a oichchidosona;
					</seg>
					<seg id="b.MAT.22.24" type="verse">
						“Tamaarissiyaagoo, Muusee, 'Issi asi na7a yelennan haiqqikko, he haiqqidaagaa ishai a machchiyo aissidi, ba ishaayyo na7a yelanau bessees' yaagiis.
					</seg>
					<seg id="b.MAT.22.25" type="verse">
						Nunaara laappun ishantti de7oosona; bairai machchiyo ekkidi, na7a yelennan haiqqiis; haiqqin a machchiyo a ishai aissiis.
					</seg>
					<seg id="b.MAT.22.26" type="verse">
						Qassi naa77anttoikka haiqqiis; heezzanttoikka, laappuntta gakkanaashinkka hegaadan hanidosona.
					</seg>
					<seg id="b.MAT.22.27" type="verse">
						Ubbaappe guyyiyan, he maccaasiyaa haiqqaasu.
					</seg>
					<seg id="b.MAT.22.28" type="verse">
						Yaatin, haiqqida asai haiquwaappe denddiyo gallassi he maccaasiyaa laappunatuppe augaayyo machcho gidanee? Aissi giikko, laappunati ubbaikka o ekkidosona” yaagidosona.
					</seg>
					<seg id="b.MAT.22.29" type="verse">
						Yesuusi zaaridi, hagaadan yaagiis; “Xoossaa maxaafata woi a wolqqaa intte erenna gishshau baleeta.
					</seg>
					<seg id="b.MAT.22.30" type="verse">
						Aissi giikko, haiqqida asai haiquwaappe denddiyo gallassi, saluwan de7iya kiitanchchatu mala gidanaappe attin, attumaasinne ekkenna; maccaasinne gelenna.
					</seg>
					<seg id="b.MAT.22.31" type="verse">
						SHin haiqqidaageetu dendduwaabaa gidikko, Xoossai, 'Taani Abrahaama Xoossaa, Yisaaqa Xoossaa, Yaaqooba Xoossaa' yaagidi intteyyo odidoogaa mulekka nabbabibeekketii? Xoossai paxa de7iyaageetu Xoossaa gidiyoogaappe attin, haiqqidaageetu Xoossaa gidenna” yaagiis.
					</seg>
					<seg id="b.MAT.22.33" type="verse">
						Daro asai hegaa siyidi, a timirttiyan garamettiis.
					</seg>
					<seg id="b.MAT.22.34" type="verse">
						SHin Yesuusi Saaduqaaweta co77u oottidoogaa Parisaaweti siyido wode, issisaa shiiqidosona.
					</seg>
					<seg id="b.MAT.22.35" type="verse">
						Eta giddoppe higgiyaa tamaarissiya issoi, Yesuusa paaccanau issibaa oichchiis.
					</seg>
					<seg id="b.MAT.22.36" type="verse">
						“Tamaarissiyaagoo, higgiyaa giddon ubbaappe aadhdhiya azazoi augee?” yaagidi a oichchiis.
					</seg>
					<seg id="b.MAT.22.37" type="verse">
						Oichchin Yesuusi zaaridi, hagaadan yaagiis; “'Neeni Godaa ne Xoossaa ne kumetta wozanaappe, ne kumetta shemppuwaappe, ne kumetta qofaappe siiqa' yaagiis.
					</seg>
					<seg id="b.MAT.22.38" type="verse">
						Hegee ubbaappe gitatiya azazonne qassi ubbaappe aadhdhiya azazo.
					</seg>
					<seg id="b.MAT.22.39" type="verse">
						Qassi naa77antto azazoikka a mala; hegee, 'Neeni ne shooruwaa ne huuphedan siiqa' giyaagaa.
					</seg>
					<seg id="b.MAT.22.40" type="verse">
						Muuse higge ubbainne hananabaa yootiyaageetu timirttee ha naa77u azazotun qashettees” yaagiis.
					</seg>
					<seg id="b.MAT.22.41" type="verse">
						Parisaaweti issisaa shiiqidaashin Yesuusi eta, “Kiristtoosabaa woigi qoppeetii? I o na7ee?” yaagidi oichchiis. Oichchin eti, “Kiristtoosi Daawita na7aa” yaagidosona.
					</seg>
					<seg id="b.MAT.22.43" type="verse">
						Yesuusi eta, “Yaatin, Daawiti bana Geeshsha Ayyaanai haasayissin Kiristtoosa woigidi, 'Goda' giidi xeesii?
					</seg>
					<seg id="b.MAT.22.44" type="verse">
						Qassikka Daawiti, 'Godai ta Godaa, “Taani ne morkketa neeni yedhdha eqqiyoobaa oottana gakkanaassi, hagan taappe ushachcha baggaara utta” giis' yaagiis.
					</seg>
					<seg id="b.MAT.22.45" type="verse">
						Daawiti Kiristtoosa, 'Godaa' giidi xeesikko, yaatin, Kiristtoosi waanidi Daawita na7a gidii?” yaagiis.
					</seg>
					<seg id="b.MAT.22.46" type="verse">
						Yesuusau issi qaala zaaranau danddayida issi asinne baawa; qassi he gallassappe doommin, hara oisha a oichchanau xalidai oonikka baawa.
					</seg>
				</div>
				<div id="b.MAT.23" type="chapter">
					<seg id="b.MAT.23.1" type="verse">
						Hegaappe guyyiyan, Yesuusi shiiqida asaayyoonne ba erissiyo ashkkaratuyyo hagaadan yaagidi haasayiis;
					</seg>
					<seg id="b.MAT.23.2" type="verse">
						“Higgiyaa tamaarissiyaageetinne Parisaaweti Muuse higgiyaa tamaarissiyo maataara de7oosona.
					</seg>
					<seg id="b.MAT.23.3" type="verse">
						Hegaa gishshau, intte oottana mala, eti inttena azaziyo ubbabaa oottitenne qassi naagite; shin eti oottiyoogaadan oottoppite; aissi giikko, eti bantta yootiyoogaa oottokkona.
					</seg>
					<seg id="b.MAT.23.4" type="verse">
						Tookkanau deexxiya toohuwaa eti qachchidi, asa toossoosona; shin bantta huuphen harai atto, he toohuwaa biradhdhiyan bochchanaukka koyokkona.
					</seg>
					<seg id="b.MAT.23.5" type="verse">
						“SHin eti bantta ooso ubbaa asi be7anaadan oottoosona; aissi giikko, bantta som77uwaaninne bantta kushiyaa qesiyan qachchiyo xiqisiyaara de7iya kitaafaa aassoosonanne bantta maayuwaa macaraakka adussoosona.
					</seg>
					<seg id="b.MAT.23.6" type="verse">
						Asi banttana imattiyoosan bonchcho sohuwaa dosoosona; qassi Aihuda woosa keettatunkka daro lo77iya oidiyaa dosoosona.
					</seg>
					<seg id="b.MAT.23.7" type="verse">
						Asi giyan banttana bonchchidi sarotanaagaanne 'Tamaarissiyaagoo' giidi banttana xeesanaagaa koyoosona.
					</seg>
					<seg id="b.MAT.23.8" type="verse">
						“SHin inttena tamaarissiyaagee issuwaa xalaala gidido gishshaunne intte ubbai ishantta gidido gishshau, issoi issuwaa, 'Tamaarissiyaagoo' giidi xeesoppite.
					</seg>
					<seg id="b.MAT.23.9" type="verse">
						Ha sa7an oonanne 'Aawa' giidi xeesoppite; aissi giikko, intteyyo saluwan de7iya issi Aawai de7ees.
					</seg>
					<seg id="b.MAT.23.10" type="verse">
						Issoi issuwaa, 'Godau' giidikka xeesoppite; aissi giikko, intteyyo issi Godai, Kiristtoosa xalaalai de7ees.
					</seg>
					<seg id="b.MAT.23.11" type="verse">
						Intte giddon ubbaappe gitatiyaagee intteyyo ashkkara gidanau bessees.
					</seg>
					<seg id="b.MAT.23.12" type="verse">
						Bana gitayiya oonikka kauyyana; qassi bana kaushshiya oonikka gitatana.
					</seg>
					<seg id="b.MAT.23.13" type="verse">
						“Lo77o milatiya iitatoo, higgiyaa tamaarissiyaageetoonne Parisaawetoo, asaayyo saluwaa kawotettaa intte gorddiyo gishshau, intteyyo aayye7ana; aissi giikko, intte huuphiyaunne gelekketa; qassi gelanau koyiyaageetanne gelissekketa.
					</seg>
					<seg id="b.MAT.23.14" type="verse">
						“Lo77o milatiya iitatoo, higgiyaa tamaarissiyaageetoonne Parisaawetoo am77etu keettaa intte bonqqidi, intteyyo lo77o milatanau Xoossaa woosaa adusseeta; hegaa gishshau, intteyyo aayye7ana; ubbaappe aadhdhiya pirddaa intte ekkana.
					</seg>
					<seg id="b.MAT.23.15" type="verse">
						“Lo77o milatiya iitatoo, higgiyaa tamaarissiyaageetoonne Parisaawetoo intte issi uraa ammanttanau abbaaninne sa7an yuuyiyo gishshaunne qassi intte a ammanttiyo wode, he uraa intteegaappe naa77u kushe iitida Gaannabiyau na7a oottiyo gishshau, intteyyo aayye7ana.
					</seg>
					<seg id="b.MAT.23.16" type="verse">
						“'Ooninne Beeta Maqidasiyan caaqqikko, aibinne baawa; shin Beeta Maqidasiyan de7iya worqqan caaqqikko, he caaqoi a gakkees' giya intteyyo qooqi uttidi asa kaalettiyaageetoo, intteyyo aayye7ana.
					</seg>
					<seg id="b.MAT.23.17" type="verse">
						Ha eeyyati, ha qooqeti, worqqai aadhdhiiyye? Worqqaa geeshsha oottiya Beeta Maqidasee aadhdhii?
					</seg>
					<seg id="b.MAT.23.18" type="verse">
						Qassi intte, 'Ooninne yarshsho yarshshiyooban caaqqikko, aikkokka baawa; shin ooninne a bolli de7iya yarshshon caaqqikko, he caaqoi a gakkees' yaagidi tamaarisseeta.
					</seg>
					<seg id="b.MAT.23.19" type="verse">
						Ha eeyyati, ha qooqeti, yarshshoi aadhdhiiyye? Woi yarshsho geeshsha oottiya a yarshshiyoobai aadhdhii?
					</seg>
					<seg id="b.MAT.23.20" type="verse">
						Hegaa gishshau, yarshsho yarshshiyooban caaqqiya urai he yarshshiyoobankka caaqqees; qassi a bolli de7iya ubbabankka caaqqees.
					</seg>
					<seg id="b.MAT.23.21" type="verse">
						Beeta Maqidasiyan caaqqiya urai, he Beeta Maqidasiyaaninne a giddon de7iya Xoossan caaqqees.
					</seg>
					<seg id="b.MAT.23.22" type="verse">
						Saluwan caaqqiya urai, Xoossaa kawotaa araataaninne he araatan uttiyaagan caaqqees.
					</seg>
					<seg id="b.MAT.23.23" type="verse">
						“Lo77o milatiya iitatoo, higgiyaa tamaarissiyaageetoonne Parisaawetoo, intteyyo aayye7ana. Aissi giikko, karetta sawuwaappe, katikallaappenne okashiyaappe asirataa intte immeeta; shin higgiyan de7iya keehi koshshiyaageeta aggi bayeeta; hegeeti pirddaa, maarotettaanne xillotettaa. Haratakka aggennan, intte oottanau bessiya yohoti hegeeta.
					</seg>
					<seg id="b.MAT.23.24" type="verse">
						Intteyyo qooqi uttidi, asa kaalettiyaageetoo, intte ushshaappe udunxxiyaa gaccidi, gaameelaa mitteeta.
					</seg>
					<seg id="b.MAT.23.25" type="verse">
						“Lo77o milatiya iitatoo, higgiyaa tamaarissiyaageetoonne Parisaawetoo, intteyyo aayye7ana. Aissi giikko, intte shaatiyaayyoonne keriyaayyo bolla baggaa geeshsheeta; shin intteyyo giddoora bonqqiyoogeenne uuzettiyoogee kumi uttiis.
					</seg>
					<seg id="b.MAT.23.26" type="verse">
						Ha qooqe Parisaawiyau, shaatiyaayyoonne keriyaayyo garssaa kasetada geeshshargga; hegaappe guyyiyan, bolla baggaikka geeshsha gidana.
					</seg>
					<seg id="b.MAT.23.27" type="verse">
						“Lo77o milatiya iitatoo, higgiyaa tamaarissiyaageetoonne Parisaawetoo, intteyyo aayye7ana. Aissi giikko, kare baggaara aannuwan tiyettidi, lo77i uttidi, qassi garssa baggaara haiqqida asa meqettinne wooqqidabai ubbabai kumido duufota milateeta.
					</seg>
					<seg id="b.MAT.23.28" type="verse">
						Hegaadankka, qassi bolla baggaara asa ubbau xillo milateeta; shin intteyyo garssa baggaara lo77o milatiya iitatettainne makkalai kumi uttiis.
					</seg>
					<seg id="b.MAT.23.29" type="verse">
						“Lo77o milatiya iitatoo, higgiyaa tamaarissiyaageetoonne Parisaawetoo, intteyyo aayye7ana. Aissi giikko, hananabaa yootiyaageetu duufuwaa bolli keettaa keexxeeta; qassi xillotu duufuwaakka loitteeta.
					</seg>
					<seg id="b.MAT.23.30" type="verse">
						Qassi intte, 'Nuuni beni nu aawatu wode de7idobaa gidiyaakko, etaara issippe hananabaa yootiyaageeta worokko shin' yaageeta.
					</seg>
					<seg id="b.MAT.23.31" type="verse">
						Hegaa gidikko, hananabaa yootiyaageeta woridaageetu naata intte gididoogaa intte huuphen markkatteeta.
					</seg>
					<seg id="b.MAT.23.32" type="verse">
						Simmi intte aawati doommidoogaa polekketii!
					</seg>
					<seg id="b.MAT.23.33" type="verse">
						“Ha shooshshatoo, shooshshaa naatoo, Gaannabiyaa pirddaappe waanidi attuuteetii?
					</seg>
					<seg id="b.MAT.23.34" type="verse">
						Hegaa gishshau, be7ite, taani hananabaa yootiyaageeta, aadhdhida eranchchatanne higgiyaa tamaarissiyaageeta inttekko kiittais. Etappe issuwaa issuwaa intte worananne masqqaliyaa bolli misimaariyan xishidi kaqqana; qassi issuwaa issuwaa intte woosa keettatun lissuwan garafananne katamappe katama yedettana.
					</seg>
					<seg id="b.MAT.23.35" type="verse">
						Hegaa gishshau, xilluwaa Aabeela woroosappe doommidi, Beeta Maqidasiyaappenne yarshshiyoosaappe gidduwan intte worido Baraakiyaa na7aa Zakkaariyaasa wodiyaa gakkanaassi, haiqqida xillo ubbatu suuttaa gishshau, intte qaxxayettana.
					</seg>
					<seg id="b.MAT.23.36" type="verse">
						Taani intteyyo tumaa odais; ha ubbabai ha wodiyaa asaa bolli gakkana.
					</seg>
					<seg id="b.MAT.23.37" type="verse">
						“Yerusalaame katamaa asau, Yerusalaame katamaa asau, hananabaa yootiyaageeta intte woreeta; Xoossai inttekko kiittidoogeetakka shuchchan caddeeta; kuttiyaa ba marata ba qefiyan haphphiyoogaadan, taani intte asaa issi diri shiishshanau aapputoo koyidanaa! SHin tana diggideta.
					</seg>
					<seg id="b.MAT.23.38" type="verse">
						Be7ite, intte keettai muleera ona gidana.
					</seg>
					<seg id="b.MAT.23.39" type="verse">
						Aissi giikko, taani intteyyo odais; intte, 'Godaa sunttan yiyaagee anjjettidaagaa' gaana gakkanaashin, naa77anttuwaa tana be7ekketa” yaagiis.
					</seg>
				</div>
				<div id="b.MAT.24" type="chapter">
					<seg id="b.MAT.24.1" type="verse">
						Yesuusi Beeta Maqidasiyaappe kiyidi biishin, Beeta Maqidasiyaa dirssa giddon de7iya keettata bessanau erissiyo ashkkarati akko yiidosona.
					</seg>
					<seg id="b.MAT.24.2" type="verse">
						Yesuusi zaaridi eta, “Hagaa ubbaa be7eetii? Taani intteyyo tumaa odais; ha keettatun de7iya issi shuchchinne attennan ubbai qolettana” yaagiis.
					</seg>
					<seg id="b.MAT.24.3" type="verse">
						Yesuusi Dabira Zaite giyo deriyaa bollan uttidaashin, erissiyo ashkkarati banttarkka akko yiidi a, “Hegee aude hananaakko, nuuyyo odarkkii; qassi ne yuussaayyoonne wodiyaa wurssettaayyo malaatai aiba gidanee?” yaagidosona.
					</seg>
					<seg id="b.MAT.24.4" type="verse">
						Yesuusi zaaridi, eta hagaadan yaagiis; “Inttena ooninne balettenna mala naagettite.
					</seg>
					<seg id="b.MAT.24.5" type="verse">
						Aissi giikko, daro asati ta sunttan, 'Taani Kiristtoosa' yaagiiddi yaana; yiidi daro asaa balettana.
					</seg>
					<seg id="b.MAT.24.6" type="verse">
						Matan de7iya olaa cenggurssaanne haahuwan de7iya olaa oduwaa siyanau intte de7eeta; hegaa malabai hananau bessiyo gishshau, naagettite; hirggoppite; shin wurssettai biroona.
					</seg>
					<seg id="b.MAT.24.7" type="verse">
						Aissi giikko, issi biittaa asai hara biittaa asaara olettana; qassi issi kawotettai hara kawotettaara olettana; koshainne biittaa qaattai ubbasan de7ana.
					</seg>
					<seg id="b.MAT.24.8" type="verse">
						Hegee ubbaikka koiro leesso mala.
					</seg>
					<seg id="b.MAT.24.9" type="verse">
						“Asai he wode inttena waissananne worana; ta sunttaa gishshau, dere ubbai inttena ixxana.
					</seg>
					<seg id="b.MAT.24.10" type="verse">
						He wode daroti ammanuwaa aggana; bantta giddon issoi issuwaa aattidi immananne issoi issuwaa ixxana.
					</seg>
					<seg id="b.MAT.24.11" type="verse">
						Qassi wordduwaa hananabaa yootiya daroti denddidi, daro asaa cimmana.
					</seg>
					<seg id="b.MAT.24.12" type="verse">
						Makkalai dariyo gishshau, daro asaa siiqoi irxxana.
					</seg>
					<seg id="b.MAT.24.13" type="verse">
						SHin wurssettaa gakkanaashin gencciya urai attana.
					</seg>
					<seg id="b.MAT.24.14" type="verse">
						Asa ubbau markka gidana mala, kawotettaa wonggeliyaa mishiraachchoi sa7a ubban odettana; hegaappe guyyiyan, wurssettai gakkana.
					</seg>
					<seg id="b.MAT.24.15" type="verse">
						“Hegaa gishshau, hananabaa yootiya Daaneeli odido bashshaa tunatettai geeshsha sohuwan eqqidaagaa intte be7ana; hegee woigiyoogaakko, nabbabiyaagee akeeko.
					</seg>
					<seg id="b.MAT.24.16" type="verse">
						Yihudaa biittan he wode de7iyaageeti deriyaakko baqatona.
					</seg>
					<seg id="b.MAT.24.17" type="verse">
						Keettaa huuphiyan de7iya uraikka ba son de7iyaabaa ekkanau wodhdhoppo.
					</seg>
					<seg id="b.MAT.24.18" type="verse">
						Gaden de7iyaagee ba maayuwaa ekkanau guyye simmoppo.
					</seg>
					<seg id="b.MAT.24.19" type="verse">
						He wode shahaara maccaasatuyyoonne xanttiya maccaasatuyyo aayye7ana.
					</seg>
					<seg id="b.MAT.24.20" type="verse">
						Balggon woi Sambbatan intte baqatenna mala, Xoossaa woossite;
					</seg>
					<seg id="b.MAT.24.21" type="verse">
						aissi giikko, sa7ai merettoosappe hachchi gakkanaashin de7ibeennabainne qassi hagaappe sinttaukka mule de7enna iita waayee he wode de7ana.
					</seg>
					<seg id="b.MAT.24.22" type="verse">
						Xoossai he gallassatu qoodaa guuttiyoi bainnaakko, asa gididai ooninne attenna; shin i ba doorido asatu gishshau, he gallassatu qoodaa guuttana.
					</seg>
					<seg id="b.MAT.24.23" type="verse">
						“He wode ooninne inttena, 'Be7ite. Kiristtoosi hagan de7ees' woi, 'Hegan de7ees' yaagikko abaa ammanoppite.
					</seg>
					<seg id="b.MAT.24.24" type="verse">
						Aissi giikko, worddanchcha Kiristtoosatinne wordduwaa hananabaa yootiyaageeti denddana; denddidi banttau danddayettikko, harai atto Xoossai dooridoogeetakka balettanau gita malaataanne garamissiyaabaa bessana.
					</seg>
					<seg id="b.MAT.24.25" type="verse">
						Be7ite, taani intteyyo hegaa kasetada yootaas.
					</seg>
					<seg id="b.MAT.24.26" type="verse">
						“Hegaa gishshau, asai inttena, 'Be7ite, Kiristtoosi bazzon de7ees' giikko, hegaa booppite; woi inttena, 'Be7ite, qol77on de7ees' giikkokka, etabaa ammanoppite.
					</seg>
					<seg id="b.MAT.24.27" type="verse">
						Aissi giikko, wolqqanttai arshshoppe wolqqammidi, arggo gakkanaassi phooliyoogaadan, ta yuussai, Asa Na7aa yuussai, hegaadan hanana.
					</seg>
					<seg id="b.MAT.24.28" type="verse">
						“Gauxai de7iyoosaa ankkoi shiiqana.
					</seg>
					<seg id="b.MAT.24.29" type="verse">
						“He wode waayiyaappe guyyiyan, sohuwaara awai xumana; aginai poo7iyoogaa aggi bayana; xoolintteti saluwaappe kunddana; qassi saluwan de7iya wolqqatikka qaaxettana.
					</seg>
					<seg id="b.MAT.24.30" type="verse">
						He wode ta malaatai, Asa Na7aa malaatai, saluwan beettana; sa7an he wode de7iya asa zare ubbai yeekkana. Qassi taani, Asa Na7ai, wolqqaaranne gita bonchchuwaara saluwaa shaara giddoora yiishin, eti be7ana.
					</seg>
					<seg id="b.MAT.24.31" type="verse">
						I ba kiitanchchata gita malkkataara kiittana; kiittin kiitanchchati sa7au ha gaxaappe ya gaxaa gakkanaashin, qassi sa7an oiddu zooziyaappe au doorettida asaa shiishshana.
					</seg>
					<seg id="b.MAT.24.32" type="verse">
						“Leemisuwaa balasiyo giyo mitteeppe akeekite; balasiyaa aaciyo wodenne i tashee bonccottiyo wode, bonee matattidoogaa intte erana.
					</seg>
					<seg id="b.MAT.24.33" type="verse">
						Hegaadankka, intte he ubbabaa be7iyo wode, i matattidi pengge shiiqidoogaa erite.
					</seg>
					<seg id="b.MAT.24.34" type="verse">
						Taani intteyyo tumaa odais; ha ubbabai hanana gakkanaassi, ha wodiyaa asai haiqqiichchenna.
					</seg>
					<seg id="b.MAT.24.35" type="verse">
						Saloinne sa7ai aadhdhana; shin ta qaalai mulekka aadhdhenna.
					</seg>
					<seg id="b.MAT.24.36" type="verse">
						“SHin he gallassaanne he saatiyaa Aawaa xalaalaappe attin, harai atto saluwan de7iya kiitanchchata gidin, woi tana Na7aa gidinkka ooninne eriyaabi baawa.
					</seg>
					<seg id="b.MAT.24.37" type="verse">
						Ta yuussai, Asa Na7aa yuussai, Nohe wode hanidoogaa mala gidana.
					</seg>
					<seg id="b.MAT.24.38" type="verse">
						Aissi giikko, bashshiya haattaa yuussaappe kase wode, Nohee markkabiyan gelido gallassai gakkanaashin, asai meesinne uyees; qassi attumaasai machcheesinne maccaasai azinaa gelees.
					</seg>
					<seg id="b.MAT.24.39" type="verse">
						Bashsha haattai yiidi, eta ubbaa efaana gakkanaashin, eti akeekibookkona; taani, Asa Na7ai, yiyo wodee, hegaa mala gidana.
					</seg>
					<seg id="b.MAT.24.40" type="verse">
						“He wode naa77u asati gaden oottiyaageetuppe issuwaa efaana; issoi attana.
					</seg>
					<seg id="b.MAT.24.41" type="verse">
						Naa77u maccaasati woxan gaacciyaageetuppe issinniyo efaana; issinniyaa attana.
					</seg>
					<seg id="b.MAT.24.42" type="verse">
						“Simmi intte Godai ai gallassi yaanaakkonne intte erenna gishshau, naagi uttite.
					</seg>
					<seg id="b.MAT.24.43" type="verse">
						SHin kaisoi qammaappe woqqa wodiyan yaanaakko keettaawai eridaakko, ba keettai bookettenna mala, beegottidi naagi uttanaagaa erite.
					</seg>
					<seg id="b.MAT.24.44" type="verse">
						Hegaa gishshau, inttekka giigi uttite; aissi giikko, taani, Asa Na7ai, intte qoppenna saatiyan yaana.
					</seg>
					<seg id="b.MAT.24.45" type="verse">
						“Yaatin, ba so asau qumaa koshshiyo wodiyan immana mala, a godai sunttido ammanettida wozannaama ashkkari oonee?
					</seg>
					<seg id="b.MAT.24.46" type="verse">
						I hegaadan oottishin, a godai yiidi demmiyo ashkkarai anjjettidaagaa.
					</seg>
					<seg id="b.MAT.24.47" type="verse">
						Taani intteyyo tumaa odais; godai he ashkkaraa babaa ubbaa bolli sunttana.
					</seg>
					<seg id="b.MAT.24.48" type="verse">
						SHin ashkkarai iita gidikko, 'Ta godai gam77idi yaana' yaagidi ba wozanan qoppidi,
					</seg>
					<seg id="b.MAT.24.49" type="verse">
						ba lagge ashkkarata waraa doommikko, mattottiyaageetuura miikkonne uyikko,
					</seg>
					<seg id="b.MAT.24.50" type="verse">
						he ashkkaraa godai i qoppibeenna gallassaaninne i eribeenna saatiyan yaana.
					</seg>
					<seg id="b.MAT.24.51" type="verse">
						Yiidi a qanxxerettidi, lo77o milatiya iita asati de7iyoosan wottana; hegan i yeekkananne achchaa garccana.
					</seg>
				</div>
				<div id="b.MAT.25" type="chapter">
					<seg id="b.MAT.25.1" type="verse">
						“He wode saluwaa kawotettai bantta kuraaziyaa oiqqidi, machchiyo bullachchiyaagaa mokkanau kare kiyida tammu geela7ota milatana.
					</seg>
					<seg id="b.MAT.25.2" type="verse">
						Etappe ichchashati eeyya; qassi ichchashati cincca.
					</seg>
					<seg id="b.MAT.25.3" type="verse">
						Eeyyati bantta kuraaziyaa oiqqidosona; shin lambba oiqqibookkona.
					</seg>
					<seg id="b.MAT.25.4" type="verse">
						SHin cinccati bantta kuraaziyaanne xaaramusiyan lambbaa oiqqidosona.
					</seg>
					<seg id="b.MAT.25.5" type="verse">
						Machchiyo bullachchiyaagee yeennan gam77in, he geela7oti banttana xiskkissin zin77i bayidosona.
					</seg>
					<seg id="b.MAT.25.6" type="verse">
						“Bilahe gidido wode, 'Be7ite, machchiyo bullachchiyaagee gakkiis; a mokkanau kare kiyite' yaagiya gita cabboi denddiis.
					</seg>
					<seg id="b.MAT.25.7" type="verse">
						“He wode he geela7oti ubbati beegottidi, bantta kuraaziyaa giigissidosona.
					</seg>
					<seg id="b.MAT.25.8" type="verse">
						Eeyyati cinccata, 'Nu kuraazee to77ana haniyo gishshau, intte lambbaappe nuuyyo immerkketii' yaagidosona.
					</seg>
					<seg id="b.MAT.25.9" type="verse">
						“SHin cinccati zaaridi eta, 'CHii, nuuyyoonne intteyyo gidenna; hegaa gishshaa intteyyo baizziyaageetukko biidi shammi ekkite' yaagidosona.
					</seg>
					<seg id="b.MAT.25.10" type="verse">
						Yaagin eeyya geela7oti lambbaa shammanau biichchidaashin, machchiyo bullachchiyaagee puttu gin, giigi uttida ichchashu geela7oti aara issippe bullachchaa keettaa gelidosona; kareekka gorddetti aggiis.
					</seg>
					<seg id="b.MAT.25.11" type="verse">
						“Guyyeppe qassi hinkko geela7oti yiidi, 'Godau, godau, nuuyyo dooyarkkii' yaagidosona.
					</seg>
					<seg id="b.MAT.25.12" type="verse">
						“SHin machchiyo bullachchiyaagee zaaridi, 'Taani intteyyo tumaa odais; taani inttena erikke' yaagiis.
					</seg>
					<seg id="b.MAT.25.13" type="verse">
						“Simmi taani, Asa Na7ai, yaana gallassaa woi saatiyaa intte erenna gishshau, naagi uttite.
					</seg>
					<seg id="b.MAT.25.14" type="verse">
						“Aissi giikko, saluwaa kawotettai ba ashkkarata xeesidi, bau de7iyaabaa etau sheedhdhidi, oge baana haniya bitaniyaa milatees.
					</seg>
					<seg id="b.MAT.25.15" type="verse">
						Etau huuphiyan huuphiyan eta wolqqaa keenaa issuwau ichchashu sha7u biraa, issuwau naa77u sha7u biraa, qassi issuwau issi sha7u biraa immidi, ba ogiyaa biis.
					</seg>
					<seg id="b.MAT.25.16" type="verse">
						Ichchashu sha7u biraa ekkida ashkkarai sohuwaara biidi zal77idi, hara ichchashu sha7u biraa worissiis.
					</seg>
					<seg id="b.MAT.25.17" type="verse">
						Hegaadankka, qassi naa77u sha7u biraa ekkida ashkkarai hara naa77u sha7u biraa worissiis.
					</seg>
					<seg id="b.MAT.25.18" type="verse">
						SHin issi sha7u biraa ekkidaagee biidi, ollaa bookkidi, ba godaa miishshaa moogiis.
					</seg>
					<seg id="b.MAT.25.19" type="verse">
						“Daro wodiyaappe guyyiyan, he ashkkaratu godai yiidi, ba miishshaa etaara qoodettiis.
					</seg>
					<seg id="b.MAT.25.20" type="verse">
						Ichchashu sha7u biraa ekkida ashkkarai yiidi, hara ichchashu sha7u biraa sheedhdhiiddi, 'Ta godau, neeni tau ichchashu sha7u biraa immadasa; be7a, hara ichchashu sha7u biraa worissaas' yaagiis.
					</seg>
					<seg id="b.MAT.25.21" type="verse">
						A godai a, 'Hayyanaashsho! Neeni lo77onne ammanettiya ashkkara; neeni guuttaban ammanettadasa. Taani nena darobaayyo alaafe oottana; haa gelada ne godaara ufaitta' yaagiis.
					</seg>
					<seg id="b.MAT.25.22" type="verse">
						“Qassi naa77u sha7u biraa ekkidaageekka yiidi, 'Ta godau, neeni tau naa77u sha7u biraa immadasa; be7a, taani hara naa77u sha7u biraa worissaas' yaagiis.
					</seg>
					<seg id="b.MAT.25.23" type="verse">
						A godai a, 'Hayyanaashsho! Neeni lo77onne ammanettiya ashkkara; neeni guuttaban ammanettadasa. Taani nena darobaayyo alaafe oottana; haa gelada ne godaara ufaitta' yaagiis.
					</seg>
					<seg id="b.MAT.25.24" type="verse">
						“Issi sha7u biraa ekkidaagee qassi yiidi, 'Ta godau, neeni zerabeennasaappe cakkiya asa gidiyoogaanne katta laalabeennasaappe maxiya meqetti bainna asa gidiyoogaa taani erais.
					</seg>
					<seg id="b.MAT.25.25" type="verse">
						Taani yayyaas; yaatada baada ne biraa biittan moogaas; be7a, ne birai hageeho' yaagiis.
					</seg>
					<seg id="b.MAT.25.26" type="verse">
						“A godai zaaridi, a hagaadan yaagiis; 'Ha iita azalla ashkkarau, taani zerabeennasaappe cakkiya asa gidiyoogaanne katta laalabeennasaappe maxiya asa gidiyoogaa eradii?
					</seg>
					<seg id="b.MAT.25.27" type="verse">
						Yaatin, neeni ta miishshaa bankkiyan wottidobaa gidiyaakko, taani simmiyo wode ta miishshaa woriyaara ekkanaagaa shin attiis.
					</seg>
					<seg id="b.MAT.25.28" type="verse">
						Hegaa gishshau, he miishshaa appe wotti ekkidi, tammu sha7u birai de7iyoogaayyo immite.
					</seg>
					<seg id="b.MAT.25.29" type="verse">
						Aissi giikko, de7iyo ubbau harai gujettana; i bau gidiyaagaappe darissidi ekkana; shin bainnaagaappe harai atto, he au de7iya guuttaikka appe ekettiichchana.
					</seg>
					<seg id="b.MAT.25.30" type="verse">
						Allaalle kessenna ashkkaraa kare xumaa kessi olite; hegan i yeekkananne ba achchaa garccana' yaagiis.
					</seg>
					<seg id="b.MAT.25.31" type="verse">
						“Taani, Asa Na7ai, kiitanchcha ubbatuura bonchchuwan yiyo wode, ta bonchcho kawotaa araatan uttana.
					</seg>
					<seg id="b.MAT.25.32" type="verse">
						Sa7an de7iya asai ubbai ta sintti shiiqana; heemmiyaagee dorssata deeshshatuppe shaakkiyoogaadan, taani he asaa naa77u kessada shaakkana.
					</seg>
					<seg id="b.MAT.25.33" type="verse">
						Qassi dorssata taappe ushachcha baggaara essada, deeshshata taappe haddirssa baggaara essana.
					</seg>
					<seg id="b.MAT.25.34" type="verse">
						“Hegaappe guyyiyan, taani kawoi taappe ushachcha baggaara de7iyaageeta hagaadan yaagana; 'Ta Aawai anjjidoogeetoo, haa yiidi sa7ai merettoosappe hachchi gakkanaashin, intteyyo giigida kawotettaa laattite.
					</seg>
					<seg id="b.MAT.25.35" type="verse">
						Aissi giikko, taani namisettin mizideta; saamettin ushshideta; imatta gidada binkka mokkideta.
					</seg>
					<seg id="b.MAT.25.36" type="verse">
						Taani kallottin maizzideta; harggin be7ideta; qashettin taakko gakkideta' yaagana.
					</seg>
					<seg id="b.MAT.25.37" type="verse">
						“Hegaappe guyyiyan, xilloti zaaridi, a hagaadan yaagana; 'Godau, neeni namisettin, aude be7idi mizidoo? Woi neeni saamettin, aude be7idi ushshidoo?
					</seg>
					<seg id="b.MAT.25.38" type="verse">
						Neeni imatta gidada yin aude be7idi mokkidoo? Woi neeni kallottin aude maizzidoo?
					</seg>
					<seg id="b.MAT.25.39" type="verse">
						Qassi neeni harggin, woi qashettin neekko biidi aude nena be7idoo?' yaagana.
					</seg>
					<seg id="b.MAT.25.40" type="verse">
						Taani kawoi zaarada, 'Taani intteyyo tumaa odais; intte ha ta ishanttu ubbaappe harai atto, laafiya issuwaayyo oottidobaa gidikkokka, hegaa tau oottideta' yaagana.
					</seg>
					<seg id="b.MAT.25.41" type="verse">
						“He wode, taappe haddirssa baggaara de7iyaageeta taani yaagana; 'Ha qanggettidaageetoo, ta matappe kichchite; biidi xalahe halaqaayyoonne a kiitanchchatuyyo giigida merinaa taman gelite.
					</seg>
					<seg id="b.MAT.25.42" type="verse">
						Aissi giikko, taani namisettin, tana mizibeekketa; saamettin ushshibeekketa.
					</seg>
					<seg id="b.MAT.25.43" type="verse">
						Taani imatta gidada bin, tana mokkibeekketa; kallottin maizzibeekketa; qassi harggin, qashettinkka tana be7ibeekketa' yaagana.
					</seg>
					<seg id="b.MAT.25.44" type="verse">
						“He wode eti qassi hagaadan yaagidi zaarana; 'Godau, neeni namisettin woi saamettin, woi imatta gidada bin woi kallottin, woi harggin woi qashettin, aude be7idi, nena maaddennan ixxidonii?' yaagana.
					</seg>
					<seg id="b.MAT.25.45" type="verse">
						“He wode taani kawoi zaarada eta, 'Taani intteyyo tumaa odais; intte ha ubbaappe laafiya issuwaa maaddennan ixxidoogee, tana maaddennan ixxidoogaa' yaagana.
					</seg>
					<seg id="b.MAT.25.46" type="verse">
						Hegeeti merinaa qaxxayuwau baana; shin xilloti merinaa de7uwau baana” yaagiis.
					</seg>
				</div>
				<div id="b.MAT.26" type="chapter">
					<seg id="b.MAT.26.1" type="verse">
						Yesuusi ha timirttiyaa ubbaa wurssido wode, ba erissiyo ashkkarata,
					</seg>
					<seg id="b.MAT.26.2" type="verse">
						“Naa77u gallassappe guyyiyan, Paasikaa Baalaa bonchchiyo gallassa gidiyoogaa ereeta. He gallassi tana, Asa Na7aa, asai masqqaliyaa bolli misimaariyan xishidi kaqqanau aatti immana” yaagiis.
					</seg>
					<seg id="b.MAT.26.3" type="verse">
						He wode qeese halaqatinne dere cimati Qayaafa giyo qeese ubbatu halaqaa gita keettan shiiqidi,
					</seg>
					<seg id="b.MAT.26.4" type="verse">
						asi erennan Yesuusa oiqqidi, woranau maqettidosona.
					</seg>
					<seg id="b.MAT.26.5" type="verse">
						SHin eti, “Asai ooshshaa kessenna mala, Paasikaa bonchchiyo gallassi hegaa oottokko” yaagidosona.
					</seg>
					<seg id="b.MAT.26.6" type="verse">
						Yesuusi Biitaaniyaa kataman inchchirichchaa harggiya Simoona son de7ishin,
					</seg>
					<seg id="b.MAT.26.7" type="verse">
						issi mishiriyaa albbasxxiroosa giyo shuchchaappe oottido bilqqaadiyaa kumida daro al77o shittuwaa ekkada yaasu; yaada qumaa i miishin, he shittuwaa Yesuusa huuphiyan tigaasu.
					</seg>
					<seg id="b.MAT.26.8" type="verse">
						SHin erissiyo ashkkarati hegaa be7idi hanqqettidosona; hanqqettidi, “Ha shittuwaa coo mooriyoogee aibissee?
					</seg>
					<seg id="b.MAT.26.9" type="verse">
						Aissi giikko, ha shittuwaa al77o waagan baizzidi, miishshaa hiyyeesau immanau danddayettees” yaagidosona.
					</seg>
					<seg id="b.MAT.26.10" type="verse">
						Yesuusi eti giyoogaa eridi, eta hagaadan yaagiis; “Ha maccaasiyo aissi waisseetii? A tau lo77obaa oottaasu.
					</seg>
					<seg id="b.MAT.26.11" type="verse">
						Hiyyeesati ubba wode inttenaara de7oosona; shin taani inttenaara ubba wode de7ikke;
					</seg>
					<seg id="b.MAT.26.12" type="verse">
						a ha shittuwaa ta bolli tigiyoogee tana mooganau giigissanaassa.
					</seg>
					<seg id="b.MAT.26.13" type="verse">
						Taani intteyyo tumaa odais; sa7a ubban ha wonggeliyaa mishiraachchuwaa odiyoosan awaanikka, asai o hassayana mala, a oottidoogee odettana” yaagiis.
					</seg>
					<seg id="b.MAT.26.14" type="verse">
						He wode tammanne naa77u erissiyo ashkkaratuppe issoi Yihudaa Asqqorootu giyoogee qeese halaqatukko biis.
					</seg>
					<seg id="b.MAT.26.15" type="verse">
						Biidi, “Taani intteyyo Yesuusa oittikko, tau ai immuuteetii?” yaagin eti ayyo hasttamu biraa qoppidi immidosona.
					</seg>
					<seg id="b.MAT.26.16" type="verse">
						Hegaappe guyyiyan, Yihudai Yesuusa aattidi immanau injjetiya wodiyaa wochchees.
					</seg>
					<seg id="b.MAT.26.17" type="verse">
						Oittaa miyo gallassaa bonchchiyo koiro gallassi, erissiyo ashkkarati Yesuusakko yiidi, “Paasikaa bonchchiyo gallassi neeni maana qumaa awan giigissanee?” yaagidosona.
					</seg>
					<seg id="b.MAT.26.18" type="verse">
						Yaagin Yesuusi eta, “Katamaa biidi, issi bitaniyaa, 'Tamaarissiyaagee nena, “Tau wodee gakkiis; taani ta erissiyo ashkkaratuura Paasikaa bonchchiyo gallassaa ne son aattana” yaagees' yaagite” yaagiis.
					</seg>
					<seg id="b.MAT.26.19" type="verse">
						Erissiyo ashkkarati Yesuusi banttana azazidoogaadan oottidi, Paasikaa bonchchiyo gallassi maana qumaa giigissidosona.
					</seg>
					<seg id="b.MAT.26.20" type="verse">
						Sa7ai omarido wode, Yesuusi tammanne naa77u erissiyo ashkkaratuura qumaa maanau uttiis.
					</seg>
					<seg id="b.MAT.26.21" type="verse">
						Eti miishin, Yesuusi eta, “Taani intteyyo tumaa odais; intteppe issi urai tana aattidi immana” yaagiis.
					</seg>
					<seg id="b.MAT.26.22" type="verse">
						Eti daro dagammidi, huuphiyan huuphiyan, “Godau, tumu taneeshsha?” giyoogaa doommidosona.
					</seg>
					<seg id="b.MAT.26.23" type="verse">
						Yesuusi zaaridi, “Ba kushiyaa tanaara issippe shaatiyan yeddidi tushkkiyaagee tana aattidi immana.
					</seg>
					<seg id="b.MAT.26.24" type="verse">
						Taani, Asa Na7ai, Xoossaa maxaafai haiqqana giidoogaadan haiqqana; shin tana, Asa Na7aa, aattidi immiya urau aayye7ana; he urai yelettennan attiyaakko au keha shin” yaagiis.
					</seg>
					<seg id="b.MAT.26.25" type="verse">
						A oittiya Yihudai zaaridi, “Tamaarissiyaagoo, neeni giyoogee tanee?” yaagiis. Yaagin Yesuusi zaaridi a, “Neeni ne huuphen gaadasa” yaagiis.
					</seg>
					<seg id="b.MAT.26.26" type="verse">
						Eti miishin, Yesuusi oittaa ekkidi, Xoossaa galatiis; he oittaa menttidi, ba erissiyo ashkkaratuyyo immiiddi, “Heite; miite; hagee ta ashuwaa” yaagiis.
					</seg>
					<seg id="b.MAT.26.27" type="verse">
						Burccukkuwaa ekkidi, Xoossaa galatiis. Etau immiiddi, “Ubbai hagaappe uyite;
					</seg>
					<seg id="b.MAT.26.28" type="verse">
						aissi giikko, hagee daro asaa nagarai atto geetettana gishshau gukkiya ta suuttaa; ta suuttai ooratta maachchaa.
					</seg>
					<seg id="b.MAT.26.29" type="verse">
						SHin taani intteyyo odais; taani ta Aawaa kawotettan ooratta woine eessaa inttenaara uyana gallassai gakkanaashin, naa77anttuwaa ha woine eessaa mulekka uyikke” yaagiis.
					</seg>
					<seg id="b.MAT.26.30" type="verse">
						Mazamuriyaa yexxidoogaappe guyyiyan, Dabira Zaite giyo deriyaa biidosona.
					</seg>
					<seg id="b.MAT.26.31" type="verse">
						Yesuusi he wode eta, “Hachchi qammi intte ubbai tana yeggi bayidi baqatana; aissi giikko, Xoossaa maxaafai, 'Xoossai dorssaa heemmiyaagaa worana; worin dorssaa wudee laalettana' yaagees.
					</seg>
					<seg id="b.MAT.26.32" type="verse">
						SHin taani haiquwaappe denddidoogaappe guyyiyan, intteppe kasetada Galiilaa baana” yaagiis.
					</seg>
					<seg id="b.MAT.26.33" type="verse">
						PHeexiroosi zaaridi, “Eti ubbati nena yeggi bayidi baqatikkokka, taani nena mulekka yeggikke” yaagiis.
					</seg>
					<seg id="b.MAT.26.34" type="verse">
						Yesuusi PHeexiroosa, “Taani neeyyo tumaa odais; hachchi qammi kuttoi waassanaappe kase, neeni tana heezzutoo kaddana” yaagiis.
					</seg>
					<seg id="b.MAT.26.35" type="verse">
						Yaagin PHeexiroosi zaaridi, “Taani harai atto, nenaara issippe haiqqiyaakkokka, nena mulekka kaddikke” yaagiis. Qassi erissiyo ashkkarati ubbatikka hegaadan giidosona.
					</seg>
					<seg id="b.MAT.26.36" type="verse">
						Yesuusi he wode ba erissiyo ashkkaratuura Geetesemaane giyo sohuwaa biidi eta, “Taani hiniyo baada Xoossaa woossishin, intte hagan uttiishshite” yaagiis.
					</seg>
					<seg id="b.MAT.26.37" type="verse">
						Yaagidi PHeexiroosanne Zabddiyoosa naata naa77aa banaara ekki efiidi, daro kayyuwaanne waayiyaa doommiis.
					</seg>
					<seg id="b.MAT.26.38" type="verse">
						Qassi eta, “Taani haiqqana gakkanaassikka kayyottais; hagan takkidi, tanaara naagite” yaagiis.
					</seg>
					<seg id="b.MAT.26.39" type="verse">
						Guuttaa sinttaukko shiiqiiddi, biittan gufannidi, “Ta Aawau, danddayettiyaabaa gidikko, ha burccukkuwaa taappe digga; shin neeni koyiyoogaadan hanoppe attin, taani koyiyoogaadan hanoppo” yaagidi Xoossaa woossiis.
					</seg>
					<seg id="b.MAT.26.40" type="verse">
						Yesuusi erissiyo ashkkaratukko simmidi yiis; xiskkidaageeta demmidi PHeexiroosa, “Intte issi saatekkonne xiskkennan tanaara naaganaukka danddayibeekketii?
					</seg>
					<seg id="b.MAT.26.41" type="verse">
						Paaciyan intte gelenna mala, naagitenne Xoossaa woossite; ayyaanai giigi uttiis; shin ashoi daafuranchcha” yaagiis.
					</seg>
					<seg id="b.MAT.26.42" type="verse">
						Yesuusi qassi naa77anttuwaa biidi, “Ta Aawau, taani ha burccukkuwaappe uyennan de7ishin burccukkuwaa denttanaagee danddayettennabaa gidikko, neeni koyiyoobai hano” yaagidi Xoossaa woossiis.
					</seg>
					<seg id="b.MAT.26.43" type="verse">
						Qassikka simmi yiidi, erissiyo ashkkaratu aifiyaa xiskkoi goozi wottido gishshau, xiskkidaageeta demmiis.
					</seg>
					<seg id="b.MAT.26.44" type="verse">
						Qassikka eta yeggi bayidi biidi, heezzanttuwaa kase qaaliyo zaarettidi, Xoossaa woossiis.
					</seg>
					<seg id="b.MAT.26.45" type="verse">
						Hegaappe guyyiyan, erissiyo ashkkaratukko yiidi, “Ha77i gakkanaashinkka xiskkeetiinne shemppeetii? Be7ite, tana, Asa Na7aa, nagaranchcha asatuyyo aattidi immiyo wodee gakkiis.
					</seg>
					<seg id="b.MAT.26.46" type="verse">
						Denddidi hinddite; be7ite, tana aattidi immiyaagee hageeho gakkiis” yaagiis.
					</seg>
					<seg id="b.MAT.26.47" type="verse">
						Yesuusi hegaa biron haasayishin, tammanne naa77u erissiyo ashkkaratuppe issoi, Yihudai, gakki wodhdhiis; qassi qeese halaqatinne dere cimati kiittin, bisuwaanne dullaa oiqqida daro asai aara issippe yiis.
					</seg>
					<seg id="b.MAT.26.48" type="verse">
						Yesuusa aattidi immiyaagee he daro asaa, “Taani yeriyoogee a; a oiqqite” yaagidi malaataa yooti wottiis.
					</seg>
					<seg id="b.MAT.26.49" type="verse">
						Sohuwaarakka Yesuusakko shiiqidi, “Tamaarissiyaagoo, saro de7ai” yaagidi a yeri ekkiis.
					</seg>
					<seg id="b.MAT.26.50" type="verse">
						Yesuusi a, “Ta jaalau, neeni oottanabaa ootta agga” yaagiis. Hegaappe guyyiyan, he daro asai shiiqidi, Yesuusa mintti oiqqiis.
					</seg>
					<seg id="b.MAT.26.51" type="verse">
						Yesuusaara de7iyaageetuppe issoi ba bisuwaa shoddinne qeese ubbatu halaqaa ashkkaraa shocidi, a haittaa qanxxi oliis.
					</seg>
					<seg id="b.MAT.26.52" type="verse">
						Yesuusi he wode a hagaadan yaagiis; “Ne bisuwaa a shoohuwan zaarada wotta; aissi giikko, biso shoddiya ubbai bison haiqqana.
					</seg>
					<seg id="b.MAT.26.53" type="verse">
						Ta Aawai daro sha7u kiitanchchata issi kuttan yeddidi, tana maaddana mala, taani a woossanau danddayiyoogaa erikkiiyye?
					</seg>
					<seg id="b.MAT.26.54" type="verse">
						Yaatin, Xoossaa maxaafati hagaadan hananau bessees yaagidoogee waanidi polettanau danddayii?” yaagiis.
					</seg>
					<seg id="b.MAT.26.55" type="verse">
						Hegaappe guyyiyan, Yesuusi he shiiqida daro asaa hagaadan yaagiis; “Tana pangga kessidi, pangga oiqqiyoogaadan oiqqanau bisonne dulla oiqqidi yiidetii? Taani Beeta Maqidasiyan tamaarissaidda, gallassi gallassi inttenaara oottiyo wode tana oiqqibeekketa;
					</seg>
					<seg id="b.MAT.26.56" type="verse">
						shin hagee ubbai hanidoogee hananabaa yootiyaageeti Xoossaa maxaafatun xaafidoogee polettanaassa” yaagiis. Erissiyo ashkkarati he wode ubbati a yeggi bayidi baqatidosona.
					</seg>
					<seg id="b.MAT.26.57" type="verse">
						Yesuusa oiqqidaageeti qeese ubbatu halaqaa Qayaafakko, higgiyaa tamaarissiyaageetinne cimati shiiqidosaa ekki efiidosona.
					</seg>
					<seg id="b.MAT.26.58" type="verse">
						SHin PHeexiroosi qeese ubbatu halaqaa dirssa giddo gakkanaashin, haahuwan a kaalliis; yohuwaa wurssettaa be7anau dirssa giddo gelidi, naagiyaageetuura utti bayiis.
					</seg>
					<seg id="b.MAT.26.59" type="verse">
						Qeese halaqatinne yaa7aa asai ubbai Yesuusa woranau a bolli worddo markka demmanau koyidosona.
					</seg>
					<seg id="b.MAT.26.60" type="verse">
						SHin harai atto daroti yiidi, a bolli wordduwaa markkattinkka appe ainne demmibookkona. Guyyeppe naa77ati yiidi,
					</seg>
					<seg id="b.MAT.26.61" type="verse">
						“Ha bitanee, 'Taani Xoossaa Beeta Maqidasiyaa qolada, heezzu gallassan zaaretta keexxanau danddayais' yaagiis” yaagidosona.
					</seg>
					<seg id="b.MAT.26.62" type="verse">
						Qeese ubbatu halaqai denddi eqqidi Yesuusa, “Hageeti nena mootiyo mootuwau neeyyo zaariyoobi baawee?” yaagiis.
					</seg>
					<seg id="b.MAT.26.63" type="verse">
						SHin Yesuusi co77u giis; qassikka qeese ubbatu halaqai a, “Taani nena de7o Xoossaa sunttan callais; neeni Xoossaa Na7aa Kiristtoosa gidikko nuussi oda” yaagiis.
					</seg>
					<seg id="b.MAT.26.64" type="verse">
						Yaagin Yesuusi zaaridi, “Neeni ne huuphenkka gaadasa; shin taani intteyyo odais; hagaappe sinttan, intte tana, Asa Na7aa, wolqqaama Xoossaappe ushachcha baggaara uttidaashiininne saluwaa shaaraara yiishin be7ana” yaagiis.
					</seg>
					<seg id="b.MAT.26.65" type="verse">
						Hegaappe guyyiyan, qeese ubbatu halaqai ba maayuwaa pooshshi olidi, “Hagee cayiichchiis; nuna hagaappe sinttan aissi hara markka koshshii? I ha77i cayiyoogaa intte siyideta.
					</seg>
					<seg id="b.MAT.26.66" type="verse">
						Intte qofai aibee?” yaagiis. Yaagin eti, “Au haiqoi bessees” yaagidi zaaridosona.
					</seg>
					<seg id="b.MAT.26.67" type="verse">
						Hegaappe guyyiyan, eti a som77uwan cuchchidi, a dechchidosona; harati qassi a baqqidi,
					</seg>
					<seg id="b.MAT.26.68" type="verse">
						“Kiristtoosaa! Nena dechchidai oonee? Ane nuuyyo hananabaa yoota” yaagidosona.
					</seg>
					<seg id="b.MAT.26.69" type="verse">
						PHeexiroosi keettaappe kareera dirssa giddon uttidaashin, issi ashkkariyaa akko yaada, “Neenikka Galiilaa Yesuusaara issippe de7aasa” yaagaasu.
					</seg>
					<seg id="b.MAT.26.70" type="verse">
						SHin i eta ubbaa sinttan he ashkkariyo, “Neeni giyoobai aibakko taani erikke” yaagidi kaddiis.
					</seg>
					<seg id="b.MAT.26.71" type="verse">
						Qassi biidi dirssaa penggekko kiyishin, hara ashkkariyaa a be7ada, hegan de7iya asatuyyo, “Ha bitanee Naazireeta Yesuusaara de7ees” yaagaasu.
					</seg>
					<seg id="b.MAT.26.72" type="verse">
						Yaagin PHeexiroosi naa77anttuwaa caaqqidi, “Taani hegaa bitaniyaa erikke” yaagiis.
					</seg>
					<seg id="b.MAT.26.73" type="verse">
						Guuttaa gam77ishin, hegan eqqida asati PHeexiroosakko yiidi, “Neenikka tuma etaara issippe de7aasa; aissi giikko, neeni haasayiyo haasayaikka nena erissees” yaagidosona.
					</seg>
					<seg id="b.MAT.26.74" type="verse">
						Hegaappe guyyiyan PHeexiroosi, “Taani hegaa bitaniyaa erikke!” yaagidi, bana qanggettaanne caaquwaa doommiis. He wode sohuwaarakka kuttoi waassi aggiis.
					</seg>
					<seg id="b.MAT.26.75" type="verse">
						PHeexiroosi bana Yesuusi, “Neeni kuttoi waassanaappe kase heezzutoo tana kaddana” giidoogaa hassayidi, kare kiyidi, mishettidi yeekkiis.
					</seg>
				</div>
				<div id="b.MAT.27" type="chapter">
					<seg id="b.MAT.27.1" type="verse">
						Maallado guuraara qeese halaqati ubbatinne dere cimati Yesuusa woranau maqettidosona;
					</seg>
					<seg id="b.MAT.27.2" type="verse">
						eti Yesuusa qachchidi efiidi, deriyaa haariya PHenxxeniyaa PHilaaxoosayyo aattidi immidosona.
					</seg>
					<seg id="b.MAT.27.3" type="verse">
						Yesuusa he wode oittida Yihudai PHilaaxoosi Yesuusa bolli pirddidoogaa be7idi, “Aayye7ana! Oittennan aggarkkinaashsha!” yaagidi, he hasttamu biraa qeese halaqatuyyoonne dere cimatuyyo guyye zaaridi,
					</seg>
					<seg id="b.MAT.27.4" type="verse">
						“Taani geeshsha asa oittada nagaraa oottaas” yaagiis. SHin eti a, “Hegee nuuyyo ai metoo? Hegee ne shene” yaagidosona.
					</seg>
					<seg id="b.MAT.27.5" type="verse">
						Yihudai biraa Beeta Maqidasiyan oli bayiis; eta matappe aggidi biidi, suletti haiqqiis.
					</seg>
					<seg id="b.MAT.27.6" type="verse">
						Qeese halaqati biraa ekkidi, “Ha birai suutta miishsha gidishin, nuuni Beeta Maqidasiyaa miishshaara gattiyoogee higge gidenna” yaagidosona.
					</seg>
					<seg id="b.MAT.27.7" type="verse">
						Yaagidi issippe zorettidi, asa biitta asayyo moogo gade oottanau urqqa miishsha medhdhiyaageetu gadiyaa shammidosona.
					</seg>
					<seg id="b.MAT.27.8" type="verse">
						Hegaa gishshau, he gadee hachchi gakkanaassikka, suutta gade geetettidi xeesettees.
					</seg>
					<seg id="b.MAT.27.9" type="verse">
						Hananabaa yootiya Ermmaasi, “Eti Israa7eela asai au qanxxanau qoppido hasttamu xaqara biraa ekkidi,
					</seg>
					<seg id="b.MAT.27.10" type="verse">
						Godai tana azazidoogaadan, urqqa miishsha medhdhiyaageetu biittaa shammanau immidosona” giidoogee he wode polettiis.
					</seg>
					<seg id="b.MAT.27.11" type="verse">
						Yesuusi deriyaa haariyaagaa sintti shiiqin, deriyaa haariyaagee a, “Neeni Aihudatu kawoo?” yaagidi oichchiis. Yesuusi a, “Neenikka gaasa” yaagiis.
					</seg>
					<seg id="b.MAT.27.12" type="verse">
						Qeese halaqatinne dere cimati a mootin, etau ainne zaaro immibeenna.
					</seg>
					<seg id="b.MAT.27.13" type="verse">
						He wode, PHilaaxoosi Yesuusa, “Hageeti nena mootiyoobaa ubbaa siyikkii?” yaagiis.
					</seg>
					<seg id="b.MAT.27.14" type="verse">
						Yesuusi harai atto, issi qaalakka zaarennan ixxin, deriyaa haariyaagee daro garamettiis.
					</seg>
					<seg id="b.MAT.27.15" type="verse">
						Deriyaa haariyaagee Paasikaa bonchchiyo gallassan, asai koyiyo issi uraa qashuwaappe birshshiyo meezee de7ees.
					</seg>
					<seg id="b.MAT.27.16" type="verse">
						He wode issi Barbbaana giyo daro erettida iita asi qasho keettan de7ees.
					</seg>
					<seg id="b.MAT.27.17" type="verse">
						Hegaa gishshau, daro asai issisaa shiiqidaashin PHilaaxoosi, “Taani intteyyo Barbbaana birshshooyye, woi Kiristtoosa giyo Yesuusa birshshoo?” yaagidi asaa oichchiis.
					</seg>
					<seg id="b.MAT.27.18" type="verse">
						Aissi giikko, eti qanaatidi Yesuusa oittidoogaa i erees.
					</seg>
					<seg id="b.MAT.27.19" type="verse">
						PHilaaxoosi pirdda keettan uttidaashin, a machchiyaa ayyo, “He xillo bitaniyaa ainne oottoppa; aissi giikko, taani hachchi qammi aimuwan aban daro waayettaas” yaagada kiittaasu.
					</seg>
					<seg id="b.MAT.27.20" type="verse">
						SHin qeese halaqatinne dere cimati PHilaaxoosi Barbbaana birshshidi, Yesuusa woranaadan, shiiqida asai a woossana mala, asaa cimmidosona.
					</seg>
					<seg id="b.MAT.27.21" type="verse">
						PHilaaxoosi zaaridi eta, “Taani eta naa77aappe intteyyo oona birshshanau koyeetii?” yaagin eti, “Barbbaana birshshanau koyoos” yaagidosona.
					</seg>
					<seg id="b.MAT.27.22" type="verse">
						PHilaaxoosi, “Yaatin, Kiristtoosa giyo Yesuusa waatoo?” yaagidi eta oichchin ubbai, “Masqqaliyaa bolli misimaariyan xishettidi kaqetto” yaagidosona.
					</seg>
					<seg id="b.MAT.27.23" type="verse">
						PHilaaxoosi asaa, “Aissi? Ai iitabaa oottidee?” yaagiis. SHin asai kaseegaappekka ba qaalaa xoqqu oottidi, “Masqqaliyaa bolli misimaariyan xishettidi i kaqetto” yaagidosona.
					</seg>
					<seg id="b.MAT.27.24" type="verse">
						Ooshshi denddanaagaappe attin, aibinne polettennaagaa PHilaaxoosi be7idi, haattaa ekkidi, “Ha bitanee haiqqiyooban taani gelikke; hegaa intte erite” yaagidi shiiqida asaa sinttan ba kushiyaa meecettiis.
					</seg>
					<seg id="b.MAT.27.25" type="verse">
						SHiiqida asai ubbai zaaridi, “A suuttaa gomee nunanne nu naata gakko” yaagiis.
					</seg>
					<seg id="b.MAT.27.26" type="verse">
						Hegaappe guyyiyan, PHilaaxoosi Barbbaana etau birshshiis; birshshidi lissuwan Yesuusa garafidi, masqqaliyaa bolli misimaariyan xishidi kaqqanau etau aattidi immiis.
					</seg>
					<seg id="b.MAT.27.27" type="verse">
						Hegaappe guyyiyan, PHilaaxoosa wotaaddarati Yesuusa deriyaa haariyaagaa ooso keettaa ekki efin, wotaaddarati ubbai a lanqqiyan yuuyi aadhdhidi eqqidosona.
					</seg>
					<seg id="b.MAT.27.28" type="verse">
						A afalaa qaari ekkidi, zo7o afalaa a maizzidosona.
					</seg>
					<seg id="b.MAT.27.29" type="verse">
						Qassi agunttaa akiliiliyaa giigissidi, a huuphiyan wottidosona; a ushachcha kushiyan shombboqo gatimaa oittidi, a sinttan gulbbatidi, “Aihudatu kawuwau, saro de7ai!” yaagidi, a bolli qilliiccidosona.
					</seg>
					<seg id="b.MAT.27.30" type="verse">
						A bolli cuchchidosona; he shombboqo gatimaa ekkidi, a huuphiyaa shocidosona.
					</seg>
					<seg id="b.MAT.27.31" type="verse">
						Eti a bolli qilliiccidoogaappe guyyiyan, zo7o afalaa appe qaari ekkidi, a afalaa a maizzidosona; qassi masqqaliyaa bolli misimaariyan xishidi a kaqqanau ekki efiidosona.
					</seg>
					<seg id="b.MAT.27.32" type="verse">
						Eti kare kiyiiddi, issi Simoona giyo Qareena biitta asa demmidi, Yesuusa masqqaliyaa wolqqan toossidosona.
					</seg>
					<seg id="b.MAT.27.33" type="verse">
						Golggottaa giyoosaa gakkidosona. “Golggottaa” giyoogee “Guuggiyaa Sohuwaa” giyoogaa.
					</seg>
					<seg id="b.MAT.27.34" type="verse">
						Hegan eti ciyyee walahettido woine eessaa Yesuusayyo uyanau immidosona; immin i hegaa ganxxi xeellidi, uyennan ixxiis.
					</seg>
					<seg id="b.MAT.27.35" type="verse">
						Eti masqqaliyaa bolli misimaariyan xishidi a kaqqidoogaappe guyyiyan, a afalaa shaakkidi, saamaa yeggidi ekkidosona.
					</seg>
					<seg id="b.MAT.27.36" type="verse">
						Hegaappe guyyiyan, a naaganau hegan utti bayidosona.
					</seg>
					<seg id="b.MAT.27.37" type="verse">
						Qassi, “Hagee Aihudatu Kawuwaa Yesuusa” yaagidi mootiyo xifatiyaa a huuphessaara wottidosona.
					</seg>
					<seg id="b.MAT.27.38" type="verse">
						Yesuusaara he wode naa77u panggata issuwaa appe ushachcha baggaara, qassi issuwaa appe haddirssa baggaara, masqqaliyaa bolli misimaariyan xishidi kaqqidosona.
					</seg>
					<seg id="b.MAT.27.39" type="verse">
						Ogiyaara aadhdhiya asai Yesuusa karidi, ba huuphiyaa qaattiiddi cayiis.
					</seg>
					<seg id="b.MAT.27.40" type="verse">
						“Beeta Maqidasiyaa qolada heezzu gallassa giddon keexxiyaagoo, ne huuphiyaa ashsha; neeni Xoossaa Na7a gidikko, ane masqqaliyaa bollappe wodhdha” yaagiis.
					</seg>
					<seg id="b.MAT.27.41" type="verse">
						Hegaadankka, qeese halaqati higgiyaa tamaarissiyaageetuuranne cimatuura issippe Yesuusa bolli qilliicciiddi, hagaadan yaagidosona;
					</seg>
					<seg id="b.MAT.27.42" type="verse">
						“Harata ashshiis; shin bana ashshanau danddayenna. I Israa7eela kawo; ane masqqaliyaa bollappe ha77i wodhdho; nuunikka qassi a ammanana.
					</seg>
					<seg id="b.MAT.27.43" type="verse">
						Xoossan i ammanettees; Xoossai a ashshana koyikko ane ashsho; aissi giikko, i bana, 'Taani Xoossaa Na7aa' gees” yaagidosona.
					</seg>
					<seg id="b.MAT.27.44" type="verse">
						Qassi harai atto, aara masqqaliyaa bolli misimaariyan xishettidi kaqettida panggatikka hegaadan giidi, a bolli qilliiccidosona.
					</seg>
					<seg id="b.MAT.27.45" type="verse">
						Usuppun saateppe doommidi, uddufun saate gakkanaashin, biitta ubbai xumiis.
					</seg>
					<seg id="b.MAT.27.46" type="verse">
						Uddufun saate gidiyo heeran Yesuusi ba qaalaa xoqqu oottidi, “Elohee, Elohee, laamaa sabaqitaanii?” yaagiis. Hegaa giyoogee, “Ta Xoossau, ta Xoossau, tana aissi aggadii?” giyoogaa.
					</seg>
					<seg id="b.MAT.27.47" type="verse">
						Hegan eqqida asaappe issoi hegaa siyidi, “Ha bitanee Eelaasa xeesees” yaagiis.
					</seg>
					<seg id="b.MAT.27.48" type="verse">
						Sohuwaara etappe issoi woxxidi, gombbilla mala ispponjjiyaa ekkidi, caala woine eessaa kunttiis; hegaa shombboqo gatimaa xeeran wottidi, ushshanau a doonaakko shiishshiis.
					</seg>
					<seg id="b.MAT.27.49" type="verse">
						SHin hankkooti, “Nangga, Eelaasi a ashshanau yaanaakkonne be7oos” yaagidosona.
					</seg>
					<seg id="b.MAT.27.50" type="verse">
						Yesuusi naa77anttuwaa ba qaalaa xoqqu ootti waassidi, haiqqi bayiis.
					</seg>
					<seg id="b.MAT.27.51" type="verse">
						Akeekite; Beeta Maqidasiyan kaqettida magalashoi qommoppe duge gakkanaassi, naa77u kiyidi, pooshetti wodhdhiis; biittai qaaxxiis. Qassi zaallaikka phalqqettiis;
					</seg>
					<seg id="b.MAT.27.52" type="verse">
						duufoti dooyettidosona. Xoossaa asatuppe daroti haiqqidaageeti, haiquwaappe denddidosona.
					</seg>
					<seg id="b.MAT.27.53" type="verse">
						Eti duufuwaappe kiyidi, Yesuusi haiquwaappe denddidoogaappe guyyiyan, geeshsha katamaa biidosona; hegan eta daro asai be7iis.
					</seg>
					<seg id="b.MAT.27.54" type="verse">
						Mato halaqainne aara Yesuusa naagiya wotaaddarati biittai qaaxxiyoogaanne hegan hanidabaa ubbaa be7ido wode daro yayyidosona; yayyidi, “Tumu hagee Xoossaa Na7aa” yaagidosona.
					</seg>
					<seg id="b.MAT.27.55" type="verse">
						Hegan daro maccaasati, Galiilappe doommidi, Yesuusa maaddiiddi kaallidaageeti, haahuwan eqqidi xeelloosona.
					</seg>
					<seg id="b.MAT.27.56" type="verse">
						Eta giddon Magddala giyo katamaappe yiida Mairaama, Yaaqoobanne Yooseefa aayyiyaa Mairaamanne Zabddiyoosa naatu aayyiyaa de7oosona.
					</seg>
					<seg id="b.MAT.27.57" type="verse">
						Sa7ai omariyo wode, Yooseefa giyo issi dure bitanee, Armmaatiyaasa katamaa asi yiis; i ba huuphenkka Yesuusa kaalliyaagaa.
					</seg>
					<seg id="b.MAT.27.58" type="verse">
						Yooseefi PHilaaxoosakko biidi, Yesuusa ahaa ekkanau woossiis; woossin PHilaaxoosi Yooseefayyo imettana mala azaziis.
					</seg>
					<seg id="b.MAT.27.59" type="verse">
						Yesuusa ahaa ekkidi, geeshsha moogo afalan xaaxiis.
					</seg>
					<seg id="b.MAT.27.60" type="verse">
						Xaaxidi baayyo moogettanau shuchchaa woocido ooratta gonggoluwaa giddon a ahaa wottiis; qassi he gonggoluwaa doonan gita shuchchaa gonddorssi wottidi, aggi bayidi biis.
					</seg>
					<seg id="b.MAT.27.61" type="verse">
						Magddala katamaappe yiida Mairaamanne hinkko Mairaama hegan gonggoluwaakko simmidi uttidosona.
					</seg>
					<seg id="b.MAT.27.62" type="verse">
						Sambbataassi giigettiyo gallassaappe wonttetta gallassi, qeese halaqatinne Parisaaweti PHilaaxoosaara gaittidi, hagaadan yaagidosona;
					</seg>
					<seg id="b.MAT.27.63" type="verse">
						“Godau, he worddoi paxa de7iyo wode, 'Taani heezzu gallassappe guyyiyan, haiquwaappe denddana' yaagidoogaa nuuni hassayida.
					</seg>
					<seg id="b.MAT.27.64" type="verse">
						Hegaa gishshau, a moogido gonggoluwaa heezzu gallassa gakkanaassi, mintti naagana mala azazarkkii; hegee xayikko erissiyo ashkkarati biidi, a ahaa wuuqqidi asaayyo, 'Haiquwaappe denddiis' yaagana; yaagin naa77antto worddoi kase wordduwaappe ubba yaa palattana” yaagidosona.
					</seg>
					<seg id="b.MAT.27.65" type="verse">
						PHilaaxoosi eta, “Intteyyo naagiyaageeti de7oosona; biidi intte danddayiyoogaa keenaa naagissite” yaagiis.
					</seg>
					<seg id="b.MAT.27.66" type="verse">
						Yaagin eti biidi, shuchchaa bolli maatafaa attamidi, qassi naagiyaagaa yaani wottidi, Yesuusa moogido gonggoluwaa naagissidosona.
					</seg>
				</div>
				<div id="b.MAT.28" type="chapter">
					<seg id="b.MAT.28.1" type="verse">
						Sambbatai aadhdhin Woggaa gallassi sa7ai wonttishin, Magddala giyo katamaappe yiida Mairaamanne hinkko Mairaama Yesuusi moogettido gonggoluwaa be7anau biidosona.
					</seg>
					<seg id="b.MAT.28.2" type="verse">
						Godaa kiitanchchai saluwaappe wodhdhido gishshau, biittai daro qaaxxiis; he kiitanchchai yiidi, shuchchaa gonddorssi olidi, a bolli kiyi uttiis.
					</seg>
					<seg id="b.MAT.28.3" type="verse">
						A merai wolqqantta milatees; a maayoikka shachchaadan bootta.
					</seg>
					<seg id="b.MAT.28.4" type="verse">
						Naagiyaageeti kiitanchchau yashshaa kokkoridi, haiqqida asadan hanidosona.
					</seg>
					<seg id="b.MAT.28.5" type="verse">
						Kiitanchchai maccaasata hagaadan yaagiis; “Yayyoppite; aissi giikko, masqqaliyaa bolli misimaariyan xishidi kaqqido Yesuusa intte koyiyoogaa taani erais.
					</seg>
					<seg id="b.MAT.28.6" type="verse">
						I hagan baawa; aissi giikko, i ba giidoogaadankka haiquwaappe denddiichchiis; haa yiidi, i zin77idosaa be7ite.
					</seg>
					<seg id="b.MAT.28.7" type="verse">
						Intte ha77i eesuwan biidi, Yesuusi erissiyo ashkkaratuyyo, 'Yesuusi haiquwaappe denddiichchiis. Qassi i intteppe kasetidi, Galiilaa bees; intte a yaani be7ana' yaagidi odite. Be7ite, taani intteyyo odaas” yaagiis.
					</seg>
					<seg id="b.MAT.28.8" type="verse">
						Eti yayyiiddinne qassi daro ufaittiiddi, Yesuusi moogettido gonggoluwaa matappe eesuwan aggidi, erissiyo ashkkaratukko odanau woxxidosona.
					</seg>
					<seg id="b.MAT.28.9" type="verse">
						Sohuwaara Yesuusi etaara gaittinne eta, “Saro de7eetii” yaagi aggiis; eti akko shiiqidi, a tohuwaa oiqqidi, ayyo goinnidosona.
					</seg>
					<seg id="b.MAT.28.10" type="verse">
						Yesuusi he wode eta, “Yayyoppite; ta ishantti Galiilaa baana mala, biidi etau yootite; eti tana yaani be7ana” yaagiis.
					</seg>
					<seg id="b.MAT.28.11" type="verse">
						He maccaasati biishin, gonggoluwaa naagiya wotaaddaratuppe amaridaageeti katamaa biidi, hanidabaa ubbaa qeese halaqatuyyo odidosona.
					</seg>
					<seg id="b.MAT.28.12" type="verse">
						Qeese halaqati cimatuura issippe shiiqi zorettidi, wotaaddaratuyyo daro miishshaa immidi,
					</seg>
					<seg id="b.MAT.28.13" type="verse">
						“'Nuuni xiskkidaashin erissiyo ashkkarati qammi yiidi, a ahaa wuuqqidosona' yaagite;
					</seg>
					<seg id="b.MAT.28.14" type="verse">
						ha yohuwaa deriyaa haariyaagee siyikko, nuuni ayyo yooti maizzana; qassi inttena aibinne hirggissennaadan oottana” yaagidosona.
					</seg>
					<seg id="b.MAT.28.15" type="verse">
						Wotaaddarati miishshaa ekkidi, banttau odidoogaadan oottidosona. Ha yohoi Aihudatu matan hachchi gakkanaashinkka, odettiiddi de7ees.
					</seg>
					<seg id="b.MAT.28.16" type="verse">
						SHin tammanne isiini erissiyo ashkkarati Yesuusi banttana biite giido Galiila Deriyaa biidosona.
					</seg>
					<seg id="b.MAT.28.17" type="verse">
						Biidi a be7ido wode ayyo goinnidosona; shin etappe issooti issooti siridosona.
					</seg>
					<seg id="b.MAT.28.18" type="verse">
						Yesuusi etakko shiiqidi, eta hagaadan yaagiis; “Maata ubbai saluwaaninne sa7an taayyo imettiis.
					</seg>
					<seg id="b.MAT.28.19" type="verse">
						Hegaa gishshau, intte biidi, asa ubbaa tana kaalliyaageeta oottite; Aawaa sunttan, Na7aa sunttaaninne Geeshsha Ayyaanaa sunttan eta xammaqite.
					</seg>
					<seg id="b.MAT.28.20" type="verse">
						Taani inttena azazidobaa ubbaa eti naagana mala, eta tamaarissite; taani wodiyaa wurssettai gakkanaassikka ubba wode inttenaara de7iyoogaa akeekite” yaagiis.
					</seg>
				</div>
			</div>
			<div id="b.MAR" type="book">
				<div id="b.MAR.1" type="chapter">
					<seg id="b.MAR.1.1" type="verse">
						Xoossaa Na7aa Yesuus Kiristtoosa wonggeliyaa mishiraachchuwaa doomettaa.
					</seg>
					<seg id="b.MAR.1.2" type="verse">
						Hananabaa yootiya Isiyaasi xaafido maxaafan Xoossai, “Be7a, ta kiittiyoogaa taani neeppe sinttau yeddana. I neeyyo ogiyaa kessana.
					</seg>
					<seg id="b.MAR.1.3" type="verse">
						Issoi bazzon ba qaalaa xoqqu oottidi, 'Godaa ogiyaa giigissite. I hemettana loossuwaakka ayyo sitti oottite' giis” yaagees.
					</seg>
					<seg id="b.MAR.1.4" type="verse">
						Xammaqiya Yohaannisi asaa xammaqiiddinne, “Intte nagaraappe simmidi xammaqettite; Xoossai intte nagaraa atto gaana” yaagidi qaalaa yootiiddi bazzon kiyi wodhdhiis.
					</seg>
					<seg id="b.MAR.1.5" type="verse">
						Yihudaa biittan de7iya asai ubbainne Yerusalaame katamaa asai ubbai Yohaannisakko yees. Yiidi ba nagaraa paaxin, Yohaannisi he asaa Yorddaanoosa SHaafan xammaqees.
					</seg>
					<seg id="b.MAR.1.6" type="verse">
						Yohaannisi gaameelaa ikisiyan daddido afalaa maayidi, ba xeessan dafuwaa gixxees; qassi booliyaanne degeeraa eessaa mees.
					</seg>
					<seg id="b.MAR.1.7" type="verse">
						Yohaannisi qaalaa yootiiddi, “Taappe guyyeera daro minniyaagee yees; harai atto, hokkada a caammaa dafuwaa birshshanaukka taayyo bessenna.
					</seg>
					<seg id="b.MAR.1.8" type="verse">
						Taani inttena haattan xammaqais; shin i inttena Geeshsha Ayyaanan xammaqana” yaagees.
					</seg>
					<seg id="b.MAR.1.9" type="verse">
						Yesuusi he wode Galiila biittan de7iya Naazireete katamaappe yin, Yohaannisi Yorddaanoosa SHaafan a xammaqiis.
					</seg>
					<seg id="b.MAR.1.10" type="verse">
						Yesuusi haattaappe kiyosaara saloi dooyettishiininne Geeshsha Ayyaanai ba bolli haraphphedan wodhdhishin be7iis.
					</seg>
					<seg id="b.MAR.1.11" type="verse">
						Qassi saluwaappe, “Taani siiqiyo ta Na7ai nena; tana nebai ufaissees” yaagiya qaalai yiis.
					</seg>
					<seg id="b.MAR.1.12" type="verse">
						Sohuwaarakka Geeshsha Ayyaanai bazzo a yeddiis.
					</seg>
					<seg id="b.MAR.1.13" type="verse">
						Yesuusi bazzon bana Seexaanai paaccishin, oitamu gallassa gattiis; do7aarakka de7iis; kiitanchchatikka yiidi, ayyo oottidosona.
					</seg>
					<seg id="b.MAR.1.14" type="verse">
						Yohaannisi qashettiichchidoogaappe guyyiyan, Yesuusi Xoossaa kawotettaa wonggeliyaa mishiraachchuwaa yootiiddi, Galiila biitti biis;
					</seg>
					<seg id="b.MAR.1.15" type="verse">
						biidi, “Wodee gakkiis; Xoossaa kawotettaikka matattiis. Intte nagaraappe simmidi, wonggeliyaa mishiraachchuwaa ammanite” yaagiis.
					</seg>
					<seg id="b.MAR.1.16" type="verse">
						Yesuusi Galiila Abbaa lanqqiyaara aadhdhiiddi, moliyaa oiqqiyaageeta, Simoonanne a ishaa Inddiraasa, bantta gitiyaa abban yeggiyaageeta be7iis.
					</seg>
					<seg id="b.MAR.1.17" type="verse">
						Be7idi eta, “Tana kaallite; taani inttena asa oiqqiyoogaa tamaarissana” yaagiis.
					</seg>
					<seg id="b.MAR.1.18" type="verse">
						Yaagin eti sohuwaarakka bantta gitiyaa yeggi bayidi, Yesuusa kaallidosona.
					</seg>
					<seg id="b.MAR.1.19" type="verse">
						Yesuusi guuttaa sinttaukko biidi, Zabddiyoosa naata naa77u ishantta, Yaaqoobanne Yohaannisa wolwolo giddon bantta gitiyaa giigissiyaageeta be7iis.
					</seg>
					<seg id="b.MAR.1.20" type="verse">
						I be7osaarakka eta xeesin, bantta aawaa, Zabddiyoosa, a oosanchchatuura wolwolo giddon yeggi bayidi, Yesuusa kaallidi biidosona.
					</seg>
					<seg id="b.MAR.1.21" type="verse">
						Eti Qifirinaahooma giyo katamaa gelidosona; Yesuusi Sambbata gallassi sohuwaara Aihuda woosa keettaa gelidi, tamaarissuwaa doommi aggiis.
					</seg>
					<seg id="b.MAR.1.22" type="verse">
						Baayyo alaafetettai de7iyo asadan, asaa i tamaarissiyoogaappe attin, higgiyaa tamaarissiyaageetudan tamaarissenna gishshau, asai a timirttiyan garamettiis.
					</seg>
					<seg id="b.MAR.1.23" type="verse">
						He wode iita ayyaanai de7iyo issi bitanee Aihuda woosa keettaa gelosaarakka ba qaalaa xoqqu oottidi,
					</seg>
					<seg id="b.MAR.1.24" type="verse">
						“Naazireeta Yesuusaa, neeni nuuppe ai koyai? Nuna xaissanau yaadii? Neeni oonakko erais; neeni Xoossaa geeshshaa gidikkii!” yaagiis.
					</seg>
					<seg id="b.MAR.1.25" type="verse">
						Yesuusi he iita ayyaanaa, “Haizza; bitaniyaappe kiya” yaagidi azaziis.
					</seg>
					<seg id="b.MAR.1.26" type="verse">
						Iita ayyaanai bitaniyaa daferettinnee, wolqqappe waasissidi, appe kiyi aggiis.
					</seg>
					<seg id="b.MAR.1.27" type="verse">
						Asai ubbai garamettidi, “Hagee aibee? Ha bitanee ba alaafetettan harai atto, iita ayyaanatakka azazees; etikka qassi ayyo azazettoosona; hagee aiba ooratta timirttee?” yaagidi, ba giddon issoi issuwaa oichchiis.
					</seg>
					<seg id="b.MAR.1.28" type="verse">
						Yesuusabai sohuwaara Galiila biittan de7iya heera ubbaa gakki aggiis.
					</seg>
					<seg id="b.MAR.1.29" type="verse">
						Yesuusi Aihuda woosa keettaappe kiyosaara, Yaaqoobaaranne Yohaannisaara Simoona soonne Inddiraasa soo bi aggiis.
					</seg>
					<seg id="b.MAR.1.30" type="verse">
						Simoona bollotiyaa qoxonne misho harggada zin77idaaribaa i yaa gakkosaarakka ayyo odi aggidosona.
					</seg>
					<seg id="b.MAR.1.31" type="verse">
						I ikko shiiqidi, i kushiyaa oiqqidi, o dentti essiis; qoxoinne mishoi o aggin, a etayyo oottaasu.
					</seg>
					<seg id="b.MAR.1.32" type="verse">
						Harggida asa ubbaanne xalaheti oiqqido asa ubbaa omarssi awai wullidoogaappe guyyiyan, akko ehiidosona.
					</seg>
					<seg id="b.MAR.1.33" type="verse">
						Kataman de7iya asai ubbai he kare shiiqiis.
					</seg>
					<seg id="b.MAR.1.34" type="verse">
						Yesuusi dumma dumma harggiyan oiqettida daro asaa pattidi, daro xalahetakka kessiis. Kiristtoosa i gidiyoogaa xalaheti erido gishshau, eta haasayissennan diggiis.
					</seg>
					<seg id="b.MAR.1.35" type="verse">
						Yesuusi maallado wonttimaattan denddidi, sooppe kiyidi, asi bainnasaa biis; biidi yan Xoossaa woossiis.
					</seg>
					<seg id="b.MAR.1.36" type="verse">
						Simooninne aara de7iyaageeti a koyiiddi biidosona.
					</seg>
					<seg id="b.MAR.1.37" type="verse">
						Eti a demmidi, “Asai ubbai nena koyees” yaagiis.
					</seg>
					<seg id="b.MAR.1.38" type="verse">
						Yaagin Yesuusi qassi eta, “Hegaa heeran de7iya hara katamata hinddite; taani hegankka qaalaa yootanau bessees; aissi giikko, taani yiidoogee hegaassa” yaagiis.
					</seg>
					<seg id="b.MAR.1.39" type="verse">
						Yaagidi Aihuda woosa keettatun qaalaa yootiiddinne xalaheta kessiiddi, Galiila biitta ubbaa yuuyiis.
					</seg>
					<seg id="b.MAR.1.40" type="verse">
						Inchchirichchai oiqqido issi bitanee Yesuusakko yiidi, a sinttan gulbbatidi, “Neeni koyikko, tana pattanau danddayaasa” yaagidi woossiis.
					</seg>
					<seg id="b.MAR.1.41" type="verse">
						Yesuusi ayyo qarettiis; ba kushiyaa yeddidi, a bochchidi, “Taani koyais; paxa!” yaagiis.
					</seg>
					<seg id="b.MAR.1.42" type="verse">
						Sohuwaarakka inchchirichchai bitaniyaa yeddi aggin, bitanee paxi aggiis.
					</seg>
					<seg id="b.MAR.1.43" type="verse">
						Yesuusi wolqqappe godatidi, sohuwaara a kessi yeddiis.
					</seg>
					<seg id="b.MAR.1.44" type="verse">
						Yesuusi a, “Nena era! Hagaa ooyyoonne yootoppa; shin baada ne bollaa qeesiyaa bessa; qassi neeni ha77i geeshsha gididoogaa asaa erissanau, Muusee azazido yarshshuwaa yarshsha” yaagiis.
					</seg>
					<seg id="b.MAR.1.45" type="verse">
						SHin bitanee biidi, yohuwaa ubbasan asa ubbau oduwaanne laalettaa doommiis; hegaa gishshau, Yesuusi qoncciyaa kiyidi, katama gelanau danddayibeenna; shin asi bainnasan gaxan de7iis; qassi asai ubbasaappe akko yees.
					</seg>
				</div>
				<div id="b.MAR.2" type="chapter">
					<seg id="b.MAR.2.1" type="verse">
						Amarida gallassaappe guyyiyan, “Yesuusi Qifirinaahooma guyye simmidi, son de7ees” giyo odoi siyettiis.
					</seg>
					<seg id="b.MAR.2.2" type="verse">
						Keettai ekkennan ixxin, harai atto, kareekka un77ana gakkanaassi daro asai shiiqiis; shiiqin Yesuusi qaalaa asau yootees.
					</seg>
					<seg id="b.MAR.2.3" type="verse">
						Oiddu asati bollai silido issi bitaniyaa tookkidi, akko ehiidosona.
					</seg>
					<seg id="b.MAR.2.4" type="verse">
						Asai darido gishshau, bitaniyaa Yesuusakko efaanau etayyo danddayettennan ixxin, Yesuusi de7iyo ginaara keettaa qaaridi, kaaraa lukkidosona; he lukkidosaara bitaniyaa i zin77ido halaara duge yeddidi, Yesuusa sinttan wottidosona.
					</seg>
					<seg id="b.MAR.2.5" type="verse">
						Yesuusi eta ammanuwaa be7idi, he bollai silido bitaniyaa, “Ta na7au, ne nagarai atto geetettiis” yaagiis.
					</seg>
					<seg id="b.MAR.2.6" type="verse">
						Yaagin higgiyaa tamaarissiyaageetuppe he sohuwan uttida issooti issooti bantta wozanan,
					</seg>
					<seg id="b.MAR.2.7" type="verse">
						“Laa ha bitanee hagaa mala iitabaa Xoossaa bolli aissi haasayii? Xoossaa xalaalappe attin, harai ooni nagara atto gaanau danddayii?” yaagidi qoppidosona.
					</seg>
					<seg id="b.MAR.2.8" type="verse">
						Eti bantta wozanan hegaadan qoppidoogaa Yesuusi sohuwaara ba ayyaanan eridi, eta hagaadan yaagiis; “Intte intte wozanan aissi hegaadan qoppeetii?
					</seg>
					<seg id="b.MAR.2.9" type="verse">
						Bollai silido bitaniyaa, 'Ne nagarai atto geetettiis' giyoogee mateeyye? Woi, 'Dendda eqqada ne halaa tookkada hemetta' giyoogee matee?
					</seg>
					<seg id="b.MAR.2.10" type="verse">
						SHin taayyo, Asa Na7aayyo, sa7aa bollan nagara atto gaanau alaafetettai de7iyoogaa taani inttena erissana” yaagidi he bollai silido bitaniyaa,
					</seg>
					<seg id="b.MAR.2.11" type="verse">
						“Nena gais; dendda eqqa; yaatada ne halaa tookkada ne soo ba” yaagiis.
					</seg>
					<seg id="b.MAR.2.12" type="verse">
						Bitanee sohuwaara denddi eqqidi, ba halaa tookkidi, asai ubbai xeellishin biis; bin asai ubbai garamettidi, “Nuuni hagaa malabaa mulekka be7i erokko” yaagidi Xoossaa galatiis.
					</seg>
					<seg id="b.MAR.2.13" type="verse">
						Yesuusi naa77anttuwaa Galiila Abbaa dooni biis; asai ubbai akko yiidaagaa tamaarissiis.
					</seg>
					<seg id="b.MAR.2.14" type="verse">
						Hegaara aadhdhiiddi, Ilppiyoosa na7aa Leewa, giyoogee giiraa giiriyoosan uttidaagaa demmidi, “Tana kaalla” yaagiis. Yaagin Leewi denddi eqqidi, a kaalliis.
					</seg>
					<seg id="b.MAR.2.15" type="verse">
						Yesuusi qumaa maanau Leewi son uttidaashin, giiraa ekkiya daro asainne nagaranchchati aaranne i erissiyo ashkkaratuura issippe uttidosona. Aissi giikko, a kaalliyaageetu giddon hegeetu mala asati daridosona.
					</seg>
					<seg id="b.MAR.2.16" type="verse">
						Higgiyaa tamaarissiya issi issi Parisaaweti Yesuusi nagaranchchatuuranne giiraa ekkiyaageetuura qumaa miishin be7idi, “I aissi nagaranchchatuuranne giiraa ekkiyaageetuura qumaa mii?” yaagidi, erissiyo ashkkarata oichchidosona.
					</seg>
					<seg id="b.MAR.2.17" type="verse">
						Yesuusi eti giyoogaa siyidi, “Hargganchchatuppe attin, payyatuyyo aakime koshshenna; taani nagaranchchata xeesanau yiidoogaappe attin, xillota xeesanau yabeikke” yaagidi etayyo zaariis.
					</seg>
					<seg id="b.MAR.2.18" type="verse">
						Xammaqiya Yohaannisi erissiyo ashkkaratinne Parisaaweti xoomoosona; amarida asati Yesuusakko yiidi, “Yohaannisi erissiyo ashkkaratinne Parisaaweti erissiyo ashkkarati xoomoosona; shin neeni erissiyo ashkkarati aissi xoomokkonaa?” yaagidosona.
					</seg>
					<seg id="b.MAR.2.19" type="verse">
						Yesuusi eta hagaadan yaagiis; “Bullachchaa yiida asati machchiyo ekkiyaagee banttanaara de7ishin, xoomanau danddayiyoonaa? Machchiyo ekkiyaagee etaara de7ishin, xoomanau danddayokkona.
					</seg>
					<seg id="b.MAR.2.20" type="verse">
						SHin machchiyo ekkiyaagaa eta matappe efaana wodee yaana; eti he wode xoomana.
					</seg>
					<seg id="b.MAR.2.21" type="verse">
						“Ceega maayo bolli ooratta woto wotti sikkiya asi baawa; wotti sikkikko, ooratta wotoi ceega maayuwaa peererettana; peerettaikka kaseegaappe darana.
					</seg>
					<seg id="b.MAR.2.22" type="verse">
						Qassi ho77o woine eessa ceega ogoron naaqqiya asi baawa; shin naaqqikko, he woiniyaa eessai ogoruwaa daakkana; baukka gukkana; ogoroikka moorettana; shin ho77o woine eessaa ooratta ogoron naaqqeettees” yaagiis.
					</seg>
					<seg id="b.MAR.2.23" type="verse">
						Yesuusi issi Sambbata gallassi tiya banggaa giddoora aadhdhishin, erissiyo ashkkarati aara biiddi, banggaa tiyaappe duutettaa doommidosona.
					</seg>
					<seg id="b.MAR.2.24" type="verse">
						Parisaaweti Yesuusa, “Be7a; neeni erissiyo ashkkarati Sambbata gallassi higge gidennabaa aissi oottiyoonaa?” yaagidosona.
					</seg>
					<seg id="b.MAR.2.25" type="verse">
						Yesuusi eta, “Daawiti namisettidi, miyoobaa koyido wode, banaara de7iyaageetuura oottidobaa mulekka nabbabibeekketii?
					</seg>
					<seg id="b.MAR.2.26" type="verse">
						Abiyaataari qeese ubbatu halaqa gidido wode, Daawiti Xoossaa keettaa gelidi, qeesetu xalaalai maanaappe attin, ooninne maanau higge gidennaagaa Godaa sinttan wottido oittaa miidi, banaara de7iyaageetuyyookka immiis” yaagiis.
					</seg>
					<seg id="b.MAR.2.27" type="verse">
						Qassikka Yesuusi eta, “Sambbatai asau merettidoogaappe attin, asi Sambbatau merettibeenna.
					</seg>
					<seg id="b.MAR.2.28" type="verse">
						Hegaa gishshau, taani, Asa Na7ai, harai atto, Sambbataukka Goda” yaagiis.
					</seg>
				</div>
				<div id="b.MAR.3" type="chapter">
					<seg id="b.MAR.3.1" type="verse">
						Yesuusi Aihuda woosa keettaa naa77anttuwaa geliis; hegan kushee silido issi bitanee de7ees.
					</seg>
					<seg id="b.MAR.3.2" type="verse">
						Issi issi asai Yesuusa mootanau koyidi, kushee silido bitaniyaa Sambbatan i pattiyaakko be7anau mintti naagees.
					</seg>
					<seg id="b.MAR.3.3" type="verse">
						Yesuusi he kushee silido bitaniyaa, “Dendda eqqada sinttau haa ya” yaagiis.
					</seg>
					<seg id="b.MAR.3.4" type="verse">
						Hegaappe guyyiyan asaa, “Sambbatan lo77obaa oottiyoogee wogeeyye iitabaa oottiyoogee wogee? Asa shemppo ashshiyoogee wogeeyye woriyoogee wogee?” yaagidi oichchiis. SHin asai co77u giis.
					</seg>
					<seg id="b.MAR.3.5" type="verse">
						Yesuusi hanqqettidi, eta yuushshi aatti xeellidi, eti yootin siyennaageeta gidiyo gishshau, etau keehi qarettiis; he bitaniyaa, “Ne kushiyaa piddi ootta” yaagiis; bitanee piddi oottin, a kushee paxi aggiis.
					</seg>
					<seg id="b.MAR.3.6" type="verse">
						Parisaaweti Aihuda woosa keettaappe kare kiyidi, Yesuusa waati woranaakko maqettanau, Heeroodisa baggatuura sohuwaara issisaa shiiqidosona.
					</seg>
					<seg id="b.MAR.3.7" type="verse">
						Yesuusi ba erissiyo ashkkaratuura Galiila Abbaa biis; Galiilappenne Yihudaappe yiida daro asai a kaalliis.
					</seg>
					<seg id="b.MAR.3.8" type="verse">
						Qassikka daro asai Yerusalaameppe, Eedomiyaasappe, Yorddaanoosa SHaafaappe hefintta baggappe, Xiiroosa katamaappenne Sidoona katamaappe Yesuusi oottidobaa siyidi, Yesuusakko yiis.
					</seg>
					<seg id="b.MAR.3.9" type="verse">
						Yesuusi daro asai bana un77enna mala, ba erissiyo ashkkarati wolwoluwaa baayyo takkissana mala azaziis.
					</seg>
					<seg id="b.MAR.3.10" type="verse">
						Daro asaa i pattido gishshau, harggiya asai ubbai a bochchanau sugerettees.
					</seg>
					<seg id="b.MAR.3.11" type="verse">
						Iita ayyaanai de7iyo asatikka a be7ido wode ubban a sinttan gufannidi, bantta qaalaa xoqqu oottidi, “Neeni Xoossaa Na7aa gidikkii!” yaagoosona.
					</seg>
					<seg id="b.MAR.3.12" type="verse">
						Yesuusi he iita ayyaanati babaa asau yootidi, bana qoncciyaa kessenna mala, eta minttidi azaziis.
					</seg>
					<seg id="b.MAR.3.13" type="verse">
						Yesuusi deriyaa bolli kiyidi, ba koyido asata baakko xeesiis; xeesidoogeeti akko biidosona.
					</seg>
					<seg id="b.MAR.3.14" type="verse">
						Eti banaara de7ana malanne qaalaa yootanau eta kiittana mala, xalaheta kessanaukka etayyo maatai de7ana mala, tammanne naa77u asata dooriis.
					</seg>
					<seg id="b.MAR.3.16" type="verse">
						I doorido tammanne naa77ati hageeta: PHeexiroosa yaagidi sunttido Simoona,
					</seg>
					<seg id="b.MAR.3.17" type="verse">
						Bo7anerggeesa yaagidi sunttidoogeeta, Zabddiyoosa naata Yaaqoobanne Yaaqooba ishaa Yohaannisa. “Bo7anerggeesa” giyoogee “Dadaa milatiya asata” giyoogaa.
					</seg>
					<seg id="b.MAR.3.18" type="verse">
						Inddiraasanne Piliphphoosa, Barttalamoosanne Maatiyoosa, Toomaasanne Ilppiyoosa na7aa Yaaqooba, Taaddiyoosanne ba biittau mishettiya Simoona,
					</seg>
					<seg id="b.MAR.3.19" type="verse">
						Yesuusa aatti immida Yihudaa Asqqoroota.
					</seg>
					<seg id="b.MAR.3.20" type="verse">
						Yesuusi soo biis; naa77anttuwaakka qassi daro asai shiiqin, inne erissiyo ashkkarati harai atto, qumaa maanaukka danddayibookkona;
					</seg>
					<seg id="b.MAR.3.21" type="verse">
						asai a, “Gooyees” giyo gishshau, a dabboti hegaa siyidi, a ekkanau biidosona.
					</seg>
					<seg id="b.MAR.3.22" type="verse">
						Higgiyaa tamaarissiya issi issi asati Yerusalaameppe yiidi, “A bolli Bi7eeli-Zeebuli de7ees” yaagidosona; qassi harati, “Xalahetu halaqai baayyo wolqqaa immin, xalaheta kessees” yaagidi haasayidosona.
					</seg>
					<seg id="b.MAR.3.23" type="verse">
						Yesuusi asaa baakko xeesidi, leemisuwaa yootiiddi, “Seexaanai Seexaanaa waati kessanau danddayii?
					</seg>
					<seg id="b.MAR.3.24" type="verse">
						Issi kawotettai ba giddon shaahettikko, he kawotettai eqqana danddayenna;
					</seg>
					<seg id="b.MAR.3.25" type="verse">
						qassi issi keetta asaikka ba giddon shaahettikko, he keettaa asaikka eqqanau danddayenna.
					</seg>
					<seg id="b.MAR.3.26" type="verse">
						Qassi Seexaanai banaara ooyettidi shaahettikko, xayanaappe attin, de7ana danddayenna.
					</seg>
					<seg id="b.MAR.3.27" type="verse">
						“SHin wolqqaama asa kasetidi qachchennan de7iiddi, a keettaa gelidi, a miishshaa bonqqanau danddayiya asi baawa; qachchidoogaappe guyyiyan, a keettaa bonqqana danddayees.
					</seg>
					<seg id="b.MAR.3.28" type="verse">
						“Taani intteyyo tumaa gais; Xoossai asa naatuyyo nagara ubbaanne eti cayiyo cashsha ubbaa atto gaana;
					</seg>
					<seg id="b.MAR.3.29" type="verse">
						shin Geeshsha Ayyaanaa bolli iitabaa haasayiya ooyyoonne merinau nagara gidanaappe attin, Xoossai mulekka atto geenna” yaagiis.
					</seg>
					<seg id="b.MAR.3.30" type="verse">
						Yesuusi hegaa giidoogee, issi issi asati, “A bolli iita ayyaanai de7ees” yaagido gishshaassa.
					</seg>
					<seg id="b.MAR.3.31" type="verse">
						A aayyiyaanne a ishantti yiidi, karen eqqidi, akko asa kiittidi, a xeesissidosona.
					</seg>
					<seg id="b.MAR.3.32" type="verse">
						Daro asai a matan uttiis; he kiittidoogee a, “Be7a; ne aayyiyaanne ne ishantti karen eqqidi, nenaara gaittanau koyoosona” yaagiis.
					</seg>
					<seg id="b.MAR.3.33" type="verse">
						Yaagin Yesuusi zaaridi, “Ta aayyiyaa oonee? Qassi ta ishantti oonee?” yaagiis.
					</seg>
					<seg id="b.MAR.3.34" type="verse">
						Ba matan uttida asaa yuushshi aatti xeellidi, “Be7ite; ta aayyiyaanne ta ishantti hageetihona.
					</seg>
					<seg id="b.MAR.3.35" type="verse">
						Xoossai koyiyoobaa oottiyai ubbai ta isha, ta michchonne ta aayo” yaagiis.
					</seg>
				</div>
				<div id="b.MAR.4" type="chapter">
					<seg id="b.MAR.4.1" type="verse">
						Yesuusi naa77anttuwaa Galiila Abbaa lanqqiyan tamaarissuwaa doommiis; keehi daro asai ba lanqqiyan yuuyi aadhdhidi shiiqettin, abban de7iya wolwolo giddo gelidi, aani uttiis; qassi he asai ubbai abbaa lanqqiyan de7ees.
					</seg>
					<seg id="b.MAR.4.2" type="verse">
						I eta darobaa leemisuwan tamaarissiis. Tamaarissiiddi hagaadan yaagiis,
					</seg>
					<seg id="b.MAR.4.3" type="verse">
						“Siyite; issi bitanee zerettaa zeranau kiyiis.
					</seg>
					<seg id="b.MAR.4.4" type="verse">
						I zerishin, issi issi zerettai ogiyaa doonan wodhdhiis; wodhdhidaagaa kafoi yiidi miis.
					</seg>
					<seg id="b.MAR.4.5" type="verse">
						Issi issi zerettai guutta biittai de7iyo shuchchaa anccuwaa bolli wodhdhiis; daro biittai bainna gishshau, he zerettai sohuwaara mokkiis.
					</seg>
					<seg id="b.MAR.4.6" type="verse">
						Awai kiyido wode shulliis; adussa xaphuwaa yeddibeenna gishshau, meli bayiis.
					</seg>
					<seg id="b.MAR.4.7" type="verse">
						Issi issi zerettai aguntta giddon wodhdhiis; wodhdhidi mokkidaagaa agunttai diccidi cuullin, aifennan attiis.
					</seg>
					<seg id="b.MAR.4.8" type="verse">
						Issi issi zerettai aradda biittan wodhdhidi mokkiis; diccidi issoi hasttamaa, issoi usuppun tammaa aifin, issoi xeetaa aifiis” yaagiis.
					</seg>
					<seg id="b.MAR.4.9" type="verse">
						Yaagidi, “Siyanau haitti de7iyo urai siyo” yaagiis.
					</seg>
					<seg id="b.MAR.4.10" type="verse">
						Yesuusi yootidoogaa siyida hara asatinne tammanne naa77u erissiyo ashkkarati Yesuusi barkka de7ishin, akko shiiqidi, he leemisuwaa birshshettaa a oichchidosona.
					</seg>
					<seg id="b.MAR.4.11" type="verse">
						Oichchin Yesuusi etassi hagaadan yaagiis; “Inttessi Xoossaa kawotettaa xuura yohuwaa erai imettiis; shin harati kawotettaappe kareera de7iyaageeti, xeeluwaa xeellidi be7enna mala, qassi sissaa siyidikka akeekenna mala, eti naa77anttuwaa Xoossaakko simmin, i eta nagaraa atto geenna mala, etayyo ubbabai leemisuwan odettiis” yaagiis.
					</seg>
					<seg id="b.MAR.4.13" type="verse">
						Yesuusi eta, “Ha leemisuwaa erekketii? Yaatin, leemiso ubbaa waati eruuteetii?
					</seg>
					<seg id="b.MAR.4.14" type="verse">
						Zeriyaagee Xoossaa qaalaa zerees.
					</seg>
					<seg id="b.MAR.4.15" type="verse">
						Qaalai zerettiyo ogiyaa doonan de7iyaageeti hageeta; eti qaalaa siyiyo wode, Seexaanai sohuwaarakka yiidi, eta wozanan zerettida qaalaa efirggees.
					</seg>
					<seg id="b.MAR.4.16" type="verse">
						Hegaadankka qassi shuchchaa anccoi de7iyo biittan zerettidaageeti hageeta; eti qaalaa siyidi, sohuwaara ufaissan ekkoosona.
					</seg>
					<seg id="b.MAR.4.17" type="verse">
						Eti ha77issau de7iyoogaappe attin, etau mino xaphoi baawa; guyyeppe qaalaa gaasuwan waayee woi yedetai yiyo wode, eti sohuwaara xubetti aggoosona.
					</seg>
					<seg id="b.MAR.4.18" type="verse">
						Qassi aguntta giddon zerettidaageeti hageeta; eti qaalaa siyiyaageeta.
					</seg>
					<seg id="b.MAR.4.19" type="verse">
						SHin ha sa7aa de7uwau hirggiyoogee duretettaa siiqiyoogeenne harabaa amottiyoogee eta wozanan gelidi, qaalaa cuullees; cuullin aifennan atti aggees.
					</seg>
					<seg id="b.MAR.4.20" type="verse">
						SHin aradda biittan zerettidaageeti qaalaa siyidi ekkiyaageeta; issoi hasttamaa, issoi usuppun tammaa aifin, issoi xeetaa aifiis” yaagiis.
					</seg>
					<seg id="b.MAR.4.21" type="verse">
						Yesuusi gujjidi, “Xomppe ehiidi, kereppe woi arssappe garssaara wottiya asi de7ii? Xoqqan wottenneeyye?
					</seg>
					<seg id="b.MAR.4.22" type="verse">
						Aissi giikko, qosidobai ubbai qoncciyaa kiyana; qassi genttidobai ubbaikka beettennan attenna.
					</seg>
					<seg id="b.MAR.4.23" type="verse">
						Siyanau haitti de7iyo urai de7ikko siyo” yaagiis.
					</seg>
					<seg id="b.MAR.4.24" type="verse">
						Qassikka eta, “Intte siyiyoogaa ezggidi siyite; Xoossai intte makkido qun77an intteyyo makkana. I intteyyo darissidi immana; aissi giikko, issibai de7iyo urau gujji immana; bainnaagaappe harai atto, au de7iya he guuttiyookka ekkirggana” yaagiis.
					</seg>
					<seg id="b.MAR.4.26" type="verse">
						Yesuusi qassikka yaagiis; “Xoossaa kawotettai ba gaden katta zeriya asa mala.
					</seg>
					<seg id="b.MAR.4.27" type="verse">
						He bitanee qammi xiskkees; maallado denddees; i ba huuphen waaniyaakkonne erennan, he zerettai mokkeesinne diccees.
					</seg>
					<seg id="b.MAR.4.28" type="verse">
						Biittai kattaa barkka mokkeesinne aifees; koiro carshshai caarees; guyyeppe aifanau kukkumees; qassi wurssettan kumetta aifiyaa aifees.
					</seg>
					<seg id="b.MAR.4.29" type="verse">
						SHin kattai gakkiyo wode, kattaa shiishshiyo wodee gakkido gishshau, bitanee sohuwaarakka baacaara geli aggees” yaagiis.
					</seg>
					<seg id="b.MAR.4.30" type="verse">
						Yaagidi Yesuusi, “Nuuni Xoossaa kawotettaa ai milatees gaanee? Woi aibiira leemisanee?
					</seg>
					<seg id="b.MAR.4.31" type="verse">
						Xoossaa kawotettai sanaafici giyo qii mittee aifiyo milatees. He mittee aifiyo zeriyo wode, sa7an de7iya mitta aife ubbaappekka guuxxausu;
					</seg>
					<seg id="b.MAR.4.32" type="verse">
						o zerin mokkada ataakiltte ubbaappe gitatausu; daro daashshaa daayausu. Kafoi i tashiyaa kuwan bau keettaa keexxana danddayees” yaagiis.
					</seg>
					<seg id="b.MAR.4.33" type="verse">
						Yesuusi hagaa mala daro leemisuwan asau gelana gakkanaassi, ba qaalaa yootiis.
					</seg>
					<seg id="b.MAR.4.34" type="verse">
						Asaayyo leemisoi bainnan yootenna; shin Yesuusi ba erissiyo ashkkaratu xalaalaara de7iyo wode, etayyo ubbabaa birshshidi yootees.
					</seg>
					<seg id="b.MAR.4.35" type="verse">
						He gallassi sa7ai omarin, Yesuusi ba erissiyo ashkkarata, “Abbaa hefintti pinnoos” yaagiis.
					</seg>
					<seg id="b.MAR.4.36" type="verse">
						Erissiyo ashkkarati daro asaa yeggi bayidi, Yesuusi kase geli uttido wolwoluwan gelidi, Yesuusa banttanaara efiidosona; hara wolwolotikka hegan de7oosona.
					</seg>
					<seg id="b.MAR.4.37" type="verse">
						Wolqqaama gotee denddin, beetai wolwoluwaa shocin, haattai kumana gakkanaassi wolwoluwaa giddo geliis.
					</seg>
					<seg id="b.MAR.4.38" type="verse">
						He wode Yesuusi wolwoluwan guyye baggaara borkkotaa borkkotidi xiskkiis. Erissiyo ashkkarati a denttidi, “Tamaarissiyaagoo, nuuni xayiyo wode coo xeellai?” yaagidosona.
					</seg>
					<seg id="b.MAR.4.39" type="verse">
						Yaagin i beegottidi gotiyaa, “Co77u ga” giidi, abbaakka, “Woppu ga” giis; goteekka co77u gin, ubbabaikka woppu giis.
					</seg>
					<seg id="b.MAR.4.40" type="verse">
						Yesuusi ba erissiyo ashkkarata, “Aissi hagaadan yayyeetii? Intte waani ammanekketii?” yaagiis.
					</seg>
					<seg id="b.MAR.4.41" type="verse">
						Eti daro yayyidi bantta giddon, “Hagee laa harai atto, goteenne abbai azazettiyoogee oonee?” yaagidosona.
					</seg>
				</div>
				<div id="b.MAR.5" type="chapter">
					<seg id="b.MAR.5.1" type="verse">
						Eti abbaappe hefintti pinnidi, Gerggesenoona giyo biitti gakkidosona.
					</seg>
					<seg id="b.MAR.5.2" type="verse">
						Asa moogiyo gonggoluwaappe iita ayyaanai de7iyo issi bitanee kiyidi, Yesuusi wolwoluwaappe kiyido wode, Yesuusaara gaittiis;
					</seg>
					<seg id="b.MAR.5.3" type="verse">
						bitanee he gonggoluwan aqidi pe7idi, yan de7ees; a ooninne naa77anttuwaa harai atto, sanssalatan qachchanaukka danddayibeenna.
					</seg>
					<seg id="b.MAR.5.4" type="verse">
						Aissi giikko, i darotoo huqqunnaaninne sanssalatan qashettidi de7ees; shin sanssalataa duuterettees; huqqunnaakka mentterettees; a xoonanau danddayidai ooninne baawa.
					</seg>
					<seg id="b.MAR.5.5" type="verse">
						I ubba wode gallassinne qammi, he gonggoluwaa giddooninne dere bolli waassees; ba bollaakka shuchchan gaarees.
					</seg>
					<seg id="b.MAR.5.6" type="verse">
						Yesuusa haahuwan be7ido wode, woxxidi ayyo goinniis.
					</seg>
					<seg id="b.MAR.5.7" type="verse">
						He bitanee ba qaalaa xoqqu oottidi, “Ubbaappe Bolla Xoossaa Na7au Yesuusaa, nenanne tana aibee gattiyai? Tana qaxxayenna mala, taani nena Xoossaa sunttan woossais” yaagiis.
					</seg>
					<seg id="b.MAR.5.8" type="verse">
						I hegaa aissi giidee giikko, Yesuusi a, “Laa ha iita ayyaanau, ha bitaniyaappe kiya” yaagidoogaassa.
					</seg>
					<seg id="b.MAR.5.9" type="verse">
						Yesuusi a, “Ne sunttai oonee?” yaagidi oichchiis. Oichchin i, “Nuuni daro gidiyo gishshau, ta sunttai Leegiyoona” yaagiis.
					</seg>
					<seg id="b.MAR.5.10" type="verse">
						Yaagidi iita ayyaanata he biittaappe kessi yeddenna mala, Yesuusa minttidi woossiis.
					</seg>
					<seg id="b.MAR.5.11" type="verse">
						He deriyaa bollan daro gudunttaa wudee heemettees;
					</seg>
					<seg id="b.MAR.5.12" type="verse">
						iita ayyaanati Yesuusa, “Nuna hini gudunttaa wudiyaakko yeddarkkii; etan biidi geloos” yaagidi woossin,
					</seg>
					<seg id="b.MAR.5.13" type="verse">
						Yesuusi, “Biite” yaagiis. Yaagin iita ayyaanati bitaniyaappe kiyidi, gudunttatun gelidosona; naa77u sha7aa gidiya gudunttaa wudee kakaa huuphiyaara jaamiiddi, abban gelidi, meetetti bayiis.
					</seg>
					<seg id="b.MAR.5.14" type="verse">
						Gudunttaa wudiyaa heemmiyaageeti baqatidi, hanidabaa katamaaninne katamaappe gaxa biittan yootidosona; yootin hegaa be7anau asai yiis.
					</seg>
					<seg id="b.MAR.5.15" type="verse">
						Asai Yesuusakko yiidi, xalaheti beni oiqqido Leegiyoona giyo bitanee ba wozanai simmin, maayuwaa maayidi, hegan uttidaagaa be7idi, ubbai yayyiis.
					</seg>
					<seg id="b.MAR.5.16" type="verse">
						Hegaa be7ida asati xalaheti oiqqido bitanee hanidobaanne qassi gudunttaa wudiyaabaa he asaassi yootidosona.
					</seg>
					<seg id="b.MAR.5.17" type="verse">
						Hegaa gishshau, asai bantta biittaappe Yesuusi baana mala, woosaa doommiis.
					</seg>
					<seg id="b.MAR.5.18" type="verse">
						Yesuusi wolwoluwan gelishin, xalaheti oiqqido bitanee Yesuusaara de7ana mala, Yesuusa woossiis.
					</seg>
					<seg id="b.MAR.5.19" type="verse">
						SHin Yesuusi ixxidi a, “Ne soo simmada, Godai neessi waanida gitabaa oottidaakkonne qassi i neessi waanida kehakko ne so asau yoota” yaagiis.
					</seg>
					<seg id="b.MAR.5.20" type="verse">
						Bitanee biidi, Tammu Katamaa giyoosan yuuyidi, Yesuusi baassi waanida gitabaa oottidaakko, yootuwaa doommiis; i yootidoogaa siyida asai ubbai garamettiis.
					</seg>
					<seg id="b.MAR.5.21" type="verse">
						Yesuusi simmidi, wolwoluwan gelidi, abbaa pinnidoogaappe guyyiyan, daro asai abbaa lanqqiyan a mati yuuyi aadhdhidi shiiqiis.
					</seg>
					<seg id="b.MAR.5.22" type="verse">
						Yaa7iroosa giyoogee, Aihuda woosa keettaa halaqatuppe issoi, Yesuusa be7ido wode akko yiidi, a tohuwan kunddiis;
					</seg>
					<seg id="b.MAR.5.23" type="verse">
						kunddidi, “Ta na7iyaa harggada haiqqana hanausu; a paxada payya de7ana mala, yaada ne kushiyaa i bolli wottarkkii” yaagidi Yesuusa minttidi woossiis.
					</seg>
					<seg id="b.MAR.5.24" type="verse">
						Yesuusi Yaa7iroosaara biis; biishin keehi daro asai a kaalliiddi un77iis.
					</seg>
					<seg id="b.MAR.5.25" type="verse">
						Tammanne naa77u laittaasappe doommidi, i bollaappe suuttai goggiyo issi maccaasiyaa de7ausu.
					</seg>
					<seg id="b.MAR.5.26" type="verse">
						Daro aakimeti o aakimishinkka, a paxa kaa7ettaasu; ba miishshaa ubbaa wurssinkka iyyo haa iitidoogaappe attin, ainne o maaddibeenna.
					</seg>
					<seg id="b.MAR.5.27" type="verse">
						He maccaasiyaa Yesuusabaa siyada, asaa giddoora Yesuusappe guyyeera yaada, a afalaa bochchaasu.
					</seg>
					<seg id="b.MAR.5.28" type="verse">
						Aissi giikko a, “Taani harai atto, a afalaa bochchikko paxana” yaagada qoppaasu.
					</seg>
					<seg id="b.MAR.5.29" type="verse">
						Ippe goggiya suuttai sohuwaarakka aggi bayiis; a ba waayiyaappe paxidoogaa ba bollan era aggaasu.
					</seg>
					<seg id="b.MAR.5.30" type="verse">
						Yesuusi baappe wolqqai kiyidoogaa ba huuphen eridi, sohuwaara daro asaa giddon guyye simmidi, “Ta afalaa bochchidai oonee?” yaagiis.
					</seg>
					<seg id="b.MAR.5.31" type="verse">
						Erissiyo ashkkarati a, “Asai nena sugiyoogaa be7aidda, 'Tana oonee bochchidai?' yaagai?” giidosona.
					</seg>
					<seg id="b.MAR.5.32" type="verse">
						Yesuusi hegaa ooni oottidaakkonne be7anau yuushshi aattidi xeelliis;
					</seg>
					<seg id="b.MAR.5.33" type="verse">
						shin mishiriyaa baayyo hanidabaa erada, yashshaa kokkoraidda yaada Yesuusa sinttan gufannaasu; qassi tumu hanidabaa ubbaa ayyo yootaasu.
					</seg>
					<seg id="b.MAR.5.34" type="verse">
						Yootin Yesuusi o, “Ta na7ee, nena ne ammanoi pattiis; saruwan ba, ne waayiyaappenne paxa” yaagiis.
					</seg>
					<seg id="b.MAR.5.35" type="verse">
						Yesuusi biron hegaa giishin, Aihuda woosa keettaa halaqaa sooppe kiitettida asati yiidi, “Ne na7iyaa haiqqaichchaasu; simmi tamaarissiyaagaa aissi daafurssai?” yaagidosona.
					</seg>
					<seg id="b.MAR.5.36" type="verse">
						SHin Yesuusi eti giyoogaa siyidi, Aihuda woosa keettaa halaqaa, “Ammano xalaalaa ammanappe attin, yayyoppa” yaagiis.
					</seg>
					<seg id="b.MAR.5.37" type="verse">
						Yesuusi PHeexiroosappe, Yaaqoobappenne Yaaqooba ishaa Yohaannisappe harai ooninne bana kaallenna mala diggiis.
					</seg>
					<seg id="b.MAR.5.38" type="verse">
						Eti Aihuda woosa keettaa halaqaa soo gakkido wode, Yesuusi asai wozanaa bayidi yeekkiyoogaanne zilaaliyoogaa be7iis.
					</seg>
					<seg id="b.MAR.5.39" type="verse">
						Gelidi asaa, “Aissi wozanaa bayidi yeekkeetii? Na7iyaa xiskkaasuppe attin, haiqqabeikku” yaagiis.
					</seg>
					<seg id="b.MAR.5.40" type="verse">
						Yaagin asai a bolli miicciis; shin asa ubbaa kare kessidi, na7ee aawaanne aayyiyo he banaara de7iya erissiyo ashkkaratanne ekkidi, na7iyaa de7iyoosaa geliis.
					</seg>
					<seg id="b.MAR.5.41" type="verse">
						Yesuusi na7ee kushiyaa oiqqidi, “Xaalitaa, quumii” yaagiis; hegaa birshshettai, “Guutta na7ee, taani nena dendda gais” giyoogaa.
					</seg>
					<seg id="b.MAR.5.42" type="verse">
						Na7iyaa sohuwaarakka dendda eqqada hemetettaasu; a tammanne naa77u laitta na7a; hegee haniyoogan asai keehi daro garamettiis.
					</seg>
					<seg id="b.MAR.5.43" type="verse">
						Yesuusi hegaa eti ooyyoonne odenna mala, eta mintti azazidi, “Iyyo miyoobaa immite” yaagiis.
					</seg>
				</div>
				<div id="b.MAR.6" type="chapter">
					<seg id="b.MAR.6.1" type="verse">
						Yesuusi hegaappe kiyidi, ba biitti Naazireete katamaa biis; erissiyo ashkkaratikka a kaallidi biidosona.
					</seg>
					<seg id="b.MAR.6.2" type="verse">
						Sambbata gallassi Aihuda woosa keettan tamaarissuwaa doommiis; i tamaarissiyoogaa siyida daro asai garamettidi, “Hagee ha ubbabaa auppe demmidee? Ha ayyo imettida aadhdhida eratettai aibee? Xoossai oottiyo malaataa i waatidi oottii?
					</seg>
					<seg id="b.MAR.6.3" type="verse">
						Hagee anaaxiyaa gidennee? Mairaami na7aa, Yaaqooba ishaa, Yoosa ishaa, Yihudaa ishaa, Simoona ishaa gidenneeyye? A michchentti nunaara hagan de7okkonaayye?” yaagidi, i giyoobaa ekkennan ixxiis.
					</seg>
					<seg id="b.MAR.6.4" type="verse">
						Yesuusi he asaassi, “Hananabaa yootiyaagee ba biittan, ba dabbotuuninne bantta so asan bonchchettennaagaappe attin, ubbasan bonchchettees” yaagiis.
					</seg>
					<seg id="b.MAR.6.5" type="verse">
						I he sohuwan ba kushiyaa amarida asatu bolli wottidi, eta pattidoogaappe attin, Xoossai oottiyo malaataa oottanau ainne danddayibeenna.
					</seg>
					<seg id="b.MAR.6.6" type="verse">
						Asai ammanibeenna gishshau garamettiis. Hegaappe guyyiyan, Yesuusi hegaa heeran de7iya qeeri katamatun yuuyi yuuyidi, asaa tamaarissees.
					</seg>
					<seg id="b.MAR.6.7" type="verse">
						Yesuusi tammanne naa77u erissiyo ashkkarata baakko xeesidi, naa77aa naa77aa kiittiis; qassi etayyo iita ayyaanata kessiyo wolqqaa immiis.
					</seg>
					<seg id="b.MAR.6.8" type="verse">
						Immidi eta, “Oge xam77appe attin, quma, qarcciita, intte kiisen miishsha ainnekka oiqqoppite.
					</seg>
					<seg id="b.MAR.6.9" type="verse">
						Intte tohuwan caammaa wottite; shin naa77u qole maayoppite” yaagiis.
					</seg>
					<seg id="b.MAR.6.10" type="verse">
						Qassikka eta, “Inttena asi awan mokkikkokka, katamaappe kiyana gakkanaashin, he keettan utti bayite.
					</seg>
					<seg id="b.MAR.6.11" type="verse">
						Inttena asi mokkennasaa woi intte yootiyoobaa siyennasaa awa gidikkokka, he biittan de7iya asaayyo hegee markka gidana mala, he sohuwaappe kiyidi, intte tohuwaappe buhiyaa shocite” yaagiis.
					</seg>
					<seg id="b.MAR.6.12" type="verse">
						Tammanne naa77u erissiyo ashkkarati biidi, asai ba nagaraappe simmanaadan, qaalaa yootidosona.
					</seg>
					<seg id="b.MAR.6.13" type="verse">
						Eti asaappe daro xalaheta kessidi, harggiya asaa daruwaa zaitiyaa tiyidi pattidosona.
					</seg>
					<seg id="b.MAR.6.14" type="verse">
						Asai Yesuusa sunttaa denttiyo gishshau, Kawoi Heeroodisi hegaa ubbaa siyiis; issi issi asai, “Xammaqiya Yohaannisi haiquwaappe denddiis; Xoossai oottiyo wolqqaama malaataa i oottiyoogee hegaassa” yaagiis.
					</seg>
					<seg id="b.MAR.6.15" type="verse">
						SHin harati a, “Hagee Eelaasa gidennee?” yaagidosona. Harati qassi, “Hagee beni wode hananabaa yootiyaageeta milatiya hananabaa yootiyaagaa gidennee?” yaagidosona.
					</seg>
					<seg id="b.MAR.6.16" type="verse">
						SHin Heeroodisi hegaa siyido wode, “Hegee taani qooriyaa muucissido xammaqiya Yohaannisa gidennee? He i haiquwaappe paxiis” yaagiis.
					</seg>
					<seg id="b.MAR.6.17" type="verse">
						Aissi giikko, Heeroodisi ba ishaa Piliphphoosa machchiyo Heeroodiyaado ekki wottiis; Heeroodisi i gishshau, ba huuphen asa kiittidi, Yohaannisa oittidi, qashissi wottiis.
					</seg>
					<seg id="b.MAR.6.18" type="verse">
						Aissi giikko, Yohaannisi Heeroodisa, “Neeni ne ishaa machchiyo ekkanau bessenna” yaagi wottiis.
					</seg>
					<seg id="b.MAR.6.19" type="verse">
						Heeroodiyaada Yohaannisau uluwan morkkiyaa oiqqada a worissanau koyaasu; shin danddayabeikku.
					</seg>
					<seg id="b.MAR.6.20" type="verse">
						Yohaannisi xillo asanne geeshsha asa gididoogaa Heeroodisi erido gishshau, ayyo yayyidi, loitti naagi wottiis; Yohaannisi giyoobaa siyidi, ba wozanan keehi metootiiddikka abaa ufaissan siyiis.
					</seg>
					<seg id="b.MAR.6.21" type="verse">
						Heeroodisi ba yelettido gallassi, deriyaa haariyaageetuyyo, shaalaqatuyyoonne Galiilan de7iya gita asaayyo imatuwaa giigissido wode, wurssettan Heeroodiyaada injje gallassaa demmaasu.
					</seg>
					<seg id="b.MAR.6.22" type="verse">
						Heeroodiyaadi na7iyaa imattaa imattiyoosaa gela durada, Heeroodisanne a imattata ufaissaasu; ufaissin kawoi na7iyo, “Nena lo77idabaa aiba gidikkonne tana oichcha; taani neeyyo immana” yaagiis.
					</seg>
					<seg id="b.MAR.6.23" type="verse">
						Qassi iyyo daro caaqqidi, “Neeni oichchidobaa aiba gidikkokka, taani neeyyo immana; harai atto, ta kawotettaappe baggaa gidikkokka, taani neeyyo immana” yaagiis.
					</seg>
					<seg id="b.MAR.6.24" type="verse">
						Na7iyaa kare kiyada ba aayyiyo, “Ai imma goo?” yaagada oichchaasu. Oichchin, i aayyiyaa, “Xammaqiya Yohaannisa huuphiyaa imma ga” yaagaasu.
					</seg>
					<seg id="b.MAR.6.25" type="verse">
						Na7iyaa eesuwan kawuwaakko baada a, “Xammaqiya Yohaannisa huuphiyaa soruwan wottada, neeni ha77i tau immanaagaa koyais” yaagaasu.
					</seg>
					<seg id="b.MAR.6.26" type="verse">
						Yaagin kawoi daro qarettiis; shin ba caaquwaa gishshaunne ba imattatu gishshau iyyo caaqqido caaquwaa maanau koyibeenna.
					</seg>
					<seg id="b.MAR.6.27" type="verse">
						Hegaa gishshau, sohuwaara zabainnaa kiittidi, Yohaannisa huuphiyaa ehaana mala azaziis; zabainnai qasho keettaa biidi, Yohaannisa qooriyaa muuciis.
					</seg>
					<seg id="b.MAR.6.28" type="verse">
						He muucidoogaa soruwan wotti ehiidi, na7eeyyo immiis; na7iyaa qassi ba aayeeyyo immaasu.
					</seg>
					<seg id="b.MAR.6.29" type="verse">
						Yohaannisi erissiyo ashkkarati hegaa siyido wode yiidi, a ahaa ekki efiidi moogidosona.
					</seg>
					<seg id="b.MAR.6.30" type="verse">
						Yesuusi kiittidoogeeti simmidi, Yesuusaara gaittidi, bantta oottidobaanne bantta tamaarissidobaa ubbaa Yesuusassi odidosona.
					</seg>
					<seg id="b.MAR.6.31" type="verse">
						Biyaabainne yiyaabai darin, harai atto qumaa maanaukka eta gattennan ixxido gishshau, Yesuusi eta, “Nurkka guuttaa shemppi ekkanau asi bainnasaa hinddite” yaagiis.
					</seg>
					<seg id="b.MAR.6.32" type="verse">
						Yesuusinne eti banttarkka wolwoluwan uttidi, asi bainnasaa biidosona.
					</seg>
					<seg id="b.MAR.6.33" type="verse">
						Eti biishin, daro asai eta be7idi eriis; eridi katama ubbaappe woxxidi, eti biyoosaa etappe kasetidi gakkiis.
					</seg>
					<seg id="b.MAR.6.34" type="verse">
						Yesuusi wolwoluwaappe kiyidi, daro asaa be7iis; asai heemmiya asi bainna dorssaa mala gidido gishshau, qarettidi asaa darobaa tamaarissuwaa doommiis.
					</seg>
					<seg id="b.MAR.6.35" type="verse">
						Sa7ai omariyo wode, Yesuusi erissiyo ashkkarati akko yiidi, “Hagee sohoi asi bainna soho; ha77i sa7aikka qammiichchiis;
					</seg>
					<seg id="b.MAR.6.36" type="verse">
						asai dere giddonne qeeri katamatu giddo biidi, bau miyoobaa shammana mala, asaa yedda” yaagidosona.
					</seg>
					<seg id="b.MAR.6.37" type="verse">
						SHin Yesuusi zaaridi eta, “Asau miyoobaa intte immite” yaagiis. Yaagin eti, “Nuuni biidi, naa77u xeetu biran oittaa shammidi, asai maanau immanee?” yaagidi a oichchidosona.
					</seg>
					<seg id="b.MAR.6.38" type="verse">
						Yesuusi eta, “Intteyyo aappun oittai de7ii? Biidi be7ite” yaagiis. Eti be7idi, “Ichchashu oittanne naa77u mole” yaagidosona.
					</seg>
					<seg id="b.MAR.6.39" type="verse">
						Yesuusi ba erissiyo ashkkarata asa ubbaa citan citan shaakki shaakkidi, maatan utissana mala azaziis.
					</seg>
					<seg id="b.MAR.6.40" type="verse">
						Asai xeetai xeetainne ishatamai ishatamai citan citan uttiis.
					</seg>
					<seg id="b.MAR.6.41" type="verse">
						Yesuusi ichchashu oittaanne naa77u moliyaa oiqqidi, pude saluwaa xeellidi, Xoossaa galatiis; oittaa menttidi asau gishana mala, erissiyo ashkkaratussi immiis; qassi naa77u moliyaakka eta ubbau shaakkiis.
					</seg>
					<seg id="b.MAR.6.42" type="verse">
						Asai ubbai miidi kalliis.
					</seg>
					<seg id="b.MAR.6.43" type="verse">
						Kallin attida oittaa xarzzainne moliyaa xarzzai tammanne naa77u samppaa kumidaagaa erissiyo ashkkarati denttidosona.
					</seg>
					<seg id="b.MAR.6.44" type="verse">
						Oittaa miida attumaasai ichchashu sha7a.
					</seg>
					<seg id="b.MAR.6.45" type="verse">
						Sohuwaara Yesuusi he daro asaa moissiiddi, ba erissiyo ashkkarati wolwoluwan gelidi, abbaappe hefinttan de7iya Beetasaida giyo katamaa baappe sinttatidi baanaadan azaziis.
					</seg>
					<seg id="b.MAR.6.46" type="verse">
						Erissiyo ashkkarata moissidoogaappe guyyiyan, Xoossaa woossanau deriyaa huuphiyaa kiyiis.
					</seg>
					<seg id="b.MAR.6.47" type="verse">
						Sa7ai qammiyo wode wolwoloi abbau gidduwan de7ishin, Yesuusi abbaappe gaxan barkka de7ees.
					</seg>
					<seg id="b.MAR.6.48" type="verse">
						Carkkoi erissiyo ashkkaratukko carkkiyo gishshau, erissiyo ashkkarata abbaa shaariyoogee waissiyoogaa Yesuusi be7idi, kuttoi waassana haniyo wode abbaa bolli hemettiiddi, etakko yiis; eta yeggidi aadhdhanau koyiis.
					</seg>
					<seg id="b.MAR.6.49" type="verse">
						SHin abbaa bolli i hemettishin, eti a be7idi, banttau moitille milatin waassidosona.
					</seg>
					<seg id="b.MAR.6.50" type="verse">
						Aissi giikko, eti ubbai a be7idi, yashshaa kokkoridosona; shin sohuwaara Yesuusi eta, “Aikko baawa; tanattennee yayyoppite” yaagiis.
					</seg>
					<seg id="b.MAR.6.51" type="verse">
						Yesuusi etaara issippe wolwoluwan gelin, carkkoi woppu giis; gin eti daro garamettidosona.
					</seg>
					<seg id="b.MAR.6.52" type="verse">
						Aissi giikko, eta wozanai dammido gishshau, eti oittaabaa akeekibookkona.
					</seg>
					<seg id="b.MAR.6.53" type="verse">
						Eti abbaa pinnidi, Gennssereexa giyo biittaa gakkidosona; gakkidi wolwoluwaa gaxaa shiishshi qachchidosona.
					</seg>
					<seg id="b.MAR.6.54" type="verse">
						Eti wolwoluwaappe wodhdhiyoogan, asai sohuwaara Yesuusa erinne
					</seg>
					<seg id="b.MAR.6.55" type="verse">
						hegaa heeran de7iya biitta ubban woxerettidi, hargganchchata halan tookkidi, “Yesuusi de7ees” gin siyidosaa ehuwaa doommiis.
					</seg>
					<seg id="b.MAR.6.56" type="verse">
						Yesuusi biido soho ubban qeeri kataman gidin, gita kataman gidin, dere giddon gidinkka, asai hargganchchata giyaa sohuwaa efees. Yesuusi ba afalaa macaraa gidikkonne hargganchchata boshissana mala, asai a woossiis; woossin bochchida ubbaikka paxiis.
					</seg>
				</div>
				<div id="b.MAR.7" type="chapter">
					<seg id="b.MAR.7.1" type="verse">
						Parisaawetinne Yerusalaameppe yiidi, higgiyaa tamaarissiya amarida asati Yesuusakko shiiqidosona.
					</seg>
					<seg id="b.MAR.7.2" type="verse">
						SHiiqidi Yesuusi erissiyo ashkkaratuppe issooti issooti geeyenna kushiyan, hegaa giyoogee meecettennan qumaa miyaageeta be7idosona.
					</seg>
					<seg id="b.MAR.7.3" type="verse">
						Aissi giikko, Parisaawetinne Aihuda asai ubbai bantta aawatu wogaa naagidi, bantta kushiyaa loitti meecettennan mookkona.
					</seg>
					<seg id="b.MAR.7.4" type="verse">
						Qassi giyaappe yiidikka meecettennan de7iiddi mookkona. Qassi eti bantta aawatuppe ekkido hara daro wogai de7ees; hegee siiniyaanne keriyaa nahaasiyaappe medhdhido miishshaanne arssaa meecciyo wogaa.
					</seg>
					<seg id="b.MAR.7.5" type="verse">
						Parisaawetinne higgiyaa tamaarissiyaageeti Yesuusa, “Ne erissiyo ashkkarati aissi aawatu wogaa kaallennan ixxidi, bantta kushiyaa meecettennan oittaa miyoonaa?” yaagidi oichchidosona.
					</seg>
					<seg id="b.MAR.7.6" type="verse">
						Yesuusi eta hagaadan yaagiis; “Isiyaasi hananabaa yootido wode, inttebaa, lo77o milatiya iitatubaa xaafidoogaadankka, 'Xoossai, “Hagee asai tana ba bolla doonan bonchchees. SHin eta wozanai taappe haahuwan de7ees; asai tau mela goinnees. Aissi giikko, asi oottido azazuwaa Xoossaa higgiyaa milatissidi tamaarissees” giis' giidi hananabaa tumaa yootiis.
					</seg>
					<seg id="b.MAR.7.8" type="verse">
						“Xoossaa azazuwaa intte aggi bayidi, asa wogaa minttidi naageeta” yaagiis.
					</seg>
					<seg id="b.MAR.7.9" type="verse">
						Qassikka Yesuusi, “Intte intte wogaa naaganau Xoossaa azazuwaa yeggi bayeeta.
					</seg>
					<seg id="b.MAR.7.10" type="verse">
						Aissi giikko Muusee, 'Ne aawaanne ne aayyiyo bonchcha.' Qassi, 'Ba aawaanne ba aayyiyo cayiyaagee haiqqo' yaagiis.
					</seg>
					<seg id="b.MAR.7.11" type="verse">
						SHin issi urau ba aawaa woi ba aayyiyo maaddiyoobi de7ishin i, 'Hagee qurbbaane; hegaa giyoogee Xoossaabaa giyoogaa' giikko,
					</seg>
					<seg id="b.MAR.7.12" type="verse">
						i ba aawaa woi ba aayyiyo wodeppe maaddanaagaa ainne koyekketa.
					</seg>
					<seg id="b.MAR.7.13" type="verse">
						Hegaadankka qassi intte haratuyyo immido intte wogan Xoossaa qaalaa karidi, hegaa mala darobaa ootteeta” yaagiis.
					</seg>
					<seg id="b.MAR.7.14" type="verse">
						Yesuusi daro asaa qassikka baakko xeesidi, “Ubbai taani giyoogaa siyitenne akeekite.
					</seg>
					<seg id="b.MAR.7.15" type="verse">
						Asa wozanappe kiyiyaabai asa tunissiyoogaappe attin, kareppe asa wozanan gelidi, asa tunissiyaabi aibinne baawa;
					</seg>
					<seg id="b.MAR.7.16" type="verse">
						siyanau haittai de7iyo urai ooninne siyo” yaagiis.
					</seg>
					<seg id="b.MAR.7.17" type="verse">
						Yesuusi daro asaa yeggi bayidi soo gelido wode, i erissiyo ashkkarati he leemisuwaabaa a oichchidosona.
					</seg>
					<seg id="b.MAR.7.18" type="verse">
						Oichchin i eta, “Intteyyookka qassi gelibeennee? Kareppe asa wozanan geliyaabai aibinne asa tunissanau danddayennaagaa akeekeetii?
					</seg>
					<seg id="b.MAR.7.19" type="verse">
						Aissi giikko, qumai asa ulo giddo gelidi, gaxi kiyiyoogaappe attin, asa wozana giddo gelenna” yaagiis. Hegaadankka Yesuusi quma ubbai geeshsha gidiyoogaa erissiis.
					</seg>
					<seg id="b.MAR.7.20" type="verse">
						Qassikka Yesuusi hagaadan yaagiis; “Asa tunissiyaabai asa wozana giddoppe kiyiyaabaa.
					</seg>
					<seg id="b.MAR.7.21" type="verse">
						Aissi giikko, asa wozana giddoppe kiyiyaabai iita qofa; shaaramuxanau qaaqqatiyoogaa, wuuqqiyoogaa, woriyoogaa, shaaramuxiyoogaa,
					</seg>
					<seg id="b.MAR.7.22" type="verse">
						duretettaa amottiyoogaa, iitatettaa, geniyaa, amottiyoogaa, qanaatiyoogaa, cashshaa, ayyuwaa, azallatettaa.
					</seg>
					<seg id="b.MAR.7.23" type="verse">
						Ha iitabai ubbaikka asa wozana giddoppe kiyidi, asa tunissees” yaagiis.
					</seg>
					<seg id="b.MAR.7.24" type="verse">
						Yesuusi hegaappe aggidi, Xiiroosanne Sidoona giyo katamatu matan de7iya biitti biidi, issi keettaa geliis; qassi i yaani de7iyoogaa ooninne eranaagaa koyibeenna; shin qosettidi gam77anau danddayibeenna.
					</seg>
					<seg id="b.MAR.7.25" type="verse">
						SHin ba guutta na7ee bolli iita ayyaanai de7iyo issi maccaasiyaa Yesuusabaa siyada, sohuwaara akko yanne a tohuwan gufanna wodhdhaasu.
					</seg>
					<seg id="b.MAR.7.26" type="verse">
						He mishiriyaa Aihuda gidukku; a yelettidoikka Sirofinqqe giyo biittaana; a ba na7eeppe xalahiyaa kessana mala, Yesuusa woossaasu.
					</seg>
					<seg id="b.MAR.7.27" type="verse">
						SHin Yesuusi zaaridi, “Naati kasetidi qumaa kallona; aissi giikko, naatu qumaa ekkidi, zairotuyyo oliyoogee lo77o gidenna” yaagiis.
					</seg>
					<seg id="b.MAR.7.28" type="verse">
						Mishiriyaa zaarada, “Tumakka ta Godau, harai atto masoofiyaa lanqqiyan de7iya zairotikka naatuppe attida suuppaa moosona” yaagaasu.
					</seg>
					<seg id="b.MAR.7.29" type="verse">
						Yesuusi qassi o, “Ha ne qaalaa gishshau, ne soo ba; xalahee ne na7eeppe kiyiis” yaagiis.
					</seg>
					<seg id="b.MAR.7.30" type="verse">
						Mishiriyaa ba soo biyo wode, i na7iyaa xalahee ippe kiyin, hiixan zin77idaaro demmaasu.
					</seg>
					<seg id="b.MAR.7.31" type="verse">
						Yesuusi Xiiroosa biittaappe kiyidi, Sidoonaaranne Tammu Katamaa giyo biittaara kanttidi, Galiila Abbaakko biis.
					</seg>
					<seg id="b.MAR.7.32" type="verse">
						Asai tullenne duude gidida bitaniyaa Yesuusakko ehiidi, ba kushiyaa a bolli wottana mala, Yesuusa woossiis.
					</seg>
					<seg id="b.MAR.7.33" type="verse">
						Yesuusi barkka he bitaniyaa daro asaappe gaxaa kessidi, ba biradhdhiyaa a haittan yeddiis; qassi cuchchaa cuchchidi, a inxxarssaa bochchiis.
					</seg>
					<seg id="b.MAR.7.34" type="verse">
						Bochchidi saluwaa pude xeellidi, tookki shemppidi, “Efttah” yaagiis; hegaa giyoogee dooyetta giyoogaa.
					</seg>
					<seg id="b.MAR.7.35" type="verse">
						Bitaniyaa haittai sohuwaara dooyetti aggiis; qassi a dooqettida inxxarssaikka birshshetti aggiis; bitanee ainne waayettennan haasayi bayiis.
					</seg>
					<seg id="b.MAR.7.36" type="verse">
						Yesuusi asa ubbaa, “Hagaa ooyyoonne odoppite” yaagidi odiis; shin i keehi mintti odin, asai qassi oduwaa yaa darissiis.
					</seg>
					<seg id="b.MAR.7.37" type="verse">
						Hegaa siyida asai ubbai daro garamettidi, “Ubbabaakka i loitti oottees. Harai atto tulliyaakka sissees; qassi duudiyaakka haasayissees” yaagiis.
					</seg>
				</div>
				<div id="b.MAR.8" type="chapter">
					<seg id="b.MAR.8.1" type="verse">
						Amarida wodiyaappe guyyiyan, daro asai qassi Yesuusakko shiiqiis; asaayyo miyoobi xayin, Yesuusi ba erissiyo ashkkarata baakko xeesidi yaagiis;
					</seg>
					<seg id="b.MAR.8.2" type="verse">
						“Ha daro asai tanaara heezzu gallassi gakkanaassi gam77idi, miyoobaa ainne demmibeenna gishshau, taani asau qarettais.
					</seg>
					<seg id="b.MAR.8.3" type="verse">
						Taani asaa namisaara soo yeddikko, asai biiddi, ogiyan daafuridi kunddana; aissi giikko, issoi issoi haahosaappe yiis” yaagiis.
					</seg>
					<seg id="b.MAR.8.4" type="verse">
						Yesuusi erissiyo ashkkarati zaaridi Yesuusa, “Ha bazzuwan ha asa ubbaa mizanau gidiya oitta demmanau danddayiyai oonee?” yaagiis.
					</seg>
					<seg id="b.MAR.8.5" type="verse">
						Yaagin Yesuusi eta, “Inttessi aappun oittai de7ii?” yaagidi oichchiis. Eti, “Laappun oittai de7ees” yaagidosona.
					</seg>
					<seg id="b.MAR.8.6" type="verse">
						Yesuusi daro asaa, “Sa7an uttite” yaagidi azaziis; qassi laappun oittaa ekkidi, Xoossaa galatiis; galatidi he oittaa menttidi, asaayyo gishana mala, ba erissiyo ashkkaratuyyo immiis. Erissiyo ashkkarati he daro asaassi gishidosona.
					</seg>
					<seg id="b.MAR.8.7" type="verse">
						Etayyo qassikka amarida suuppa moleti de7oosona; Yesuusi hegeetuyyookka Xoossaa galatidi, asau gishana mala, erissiyo ashkkarata azaziis.
					</seg>
					<seg id="b.MAR.8.8" type="verse">
						Asai ubbai miidi kalliis; asai miishin attida xarzzai laappun samppaa kumidaagaa erissiyo ashkkarati denttidosona.
					</seg>
					<seg id="b.MAR.8.9" type="verse">
						Qumaa miida asai oiddu sha7aa gidana; hegaappe guyyiyan, Yesuusi asaa yeddiis.
					</seg>
					<seg id="b.MAR.8.10" type="verse">
						I qassi ba erissiyo ashkkaratuura sohuwaara wolwoluwan gelidi, Dalmmanuta giyo biitti biis.
					</seg>
					<seg id="b.MAR.8.11" type="verse">
						Parisaaweti yiidi, Yesuusa paaccanau eqqidi, saluwaappe malaataa banttana bessana mala, Yesuusaara palamaa doommidosona.
					</seg>
					<seg id="b.MAR.8.12" type="verse">
						Yesuusi keehi tookki shemppidi, “Ha wodiyaa asai aissi malaata koyii? Taani intteyyo tumaa odais; ha wodiyaa asau malaati ubbakka imettenna” yaagiis.
					</seg>
					<seg id="b.MAR.8.13" type="verse">
						Qassi eta hegan yeggi bayidi, naa77anttuwaa wolwoluwan gelidi, abbaappe hefintti pinniis.
					</seg>
					<seg id="b.MAR.8.14" type="verse">
						Erissiyo ashkkarati qumaa efaanaagaa dogidosona; etau wolwoluwaa giddon issi oittappe hari baawa.
					</seg>
					<seg id="b.MAR.8.15" type="verse">
						Yesuusi eta, “Inttena erite; Parisaawetu irshshuwaappenne Heeroodisa irshshuwaappe naagettite” yaagidi azaziis.
					</seg>
					<seg id="b.MAR.8.16" type="verse">
						Eti bantta giddon, “I hagaa giyoogee nuussi qumi bainna gishshaassa” yaagidi haasayaa doommidosona.
					</seg>
					<seg id="b.MAR.8.17" type="verse">
						Yesuusi eti giyoogaa eridi, eta yaagiis; “Intteyyo oitti bainnaagaa aissi haasayeetii? Ha77inne erekketii? Woi akeekekketii? Yootin siyekketii?
					</seg>
					<seg id="b.MAR.8.18" type="verse">
						Intteyyo aifee de7ees; be7ekketii? Qassi haittai de7ees; siyekketii? Intteyyo hassayettennee?
					</seg>
					<seg id="b.MAR.8.19" type="verse">
						Taani ichchashu oittaa ichchashu sha7u asau battido wode, aappun samppaa kumida xarzzaa denttidetii?” yaagiis. Yaagin eti, “Tammanne naa77u samppaa kumida xarzzaa denttida” yaagidosona.
					</seg>
					<seg id="b.MAR.8.20" type="verse">
						“Taani qassikka laappun oittaa oiddu sha7u asau battido wode, aappun samppaa kumida xarzzaa denttidetii?” yaagiis. Yaagin eti, “Laappun samppaa kumida xarzzaa denttida” yaagidosona.
					</seg>
					<seg id="b.MAR.8.21" type="verse">
						I qassi, “Ha77inne akeekibeekketii?” yaagiis.
					</seg>
					<seg id="b.MAR.8.22" type="verse">
						Yesuusinne erissiyo ashkkarati Beetasaida giyo katamaa biidosona; amarida asati qooqe bitaniyaa Yesuusakko ehiidi, he bitaniyaa bochchana mala, a woossidosona.
					</seg>
					<seg id="b.MAR.8.23" type="verse">
						Yesuusi qooqe bitaniyaa kushiyaa oiqqidi, qeeri katamaappe gaxaa kessiis; a aifiyan cuchchidi, ba kushiyaa a bolli wottidi, “Neeyyo aibakko beettii?” yaagidi oichchiis.
					</seg>
					<seg id="b.MAR.8.24" type="verse">
						Bitanee xeellidi, “Taani asaa be7ais; shin asai hemettiiddi, mitta milatees” yaagiis.
					</seg>
					<seg id="b.MAR.8.25" type="verse">
						Hegaappe guyyiyan, Yesuusi naa77anttuwaa bitaniyaa aifiyan ba kushiyaa wottin, bitanee loittidi xeelliis; a aifee paxiis; qassi ubbabaakka geeshshidi be7iis.
					</seg>
					<seg id="b.MAR.8.26" type="verse">
						Yesuusi bitaniyaa a soo yeddiiddi, “Harai atto qeeri katamaakka geloppa” yaagiis.
					</seg>
					<seg id="b.MAR.8.27" type="verse">
						Yesuusi ba erissiyo ashkkaratuura Piliphphoosa-Qiisaariyan de7iya qeeri katamata biis; biishin ogiyan Yesuusi, “Tana asai oona gii?” yaagidi ba erissiyo ashkkarata oichchiis.
					</seg>
					<seg id="b.MAR.8.28" type="verse">
						Erissiyo ashkkarati, “Issi issi asai nena, 'Xammaqiya Yohaannisa' gees; harati, 'Eelaasa' goosona; qassi harati, 'Hananabaa yootiyaageetuppe issuwaa' goosona” yaagidosona.
					</seg>
					<seg id="b.MAR.8.29" type="verse">
						Yaagin Yesuusi eta, “Yaanin intte tana oona geetii?” yaagidi oichchiis. PHeexiroosi, “Neeni Kiristtoosa” yaagidi zaariis.
					</seg>
					<seg id="b.MAR.8.30" type="verse">
						Yesuusi, “Tabaa ooyyoonne odoppite” yaagidi eta azaziis.
					</seg>
					<seg id="b.MAR.8.31" type="verse">
						Yesuusi ba erissiyo ashkkarata, “Taani, Asa Na7ai, daro waayettanau bessees; cimati, qeese halaqatinne higgiyaa tamaarissiyaageeti tana ixxanau bessees; eti tana woranaunne taani heezzantto gallassappe guyyiyan, haiquwaappe denddanau bessees” yaagidi tamaarissuwaa doommiis.
					</seg>
					<seg id="b.MAR.8.32" type="verse">
						Hegaa i etayyo geeshshidi odiis; PHeexiroosi a issi baggi zaaridi, zoretaa doommiis.
					</seg>
					<seg id="b.MAR.8.33" type="verse">
						SHin Yesuusi guyye simmidi, ba erissiyo ashkkarata xeellidi PHeexiroosa, “Kichcha ta matappe! Ha Seexaanau, neeni asi dosiyoobaa qoppiyoogaappe attin, Xoossai dosiyoobaa qoppakka” yaagiis.
					</seg>
					<seg id="b.MAR.8.34" type="verse">
						Qassi Yesuusi daro asaanne ba erissiyo ashkkarata baakko xeesidi, hagaadan yaagiis; “Tana kaallana koyiya urai de7ikko, bana yeggi bayo; yaatidi ba masqqaliyaa tookkidi, tana kaallo.
					</seg>
					<seg id="b.MAR.8.35" type="verse">
						Aissi giikko, ba shemppuwaa ashshana koyiya urai bashshana; shin ta gishshaunne wonggeliyaa mishiraachchuwaa gishshau ba shemppuwaa bashshiya urai ashshana.
					</seg>
					<seg id="b.MAR.8.36" type="verse">
						Aissi giikko, issi urai sa7an de7iya ubbabaa bau shiishshidi, ba shemppuwaa bashshikko, a ai maaddanee?
					</seg>
					<seg id="b.MAR.8.37" type="verse">
						Issi urai ba shemppuwaa wozanau ai immana danddayii?
					</seg>
					<seg id="b.MAR.8.38" type="verse">
						Xoossaa ammanenna mala diggiya ha nagaranchcha wodiyan, issi urai tanaaninne ta qaalan yeellatikko, taanikka, Asa Na7ai, qassi ta Aawaa bonchchuwan geeshsha kiitanchchatuura yiyo wode, aani yeellatana” yaagiis.
					</seg>
				</div>
				<div id="b.MAR.9" type="chapter">
					<seg id="b.MAR.9.1" type="verse">
						Yesuusi eta, “Taani intteyyo tumaa gais; amarida asati Xoossaa kawotettai wolqqaara yiyaagaa be7ennan haiqqennaageeti hagan de7oosona” yaagiis.
					</seg>
					<seg id="b.MAR.9.2" type="verse">
						Yesuusi usuppun gallassappe guyyiyan, banaara PHeexiroosa, Yaaqoobanne Yohaannisa ekkidi, eta xalaalaa gita deriyaa bolli kessiis; kessidi eta sinttan laamettiis;
					</seg>
					<seg id="b.MAR.9.3" type="verse">
						a maayoikka phooliis; sa7an maayo meecciya ooninne geeshshanau danddayennaagaa keenaa daro booxxiis.
					</seg>
					<seg id="b.MAR.9.4" type="verse">
						He heezzu erissiyo ashkkarati, Eelaasinne Muusee Yesuusaara haasayiyaageeta be7idosona.
					</seg>
					<seg id="b.MAR.9.5" type="verse">
						PHeexiroosi Yesuusa, “Tamaarissiyaagoo, nuuni hagan de7iyoogee nuussi lo77o; nuuni heezzu zamppata issuwaa neessi, issuwaa Muusessi, qassi issuwaa Eelaasassi zamppayana” yaagiis. I woigiyaakkonne eribeenna; aissi giikko, ikko hinkkootikka daro yayyidosona.
					</seg>
					<seg id="b.MAR.9.7" type="verse">
						Hegaappe guyyiyan, shaarai yiidi eta kammin shaaraappe, “Hagee taani siiqiyo ta Na7aa; i giyoogaa siyite” giya qaalai yiis.
					</seg>
					<seg id="b.MAR.9.8" type="verse">
						Sohuwaara eti yuushshi aatti xeelliyo wode, Yesuusappe attin, haraa oonanne bantta matan be7ibookkona.
					</seg>
					<seg id="b.MAR.9.9" type="verse">
						Eti deriyaappe wodhdhishin, Yesuusi eta, “Taani, Asa Na7ai, haiquwaappe denddana gakkanaassi, intte be7idobaa ooyyoonne odoppite” yaagidi azaziis.
					</seg>
					<seg id="b.MAR.9.10" type="verse">
						I azazidoogaa eti, “Eeno” giidi, “Ha haiquwaappe denddiyoogaa giyoogee woigiyoogee” yaagidi, bantta giddon haasayettidosona.
					</seg>
					<seg id="b.MAR.9.11" type="verse">
						Eti Yesuusa, “Higgiyaa tamaarissiyaageeti aissi, 'Eelaasi kasetidi yaanau bessees' giyoonaa?” yaagidi oichchidosona.
					</seg>
					<seg id="b.MAR.9.12" type="verse">
						I zaaridi yaagiis; “Eelaasi kaseti yiidi, ubbabaa giigissees; yaatin, aissi Xoossaa maxaafai, 'Asa Na7ai daro waayettananne ixettana' yaagii?
					</seg>
					<seg id="b.MAR.9.13" type="verse">
						SHin taani intteyyo odais; Eelaasi yiis; qassi abai Xoossaa maxaafan xaafettidoogaadankka, asai a ba koyidobaa oottiis” yaagiis.
					</seg>
					<seg id="b.MAR.9.14" type="verse">
						Yesuusi, PHeexiroosi, Yaaqoobinne Yohaannisi hinkko erissiyo ashkkaratukko simmidi yiyo wode, daro asai eta yuuyi aadhdhi eqqidaagaanne higgiyaa tamaarissiya amarida asati etaara palamettiyaageeta be7idosona.
					</seg>
					<seg id="b.MAR.9.15" type="verse">
						He daro asai Yesuusa be7ido wode dagammidi, sohuwaara akko woxxi yiidi, a sarotiis.
					</seg>
					<seg id="b.MAR.9.16" type="verse">
						Yesuusi ba erissiyo ashkkarata, “Etaara ai palametteetii?” yaagidi oichchiis.
					</seg>
					<seg id="b.MAR.9.17" type="verse">
						He daro asaa giddoppe issi bitanee zaaridi, “Tamaarissiyaagoo, ta na7aa bolli haasayaa diggiya iita ayyaanai de7iyo gishshau, a neekko ekkada yaas.
					</seg>
					<seg id="b.MAR.9.18" type="verse">
						Ha iita ayyaanai a oiqqiyo wode ubban, a ooggees; a doonaarakka hoommoi goppattees; qassi achchaa garccissees; bollaakka zoxissees. Appe ha iita ayyaanaa kessana mala, ne erissiyo ashkkaratuyyo odaas, shin kessanau danddayibookkona” yaagiis.
					</seg>
					<seg id="b.MAR.9.19" type="verse">
						Yesuusi zaaridi eta, “Ammanenna ha wodiyaa asau! Taani inttenaara aude gakkanaassi de7anee? Qassi inttebaa aude gakkanaassi danddayanee? Na7aa taakko haa ekki yiite” yaagiis.
					</seg>
					<seg id="b.MAR.9.20" type="verse">
						Yaagin eti na7aa akko ehiidosona; he iita ayyaanai Yesuusa be7idosaarakka na7aa kokkorssi bayiis; na7ai sa7an kunddidi, doonaara hoommoi goppu giishin gonddorettiis.
					</seg>
					<seg id="b.MAR.9.21" type="verse">
						Yesuusi he na7aa aawaa, “Hagee ne na7aa oiqqoosappe woqqa wode gidanee?” yaagidi oichchiis. Oichchin, na7aa aawai, “I guuttan de7iyo wodeesappe doommiis.
					</seg>
					<seg id="b.MAR.9.22" type="verse">
						A woranau daro wode tamaaninne haattan oliis; shin neeni danddayikko, nuuyyo qarettada nuna maaddarkkii” yaagiis.
					</seg>
					<seg id="b.MAR.9.23" type="verse">
						Yaagin Yesuusi a, “'Neeni danddayikko' gai? Ammaniya asayyo ubbabai danddayettees” yaagiis.
					</seg>
					<seg id="b.MAR.9.24" type="verse">
						Sohuwaara na7aa aawai ba qaalaa xoqqu oottidi, “Taani ammanais; shin gujja ammananaadan, tana maaddarkkii” yaagiis.
					</seg>
					<seg id="b.MAR.9.25" type="verse">
						Yesuusi asai dari dari biyoogaa be7idi, iita ayyaanaa, “Ha tullenne duude ayyaanau, ha na7aappe kiya gaada nena ta azazais; qassi naa77anttuwaa aani geloppa” yaagiis.
					</seg>
					<seg id="b.MAR.9.26" type="verse">
						He iita ayyaanai waassidi, na7aa keehi kokkorssidi, appe kiyiis. Na7ai haiqqidabaa milatin, daro asai, “Na7ai haiqqiis” yaagiis.
					</seg>
					<seg id="b.MAR.9.27" type="verse">
						SHin Yesuusi na7aa kushiyaa oiqqidi denttin, na7ai denddi eqqiis.
					</seg>
					<seg id="b.MAR.9.28" type="verse">
						Yesuusi soo gelidoogaappe guyyiyan, erissiyo ashkkarati Yesuusa dumma, “Nuuni he iita ayyaanaa kessanau aissi danddayibookkonii?” yaagidi oichchidosona.
					</seg>
					<seg id="b.MAR.9.29" type="verse">
						Yesuusi zaaridi, “Hegaa malai woosappenne xoomappe attin, haraban kiyanau danddayenna” yaagiis.
					</seg>
					<seg id="b.MAR.9.30" type="verse">
						Eti hegaappe denddidi, Galiilaara aadhdhidi biidosona; Yesuusi ba de7iyoosaa ooninne erana mala koyibeenna.
					</seg>
					<seg id="b.MAR.9.31" type="verse">
						Aissi giikko, i ba erissiyo ashkkarata, “Tana, Asa Na7aa, asi asau aattidi immananne worana; taani qassi heezzu gallassappe guyyiyan, naa77anttuwaa haiquwaappe denddana” yaagidi tamaarissees.
					</seg>
					<seg id="b.MAR.9.32" type="verse">
						SHin etau i giyoogee gelibeenna; qassi a oichchanaukka yayyidosona.
					</seg>
					<seg id="b.MAR.9.33" type="verse">
						Eti Qifirinaahooma giyo katamaa biidosona; biidi soo gelidoogaappe guyyiyan, Yesuusi eta, “Ogiyan ai haasayeetii?” yaagidi oichchiis.
					</seg>
					<seg id="b.MAR.9.34" type="verse">
						SHin eti biidi ogiyan, “Nu giddon nu ubbaappe aadhdhiyaagee oonee?” yaagidi palamettido gishshau, co77u giidosona.
					</seg>
					<seg id="b.MAR.9.35" type="verse">
						Yesuusi uttidi, tammanne naa77u erissiyo ashkkarata xeesidi eta, “Ooninne sinttau aadhdhana koyikko, ubbaappe guyye aadhdhidi, he ubbau ashkkara gidanau bessees” yaagiis.
					</seg>
					<seg id="b.MAR.9.36" type="verse">
						Issi guutta na7aa oiqqidi, eta giddon essiis; he guutta na7aa qoommidi eta,
					</seg>
					<seg id="b.MAR.9.37" type="verse">
						“Hageetu mala guutta naatuppe issuwaa ta sunttan mokkiya ooninne tana mokkees; qassi tana mokkiya ooninne tana kiittidaagaa mokkiyoogaappe attin, ta xalaalaa mokkenna” yaagiis.
					</seg>
					<seg id="b.MAR.9.38" type="verse">
						Yohaannisi a, “Tamaarissiyaagoo, issi asi ne sunttan xalaheta kessiyaagaa nuuni be7idi, nu bagga gidenna gishshau, a diggida” yaagiis.
					</seg>
					<seg id="b.MAR.9.39" type="verse">
						SHin Yesuusi yaagiis; “Ooninne ta sunttan Xoossai oottiyo malaataa oottidi, sohuwaara ta bolli iitabaa haasayanau danddayiyaabi bainna gishshau diggoppite;
					</seg>
					<seg id="b.MAR.9.40" type="verse">
						aissi giikko, nubaa ixxenna urai nu bagga.
					</seg>
					<seg id="b.MAR.9.41" type="verse">
						Taani intteyyo tumaa odais; intte taageeta Kiristtoosaageeta gidiyo gishshau, ooninne intteyyo ta sunttan bule haatta uyanau immikkokka, ba woituwaa ekkana.
					</seg>
					<seg id="b.MAR.9.42" type="verse">
						“Tana ammaniya ha guuttatuppe issuwaa balettiya oonanne, gaacciyo wogga woxaa a qooriyan qachchidi, abban a oliyoogee au keha.
					</seg>
					<seg id="b.MAR.9.43" type="verse">
						Ne kushee nena balettikko, qanxxa ola; neeni naa77u kushiyaara guxunee mule haiqqennasaanne qassi mulekka to77enna Gaannabiyaa taman geliyoogaappe, duuxa kushiyaara de7uwaa geliyoogee neeyyo keha.
					</seg>
					<seg id="b.MAR.9.45" type="verse">
						Ne tohoi nena balettikko, qanxxa ola; neeni naa77u tohuwaara guxunee mule haiqqennasan, qassi mulekka to77enna Gaannabiyaa taman yegettiyoogaappe, wobbe gidada de7uwaa geliyoogee neeyyo keha.
					</seg>
					<seg id="b.MAR.9.47" type="verse">
						Ne aifee nena balettikko, wooca ola; neeni naa77u aifiyaara guxunee mule haiqqennasan qassi mulekka to77enna Gaannabiyaa taman yegettiyoogaappe, issi aifiyaara Xoossaa kawotettaa geliyoogee neeyyo keha.
					</seg>
					<seg id="b.MAR.9.49" type="verse">
						“Aissi giikko, quman maxiniyaa yeggiyoogaadan, tamai asa ubbaa bolli yegettana.
					</seg>
					<seg id="b.MAR.9.50" type="verse">
						Maxinee lo77o; shin i mal77ana xayikko, zaaridi a waati mal77ettuuteetii? Inttenan maxinee de7o; yaatidi issoi issuwaara sarotettan de7ite” yaagiis.
					</seg>
				</div>
				<div id="b.MAR.10" type="chapter">
					<seg id="b.MAR.10.1" type="verse">
						Yesuusi hegaappe denddidi, Yihudaa biitti biis; biidi Yorddaanoosa SHaafaa pinniis. Daro asai naa77anttuwaa akko shiiqin, kaseegaadankka he asaa tamaarissuwaa doommiis.
					</seg>
					<seg id="b.MAR.10.2" type="verse">
						Issi issi Parisaaweti paaccanau Yesuusakko yiidi, “Issi asi ba machchiyo yeddanau nu higgee azazii?” yaagidi a oichchidosona.
					</seg>
					<seg id="b.MAR.10.3" type="verse">
						Oichchin i zaaridi, “Muusee inttena woigi azazidee?” yaagiis.
					</seg>
					<seg id="b.MAR.10.4" type="verse">
						Eti, “Muusee, 'Issi asi ba machcheeyyo paramaa immidi yeddo' giis” yaagidosona.
					</seg>
					<seg id="b.MAR.10.5" type="verse">
						Yesuusi zaaridi, eta hagaadan yaagiis; “Intte yootin siyennaageeta gidiyo gishshau, Muusee ha azazuwaa intteyyo xaafiis.
					</seg>
					<seg id="b.MAR.10.6" type="verse">
						SHin Xoossai koiro medhdhiyo wode, attumaasanne maccaasa oottidi, eta medhdhiis.
					</seg>
					<seg id="b.MAR.10.7" type="verse">
						Hegaa gishshau, issi asi ba aawaanne ba aayyiyo aggi bayidi, ba machcheera issippe de7ees;
					</seg>
					<seg id="b.MAR.10.8" type="verse">
						eti naa77ai issi asa gidoosona; hegaa gishshau, eti issi asa gidiyoogaappe attin, naa77u asa gidokkona.
					</seg>
					<seg id="b.MAR.10.9" type="verse">
						Hegaa gishshau, Xoossai issippe gattidoogaa asi shaakkoppo” yaagiis.
					</seg>
					<seg id="b.MAR.10.10" type="verse">
						Eti soo simmido wode, erissiyo ashkkarati ha yohuwaabaa Yesuusa naa77anttuwaa oichchidosona.
					</seg>
					<seg id="b.MAR.10.11" type="verse">
						Yesuusi eta yaagiis; “Ba machchiyo yeddidi, haranniyo ekkiya urai ooninne ba machchen shaaramuxees.
					</seg>
					<seg id="b.MAR.10.12" type="verse">
						Qassi maccaarakka ba azinaappe kiyada hara azinaa gelikko shaaramuxausu” yaagiis.
					</seg>
					<seg id="b.MAR.10.13" type="verse">
						Yesuusi guutta naata bochchana mala, issi issi asai naata akko ehees; shin erissiyo ashkkarati he asaa hanqqettidosona.
					</seg>
					<seg id="b.MAR.10.14" type="verse">
						Yesuusi hegaa be7idi, ba erissiyo ashkkarata hanqqettiis; eta, “Guutta naati taakko yiyoogaa diggoppite; aissi giikko, Xoossaa kawotettai hageetu malaassa.
					</seg>
					<seg id="b.MAR.10.15" type="verse">
						Taani intteyyo tumaa gais; Xoossaa kawotettaa guutta na7adan ekkenna urai ooninne he kawotettaa mulekka gelenna” yaagiis.
					</seg>
					<seg id="b.MAR.10.16" type="verse">
						Yaagidi guutta naata qoommidi, ba kushiyaa eta bolli huuphiyan huuphiyan wottidi, eta anjjiis.
					</seg>
					<seg id="b.MAR.10.17" type="verse">
						Yesuusi baanau kiyido wode, issi bitanee woxxiiddi yiidi, a sinttan gulbbatidi, “Lo77o tamaarissiyaagoo, merinaa de7uwaa laattanau taani ai oottoo?” yaagidi a oichchiis.
					</seg>
					<seg id="b.MAR.10.18" type="verse">
						Oichchin Yesuusi, “Aissi tana lo77uwau gai? Xoossaa xalaalaappe attin, hara lo77oi ooninne baawa.
					</seg>
					<seg id="b.MAR.10.19" type="verse">
						Xoossaa azazuwaa, 'Woroppa; shaaramuxoppa; wuuqqoppa; wordduwaa markkattoppa; cimmoppa; ne aawaanne ne aayyiyo bonchcha' yaagiyaagaa eraasa” yaagiis.
					</seg>
					<seg id="b.MAR.10.20" type="verse">
						Bitanee Yesuusa, “Tamaarissiyaagoo, taani hegaa ubbaa naatettaasappe doommada ha77i gakkanaassikka naagais” yaagiis.
					</seg>
					<seg id="b.MAR.10.21" type="verse">
						Yesuusi bitaniyaa dosiis; tishshi ootti xeellidi, “Neeyyo issibai paccees; baada neeyyo de7iyaabaa ubbaa baizzada, he miishshaa hiyyeesau imma; neeni saluwan duretana. Yaatada yaada tana kaalla” yaagiis.
					</seg>
					<seg id="b.MAR.10.22" type="verse">
						SHin bitanee hegaa siyidi, i daro dure gidiyo gishshau, ba som77uwaa xumissidi, ufaittennan aggi bayidi biis.
					</seg>
					<seg id="b.MAR.10.23" type="verse">
						Yesuusi ba erissiyo ashkkarata yuushshi aatti xeellidi, “Daro dure asi Xoossaa kawotettaa gelanaagee waani metanddeeshsha!” yaagiis.
					</seg>
					<seg id="b.MAR.10.24" type="verse">
						Erissiyo ashkkarati a haasayaa siyidi garamettidosona; shin Yesuusi qassikka eta, “Naatoo, miishshan ammanettiya asatuyyo Xoossaa kawotettaa gelanaagee woqqaa metanddeeshsha!
					</seg>
					<seg id="b.MAR.10.25" type="verse">
						Dure asi Xoossaa kawotettaa gelanaagaappe, gaameelai marppiyaa xoo7iyaara aadhdhanaagee matattees” yaagiis.
					</seg>
					<seg id="b.MAR.10.26" type="verse">
						Yaagin erissiyo ashkkarati garamettidi, “Yaatin, ooni attanau danddayii?” yaagidi issoi issuwaa oichchidosona.
					</seg>
					<seg id="b.MAR.10.27" type="verse">
						Yesuusi eta tishshi ootti xeellidi, “Hagee Xoossau danddayettiyoogaappe attin, asau danddayettenna; aissi giikko, Xoossau ubbabaikka danddayettees” yaagiis.
					</seg>
					<seg id="b.MAR.10.28" type="verse">
						PHeexiroosi Yesuusa, “Be7a; nuuni nubaa ubbaa aggi bayidi, nena kaallida” yaagiis.
					</seg>
					<seg id="b.MAR.10.29" type="verse">
						Yesuusi yaagiis; “Taani intteyyo tumaa gais; ta gishshaunne wonggeliyaa mishiraachchuwaa gishshau, keettaa woi ishantta woi michchentta, woi aawaa woi aayyiyo woi machchiyo, woi naata woi gadiyaa aggida asi ooninne,
					</seg>
					<seg id="b.MAR.10.30" type="verse">
						ha77i ha wodiyan xeetutooppe dariya keettata, ishantta, michchentta, aayeta, naata, gadiyaa, qassi waayiyaakka ekkana. Sinttappe yaana wodiyankka merinaa de7uwaa ekkana.
					</seg>
					<seg id="b.MAR.10.31" type="verse">
						SHin daroti ha77i sinttan de7iyaageeti guyye aadhdhana; qassi daroti ha77i guyyen de7iyaageeti sinttau aadhdhana” yaagiis.
					</seg>
					<seg id="b.MAR.10.32" type="verse">
						Eti Yerusalaame biiddi, ogiyan de7oosona; Yesuusi ba erissiyo ashkkaratuppe sinttan hemettees. Eti garamettidosona; a kaallidaageetikka yayyidosona. Naa77anttuwaa tammanne naa77u erissiyo ashkkarata gaxaa kessidi, bana gakkanabaa dumma etassi hagaadan yaagidi odiis;
					</seg>
					<seg id="b.MAR.10.33" type="verse">
						“Be7ite; nuuni Yerusalaame ha77i kiyeettees; yaani tana, Asa Na7aa, qeese halaqatussinne higgiyaa tamaarissiyaageetussi aattidi immana. Eti ta bolli haiqo pirddaa pirddana; qassi Aihuda gidenna asaassikka tana aattidi immana.
					</seg>
					<seg id="b.MAR.10.34" type="verse">
						He Aihuda gidenna asai ta bolli qilliiccananne cuchchana; tana lissuwan garafananne worana; taani qassi heezzu gallassappe guyyiyan, haiquwaappe denddana” yaagiis.
					</seg>
					<seg id="b.MAR.10.35" type="verse">
						Zabddiyoosa naati Yaaqoobinne Yohaannisi Yesuusakko yiidi, “Tamaarissiyaagoo, nuuni nena woossiyo ubbabaa nuuyyo oottarkkii” yaagidosona.
					</seg>
					<seg id="b.MAR.10.36" type="verse">
						Yesuusi eta, “Taani intteyyo ai oottoo?” yaagiis.
					</seg>
					<seg id="b.MAR.10.37" type="verse">
						Yaagin eti a, “Ne bonchcho kawotettan neeni uttiyo wode, nuuppe issuwaa neeppe ushachcha baggaara qassi issuwaa haddirssa baggaara utissarkkii” yaagidosona.
					</seg>
					<seg id="b.MAR.10.38" type="verse">
						SHin Yesuusi eta, “Intte ai woossiyaakkonne erekketa; taani uyanau bessiyo burccukkuwan uyanau danddayeetii? Qassi taani xammaqettanau bessiyo xinqqatiyaa xammaqettanau danddayeetii?” yaagiis.
					</seg>
					<seg id="b.MAR.10.39" type="verse">
						Yaagin eti zaaridi, “Ee danddayoos” yaagidosona. Yesuusi qassi, “Taani uyanau bessiyo burccukkuwan intte uyana; taani xammaqettanau bessiyo xinqqatiyaakka intte xammaqettana.
					</seg>
					<seg id="b.MAR.10.40" type="verse">
						SHin taappe ushachcha baggaaranne haddirssa baggaara uttanaageeta dooranau taayyo maati baawa; shin he sohoi Xoossai immanau giigissi wottidoogeetussa” yaagiis.
					</seg>
					<seg id="b.MAR.10.41" type="verse">
						Hankko tammu erissiyo ashkkarati hegaa siyido wode, Yaaqoobanne Yohaannisa hanqqettidosona.
					</seg>
					<seg id="b.MAR.10.42" type="verse">
						Yesuusi eta ubbaa baakko xeesidi, hagaadan yaagiis; “'Aihuda gidennaageeta haariyaageeta' giidi qoppiyoogeetinne hegeeta kaalettiya asati bantta asaa haariyoogaa ereeta.
					</seg>
					<seg id="b.MAR.10.43" type="verse">
						SHin intte giddon hegaa mala gidenna; intte giddon gitatana koyiyai ooninne intteyyo ashkkara gidanau bessees.
					</seg>
					<seg id="b.MAR.10.44" type="verse">
						Qassi intte giddon ubbaappe bolla gidana koyiyai ooninne intte ubbaayyo aille gidanau bessees.
					</seg>
					<seg id="b.MAR.10.45" type="verse">
						Aissi giikko, harai atto taani, Asa Na7aikka, asau oottanaunne darota wozanau ta shemppuwaa immanaunne yiidoogaappe attin, asi tau oottanau yabeikke” yaagiis.
					</seg>
					<seg id="b.MAR.10.46" type="verse">
						Eti Yarkko giyo katamaa biidosona; Yesuusi ba erissiyo ashkkaratuuranne keehi daro asaara Yarkkoppe kiyishin, Ximoosa na7ai qooqee, Barxximoosa giyoogee, ogiyaa doonan woossiiddi uttiis.
					</seg>
					<seg id="b.MAR.10.47" type="verse">
						Barxximoosi Naazireeta Yesuusa gididoogaa siyidi, ba qaalaa xoqqu oottidi, “Daawita na7aa Yesuusaa, tana maararkkii!” yaagettaa doommiis.
					</seg>
					<seg id="b.MAR.10.48" type="verse">
						Daro asai a, “Haizza!” giidi hanqqettiis. SHin, i ba qaalaa kaseegaappekka keehi xoqqu oottidi, “Daawita na7au, tana maararkkii!” yaagiis.
					</seg>
					<seg id="b.MAR.10.49" type="verse">
						Yesuusi ogiyan eqqidi, “A haa xeesite” yaagiis. Yaagin eti qooqiyaa, “Aikko baawa; dendda eqqa; nena xeesees” yaagidi xeesidosona.
					</seg>
					<seg id="b.MAR.10.50" type="verse">
						Qooqee ba maayuwaa oli bayidi, guppi denddi eqqidi, Yesuusakko biis.
					</seg>
					<seg id="b.MAR.10.51" type="verse">
						Yesuusi a, “Taani neeyyo ai oottanau koyai?” yaagiis. Yaagin qooqee, “Tamaarissiyaagoo, taani xeellanaagaa koyais” yaagiis.
					</seg>
					<seg id="b.MAR.10.52" type="verse">
						Yaagin Yesuusi a, “Ba; ne ammanoi nena pattiis” yaagiis. Sohuwaarakka a aifee xeelli aggin, ogiyan Yesuusa kaalli bayiis.
					</seg>
				</div>
				<div id="b.MAR.11" type="chapter">
					<seg id="b.MAR.11.1" type="verse">
						Eti Yerusalaame matiiddi, Dabira Zaite Deriyaa lanqqiyan de7iya Beetafaaganne Biitaaniyaa giyo katamata gakkidosona; Yesuusi ba erissiyo ashkkaratuppe naa77aa sinttau kiittidi,
					</seg>
					<seg id="b.MAR.11.2" type="verse">
						“Intteppe sinttan de7iya qeeri katamaa biite; biidi yaa gelosaara ooninne mulekka toggibeenna qashuwan de7iya hare maraa intte demmana; a birshshidi, haa ekkidi yiite.
					</seg>
					<seg id="b.MAR.11.3" type="verse">
						Ooninne inttena, 'Hegaa aissi ootteetii?' yaagidi oichchikko, 'Godai hagaa koyees; sohuwaara zaaridi, haa yeddi bayana' yaagite” yaagiis.
					</seg>
					<seg id="b.MAR.11.4" type="verse">
						Eti biidi, hare maraa penggiyaa matan ogiyan qachchi wottidoogaa demmidi birshshidosona.
					</seg>
					<seg id="b.MAR.11.5" type="verse">
						Hegan eqqida issi issi asati eta, “Hare maraa waatanau birshsheetii?” yaagidosona.
					</seg>
					<seg id="b.MAR.11.6" type="verse">
						Erissiyo ashkkarati Yesuusi banttana azazidoogaa yootin, asati yeddi bayidosona.
					</seg>
					<seg id="b.MAR.11.7" type="verse">
						Eti hare maraa Yesuusakko ehiidi, bantta maayuwaa a zokkuwan hiixxidosona; hiixxin Yesuusi he hare maraa toggiis.
					</seg>
					<seg id="b.MAR.11.8" type="verse">
						Daro asai ba maayuwaa ogiyan hiixxiis; qassi harati mittaa tashiyaa kari karidi, ogiyan hiixxidosona.
					</seg>
					<seg id="b.MAR.11.9" type="verse">
						Yesuusappe sinttaara hemettiya asainne a geeduwaa kaalliya asai ba qaalaa xoqqu oottidi, “Xoossai galatetto! Godaa sunttan yiyaagee anjjettidaagaa.
					</seg>
					<seg id="b.MAR.11.10" type="verse">
						Godaa sunttan yiya nu aawaa Daawita kawotettai anjjettidaagaa. Salo ubbaappe bolla saluwan de7iya Xoossai galatetto” yaagidosona.
					</seg>
					<seg id="b.MAR.11.11" type="verse">
						Yesuusi Yerusalaame biidi, Beeta Maqidasiyaa geliis; qassi ubbabaa yuuyi yuuyi xeellidoogaappe guyyiyan, sa7ai qammiyo gishshau, tammanne naa77u erissiyo ashkkaratuura Biitaaniyaa giyo katamaa biis.
					</seg>
					<seg id="b.MAR.11.12" type="verse">
						Wonttetta gallassi eti Biitaaniyaappe kiyidi biishin, Yesuusi namisettiis.
					</seg>
					<seg id="b.MAR.11.13" type="verse">
						Haahuwan issi balase giyo mittiyo tashiyaa maaya uttidaaro be7idi, geelladan i bolli aifee beettikkonne giidi, be7anau ikko biis; shin ikko i biyo wode, tashe xalaalaappe attin, ainne aife demmibeenna; aissi giikko, balasee aifiyo wodee gakkibeenna.
					</seg>
					<seg id="b.MAR.11.14" type="verse">
						Yesuusi he balasiyo, “Neeppe naa77antto merinau asi aife mooppo” yaagiis. Erissiyo ashkkarati i giyoogaa siyidosona.
					</seg>
					<seg id="b.MAR.11.15" type="verse">
						Eti Yerusalaame biidosona; Yesuusi Beeta Maqidasiyaa gelidi, hegan baizziyaageetanne shammiyaageeta kare yedetaa doommiis; qassi miishshaa laammiyaageetu xaraphpheezaanne haraphphiyaa baizziyaageetu oidiyaa aatti yeggidi,
					</seg>
					<seg id="b.MAR.11.16" type="verse">
						ooninne aibakko tookkidi, Beeta Maqidasiyaa giddoora aadhdhanaagaa diggiis.
					</seg>
					<seg id="b.MAR.11.17" type="verse">
						Yesuusi asaa hagaadan yaagidi tamaarissiis; “Xoossaa maxaafan, 'Ta keettai Aihuda gidenna asai ubbai Xoossaa woossiyo keetta geetettana' yaagettidi xaafetti uttiis; shin intte a panggati qosettiyo gonggolo kessideta” yaagiis.
					</seg>
					<seg id="b.MAR.11.18" type="verse">
						Qeese halaqatinne higgiyaa tamaarissiyaageeti hegaa siyidi, a xaissana ogiyaa koshshaa doommidosona; shin keehi daro asai i tamaarissiyoogan garamettiyo gishshau, ayyo yayyidosona.
					</seg>
					<seg id="b.MAR.11.19" type="verse">
						Sa7ai omarido wode, Yesuusinne erissiyo ashkkarati katamaappe gaxaa kiyidosona.
					</seg>
					<seg id="b.MAR.11.20" type="verse">
						Eti wonttetta gallassi maallado ogiyaara aadhdhiiddi, he balasiyaa xaphuwaara melaichchidaaro be7idosona.
					</seg>
					<seg id="b.MAR.11.21" type="verse">
						PHeexiroosi hassayidi, “Tamaarissiyaagoo, be7a; neeni qanggido balasiyaa melaichchaasu” yaagiis.
					</seg>
					<seg id="b.MAR.11.22" type="verse">
						Yesuusi zaaridi, eta hagaadan yaagiis; “Xoossaa ammanite.
					</seg>
					<seg id="b.MAR.11.23" type="verse">
						Taani intteyyo tumaa gais; ooninne ba wozanan sirennan ba giidobai hananaagaa ammanidi, ha deriyaa, 'Denddada abban kundda' giikko hanana.
					</seg>
					<seg id="b.MAR.11.24" type="verse">
						Hegaa gishshau, taani intteyyo odais; Xoossaa intte woossiyoobaanne oichchiyoobaa ubbaanne ekkirggidobaadan ammanite; intte ekkana.
					</seg>
					<seg id="b.MAR.11.25" type="verse">
						Xoossaa woossanau intte eqqiyo wode, saluwan de7iya intte Aawai intte nagaraa atto gaana mala, ooninne inttena naaqqidobai de7ikko, au atto giite.
					</seg>
					<seg id="b.MAR.11.26" type="verse">
						SHin asa nagara intte atto gaana xayikko, saluwan de7iya intte Aawaikka intte nagaraa intteyyo atto geenna” yaagiis.
					</seg>
					<seg id="b.MAR.11.27" type="verse">
						Eti qassikka Yerusalaame biidosona; Yesuusi Beeta Maqidasiyan hemetettishin, qeese halaqati, higgiyaa tamaarissiyaageetinne cimati akko yiidosona.
					</seg>
					<seg id="b.MAR.11.28" type="verse">
						Yiidi a, “Neeni hagaa oottanau neeyyo ai alaafetetti de7ii? Woi neeyyo ha alaafetettaa immidai oonee?” yaagidosona.
					</seg>
					<seg id="b.MAR.11.29" type="verse">
						Yesuusi zaaridi eta, “Taanikka inttena issibaa oichchana; tau odite; taani qassi hagaa ai alaafetettan oottiyaakko, intteyyo odana.
					</seg>
					<seg id="b.MAR.11.30" type="verse">
						Yohaannisi xammaqiyo alaafetettaa ekkidoi Xoossaappeeyye woi asappee? Tau odite” yaagiis.
					</seg>
					<seg id="b.MAR.11.31" type="verse">
						Eti bantta giddon palamaa doommidi, “Nuuni, 'Xoossaappe yiis' yaagikko, i nuna, 'Yaatin, Yohaannisi yootidoogaa aissi ammanibeekketii?' yaagana.
					</seg>
					<seg id="b.MAR.11.32" type="verse">
						SHin, 'Asappe yiis gaanee?' yaagidosona; qassi asai ubbai Yohaannisi hananabaa yootiyaagaa gididoogaa eriyo gishshau, asau yayyidosona.
					</seg>
					<seg id="b.MAR.11.33" type="verse">
						Hegaa gishshau, eti Yesuusayyo, “Nuuni erokko” yaagidi zaaridosona; Yesuusi, “Taanikka hagaa ai alaafetettan oottiyaakko, intteyyo odikke” yaagiis.
					</seg>
				</div>
				<div id="b.MAR.12" type="chapter">
					<seg id="b.MAR.12.1" type="verse">
						Yesuusi etayyo oduwaa leemisuwan yaagidi doommiis; “Issi bitanee woiniyaa giyo turaa tokkidi, dirssaa yuushshi aattidi diriis; qassi he woiniyaa gum77iyo ollaakka bookkiis; hegaa naagiya asaayyo adussa shuchchaa gimbbiis; hegaappe guyyiyan, kottaa oottiya asau immidi, hara dere biis.
					</seg>
					<seg id="b.MAR.12.2" type="verse">
						Woiniyaa aifiyaa maxiyo wodee gakkin, bana gakkiyaagaa ekkidi yaana mala, issi ashkkaraa ba kottaawatukko kiittiis.
					</seg>
					<seg id="b.MAR.12.3" type="verse">
						Kottaa oottiyaageeti a ashkkaraa oiqqidi wadhdhidi, kushe mela yedettidosona.
					</seg>
					<seg id="b.MAR.12.4" type="verse">
						Naa77anttuwaa hara ashkkaraa etakko kiittiis; kiittin eti he ashkkaraassi huuphiyaa qoo7idinne kaushshidi yeddidosona.
					</seg>
					<seg id="b.MAR.12.5" type="verse">
						Woiniyaa turaa godai qassikka hara ashkkaraa kiittiis; he ashkkaraa woridosona; qassi hara darotakka hegaadan oottidosona; issuwaa issuwaa wadhdhidi, harata woridosona.
					</seg>
					<seg id="b.MAR.12.6" type="verse">
						“Woiniyaa turaa godaayyo kiittanau ubbaappe wurssettan i daro siiqiyo a na7aa xalaalai attiis; i, 'Eti ta na7aa bonchchennan aggokkona' giidi, ba na7aa etakko kiittiis.
					</seg>
					<seg id="b.MAR.12.7" type="verse">
						“SHin kottaa oottiyaageeti bantta giddon, 'Laattanaagee hagaa; hinddite a woroos; a aqoi nubaa gidana!' yaagidosona.
					</seg>
					<seg id="b.MAR.12.8" type="verse">
						Na7aa oiqqidi woridi, a ahaa woiniyaa turaa giddoppe gaxaa kessi olidosona.
					</seg>
					<seg id="b.MAR.12.9" type="verse">
						“Simmi woiniyaa turaa godai waatanee? Yiidi he kottaawata wori wurssidi, woiniyaa turaa kottaa oottiya hara asau immana.
					</seg>
					<seg id="b.MAR.12.10" type="verse">
						“'Gimbbiyaageeti karidi ixxido shuchchai godaa xaphuwaa minttiya, ubbaappe aadhdhiya shuchcha gidiis. Hagee Godai oottidobaa; qassi nu aifiyaukka garamissiyaabaa' yaagiyaagaa Xoossaa maxaafaappe nabbabibeekketii?” yaagiis.
					</seg>
					<seg id="b.MAR.12.12" type="verse">
						Qeese halaqati, higgiyaa tamaarissiyaageetinne cimati Yesuusi he leemisuwaa banttanan leemisidoogaa erido gishshau, a oiqqanau koyidosona; shin asau yayyidi, aggi bayidi biidosona.
					</seg>
					<seg id="b.MAR.12.13" type="verse">
						Qassi a haasayaappe bala demmidi, a oiqqana mala, Parisaawetuppenne Heeroodisa baggatuppe amaridaageeta akko kiittidosona.
					</seg>
					<seg id="b.MAR.12.14" type="verse">
						Kiittin yiidi, “Tamaarissiyaagoo, neeni tumaa haasayiyoogaanne asappe asa shaakkennaagaa nuuni eroos; aissi giikko, neeni asa dummayakka; qassi Xoossaa ogiyaa tumatettan tamaarissaasa. Nuuni Roome biittaa Kawuwaa Qeesaarayyo giiraa giiriyoogee wogeeyye woga gidennee? Giiraa giiraneeyye digganee?” yaagidosona.
					</seg>
					<seg id="b.MAR.12.15" type="verse">
						SHin eti lo77o milatiya iita asa gididoogaa Yesuusi eridi, “Tana aissi paacceetii? Issi santtimiyaa haa ehiite; taani be7ais” yaagiis.
					</seg>
					<seg id="b.MAR.12.16" type="verse">
						Eti au ehiidosona; “Ha merainne sunttai oogee?” yaagidi eta oichchidosona. Oichchin eti, “Roome biittaa Kawuwaa Qeesaaraagaa” yaagidosona.
					</seg>
					<seg id="b.MAR.12.17" type="verse">
						Yesuusi zaaridi eta, “Yaatikko, Qeesaaraagaa Qeesaarassi, Xoossaagaa Xoossaassi immite” yaagin eti abaa garamettidosona.
					</seg>
					<seg id="b.MAR.12.18" type="verse">
						Haiqqida asi denddenna giya Saaduqaawetuppe issi issi asati Yesuusakko yiidi, hagaadan yaagidi, a oichchidosona;
					</seg>
					<seg id="b.MAR.12.19" type="verse">
						“Tamaarissiyaagoo, Muusee nuuyyo higgiyaa xaafiiddi, 'Machcho ekkida asi na7a yelennan haiqqikko, he haiqqidaagaa ishai a machchiyo aissidi, ba ishaayyo na7a yelanau bessees' yaagiyaagaa xaafiis.
					</seg>
					<seg id="b.MAR.12.20" type="verse">
						Issi wode laappun ishantti de7iyaageetuppe bairai machchiyo ekkidi, na7a yelennan haiqqiis.
					</seg>
					<seg id="b.MAR.12.21" type="verse">
						Haiqqin naa77anttoi o aissiis; ikka na7a yelennan haiqqiis; heezzanttoikka hegaadan haniis.
					</seg>
					<seg id="b.MAR.12.22" type="verse">
						Laappunatikka o ekkidi, na7a yelennan haiqqidosona; ubbaappe guyyiyan, qassi he maccaasiyaa haiqqaasu.
					</seg>
					<seg id="b.MAR.12.23" type="verse">
						Yaatin, haiqqida asai haiquwaappe denddiyo gallassi, a etappe augaayyo machcho gidanee? Aissi giikko, laappunatikka o ekkidosona” yaagidosona.
					</seg>
					<seg id="b.MAR.12.24" type="verse">
						Yesuusi zaaridi, eta hagaadan yaagiis; “Intte baliyoogee, Xoossaa maxaafatanne Xoossaa wolqqaa intte erenna gishshaassa!
					</seg>
					<seg id="b.MAR.12.25" type="verse">
						Aissi giikko, haiqqida asai haiquwaappe denddiyo gallassi, saluwan de7iya kiitanchchatu mala gidanaagaappe attin, attuma asinne ekkenna; macca asinne gelenna.
					</seg>
					<seg id="b.MAR.12.26" type="verse">
						SHin haiqqidaageetu dendduwaabaa gidikko, Muuse maxaafan xaafettida xaragettiya buuraabaa odiya sohuwan, Xoossai Muusa, 'Taani Abrahaama Xoossaa, Yisaaqa Xoossaa, Yaaqooba Xoossaa' giidoogaa mulekka nabbabibeekketii?
					</seg>
					<seg id="b.MAR.12.27" type="verse">
						I paxa de7iyaageetu Xoossaa gidiyoogaappe attin, haiqqidaageetu Xoossaa gidenna; intte keehi balideta” yaagiis.
					</seg>
					<seg id="b.MAR.12.28" type="verse">
						Higgiyaa tamaarissiyaageetuppe issoi eti palamettiyoogaa shiiqidi siyiis; qassi Yesuusi etayyo loitti zaaridoogaa siyidi, “Azazo ubbaappe aadhdhiya azazoi augee?” yaagidi Yesuusa oichchiis.
					</seg>
					<seg id="b.MAR.12.29" type="verse">
						Yesuusi zaaridi, a hagaadan yaagiis; “Azazo ubbaappe aadhdhiya azazuwaa siyite; 'Israa7eela asau, Godai nu Xoossai issi Godaa.
					</seg>
					<seg id="b.MAR.12.30" type="verse">
						Intte Godaa intte Xoossaa intte kumetta wozanaappe, intte kumetta shemppuwaappe, intte kumetta qofaappe, intte kumetta wolqqaappe siiqite' yaagees.
					</seg>
					<seg id="b.MAR.12.31" type="verse">
						Qassi azazo ubbaappe aadhdhiya naa77antto azazoi hagaa; 'Neeni ne shooruwaa ne huuphedan siiqa' giyaagaa; hageetuppe aadhdhiya hara azazoi baawa” yaagiis.
					</seg>
					<seg id="b.MAR.12.32" type="verse">
						Higgiyaa tamaarissiyaagee Yesuusa yaagiis; “Tamaarissiyaagoo, tumaa gaadasa; neeni 'Xoossai issi Xoossaa xalaala. Appe attin, hari baawa' giidoogee tuma.
					</seg>
					<seg id="b.MAR.12.33" type="verse">
						Xoossaa kumetta wozanaappe, kumetta qofaappenne kumetta wolqqaappe siiqiyoogeenne qassi ba shooruwaakka ba huuphedan siiqiyoogee, xuuggiyo yarshshuwaappenne hara yarshsho ubbaappe aadhdhees” yaagiis.
					</seg>
					<seg id="b.MAR.12.34" type="verse">
						Yesuusi higgiyaa tamaarissiyaagaa zaaroi aadhdhida eranchcha asa zaaro gididoogaa be7idi, “Neeni Xoossaa kawotettaappe haakkabaakka” yaagiis; hegaappe guyyiyan, Yesuusa harabaa oichchanau ooninne xalibeenna.
					</seg>
					<seg id="b.MAR.12.35" type="verse">
						Yesuusi Beeta Maqidasiyan tamaarissiiddi, hagaadan yaagiis; “Higgiyaa tamaarissiyaageeti Kiristtoosa woigidi Daawita na7a giyoonaa?
					</seg>
					<seg id="b.MAR.12.36" type="verse">
						Daawiti bana Geeshsha Ayyaanai haasayissin, 'Godai ta Godaa, “Taani ne morkketa neeni yedhdha eqqiyoobaa oottana gakkanaassi, hagan taappe ushachcha baggaara utta” giis' yaagiis.
					</seg>
					<seg id="b.MAR.12.37" type="verse">
						Daawiti ba huuphen Kiristtoosa, 'Godaa' giidi xeesikko, yaatin, Kiristtoosi waanidi, Daawita na7a gidii?” yaagiis. Daro asai Yesuusi giyoogaa ufaissan siyiis.
					</seg>
					<seg id="b.MAR.12.38" type="verse">
						Yesuusi tamaarissiiddi, hagaadan yaagiis; “Higgiyaa tamaarissiyaageetuppe naagettite; eti adussa maayuwaa maayidi yuuyiyoogaanne giyaa sohuwankka asai eta bonchchidi sarotiyoogaa dosoosona.
					</seg>
					<seg id="b.MAR.12.39" type="verse">
						Eti Aihuda woosa keettatun daro lo77iya oidiyaa dosoosona; qassi asi banttana imattiyoosankka bonchcho sohuwaa dosoosona.
					</seg>
					<seg id="b.MAR.12.40" type="verse">
						Eti am77etu keettaa bonqqidi, banttau lo77o milatanau Xoossaa woosaa adussoosona; eti ubbaappe aadhdhiya pirddaa ekkana” yaagiis.
					</seg>
					<seg id="b.MAR.12.41" type="verse">
						Yesuusi Beeta Maqidasiyan muxuwaataa yeggiyo saaxiniyaa matan uttidi, asai ba miishshaa he saaxiniyan yeggiyoogaa be7iis; daro dure asai daro miishshaa he saaxiniyan yeggees.
					</seg>
					<seg id="b.MAR.12.42" type="verse">
						Issi hiyyeesa am77iyaa yaada, issi santtimiyan laamettiya naa77u bakkannata he saaxiniyan yeggaasu.
					</seg>
					<seg id="b.MAR.12.43" type="verse">
						Yesuusi ba erissiyo ashkkarata xeesidi, “Taani intteyyo tumaa gais; muxuwaataa saaxiniyan yeggida asa ubbaappe ha hiyyeesa am77iyaa darissada yeggaasu.
					</seg>
					<seg id="b.MAR.12.44" type="verse">
						Aissi giikko, harati ubbai banttau palahida miishshaappe yeggidosona; shin a ba pacaappe, bau de7iya aquwaa muleera imma aggaasu” yaagiis.
					</seg>
				</div>
				<div id="b.MAR.13" type="chapter">
					<seg id="b.MAR.13.1" type="verse">
						Yesuusi Beeta Maqidasiyaappe kiyishin, erissiyo ashkkaratuppe issoi a, “Tamaarissiyaagoo, hagee aiba lo77o shuchchakkonne qassi aiba lo77o shuchcha keettakko be7ai!” yaagiis.
					</seg>
					<seg id="b.MAR.13.2" type="verse">
						Yesuusi zaaridi, “Ha gita shuchcha keettata be7ai? Ha keettatun de7iya issi shuchchinne attennan ubbai qolettana” yaagiis.
					</seg>
					<seg id="b.MAR.13.3" type="verse">
						Yesuusi Beeta Maqidasiyaappe hini baggaara Dabira Zaite Deriyaa bolli uttidaashin, PHeexiroosi, Yaaqoobi, Yohaannisinne Inddiraasi banttarkka akko yiidi a,
					</seg>
					<seg id="b.MAR.13.4" type="verse">
						“Hegee aude hananaakko, nuuyyo odarkkii; qassi hegee ubbai polettana wodiyaa erissiya malaatai aiba gidanee?” yaagidi oichchidosona.
					</seg>
					<seg id="b.MAR.13.5" type="verse">
						Yesuusi qassi etayyo hagaadan yaagidi, oduwaa doommiis; “Inttena ooninne balettenna mala naagettite.
					</seg>
					<seg id="b.MAR.13.6" type="verse">
						Daro asati ta sunttan, 'Taani Kiristtoosa' yaagiiddi yaana; yiidi daro asaa balettana.
					</seg>
					<seg id="b.MAR.13.7" type="verse">
						Matan de7iya olaa cenggurssaanne haahuwan de7iya olaa oduwaa intte siyiyo wode, hirggoppite; hegaa malabai hananau bessees; shin wurssettai biroona.
					</seg>
					<seg id="b.MAR.13.8" type="verse">
						Aissi giikko, issi biittaa asai hara biittaa asaara olettana; qassi issi kawotettai hara kawotettaara olettana; biittaa qaattai ubbasan de7ana; koshaikka de7ana; shin hegee koiro leesso mala.
					</seg>
					<seg id="b.MAR.13.9" type="verse">
						“SHin intte intte huuphen naagettite; aissi giikko, asi inttena oiqqidi, pirdda keettau aattidi immana; qassi ba Aihuda woosa keettatunkka inttena lissuwan garafana; deriyaa haariyaageetu sinttaaninne kawotu sinttan ta gishshau intte markkattanau eqqana.
					</seg>
					<seg id="b.MAR.13.10" type="verse">
						Wonggeliyaa mishiraachchoi koiroora dere ubbau odettiichchanau bessees.
					</seg>
					<seg id="b.MAR.13.11" type="verse">
						Eti inttena pirdda keettaa ehiyo wodenne aattidi immiyo wode, woigidi haasayanaakkonne koiroora hirggoppite; he saatiyan Xoossai intteyyo immiyoobaa haasayite. Aissi giikko, Geeshsha Ayyaanai haasayanaappe attin, haasayiyaageeti inttena gidekketa.
					</seg>
					<seg id="b.MAR.13.12" type="verse">
						“Ishai ba ishaa, aawai ba na7aa worissana; qassi naati bantta aawatu bollinne bantta aayetu bolli denddidi, eta worissana.
					</seg>
					<seg id="b.MAR.13.13" type="verse">
						Asai ubbai inttena ta sunttaa gishshau ixxana; shin wurssettai gakkanaashin gencciyaagee attana.
					</seg>
					<seg id="b.MAR.13.14" type="verse">
						“SHin hananabaa yootiya Daaneeli odido bashshaa tunatettai eqqanau bessennasan eqqidaashin intte be7iyo wode, hegee woigiyoogaakko, nabbabiyaagee akeeko; Yihudaa biittan he wode de7iyaageeti deriyaakko baqatona.
					</seg>
					<seg id="b.MAR.13.15" type="verse">
						Keettaa huuphiyan de7iya uraikka issibaa ekkanau duge wodhdhidi, ba soo geloppo.
					</seg>
					<seg id="b.MAR.13.16" type="verse">
						Gaden de7iyaageekka ba maayuwaa ekkanau guyye simmoppo.
					</seg>
					<seg id="b.MAR.13.17" type="verse">
						He wode shahaara maccaasatuyyoonne xanttiya maccaasatuyyo aayye7ana.
					</seg>
					<seg id="b.MAR.13.18" type="verse">
						SHin hagee ubbai haniyo wodee balggo gidenna mala, Xoossaa woossite;
					</seg>
					<seg id="b.MAR.13.19" type="verse">
						aissi giikko, Xoossai sa7aa koiro medhdhoosappe doommidi, ha77i gakkanaassi, mulekka de7ibeenna metoi, qassi hagaappe sinttaukka mule de7enna metoi asaa bolli he wode de7ana.
					</seg>
					<seg id="b.MAR.13.20" type="verse">
						Godai he gallassatu qoodaa guuttiyoi bainnaakko, asa gididai ooninne attenna; shin i ba doorido asatu gishshau, he gallassatu qoodaa guuttiis.
					</seg>
					<seg id="b.MAR.13.21" type="verse">
						“He wode ooninne inttena, 'Be7ite; Kiristtoosi hagan de7ees' woi, 'Be7ite; Kiristtoosi hegan de7ees' yaagikko, hegaa ammanoppite.
					</seg>
					<seg id="b.MAR.13.22" type="verse">
						Aissi giikko, worddanchcha Kiristtoosatinne wordduwaa hananabaa yootiyaageeti denddana; denddidi banttau danddayettikko, harai atto Xoossai dooridoogeetakka balettanau malaataanne garamissiyaabaa bessana.
					</seg>
					<seg id="b.MAR.13.23" type="verse">
						SHin intte naagettite; taani intteyyo ubbabaa kasetada odaas.
					</seg>
					<seg id="b.MAR.13.24" type="verse">
						“SHin he wode he waayiyaappe guyyiyan, awai xumana; aginai poo7iyoogaa aggi bayana;
					</seg>
					<seg id="b.MAR.13.25" type="verse">
						xoolintteti saluwaappe kunddana; qassi saluwan de7iya wolqqatikka qaaxettana.
					</seg>
					<seg id="b.MAR.13.26" type="verse">
						He wode taani, Asa Na7ai, gita wolqqaaranne bonchchuwaara shaaraa giddoora yiishin, eti be7ana.
					</seg>
					<seg id="b.MAR.13.27" type="verse">
						He wode taani kiitanchchata sa7aa oiddu zooziyaa kiittana; kiittada sa7aa gaxaappe saluwaa gaxaa gakkanaashin, Xoossai doorido asaa shiishshana.
					</seg>
					<seg id="b.MAR.13.28" type="verse">
						“Leemisuwaa balasiyo giyo mitteeppe akeekite; balasiyaa aaciyo wodenne i tashee bonccottiyo wode, bonee matattidoogaa intte ereeta.
					</seg>
					<seg id="b.MAR.13.29" type="verse">
						Hegaadankka intte he ubbabai haniyoogaa be7iyo wode, i matattidi pengge shiiqidoogaa erite.
					</seg>
					<seg id="b.MAR.13.30" type="verse">
						Taani intteyyo tumaa odais; ha ubbabai hanana gakkanaassi, ha wodiyaa asai haiqqiichchenna.
					</seg>
					<seg id="b.MAR.13.31" type="verse">
						Saloinne sa7ai aadhdhana; shin ta qaalai mulekka aadhdhenna.
					</seg>
					<seg id="b.MAR.13.32" type="verse">
						“SHin he gallassaanne he saatiyaa Aawaa xalaalaappe attin, harai atto saluwan de7iya kiitanchchata gidin, woi tana Na7aa gidinkka ooninne eriyaabi baawa.
					</seg>
					<seg id="b.MAR.13.33" type="verse">
						He wodee aude gidanaakko, intte erenna gishshau, naagettite; minnite; Xoossaa woossite.
					</seg>
					<seg id="b.MAR.13.34" type="verse">
						Ta yuussai ba keettaa aggidi, oge biya bitaniyaa mala; bitanee ba ashkkaratuyyo huuphen huuphen oosuwaa immidi, eta ba oosuwaayyo alaafe oottiis; qassi kariyaa naagiyaageekka minttidi naagana mala azaziis.
					</seg>
					<seg id="b.MAR.13.35" type="verse">
						“Hegaa gishshau, minnite; aissi giikko, keettaawai omarssa gidin, woi qamma bilahe gidin, woi kuttoi waassiyo wode gidin, woi maallado guuraara gidin aude yaanaakko, intte erekketa.
					</seg>
					<seg id="b.MAR.13.36" type="verse">
						Intte akeekennan i yiikko, inttena xiskkidaageeta demmenna mala minnite.
					</seg>
					<seg id="b.MAR.13.37" type="verse">
						Taani intteyyo odiyoogaa asa ubbau odais; minnite” yaagiis.
					</seg>
				</div>
				<div id="b.MAR.14" type="chapter">
					<seg id="b.MAR.14.1" type="verse">
						Paasikaa Baalaa giyoogaa bonchchiyo gallassainne oittaa meettaa bonchchiyo gallassai gakkanau naa77u gallassai attiis; qeese halaqatinne higgiyaa tamaarissiyaageeti asi erennan Yesuusa oiqqidi woriyo ogiyaa koyoosona.
					</seg>
					<seg id="b.MAR.14.2" type="verse">
						“Asai ooshshaa kessenna mala, Paasikaa bonchchiyo gallassi hegaa oottokko” yaagidosona.
					</seg>
					<seg id="b.MAR.14.3" type="verse">
						Yesuusi Biitaaniyaa kataman inchchirichchaa harggiya Simoona son qumaa maanau uttidaashin, issi mishiriyaa albbasxxiroosa giyo shuchchaappe oottido bilqqaadiyaa kumida narddoosiyaa giyo daro al77o shittuwaa ekkada yaasu; yaada he bilqqaadiyaa menttada shittuwaa Yesuusa huuphiyan tigaasu.
					</seg>
					<seg id="b.MAR.14.4" type="verse">
						He sohuwan de7iya asaappe issoi issoi hanqqettidi, “Ha shittuwaa coo mooriyoogee aibissee? Ha shittuwaa xeetanne ishatamu biraappe dariya waagan baizzidi, miishshaa hiyyeesau immanau danddayettees” yaagidi bantta giddon haasayoosona; yaatidi he mishiriyo daro boridosona.
					</seg>
					<seg id="b.MAR.14.6" type="verse">
						SHin Yesuusi hagaadan yaagiis; “Ha maccaasiyo ainne gooppite; o aissi waisseetii? A tau lo77obaa oottaasu.
					</seg>
					<seg id="b.MAR.14.7" type="verse">
						Hiyyeesati ubba wode inttenaara de7oosona; intte koyido wode audenne eta maaddanau danddayeeta; shin taani ubba wode inttenaara de7ikke.
					</seg>
					<seg id="b.MAR.14.8" type="verse">
						A ba danddayidoogaa oottaasu; qassi tana mooguwau giigissanau kasetada shittuwaa tiyaasu.
					</seg>
					<seg id="b.MAR.14.9" type="verse">
						Taani intteyyo tumaa odais; sa7a ubban wonggeliyaa mishiraachchuwaa odiyoosan awaanikka, asai o hassayana mala, ha a oottidoogee odettana” yaagiis.
					</seg>
					<seg id="b.MAR.14.10" type="verse">
						Tammanne naa77u erissiyo ashkkaratuppe issoi Yihudaa Asqqoroota giyoogee, Yesuusa qeese halaqatuyyo aattidi immanau etakko biis.
					</seg>
					<seg id="b.MAR.14.11" type="verse">
						Eti hegaa siyido wode ufaittidi, “Nuuni neeyyo miishsha immana” yaagidosona; yaagin Yihudai Yesuusa aattidi immanau injjetiya wodiyaa wochchees.
					</seg>
					<seg id="b.MAR.14.12" type="verse">
						Oittaa miyo gallassaa bonchchiyo koiro gallassi, Paasikaa qumaa maanau anqqara dorssaa shukkiyo wode, Yesuusi erissiyo ashkkarati a, “Paasikaa bonchchiyo gallassi neeni maana qumaa nuuni awa biidi giigissanee?” yaagidi oichchidosona.
					</seg>
					<seg id="b.MAR.14.13" type="verse">
						Yesuusi ba erissiyo ashkkaratuppe naa77ata hagaadan yaagidi kiittiis; “Katamaa biite; intte biishin, otuwan haattaa tookkida issi bitanee inttenaara gaittana; a kaallite.
					</seg>
					<seg id="b.MAR.14.14" type="verse">
						I biidi geliyo keettaawaa, 'Tamaarissiyaagee nena, “Taani ta erissiyo ashkkaratuura Paasikaa qumaa maanau ta imatta kifilee awaanee?” yaagees' yaagite.
					</seg>
					<seg id="b.MAR.14.15" type="verse">
						Keettaawai inttena pooqiyaa bollan de7iya giigi uttida aaho kifiliyaa bessana; hegan nuuyyo giigissite” yaagiis.
					</seg>
					<seg id="b.MAR.14.16" type="verse">
						He naa77u erissiyo ashkkarati kiyidi, katamaa biidosona; Yesuusi banttau odidoogaadankka ubbabaa demmidi, Paasikaa qumaa giigissidosona.
					</seg>
					<seg id="b.MAR.14.17" type="verse">
						Sa7ai omariyo wode Yesuusi tammanne naa77u erissiyo ashkkaratuura yaa biis.
					</seg>
					<seg id="b.MAR.14.18" type="verse">
						Eti uttidi masoofiyaappe qumaa miishin, Yesuusi eta, “Taani intteyyo tumaa odais; intteppe issoi tanaara miyaagee, tana aattidi immana” yaagiis.
					</seg>
					<seg id="b.MAR.14.19" type="verse">
						Erissiyo ashkkarati dagammidi, huuphiyan huuphiyan a, “Tumu taneeshsha?” giyoogaa doommidosona.
					</seg>
					<seg id="b.MAR.14.20" type="verse">
						Yesuusi zaaridi, “I ha intte tammanne naa77atuppe issuwaa; i tanaara issippe tushkkanau ba oittaa shaatiyan yeddiyaagaa.
					</seg>
					<seg id="b.MAR.14.21" type="verse">
						Taani, Asa Na7ai, Xoossaa maxaafai haiqqana giidoogaadan haiqqana; shin tana, Asa Na7aa, aattidi immiya urau aayye7ana; he urai yelettennan attiyaakko, au keha shin” yaagiis.
					</seg>
					<seg id="b.MAR.14.22" type="verse">
						Eti miishin, Yesuusi oittaa ekkidi, Xoossaa galatiis; he oittaa menttidi, ba erissiyo ashkkaratuyyo immiiddi, “Heite; hagee ta ashuwaa” yaagiis.
					</seg>
					<seg id="b.MAR.14.23" type="verse">
						Burccukkuwaa ekkidi, Xoossaa galatidi, etayyo immiis; immin ubbaikka he burccukkuwaappe uyidosona.
					</seg>
					<seg id="b.MAR.14.24" type="verse">
						Yesuusi, “Hagee ooratta maachchan daro asaa gishshau gukkiya ta suuttaa.
					</seg>
					<seg id="b.MAR.14.25" type="verse">
						Taani intteyyo tumaa odais; taani Xoossaa kawotettan ooratta woine eessaa uyana gallassai gakkanaassi, naa77anttuwaa ha woine eessaa mulekka uyikke” yaagiis.
					</seg>
					<seg id="b.MAR.14.26" type="verse">
						Mazamuriyaa yexxidoogaappe guyyiyan, Dabira Zaite Deriyaa biidosona.
					</seg>
					<seg id="b.MAR.14.27" type="verse">
						Yesuusi eta, “Intte ubbai tana yeggi bayidi baqatana; aissi giikko, Xoossaa maxaafai, 'Xoossai dorssaa heemmiyaagaa worana; worin dorssai ubbai laalettana' yaagees.
					</seg>
					<seg id="b.MAR.14.28" type="verse">
						SHin taani haiquwaappe denddidoogaappe guyyiyan, intteppe kasetada Galiila baana” yaagiis.
					</seg>
					<seg id="b.MAR.14.29" type="verse">
						PHeexiroosi zaaridi, “Eti ubbati nena yeggi bayidi baqatikkokka, taani nena mulekka yeggikke” yaagiis.
					</seg>
					<seg id="b.MAR.14.30" type="verse">
						Yaagin Yesuusi PHeexiroosa, “Taani neeyyo tumaa odais; hachchi qammi kuttoi naa77utoo waassanaappe kase, neeni tana heezzutoo kaddana” yaagiis.
					</seg>
					<seg id="b.MAR.14.31" type="verse">
						SHin PHeexiroosi kaseegaappekka minttidi, “Taani harai atto, nenaara issippe haiqqiyaakkokka, nena mulekka kaddikke” yaagiis. Qassi harati ubbatikka hegaadan giidosona.
					</seg>
					<seg id="b.MAR.14.32" type="verse">
						Geetesemaane giyo sohuwaa biidosona; Yesuusi ba erissiyo ashkkarata, “Taani Xoossaa woossanaashin, intte hagan uttiishshite” yaagiis.
					</seg>
					<seg id="b.MAR.14.33" type="verse">
						Yesuusi PHeexiroosa, Yaaqoobanne Yohaannisa banaara ekki efiis; daro gencceeciisinne waayettiis.
					</seg>
					<seg id="b.MAR.14.34" type="verse">
						Qassi eta, “Taani haiqqana gakkanaassikka kayyottais; hagan takkishshite; xiskkoppite” yaagiis.
					</seg>
					<seg id="b.MAR.14.35" type="verse">
						Guuttaa sinttaukko shiiqiiddi, biittan gufannidi, danddayettiyaabaa gidikko, he wodee baappe aadhdhana mala, Xoossaa woossiis.
					</seg>
					<seg id="b.MAR.14.36" type="verse">
						Qassikka, “Abbaa, ta Aawau, ubbabai neeyyo danddayettees; ha burccukkuwaa taappe digga; shin neeni koyiyoobai hanoppe attin, taani koyiyoobai hanoppo” yaagiis.
					</seg>
					<seg id="b.MAR.14.37" type="verse">
						Yesuusi erissiyo ashkkaratukko simmi yiidi, xiskkidaageeta demmidi PHeexiroosa, “Simoonaa, xiskkadii? Neeni issi saatekkonne naaganau danddayabeikkii?
					</seg>
					<seg id="b.MAR.14.38" type="verse">
						Paaciyan intte gelenna mala, naagitenne Xoossaa woossite; ayyaanai giigi uttiis; shin ashoi daafuranchcha” yaagiis.
					</seg>
					<seg id="b.MAR.14.39" type="verse">
						Qassikka biidi kaseegaadankka Xoossaa woossiis.
					</seg>
					<seg id="b.MAR.14.40" type="verse">
						Erissiyo ashkkaratukko guyye simmidi i yiyo wode, xiskkidaageeta demmiis; eta aifiyaa xiskkoi goozi wottido gishshau, ayyo ai haasayiyaakkokka eribookkona.
					</seg>
					<seg id="b.MAR.14.41" type="verse">
						Heezzanttuwaa etakko yiidi, “Ha77i gakkanaassikka xiskkeetiinne shemppeetii? Gidana; wodee gakkiis; be7ite, tana, Asa Na7aa, nagaranchcha asatun aattidi immiyo wodee gakkiis.
					</seg>
					<seg id="b.MAR.14.42" type="verse">
						Denddidi hinddite; be7ite, tana aattidi immiyaagee hageeho gakkiis” yaagiis.
					</seg>
					<seg id="b.MAR.14.43" type="verse">
						Yesuusi hegaa biron haasayishin, tammanne naa77u erissiyo ashkkaratuppe issoi, Yihudai, sohuwaara gakki wodhdhiis; qassi qeese halaqati higgiyaa tamaarissiyaageetinne cimati kiittin, bisuwaanne dullaa oiqqida daro asai aara issippe yiis.
					</seg>
					<seg id="b.MAR.14.44" type="verse">
						Yesuusa aattidi immiyaagee he daro asaayyo, “Taani yeriyoogee a; a oiqqidi loitti naagidi, ekki efiite” yaagidi malaataa yooti wottiis.
					</seg>
					<seg id="b.MAR.14.45" type="verse">
						Yihudai gakkosaarakka Yesuusakko shiiqidi, “Tamaarissiyaagoo” yaagidi Yesuusa yeri ekkiis.
					</seg>
					<seg id="b.MAR.14.46" type="verse">
						He daro asai Yesuusa mintti oiqqiis.
					</seg>
					<seg id="b.MAR.14.47" type="verse">
						SHin matan eqqidaageetuppe issoi ba bisuwaa shoddinne qeese ubbatu halaqaa ashkkaraa shocidi, a haittaa qanxxi oliis.
					</seg>
					<seg id="b.MAR.14.48" type="verse">
						Yesuusi zaaridi, he shiiqida daro asaa, “Tana pangga kessidi, pangga oiqqiyoogaadan oiqqanau bisonne dulla oiqqidi yiidetii?
					</seg>
					<seg id="b.MAR.14.49" type="verse">
						Taani Beeta Maqidasiyan tamaarissaidda, gallassi gallassi inttenaara de7iyo wode tana oiqqibeekketa; shin Xoossaa maxaafati giidoogee polettanau bessees” yaagiis.
					</seg>
					<seg id="b.MAR.14.50" type="verse">
						Erissiyo ashkkarati ubbati a yeggi bayidi baqatidosona.
					</seg>
					<seg id="b.MAR.14.51" type="verse">
						Naxala xalaalan ba kalluwaa kammida issi yelaga bitanee Yesuusa kaalliyaagaa asai oiqqiis.
					</seg>
					<seg id="b.MAR.14.52" type="verse">
						SHin he bitanee naxalaa oli bayidi, kallo xiire baqatiis.
					</seg>
					<seg id="b.MAR.14.53" type="verse">
						Asai Yesuusa qeese ubbatu halaqaa soo, qeese halaqa ubbati, cimatinne higgiyaa tamaarissiyaageeti shiiqidosaa ekki efiis.
					</seg>
					<seg id="b.MAR.14.54" type="verse">
						PHeexiroosi qeese ubbatu halaqaa dirssa giddo gakkanaassi haahuwan a kaalliis; yan naagiyaagaara tamaa ho77iiddi, utti bayiis.
					</seg>
					<seg id="b.MAR.14.55" type="verse">
						Qeese halaqatinne yaa7aa asai ubbai Yesuusa woranau a bolli markka koyidosona; shin ainne demmibookkona.
					</seg>
					<seg id="b.MAR.14.56" type="verse">
						Aissi giikko, daro asati a bolli wordduwaa markkattidosona; shin eta markkatettai issi mala gidenna.
					</seg>
					<seg id="b.MAR.14.57" type="verse">
						Issi issi asati denddi eqqidi Yesuusa bolli, “I, 'Taani asai keexxido ha Beeta Maqidasiyaa qolada, asai keexxibeenna hara Beeta Maqidasiyaa heezzu gallassa giddon keexxana' giishin, nuuni siyida” yaagidi wordduwaa markkattidosona.
					</seg>
					<seg id="b.MAR.14.59" type="verse">
						SHin harai atto eta markkatettai hegankka issi mala gidibeenna.
					</seg>
					<seg id="b.MAR.14.60" type="verse">
						Qeese ubbatu halaqai asa ubbaa sinttan denddi eqqidi Yesuusa, “Hageeti nena mootiyo mootuwau neeyyo zaariyoobi baawee?” yaagidi oichchiis.
					</seg>
					<seg id="b.MAR.14.61" type="verse">
						SHin Yesuusi co77u giidi, ainne zaaribeenna; qeese ubbatu halaqai a, “Anjjettida Xoossaa Na7ai Kiristtoosi nenee?” yaagidi naa77anttuwaa oichchiis.
					</seg>
					<seg id="b.MAR.14.62" type="verse">
						Yesuusi zaaridi, “Ee tana; intte tana, Asa Na7aa, wolqqaama Xoossaappe ushachcha baggaara uttidaashiininne saluwaa shaaraara yiishin be7ana” yaagiis.
					</seg>
					<seg id="b.MAR.14.63" type="verse">
						Qeese ubbatu halaqai ba maayuwaa pooshshi olidi, “Nuna hagaappe sinttan aissi hara markka koshshii?
					</seg>
					<seg id="b.MAR.14.64" type="verse">
						Intte a cashshaa siyideta; intte qofai aibee?” yaagiis; yaagin eti ubbai, “I haiqqana bessees” yaagidi a bolli pirddidosona.
					</seg>
					<seg id="b.MAR.14.65" type="verse">
						Etappe issooti issooti a bolli cushettaa doommidosona; a aifiyaa goozidi dechchidi, “Nena dechchidai oonee? Ane hananabaa yoota!” yaagidosona; qassi naagiyaageetikka a qinxxalliyaa baqqiiddi ekki efiidosona.
					</seg>
					<seg id="b.MAR.14.66" type="verse">
						PHeexiroosi dirssa giddon hirkkiira de7ishin, qeese ubbatu halaqaa macca ashkkaratuppe issinniyaa yaasu.
					</seg>
					<seg id="b.MAR.14.67" type="verse">
						Yaada PHeexiroosi tamaa ho77iyaagaa be7ada, tishshi ootta xeellada, “Neenikka Naazireeta Yesuusaara issippe de7aasa” yaagaasu.
					</seg>
					<seg id="b.MAR.14.68" type="verse">
						SHin PHeexiroosi, “Neeni giyoobai aibakko taani erikke; tau akeekettenna” yaagidi kaddiis; yaatidi dirssaa penggiyaakko kiyiis; kuttoikka waassiis.
					</seg>
					<seg id="b.MAR.14.69" type="verse">
						He ashkkariyaa PHeexiroosa be7ada, a matan eqqida asata, “Ha bitaneekka etaara de7ees” gaada gujjada oduwaa doommaasu.
					</seg>
					<seg id="b.MAR.14.70" type="verse">
						SHin PHeexiroosi qassikka kaddiis. Guuttaa gam77ishin, matan eqqida asati naa77anttuwaa PHeexiroosa, “Neeni tuma etaara issippe de7aasa; aissi giikko, neeni Galiila biitta asa” yaagidosona.
					</seg>
					<seg id="b.MAR.14.71" type="verse">
						SHin PHeexiroosi, “Taani hegaa intte giyo bitaniyaa erikke!” yaagidi bana qanggettaanne caaquwaa doommiis.
					</seg>
					<seg id="b.MAR.14.72" type="verse">
						Sohuwaarakka kuttoi naa77anttuwaa waassi aggiis; PHeexiroosi bana Yesuusi, “Neeni kuttoi naa77utoo waassanaappe kase heezzutoo tana kaddana” giidoogaa hassayidi, daro yeekkiis.
					</seg>
				</div>
				<div id="b.MAR.15" type="chapter">
					<seg id="b.MAR.15.1" type="verse">
						Maallado guuran sohuwaara qeese halaqati cimatuuranne higgiyaa tamaarissiyaageetuura yaa7aa asa ubbaara maqettidi, Yesuusa qachchidi efiidi, PHilaaxoosayyo aattidi immidosona.
					</seg>
					<seg id="b.MAR.15.2" type="verse">
						PHilaaxoosi a, “Neeni Aihudatu kawoo?” yaagidi oichchiis. Yesuusi zaaridi a, “Neenikka gaasa” yaagiis.
					</seg>
					<seg id="b.MAR.15.3" type="verse">
						Qeese halaqati Yesuusa daroban mootidosona.
					</seg>
					<seg id="b.MAR.15.4" type="verse">
						SHin PHilaaxoosi naa77anttuwaa Yesuusa, “Neeyyo zaariyoobi baawee? Eti ne bolli woqqa mootuwaa ehiyaakko be7ikkii?” yaagidi oichchiis.
					</seg>
					<seg id="b.MAR.15.5" type="verse">
						SHin Yesuusi harabaa zaarennan ixxin, PHilaaxoosi garamettiis.
					</seg>
					<seg id="b.MAR.15.6" type="verse">
						PHilaaxoosayyo Paasikaa Baalaa bonchchiyo gallassan asai koyiyo issi uraa qashuwaappe birshshiyo meezee de7ees.
					</seg>
					<seg id="b.MAR.15.7" type="verse">
						He wode issi Barbbaana giyo bitanee ooshshaa kessidi shemppo worida asatuura issippe qasho keettan de7ees.
					</seg>
					<seg id="b.MAR.15.8" type="verse">
						SHiiqida daro asai PHilaaxoosi kaseegaadankka oottana mala, ba qaalaa xoqqu oottidi, woosaa doommiis.
					</seg>
					<seg id="b.MAR.15.9" type="verse">
						PHilaaxoosi asaa zaaridi, “Taani intteyyo Aihudatu kawuwaa birshshiyoogaa koyeetii?” yaagidi oichchiis.
					</seg>
					<seg id="b.MAR.15.10" type="verse">
						Aissi giikko, qeese halaqati Yesuusa qanaatidi aatti immidoogaa PHilaaxoosi eriis.
					</seg>
					<seg id="b.MAR.15.11" type="verse">
						SHin qeese halaqati Yesuusa gishshaa Barbbaana birshshanaadan, he shiiqida asai PHilaaxoosa woossana mala, asaa maqqidosona.
					</seg>
					<seg id="b.MAR.15.12" type="verse">
						PHilaaxoosi zaaridi naa77anttuwaa, “Yaatin, ha Aihuda kawo intte giyoogaa waatoo?” yaagiis.
					</seg>
					<seg id="b.MAR.15.13" type="verse">
						Yaagin asai PHilaaxoosayyo naa77anttuwaa ba qaalaa xoqqu oottidi, “Masqqaliyaa bolli misimaariyan xishada a kaqqa” yaagiis.
					</seg>
					<seg id="b.MAR.15.14" type="verse">
						PHilaaxoosi asaa, “Aissi? I ai iitabaa oottidee?” yaagiis. SHin asai kaseegaappekka ba qaalaa xoqqu oottidi, “Masqqaliyaa bolli misimaariyan xishada a kaqqa” yaagiis.
					</seg>
					<seg id="b.MAR.15.15" type="verse">
						PHilaaxoosi asaa ufaissanau koyidi, Barbbaana asaayyo birshshiis; yaatidi lissuwan Yesuusa garafidi, masqqaliyaa bolli misimaariyan xishidi kaqqanau etau aattidi immiis.
					</seg>
					<seg id="b.MAR.15.16" type="verse">
						Hegaappe guyyiyan, wotaaddarati Yesuusa deriyaa haariyaagaa ooso keettaa ekki efiidi, hara wotaaddarata ubbaa issippe xeesidosona.
					</seg>
					<seg id="b.MAR.15.17" type="verse">
						Qassi zo7o afalaa a maizzidosona; agunttaa akiliiliyaa giigissidi, a huuphiyan wottidosona.
					</seg>
					<seg id="b.MAR.15.18" type="verse">
						Hegaappe guyyiyan a, “Aihudatu kawuwau saro de7ai” yaagiiddi, ayyo zigettaa doommidosona.
					</seg>
					<seg id="b.MAR.15.19" type="verse">
						A huuphiyaa shombboqo gatiman shocidosona; qassi a bolli cuchchidosona; gulbbatidi ayyo goinnidosona.
					</seg>
					<seg id="b.MAR.15.20" type="verse">
						A bolli qilliiccidoogaappe guyyiyan, zo7o afalaa appe qaari ekkidi, a afalaa a maizzidosona; maizzidi masqqaliyaa bolli misimaariyan xishidi, a kaqqanau ekki efiidosona.
					</seg>
					<seg id="b.MAR.15.21" type="verse">
						Eti biidi, Iskkinddiranne Rufoosa yelida aawaa, issi Simoona giyo Qareena biitta asi, gaxaappe katamaa yiyaagaara gaittidi, Yesuusa masqqaliyaa wolqqan toossidosona.
					</seg>
					<seg id="b.MAR.15.22" type="verse">
						Yaatidi Golggottaa giyoosaa Yesuusa efiidosona. “Golggottaa” giyoogee “Guuggiyaa Sohuwaa” giyoogaa.
					</seg>
					<seg id="b.MAR.15.23" type="verse">
						Karbbiyaa giyo xalee wolahettido woine eessaa Yesuusayyo uyanau immidosona; shin i uyennan ixxiis.
					</seg>
					<seg id="b.MAR.15.24" type="verse">
						Eti masqqaliyaa bolli misimaariyan xishidi, a kaqqidosona; qassi oona gakkanaakko eranau a afalaa shaakkidi, saamaa yeggidosona.
					</seg>
					<seg id="b.MAR.15.25" type="verse">
						Eti masqqaliyaa bolli misimaariyan xishidi a kaqqiyo wode, maallado heezzu saate.
					</seg>
					<seg id="b.MAR.15.26" type="verse">
						Eti, “Aihudatu kawuwaa” yaagidi a mootiyo xifatiyaa xaafi wottidosona.
					</seg>
					<seg id="b.MAR.15.27" type="verse">
						Yesuusaara naa77u panggata issuwaa appe ushachcha baggaara, qassi issuwaa appe haddirssa baggaara masqqaliyaa bolli misimaariyan xishidi kaqqidosona.
					</seg>
					<seg id="b.MAR.15.28" type="verse">
						Xoossaa maxaafai, “Iitabaa oottida asatuura i paidettiis” yaagiyoogee polettiis.
					</seg>
					<seg id="b.MAR.15.29" type="verse">
						Ogiyaara aadhdhiya asai Yesuusa karidi, ba huuphiyaa qaattiiddi cayiis; “A77a! Beeta Maqidasiyaa qolada heezzu gallassa giddon keexxiyaagoo, ne huuphiyaa ashsha;
					</seg>
					<seg id="b.MAR.15.30" type="verse">
						ane masqqaliyaa bollappe wodhdha” yaagiis.
					</seg>
					<seg id="b.MAR.15.31" type="verse">
						Hegaadankka qeese halaqati higgiyaa tamaarissiyaageetuura issippe Yesuusa bolli qilliiccidi, hagaadan yaagidosona; “Harata ashshiis; shin bana ashshanau danddayenna;
					</seg>
					<seg id="b.MAR.15.32" type="verse">
						nuuni be7idi ammanana mala, Kiristtoosi Israa7eela kawoi, ane masqqaliyaa bollappe ha77i wodhdho” yaagidosona. Qassi harai atto, aara masqqaliyaa bolli misimaariyan xishettidi kaqettidaageetikka a bolli qilliiccidosona.
					</seg>
					<seg id="b.MAR.15.33" type="verse">
						Usuppun saateppe doommidi, uddufun saate gakkanaassi, biitta ubbai xumiis.
					</seg>
					<seg id="b.MAR.15.34" type="verse">
						Uddufun saatiyan Yesuusi ba qaalaa xoqqu oottidi, “Elohee, Elohee, laamaa sabaqitaanii?” yaagiis. Hegaa giyoogee, “Ta Xoossau, ta Xoossau, tana aissi aggadii?” giyoogaa.
					</seg>
					<seg id="b.MAR.15.35" type="verse">
						Hegan eqqida asaappe issoi issoi hegaa siyidi, “Be7ite; Eelaasa xeesees” yaagiis.
					</seg>
					<seg id="b.MAR.15.36" type="verse">
						He asaappe issoi woxxidi, gombbilla mala ispponjjiyan caala woine eessaa kunttiis; hegaa shombboqo gatimaa xeeran wottidi, “Nanggite; Eelaasi masqqaliyaappe a wottanau yaanaakkonne ane be7oos” yaagiiddi Yesuusa doonaakko ushshanau shiishshiis.
					</seg>
					<seg id="b.MAR.15.37" type="verse">
						SHiishshin Yesuusi ba qaalaa xoqqu ootti waassidi, haiqqi bayiis.
					</seg>
					<seg id="b.MAR.15.38" type="verse">
						Beeta Maqidasiyan kaqettida magalashoi qommoppe duge gakkanaassi, naa77u kiyidi pooshetti wodhdhiis.
					</seg>
					<seg id="b.MAR.15.39" type="verse">
						Masqqaliyaappe sintta baggaara hegan eqqida issi mato halaqai, hegaa keenaa Yesuusi waassidi haiqqidoogaa be7ido wode, “Ha bitanee tumu Xoossaa Na7aa” yaagiis.
					</seg>
					<seg id="b.MAR.15.40" type="verse">
						Hegan haahuwan eqqidi xeelliya amarida maccaasati de7oosona; eta giddon Magddala giyo katamaappe yiida Mairaama, kaaluwaa Yaaqoobanne Yoosa aayyiyaa Mairaamanne Salooma de7oosona.
					</seg>
					<seg id="b.MAR.15.41" type="verse">
						He macca asati Yesuusi Galiilan de7iyo wode, a kaallidaageetanne a maaddidaageeta; qassi Yesuusaara issippe Yerusalaame biida hara daro macca asati hegan de7oosona.
					</seg>
					<seg id="b.MAR.15.42" type="verse">
						Sa7ai omarido wode, yaa7aa asan bonchchettida issi Yooseefa giyo bitanee, Xoossaa kawotettai yaanaagaa naagi uttidaagee, Armmaatiyaasa giyo katamaa asi yiis; he gallassai wonttetta Sambbataayyo giigettiyo gallassa gidido gishshau, Yooseefi xalidi PHilaaxoosakko biidi, Yesuusa ahaa ekkanau woossiis.
					</seg>
					<seg id="b.MAR.15.44" type="verse">
						PHilaaxoosi Yesuusi haiqqidoogaa siyido wode garamettiis; mato halaqaa xeesidi, “I haiqqoosappe gam77idee?” yaagidi oichchiis.
					</seg>
					<seg id="b.MAR.15.45" type="verse">
						PHilaaxoosi Yesuusi haiqqidoogaa mato halaqaappe siyidi, a ahaa Yooseefayyo imissiis.
					</seg>
					<seg id="b.MAR.15.46" type="verse">
						Yooseefi moogo afalaa shammiis; Yesuusa ahaa masqqaliyaappe wottidi, afalan xaaxidi, shuchchaa woocido asa moogiyo gonggoluwaa giddon a ahaa wottiis; qassi he gonggoluwaa doonan gita shuchchaa gonddorssidi wottiis.
					</seg>
					<seg id="b.MAR.15.47" type="verse">
						Magddala katamaappe yiida Mairaamanne Yoosa aayyiyaa Mairaama Yesuusa ahaa eti awan wottiyaakko be7oosona.
					</seg>
				</div>
				<div id="b.MAR.16" type="chapter">
					<seg id="b.MAR.16.1" type="verse">
						Sambbatai aadhdhidoogaappe guyyiyan, Magddala katamaappe yiida Mairaama, Yaaqooba aayyiyaa Mairaamanne Salooma biidi, Yesuusa ahaa tiyanau shittuwaa shammidosona.
					</seg>
					<seg id="b.MAR.16.2" type="verse">
						Woggaa gallassi maallado daro guuran xalqqee kiyishin, he gonggoluwaa biidosona.
					</seg>
					<seg id="b.MAR.16.3" type="verse">
						Eti bantta giddon issoi issuwaara, “Gonggoluwaa doonaappe nuuyyo shuchchaa oonee gonddorssidi digganaishsha?” yaagidi haasayoosona.
					</seg>
					<seg id="b.MAR.16.4" type="verse">
						Eti xeelliyo wode, he daro gita shuchchaa gonddorssirggidoogaa be7idosona.
					</seg>
					<seg id="b.MAR.16.5" type="verse">
						Yesuusi moogettido gonggoluwaa giddo geliyo wode, issi wodalla bitanee bootta maayuwaa maayidi, ushachcha baggaara uttidaagaa be7idi dagammidosona.
					</seg>
					<seg id="b.MAR.16.6" type="verse">
						SHin i eta, “Dagammoppite. Masqqaliyaa bolli misimaariyan xishidi kaqqido Naazireeta Yesuusa intte koyeeta. I hagan baawa; denddiichchiis. Eti a wottidosaa hagaa be7ite.
					</seg>
					<seg id="b.MAR.16.7" type="verse">
						SHin biidi Yesuusi erissiyo ashkkaratuyyoonne PHeexiroosayyo, 'Yesuusi intteppe kasetidi Galiila bees; i intteyyo odidoogaadankka intte a yaani be7ana' yaagidi hagaa yootite” yaagiis.
					</seg>
					<seg id="b.MAR.16.8" type="verse">
						Macca asati banttana yashshai kokkorssido gishshau, Yesuusi moogettido gonggoluwaappe kiyidi baqatidosona; qassi eti yayyido gishshau, asau hegaa ooyyoonne ainne yootibookkona. Maccaasati biidi, banttau odidobaa ubbaa PHeexiroosaunne aara de7iyaageetau qanttan yootidosona; hegaappe guyyiyan, Yesuusi ba huuphen erissiyo ashkkaratu bolli, merinau ashshiya laamettenna geeshsha wonggeliyaa mishiraachchuwaa, awai mokkiyoosaappe wulliyoosaa gakkanaassi kiittiis.
					</seg>
					<seg id="b.MAR.16.9" type="verse">
						Yesuusi haiquwaappe denddidoogaappe guyyiyan, Woggaa gallassi maallado, laappun xalaheta kessido Magddala katamaappe yiida Mairaamiyyo kasetidi beettiis.
					</seg>
					<seg id="b.MAR.16.10" type="verse">
						A baada kase aara de7iyaageetuyyo, qarettiiddinne yeekkiiddi uttidaageetuyyo odaasu;
					</seg>
					<seg id="b.MAR.16.11" type="verse">
						shin Yesuusi paxa de7iyoogaanne iyyo beettidoogaa eti siyido wode, i oduwaa tuma gibookkona.
					</seg>
					<seg id="b.MAR.16.12" type="verse">
						Hegaappe guyyiyan, etappe naa77ati katamaappe gaxaa kiyidi biishin, ogiyan Yesuusi kaseegaappe dummatidi, etayyo beettiis.
					</seg>
					<seg id="b.MAR.16.13" type="verse">
						Eti guyye simmidi, haratuyyo odidosona; shin haratikka eta oduwaa tuma gibookkona.
					</seg>
					<seg id="b.MAR.16.14" type="verse">
						Guyyeppe tammanne isiini erissiyo ashkkarati qumaa miishin, Yesuusi etayyo beettiis. Etayyo ammanoi bainna gishshau, i eta boriis; qassi haiquwaappe i denddidoogaa hinkkooti etau yootin, eti ammanennan ixxido gishshaunne yootin siyennaageeta gidiyo gishshau, i eta boriis.
					</seg>
					<seg id="b.MAR.16.15" type="verse">
						I eta hagaadan yaagiis; “Sa7a ubbaa biidi, asa ubbau wonggeliyaa mishiraachchuwaa yootite.
					</seg>
					<seg id="b.MAR.16.16" type="verse">
						Ammaniyaageenne xammaqettidaagee attana; shin ammanennaagaa bolli Xoossai pirddana.
					</seg>
					<seg id="b.MAR.16.17" type="verse">
						Ammaniyaageetuyyo ha malaatati imettana: eti ta sunttan xalaheta kessana; qassi eti dumma dumma qaalan haasayana.
					</seg>
					<seg id="b.MAR.16.18" type="verse">
						Eti shooshsha oiqqikkokka, woi marzze uyikkokka eta qohenna. Qassi eti bantta kushiyaa hargganchchatu bolli wottana; wottin he hargganchchati paxana” yaagiis.
					</seg>
					<seg id="b.MAR.16.19" type="verse">
						Godai Yesuusi erissiyo ashkkaratuura haasayidoogaappe guyyiyan, Xoossai a pude saluwaa ekki efin, Xoossaappe ushachcha baggaara uttiis.
					</seg>
					<seg id="b.MAR.16.20" type="verse">
						Erissiyo ashkkarati biidi, ubbasan qaalaa yootidosona. Godaikka etaara issippe oottees; eti yootiyo qaalaikka tuma gididoogaa Xoossai etayyo immiyo malaatatun erissiis.
					</seg>
				</div>
			</div>
			<div id="b.LUK" type="book">
				<div id="b.LUK.1" type="chapter">
					<seg id="b.LUK.1.1" type="verse">
						Bonchcho Tewofiloosaa, koiro bantta aifiyan be7idaageetuppenne Xoossaa qaalaa odidaageetuppe ekkidoogaadan, nu matan polettida Yohuwaassi daroti taarikiyaa maaran maaran xaafanau doommidosona.
					</seg>
					<seg id="b.LUK.1.3" type="verse">
						Hegaa gishshau, neeni tamaarido yohuwaa geeshshada erana mala, taani qassi koiruwaappe doommada, ubbaa akeekan qorada, maaran maaran neessi xaafikko, lo77o yaagada qoppaas.
					</seg>
					<seg id="b.LUK.1.5" type="verse">
						Yihudaa biittaa kawuwaa Heeroodisa wodiyan, Zakkaariyaasa yaagiyo issi qeesee de7ees. I Abiiya qeesetuppe issuwaa. A machchiyaanne qeesiyaa Aaroona zare; i sunttai Elssaabeexo.
					</seg>
					<seg id="b.LUK.1.6" type="verse">
						Eti naa77aikka Xoossaassi xillo gididi, Godaa higgiyaanne azazuwaa ubbaa moorennan, naagidi polidosona.
					</seg>
					<seg id="b.LUK.1.7" type="verse">
						Elssaabeexa maine gidido gishshau, etassi na7i baawa; naa77aikka daro cimidosona.
					</seg>
					<seg id="b.LUK.1.8" type="verse">
						Bantta qeesetu kayan Zakkaariyaasi Xoossaa sinttan oottishin, qeesetu meeziyaadan, Godaa Beeta Maqidasiyaa gelidi, ixaanaa cuwayanau saamai a gakkiis.
					</seg>
					<seg id="b.LUK.1.10" type="verse">
						Ixaanaa i cuwayiyo wode, asai ubbai karen eqqidi, Xoossaa woossees.
					</seg>
					<seg id="b.LUK.1.11" type="verse">
						Xoossaa kiitanchchai ixaanaa i cuwayiyo sohuwaappe ushachcha baggaara eqqidi, ayyo beettiis.
					</seg>
					<seg id="b.LUK.1.12" type="verse">
						Zakkaariyaasi hegaa be7idi, dagammidi yayyin,
					</seg>
					<seg id="b.LUK.1.13" type="verse">
						kiitanchchai Zakkaariyaasa hagaadan yaagiis; “Yayyoppa; ne woosai siyettiis. Ne machchiyaa Elssaabeexa neessi attuma na7a yelana; neeni he na7aa Yohaannisa yaagada sunttana.
					</seg>
					<seg id="b.LUK.1.14" type="verse">
						I yelettin, neeni daro ufaittana; haratikka ufaittana.
					</seg>
					<seg id="b.LUK.1.15" type="verse">
						Xoossaa sinttan i gita gidana; mattoyiyaabaanne woine eessa uyenna. Biron ba aayee uluwan de7ishin, Geeshsha Ayyaanai aani kumana.
					</seg>
					<seg id="b.LUK.1.16" type="verse">
						Israa7eela asaappe daruwaa Godaakko, eta Xoossaakko, zaarana;
					</seg>
					<seg id="b.LUK.1.17" type="verse">
						Godaassi asaa giigissanau, aawatu wozanaa naatukko zaaranau, azazettennaageetakka xillotettaa eraassi zaaranau, Eelaasa ayyaanaaninne wolqqan Godaappe sinttaara bees” yaagiis.
					</seg>
					<seg id="b.LUK.1.18" type="verse">
						Zakkaariyaasi, “Taani cima; ta machchiyaanne ceeggaasu; hegaa ta aibin eranee?” yaagidi, kiitanchchaa oichchiis.
					</seg>
					<seg id="b.LUK.1.19" type="verse">
						Kiitanchchai zaarettidi yaagiis; “Taani Xoossaa sinttan eqqiya Gabreela; taani ne sinttan eqqada haasayanau, qassi ha mishiraachchuwaa neessi odanau, tana Xoossai neekko kiittiis.
					</seg>
					<seg id="b.LUK.1.20" type="verse">
						Ha77i siya; ba wodiyan polettana ta qaalaa neeni ammanabeenna gishshau, ta neessi odido yohoi polettanaashin, neeni duudana; ne doonai haasayanau danddayenna” yaagiis.
					</seg>
					<seg id="b.LUK.1.21" type="verse">
						“Beeta Maqidasiyaa giddon i waanidi gam77idee?” yaagidi garamettiiddi, asai zakkaariyaasa naagees.
					</seg>
					<seg id="b.LUK.1.22" type="verse">
						Kare i kiyido wode, haasayanau danddayibeenna. Beeta Maqidasiyaa giddon i aibakko ajjuutan be7idoogaa asai akeekiis; duudidaagee biradhdhiiddi haasayees.
					</seg>
					<seg id="b.LUK.1.23" type="verse">
						Ba oosuwaa wodiyaa wurssidi, soo biis.
					</seg>
					<seg id="b.LUK.1.24" type="verse">
						He wodiyaappe guyyiyan, a machchiyaa Elssaabeexa shahaarada, ichchashu aginau bana genttaasu.
					</seg>
					<seg id="b.LUK.1.25" type="verse">
						Elssaabeexa, “Xoossai taakko xeelliis; asa sinttan tana yeellaappe ashshanau maaddiis” yaagaasu.
					</seg>
					<seg id="b.LUK.1.26" type="verse">
						Usuppuntta aginan Xoossai kiitanchchaa Gabreela Galiila biittan Naazireete giyo katamaa kiittiis.
					</seg>
					<seg id="b.LUK.1.27" type="verse">
						Daawita zare gidiya Yooseefa giyo bitaniyaassi giigida issi geela7eekko Xoossai a kiittiis; he geela7ee sunttai Mairaamo.
					</seg>
					<seg id="b.LUK.1.28" type="verse">
						Kiitanchchai ikko yiidi, “Daro doorettidaaree, saro; Godai nenaara de7ees; nena i daro anjjiis” yaagiis.
					</seg>
					<seg id="b.LUK.1.29" type="verse">
						Mairaama hegaa siyada daro dagammaasu. Dagammada, “Hegee woigiyo sarotee?” yaagada qoppaasu.
					</seg>
					<seg id="b.LUK.1.30" type="verse">
						Kiitanchchai hagaadan yaagiis; “Mairaamee yayyoppa; Xoossan sabettadasa;
					</seg>
					<seg id="b.LUK.1.31" type="verse">
						be7a; neeni shahaarada attuma na7a yelana; a sunttaa Yesuusa yaagada sunttana.
					</seg>
					<seg id="b.LUK.1.32" type="verse">
						I gita gidana; qassi Ubbaappe Bolla Xoossaa Na7a geetettana; Godai ayyo a aawaa Daawita kawotettaa immana;
					</seg>
					<seg id="b.LUK.1.33" type="verse">
						inne Yaaqoobantta zariyan merinau kawotana; a kawotettaassi wurssetti baawa” yaagiis.
					</seg>
					<seg id="b.LUK.1.34" type="verse">
						Mairaama kiitanchchaa, “Taani geela7o gidishin, hegee waanidi hananee?” yaagaasu.
					</seg>
					<seg id="b.LUK.1.35" type="verse">
						Kiitanchchai zaaridi Mairaamo, “Geeshsha Ayyaanai ne bolli yaana; Ubbaappe Bolla Xoossaa wolqqai nenan shemppana; hegaa gishshau, ne yelana geeshsha na7ai Xoossaa Na7aa geetettana.
					</seg>
					<seg id="b.LUK.1.36" type="verse">
						Be7a; ne dabbiyaa Elssaabeexa ceeggikkonne attuma na7a shahaaraasu; asai beni o maine gees; shin a ha77i usuppun agina shahaara.
					</seg>
					<seg id="b.LUK.1.37" type="verse">
						Hegeenne Xoossaassi danddayettennabi bainna gishshaassa” yaagiis.
					</seg>
					<seg id="b.LUK.1.38" type="verse">
						Mairaama, “Taani Godaa ailliyo; ne qaalaadan, taassi hano” yaagaasu. Kiitanchchainne i matappe biis.
					</seg>
					<seg id="b.LUK.1.39" type="verse">
						Guutta gallassaappe guyyiyan, Mairaama denddada, deree dariyo Yihudaa giyo biittan de7iya issi katamaa eesuwan baasu.
					</seg>
					<seg id="b.LUK.1.40" type="verse">
						Qassi Zakkaariyaasa soo gelada, Elssaabeexo sarotaasu.
					</seg>
					<seg id="b.LUK.1.41" type="verse">
						Elssaabeexa Mairaami sarotaa siyido wode, i uluwan de7iya na7ai qaaxxiis. Elssaabeexin Geeshsha Ayyaanai kumin, qaalaa xoqqissada, “Neeni maccaasa ubban anjjettidaaro; ne uluwan de7iya na7ainne anjjettidaagaa;
					</seg>
					<seg id="b.LUK.1.43" type="verse">
						neeni ta Godaa aayyiyaa taakko yaanau, hegaa mala bonchchoi taassi waanidi bessii?
					</seg>
					<seg id="b.LUK.1.44" type="verse">
						Neeni saro giyo qaalan ta uluwan de7iya na7ai ufaissan qaaxxiis;
					</seg>
					<seg id="b.LUK.1.45" type="verse">
						Godai neeyyo odido qaalai polettanaagaa ammanidaara neeni anjjettidaaro” yaagada Mairaamissi odaasu.
					</seg>
					<seg id="b.LUK.1.46" type="verse">
						Mairaama hagaadan yaagaasu; “Taani a ailliyaa tooshettidoogaa i be7ido gishshau, ta shemppoi Godaa bonchchees; ta ayyaanaikka ta Xoossaa tana ashshiyaagan ufaittees. Be7a; wolqqaama Xoossai taassi daro gitabaa oottido gishshau, hachchippe sinttan tana asai ubbai anjjettidaaree yaagana. A sunttai geeshsha.
					</seg>
					<seg id="b.LUK.1.50" type="verse">
						I baassi yayyiya ubbaassi yeletaappe yeletaa gakkanaashin, maarotettaa immees.
					</seg>
					<seg id="b.LUK.1.51" type="verse">
						Ba kushiyan wolqqaama oosuwaa oottiis. Otoranchchata eta qofaara laaliis.
					</seg>
					<seg id="b.LUK.1.52" type="verse">
						Kawota kawotettaappe duge wottidi, ziqqan de7iyaageeta xoqqu oottiis.
					</seg>
					<seg id="b.LUK.1.53" type="verse">
						Namisettidaageeta lo77obaa kalissidinne dureta mela kushe yedettiis.
					</seg>
					<seg id="b.LUK.1.54" type="verse">
						Nu aawatussi odidoogaadan, Abrahaamassinne a zariyaassi Xoossai maarotettaa merinau immanau hassayidi, ailliyaa Israa7eela maaddiis” yaagaasu.
					</seg>
					<seg id="b.LUK.1.56" type="verse">
						Mairaama heezzu agina gidiyaagaa keenaa Elssaabeexi matan uttidoogaappe guyye baggan, ba soo simmaasu.
					</seg>
					<seg id="b.LUK.1.57" type="verse">
						Elssaabeexissi yeliyo wodee gakkin, attuma na7aa yelaasu.
					</seg>
					<seg id="b.LUK.1.58" type="verse">
						I shoorotinne i dabboti Godai maarotettan iyyo oottido lo77obaa siyidi, iira ufaittidosona.
					</seg>
					<seg id="b.LUK.1.59" type="verse">
						Hosppuntta gallassan, na7aa qaxxaranau yiidosona; a aawaa sunttaadan, Zakkaariyaasa giidi, sunttanau qoppidosona;
					</seg>
					<seg id="b.LUK.1.60" type="verse">
						shin a aayyiyaa zaarada, “CHii! Yohaannisa giidi sunttana” yaagaasu.
					</seg>
					<seg id="b.LUK.1.61" type="verse">
						Eti zaarettidi, “Ne dabboppe he sunttan xeesettiyai issoinne baawa” yaagidosona.
					</seg>
					<seg id="b.LUK.1.62" type="verse">
						Qassi, “Woigi sunttanee?” yaagidi, a aawaa biradhdhidi oichchidosona.
					</seg>
					<seg id="b.LUK.1.63" type="verse">
						Aawai xaafiyoobaa oichchi ekkidi, “Na7aa sunttai Yohaannisa” giidi xaafin, ubbai garamettiis.
					</seg>
					<seg id="b.LUK.1.64" type="verse">
						Sohuwaara a doonai dooyettin, inxxarssai birshshettiis; Xoossaa anjjiiddi haasayiis.
					</seg>
					<seg id="b.LUK.1.65" type="verse">
						Eta shooro ubbai yayyiis; ha ubba yohoi deree dariyo Yihudaa biittaa ubban daro haasayettiis.
					</seg>
					<seg id="b.LUK.1.66" type="verse">
						Siyida asai ubbai hegaa qoppiiddi, Xoossaa wolqqai a bolli de7iyoogaa erido gishshau, “Ha na7ai wode waananeeshsha?” yaagiis.
					</seg>
					<seg id="b.LUK.1.67" type="verse">
						Yohaannisa aawaa Zakkaariyaasan, Geeshsha Ayyaanai kumin, hagaadan hananabaa yootiis;
					</seg>
					<seg id="b.LUK.1.68" type="verse">
						“Ba asaa maaddanau yiidi, eta wozido gishshau, Godai, Israa7eela Xoossai anjjetto.
					</seg>
					<seg id="b.LUK.1.69" type="verse">
						Kaseesappe de7iya hananabaa yootiya geeshshatu doonan haasayidoogaadan, ba ashkkaraa Daawita zariyaappe denttidi, nuna ashshiya wolqqaamaa nuukko kiittiis.
					</seg>
					<seg id="b.LUK.1.71" type="verse">
						Xoossai nu morkketuppenne nuna ixxiyaageetu ubbaa kushiyaappe nuna ashshees.
					</seg>
					<seg id="b.LUK.1.72" type="verse">
						Hagaadan nu aawatussi maarotettaa immiis. Nu aawaa Abrahaamassi caaqqido caaquwaa geeshsha maachchaa qoppiis.
					</seg>
					<seg id="b.LUK.1.74" type="verse">
						Aani nu morkketu kushiyaappe nuuni attidi, yayyennan nu de7uwaa wodiyaa ubban Xoossaa sinttan geeshshatettaaninne xillotettan ayyo oottanau, nuna danddayissiis.
					</seg>
					<seg id="b.LUK.1.76" type="verse">
						“Ta na7au, neeni Godaa ogiyaa giigissanau appe sinttau biyo gishshau, Ubbaappe Bolla Xoossaassi oottiya hananabaa yootiyaagaa geetettana.
					</seg>
					<seg id="b.LUK.1.77" type="verse">
						Xoossai eta nagaraa atto giyoogan a asai attanau danddayiyoogaa eta erissanau baasa.
					</seg>
					<seg id="b.LUK.1.78" type="verse">
						Hegeenne, nu Xoossaa maarotettainne qaretai daro gidiyo gishshau, saluwaa poo7uwaa i nu bollan poo7issana;
					</seg>
					<seg id="b.LUK.1.79" type="verse">
						he poo7oi nuna sarotaa ogiyaa kaalettanau, xumaaninne haiquwaa kuwan de7iyaageetussi poo7ana” yaagiis.
					</seg>
					<seg id="b.LUK.1.80" type="verse">
						Guutta na7ai diccidi, ayyaanan minniis; Israa7eelatussi qoncciyan beettana gakkanaassi bazzuwan de7iis.
					</seg>
				</div>
				<div id="b.LUK.2" type="chapter">
					<seg id="b.LUK.2.1" type="verse">
						He wode, sa7an de7iya asa ubbaa sunttai xaafettana mala, Roome biittaa kawoi, Augisxxoosi azaziis.
					</seg>
					<seg id="b.LUK.2.2" type="verse">
						Asaa sunttai koiro xaafettiyo wode, Qereneyoosi Sooriyaa biittaa haariyaagaa.
					</seg>
					<seg id="b.LUK.2.3" type="verse">
						Asa ubbai huuphiyan huuphiyan xaafettanau, ba yelettido biittaa biis.
					</seg>
					<seg id="b.LUK.2.4" type="verse">
						Yooseefi qassi Daawitantta keettanne zare gidido gishshau, ayyo giigida Mairaamiira xaafettanau Galiilan de7iya Naazireete katamaappe Yihudaa biittan Beetaliheeme giyo Daawita katamaa issippe biis.
					</seg>
					<seg id="b.LUK.2.6" type="verse">
						He wode Mairaama shahaara; eti yan Beetaliheemen de7ishin, a yeliyo wodee gakkiis;
					</seg>
					<seg id="b.LUK.2.7" type="verse">
						ba baira na7aa yelaasu; imattai aqiyo keettan sohoi bainna gishshau, maayuwan na7aa xaaxada, miizzai kattaa wottin miyo qoriyan zin77issaasu.
					</seg>
					<seg id="b.LUK.2.8" type="verse">
						He deren dorssaa wudiyaa qamma heemmiiddi, dembban aqiya asati de7oosona.
					</seg>
					<seg id="b.LUK.2.9" type="verse">
						Godaa kiitanchchai etakko yiis; Godaa bonchchoi eta yuuyi aadhdhidi poo7iis. Eti daro yayyin,
					</seg>
					<seg id="b.LUK.2.10" type="verse">
						kiitanchchai eta, “Hachchi Godai Kiristtoosi, ashshiyaagee Daawita kataman yelettidoogaassi taani asa ubbaa ufaissiya mishiraachchuwaa intteyyo odiyo gishshau, yayyoppite;
					</seg>
					<seg id="b.LUK.2.12" type="verse">
						maayuwan xaaxettida gacino na7ai miizzai kattaa wottin miyo qoriyan zin77idaagaa demmanaagee intteyyo malaata gido” yaagiis.
					</seg>
					<seg id="b.LUK.2.13" type="verse">
						Akeekennan he kiitanchchaara daro saluwaa kiitanchchati kiyidi beettidosona.
					</seg>
					<seg id="b.LUK.2.14" type="verse">
						Xoossaa galatiiddi, “Salo ubbaappe bolla saluwan de7iya Xoossaassi bonchchoi gido. Sa7an a ufaissiya asaassi sarotettai gido” yaagidosona.
					</seg>
					<seg id="b.LUK.2.15" type="verse">
						Kiitanchchati etappe shaahettidi, saluwaa biichchidaashin, dorssaa heemmiyaageeti bantta giddon, “Ane Beetaliheeme gakkanaashin biidi, Xoossai nuussi odido yohoi hanidaagaa be7oos” yaagidosona.
					</seg>
					<seg id="b.LUK.2.16" type="verse">
						Eesuwan yiidi, Mairaamonne Yooseefa demmidi, miizzai kattaa wottin miyo qoriyan gacino na7ai zin77idaagaa be7idosona.
					</seg>
					<seg id="b.LUK.2.17" type="verse">
						Eti be7ido kiitanchchai ha guutta na7aabaa etassi odidoogaa erissidosona.
					</seg>
					<seg id="b.LUK.2.18" type="verse">
						Hegaa siyida ubbai dorssaa heemmiyaageeti odido yohuwan garamettiis.
					</seg>
					<seg id="b.LUK.2.19" type="verse">
						Mairaama qassi ha ubba yohuwaa ba wozanaa giddon wottada, qoppaidda de7ausu.
					</seg>
					<seg id="b.LUK.2.20" type="verse">
						Dorssaa heemmiyaageeti kase etassi kiitanchchai yootidoogaadan hanin, siyido ubbaa gishshaunne be7ido ubbaa gishshau, Xoossaa galatiiddinne bonchchiiddi simmidosona.
					</seg>
					<seg id="b.LUK.2.21" type="verse">
						Hosppun gallassaappe guyyiyan, Yesuusi qaxxarettiyo wodee gakkin, Mairaama a yelanau shahaaranaappe kase kiitanchchai a sunttidoogaadan, a sunttai Yesuusa geetettiis.
					</seg>
					<seg id="b.LUK.2.22" type="verse">
						Muuse higgee azaziyoogaadan, Mairaamissinne Yooseefassi geeyiyo wodee gakkin, Godaa higgee, “Baira yelettida attuma ubbai Godaassi dummatidaagaa geetetto” g iidoogaadan, Godaassi Yesuusa immanau Yerusalaame efiidosona.
					</seg>
					<seg id="b.LUK.2.24" type="verse">
						Qassi Godaa higgee, “Naa77u buuba haraphpheta woikko naa77u mara haraphpheta” giidoogaadan, Godaassi yarshshuwaa yarshshanau efiidosona.
					</seg>
					<seg id="b.LUK.2.25" type="verse">
						Yerusalaamen Simoona giyo bitanee de7ees; i Xoossau yayyiya xillo asa; qassi Israa7eelati attiyo wodiyaa naagiiddi de7ees. He wode, Geeshsha Ayyaanai a bolli de7iyaagee, “Godai tiyido Kiristtoosa be7ennan haiqqakka” yaagidi, a erissi wottiis.
					</seg>
					<seg id="b.LUK.2.27" type="verse">
						Simooni ayyaanai kaalettin, Beeta Maqidasiyaa geliis. Aayyiyaanne aawai higgee azaziyoogaadan, guutta na7aa Yesuusa Beeta Maqidasiyaa ehin,
					</seg>
					<seg id="b.LUK.2.28" type="verse">
						Simooni he na7aa idimmidi, Xoossaa galatiiddi yaagiis.
					</seg>
					<seg id="b.LUK.2.29" type="verse">
						“Ubbaa Haariya Godau, neeni asa ubbaa sinttan giigissido ne ashettaa taani ta aifiyan be7ido gishshau, ha77i ne qaalaadan, taani ne aillee sarotan haiqqana.
					</seg>
					<seg id="b.LUK.2.32" type="verse">
						He ashettai Israa7eela gidenna asau nebaa bessiya poo7o mala; qassi ne asaa Israa7eelassi bonchcho” yaagiis.
					</seg>
					<seg id="b.LUK.2.33" type="verse">
						Yooseefinne Mairaama Simooni Yesuusabaa odidoogan garamettidosona.
					</seg>
					<seg id="b.LUK.2.34" type="verse">
						Simooni eta anjjiis; anjjidi a aayyiyo Mairaamo, “Israa7eelan de7iya darotu kunddettaassinne dendduwaassi a ixissiyaageetussi Xoossaappe malaata gidanau, qassi darota wozanan de7iya geemmida qofai qonccana mala, ha na7ai Xoossaappe doorettiis. Ne wozanaakka qara bisuwaadan, qaretai qanxxana” yaagiis.
					</seg>
					<seg id="b.LUK.2.36" type="verse">
						Aseera zerettaappe yelettida Panu7eela na7iyaa Haanna hananabaa yootiyaaro. A ba geela7otetta azinaara laappun laittaa de7aasu.
					</seg>
					<seg id="b.LUK.2.37" type="verse">
						I azinai haiqqin, hosppun tammanne oiddu laittaa azina gelennan de7aasu. A daro cima; qassi xoomaiddanne woossaidda gallassinne qammi Xoossau goinnaasu; Beeta Maqidasiyaappe kiyennan de7aasu.
					</seg>
					<seg id="b.LUK.2.38" type="verse">
						He saatiyankka shiiqada, Xoossaa galataasu. Qassi Xoossai Yerusalaame wozin be7ana yaagidi naagiya asaa ubbau na7aabaa odaasu.
					</seg>
					<seg id="b.LUK.2.39" type="verse">
						Eti Godaa higgee azazidoogaadan, ubbabaa polidoogaappe guyye baggan, Galiila biittan de7iya Naazireete giyo bantta katamaa biidosona.
					</seg>
					<seg id="b.LUK.2.40" type="verse">
						Na7ai diccidi minniis; aadhdhida eratettai aani kumiis; ayyaanan minniis; Xoossaa aaro kehatettai a bolli de7ees.
					</seg>
					<seg id="b.LUK.2.41" type="verse">
						Yesuusa aayyiyaanne aawai laittan laittan, Paasikaa gallassaa bonchchiyo wode, Yerusalaame boosona.
					</seg>
					<seg id="b.LUK.2.42" type="verse">
						I yelettoosappe tammanne naa77u laitta gidin, haroodeegaadankka Yerusalaame biidosona.
					</seg>
					<seg id="b.LUK.2.43" type="verse">
						Paasikaa gallassaa bonchchiyo wodee wurin, eti guyye bantta soo simuwaa doommidosona; shin Yesuusi so asai erennan Yerusalaamen attiis.
					</seg>
					<seg id="b.LUK.2.44" type="verse">
						Eti ogiyaa asaara issippe de7ees giiddi, issi gallassa ogiyaa biidosona. Bantta dabbuwaa giddooninne eriyo asaa giddon a koyidosona.
					</seg>
					<seg id="b.LUK.2.45" type="verse">
						Xayin a koyiiddi, Yerusalaame simmidi, Yesuusi Beeta Maqidasiyan tamaarissiyaageetuppe siyiiddinne eta oichchiiddi eta giddon uttidaagaa heezzantto gallassaappe guyyiyan demmidosona.
					</seg>
					<seg id="b.LUK.2.47" type="verse">
						A doonaappe kiyiyaabaa siyida ubbai i immiyo era zaaruwan garamettiis.
					</seg>
					<seg id="b.LUK.2.48" type="verse">
						Aayyiyaanne aawai a be7idi garamettidosona. Mairaama, “Ta na7au, nuna aissi hagaadan oottadii? Ne aawainne taani nena koyiiddi, daro tuggatida” yaagaasu.
					</seg>
					<seg id="b.LUK.2.49" type="verse">
						Yesuusi zaaridi, “Tana aissi koyidetii? Taani ta Aawaa keettan de7anau bessiyoogaa erekketii?” yaagiis.
					</seg>
					<seg id="b.LUK.2.50" type="verse">
						SHin i giidobaa eti akeekibookkona.
					</seg>
					<seg id="b.LUK.2.51" type="verse">
						Etaara duge Naazireete biis. Yan etassi azazettees. Mairaama ha ubba yohuwaa ba wozanan wottausu.
					</seg>
					<seg id="b.LUK.2.52" type="verse">
						Yesuusi aadhdhida eratettaaranne geesaara dicciiddi, Xoossaaninne asan sabettiis.
					</seg>
				</div>
				<div id="b.LUK.3" type="chapter">
					<seg id="b.LUK.3.1" type="verse">
						Xibaariyoosi, Roome biittaa kawoi kawotido tammanne ichchashantta laittan, PHenxxeniyaa PHilaaxoosi Yihudaa haariyo wode, Heeroodisi Galiila haarees; a ishai Piliphphoosi, Ixuriyaasanne Xiraakonidoosa biittaa haarees; Lisaaniyoosikka Abilaaniisa biittaa haarees.
					</seg>
					<seg id="b.LUK.3.2" type="verse">
						Haanninne Qayaafi qeese halaqa. He wode bazzon de7iya Zakkaariyaasa na7aa, Yohaannisakko Xoossaa qaalai yiis.
					</seg>
					<seg id="b.LUK.3.3" type="verse">
						Yohaannisi Yorddaanoosa SHaafaa heera biittaa ubban, “Intte nagaraa atto gaanaassi, nagaraappe simmidi xammaqettite” yaagidi yootiis.
					</seg>
					<seg id="b.LUK.3.4" type="verse">
						Hananabaa yootiya Isiyaasi ba maxaafan hagaadan xaafiis; “Issoi bazzon ba qaalaa xoqqu oottidi, 'Godaa ogiyaa giigissite. I hemettana loossuwaakka ayyo sitti oottite.
					</seg>
					<seg id="b.LUK.3.5" type="verse">
						Gisa biitta ubbai kumana. Dereenne kerai ubbai baasettidi giigana. Geella ogee sitta gidana. Moorettida ogee salallana.
					</seg>
					<seg id="b.LUK.3.6" type="verse">
						Asai ubbai Xoossai ashshiyoogaa be7ana' giis” yaagiis.
					</seg>
					<seg id="b.LUK.3.7" type="verse">
						Hegaa gishshau, Yohaannisi banan xammaqettana giidi yiida asaa, “Ha shooshshatoo, Xoossaa hanqqoi yaana haniyaagaappe baqatana mala, intteyyo oonee odidai?
					</seg>
					<seg id="b.LUK.3.8" type="verse">
						Intte nagaraappe simmidoogaa erissiyaabaa oottite. Abrahaami nu aawaa giidi, intte giddon haasayanau doommoppite. Aissi giikko, 'Xoossai ha shuchchata Abrahaamassi na7a kessanaukka danddayees' yaagada, taani inttessi odais.
					</seg>
					<seg id="b.LUK.3.9" type="verse">
						Beexee mittaa xaphuwan qanxxanau giigi uttiis. Simmi lo77o aifiyaa aifenna mitta ubbai qanxxettidi, taman yegettana” yaagiis.
					</seg>
					<seg id="b.LUK.3.10" type="verse">
						“Yaatin nu ai oottanee?” yaagidi, daro asai a oichchiis.
					</seg>
					<seg id="b.LUK.3.11" type="verse">
						I asaassi zaaridi, “Naa77u qolee de7iyo urai issi qoliyaa aibinne bainna urau immo; qumai de7iyo uraikka hegaadan ootto” yaagiis.
					</seg>
					<seg id="b.LUK.3.12" type="verse">
						Qaraxaa shiishshiyaageeti xammaqettanau yiidi, “Tamaarissiyaagoo, nuuni ai oottanee?” yaagidosona.
					</seg>
					<seg id="b.LUK.3.13" type="verse">
						“Higgee azaziyoogaappe aattidi, ekkoppite” yaagiis.
					</seg>
					<seg id="b.LUK.3.14" type="verse">
						Wotaaddarati, “Qassi nuuni ai oottanee?” yaagidi a oichchidosona. Oichchin, “Wolqqan dafidi, woi wordduwan mootidi, ooppenne miishsha ekkoppite. Intte damoozai intteyyo gidana yaagidi, ufaittidi de7ite” yaagiis.
					</seg>
					<seg id="b.LUK.3.15" type="verse">
						Asai Godai tiyido Kiristtoosa naagiiddinne Yohaannisabaa bantta wozanaa giddon qoppiiddi, “Hagee Kiristtoosa gidennan aggenna” yaagidi, a mali wottidaashin,
					</seg>
					<seg id="b.LUK.3.16" type="verse">
						Yohaannisi eta ubbaassi zaaridi, “Taani inttena haattan xammaqais; shin taappe wolqqaamiyaagee yees. Taani a caammaa qashuwaa birshshanaukka bessikke. I inttena Geeshsha Ayyaanaaninne taman xammaqana.
					</seg>
					<seg id="b.LUK.3.17" type="verse">
						A kushiyan kattaa suraggiyo laidai de7ees. Kattaa qoxxidi, audiyaappe geeshshidi pittees; gisttiyaa gootaran qolees; shin dalaa to7enna taman xuuggana” yaagiis.
					</seg>
					<seg id="b.LUK.3.18" type="verse">
						Hegaa gishshau, Yohaannisi asaa daro dumma zoriyaa zoriiddi, wonggeliyaa mishiraachchuwaa asau yootees;
					</seg>
					<seg id="b.LUK.3.19" type="verse">
						shin deriyaa haariya Heeroodisi ba ishaa machchiyo Heeroodiyaado ekkido gishshaunne hara iitabaa oottido gishshau, Yohaannisi a hanqqettidi seeriis.
					</seg>
					<seg id="b.LUK.3.20" type="verse">
						Hegaa ubbaa bolli hara iitabaa gujjidi, Heeroodisi Yohaannisa qasho keettaa gelissiis.
					</seg>
					<seg id="b.LUK.3.21" type="verse">
						Ubba asai xammaqettidoogaappe guyye baggan, Yesuusi qassi xammaqettiis. I woossishin, saloi dooyettiis.
					</seg>
					<seg id="b.LUK.3.22" type="verse">
						Geeshsha Ayyaanai haraphphe milatiiddi, a bolli wodhdhiis. Qassi saluwaappe, “Taani siiqiyo ta Na7ai nena; tana nebai ufaissees” yaagiya qaalai yiis.
					</seg>
					<seg id="b.LUK.3.23" type="verse">
						Yesuusi yelettoosappe hasttamu laitta keena gidishin, tamaarissanau doommiis.
					</seg>
					<seg id="b.LUK.3.24" type="verse">
						Asai a Yooseefa na7aa yaagidi qoppiis.
					</seg>
					<seg id="b.LUK.3.25" type="verse">
						Yooseefi Eela na7aa; Eeli Maaxaata na7aa; Maaxaati Leewa na7aa; Leewi Milkka na7aa; Milkki Yoona na7aa; Yooni Yooseefa na7aa; Yooseefi Maataatiyu na7aa; Maataatiyu Amoxa na7aa; Amoxi Naahooma na7aa; Naahoomi Esiliima na7aa; Esiliimi Naage na7aa;
					</seg>
					<seg id="b.LUK.3.26" type="verse">
						Naagee Maa7ata na7aa; Maa7ati Maataatiyu na7aa; Maataatiyu Seemeya na7aa; Seemeyi Yooseefa na7aa; Yooseefi Yooda na7aa;
					</seg>
					<seg id="b.LUK.3.27" type="verse">
						Yoodi Yoonaana na7aa; Yoonaani Reesa na7aa; Reesi Zarubaabeela na7aa; Zarubaabeeli Salaatiyaala na7aa; Salaatiyaali Neera na7aa;
					</seg>
					<seg id="b.LUK.3.28" type="verse">
						Neeri Milkka na7aa; Milkki Hada na7aa; Hadi Yoosaasa na7aa; Yoosaasi Qosaama na7aa; Qosaami Elmmodaama na7aa; Elmmodaami Eera na7aa;
					</seg>
					<seg id="b.LUK.3.29" type="verse">
						Eeri Yoosee7a na7aa; Yoosee7i El77eezara na7aa; El77eezari Yoraama na7aa; Yoraami Maaxaata na7aa; Maaxaati Leewa na7aa;
					</seg>
					<seg id="b.LUK.3.30" type="verse">
						Leewi Simoona na7aa; Simooni Yihudaa na7aa; Yihudai Yooseefa na7aa; Yooseefi Yoonaana na7aa; Yoonaani Eliyaaqiima na7aa;
					</seg>
					<seg id="b.LUK.3.31" type="verse">
						Eliyaaqiimi Meliyaa na7aa; Melee Mainaana na7aa; Mainaani Maaxaata na7aa; Maaxaati Naataana na7aa; Naataani Daawita na7aa;
					</seg>
					<seg id="b.LUK.3.32" type="verse">
						Daawiti Isseya na7aa; Isseyi Yobeeda na7aa; Yobeedi Boo7eeza na7aa; Boo7eezi Salimoona na7aa; Salimooni Na7asoona na7aa;
					</seg>
					<seg id="b.LUK.3.33" type="verse">
						Na7asooni Aminadaaba na7aa; Aminadaabi Raama na7aa; Raami Arnna na7aa; Arnni Hexiroona na7aa; Hexirooni Paareesa na7aa; Paareesi Yihudaa na7aa;
					</seg>
					<seg id="b.LUK.3.34" type="verse">
						Yihudai Yaaqooba na7aa; Yaaqoobi Yisaaqa na7aa; Yisaaqi Abrahaama na7aa; Abrahaami Taara na7aa; Taari Naakoora na7aa;
					</seg>
					<seg id="b.LUK.3.35" type="verse">
						Naakoori Saruuga na7aa; Saruugi Raa7u na7aa; Raa7u Peeleega na7aa; Peeleegi Ebeera na7aa; Ebeeri SHeela na7aa;
					</seg>
					<seg id="b.LUK.3.36" type="verse">
						SHeeli Qainiima na7aa; Qainiimi Arifaakisaada na7aa; Arifaakisaadi Seema na7aa; Seemi Nohe na7aa; Nohee Laameeka na7aa;
					</seg>
					<seg id="b.LUK.3.37" type="verse">
						Laameeki Maatusaala na7aa; Maatusaali Heenooka na7aa; Heenooki Yaareeda na7aa; Yaareedi Malaali7eela na7aa; Malaali7eeli Qainaana na7aa;
					</seg>
					<seg id="b.LUK.3.38" type="verse">
						Qainaani Heenoosa na7aa; Heenoosi Seeta na7aa; Seeti Addaame na7aa; Addaamee Xoossaa na7aa.
					</seg>
				</div>
				<div id="b.LUK.4" type="chapter">
					<seg id="b.LUK.4.1" type="verse">
						Yesuusi Geeshsha Ayyaanan kumidi, Yorddaanoosappe simmiis.
					</seg>
					<seg id="b.LUK.4.2" type="verse">
						Ayyaanai kaalettin, bazzo biidi, oitamu gallassaa xalahe halaqan paacettiis. He gallassatun ainne quma mibeenna gishshau, oitamu gallassaappe guyyiyan namisettiis.
					</seg>
					<seg id="b.LUK.4.3" type="verse">
						Xalahe halaqai a, “Neeni Xoossaa Na7aa gidikko ha shuchchaa, 'Oitta gida' gaada azaza” yaagiis.
					</seg>
					<seg id="b.LUK.4.4" type="verse">
						Yesuusi zaaridi, “Xoossaa maxaafai, 'Asi Xoossaa qaalaa ubban de7anaappe attin, oitta xalaalan de7enna' yaagees” yaagiis.
					</seg>
					<seg id="b.LUK.4.5" type="verse">
						Xalahe halaqai a gita deriyaa huuphiyaa kessidi, sa7aa kawotettaa ubbaa issi kuttan bessiis.
					</seg>
					<seg id="b.LUK.4.6" type="verse">
						Xalahe halaqai, “Ha wolqqa ubbainne bonchchoi taassi imettido gishshau, taani dosiyo oossinne immana; neessikka immana.
					</seg>
					<seg id="b.LUK.4.7" type="verse">
						Hegaa gishshau, neeni taassi goinnikko, ha ubbai neessi gidana” yaagiis.
					</seg>
					<seg id="b.LUK.4.8" type="verse">
						Yesuusi zaaridi, “Xoossaa maxaafai, 'Godau, ne Xoossau goinna; a xalaalau ootta' yaagees” yaagiis.
					</seg>
					<seg id="b.LUK.4.9" type="verse">
						Xalahe halaqai Yesuusa Yerusalaame efiidi, Beeta Maqidasiyaa xeeraa kessidi, “Neeni Xoossaa Na7aa gidikko, ane duge guppa.
					</seg>
					<seg id="b.LUK.4.10" type="verse">
						Aissi giikko, Xoossaa maxaafai, 'Xoossai nena naagana mala, ba kiitanchchata azazana' qassi 'Eti ne tohoi shuchchan xubettenna mala, bantta kushiyan nena denttana' yaagees” yaagiis.
					</seg>
					<seg id="b.LUK.4.12" type="verse">
						Yesuusi zaaridi a, “Qassikka Xoossaa maxaafai, 'Godaa ne Xoossaa paaccoppa' yaagees” yaagiis.
					</seg>
					<seg id="b.LUK.4.13" type="verse">
						Xalahe halaqai Yesuusa paacciyoogaa ubbaa wurssidoogaappe guyye baggan, ha77issau appe shaahettiis.
					</seg>
					<seg id="b.LUK.4.14" type="verse">
						Yesuusi Ayyaanaa wolqqan Galiila simmiis. Abai hegaa heeran de7iya biitta ubban odettiis.
					</seg>
					<seg id="b.LUK.4.15" type="verse">
						I bantta Aihuda woosa keettatun tamaarissiiddi, ubban galatettiis. Yesuusi ba diccido Naazireete katamaa yiis.
					</seg>
					<seg id="b.LUK.4.16" type="verse">
						Haroodeegaadan Sambbata gallassan Aihuda woosa keettaa gelidi, nabbabanau denddiis.
					</seg>
					<seg id="b.LUK.4.17" type="verse">
						Hananabaa yootiya Isiyaasan xaafettidi xaaxettida maxaafaa ayyo immidosona. He maxaafaa dooyidi, “Taani hiyyeesaassi lo77o mishiraachchuwaa yootanau tiyettido gishshau, Godaa Ayyaanai ta bollan de7ees. Qashettidaageetussi birshshettiyoogaa, qooqetussi xeelliyoogaa yootana mala, qassi qohettidaageeta qohuwaappe kessana mala, dosettida Godaa laittaa yootana mala, tana kiittiis” geetettidi, xaafettida sohuwaa demmiis.
					</seg>
					<seg id="b.LUK.4.20" type="verse">
						Maxaafaa xaaxidi, Aihuda woosa keettan naagiyaagaassi immidi uttiis. Aihuda woosa keettan de7iya asai a akeekidi xeellees.
					</seg>
					<seg id="b.LUK.4.21" type="verse">
						Yesuusi etassi haasayanau doommidi, “Hachchi nabbabettin, intte siyiyo wode, ha Xoossaa maxaafai giidoogee polettiis” yaagiis.
					</seg>
					<seg id="b.LUK.4.22" type="verse">
						Ubbai ayyo markkattidosona. A doonaappe kiyiya aaro kehatettaa qaalaa garamettidi, “Hagee Yooseefa na7aa gidennee?” yaagidosona.
					</seg>
					<seg id="b.LUK.4.23" type="verse">
						Yesuusi eta hagaadan yaagiis; “Intte taassi, 'Xaliyaa godau, ne huuphiyaa patta' yaagiyo leemisuwaa yootanaagaa taani geeshshada erais. Qassi, 'Neeni Qifirinaahooma kataman oottidoogaa nuuni siyida; hegaadan hagan ne biittan ootta' yaagidi, intte taassi yootana” yaagiis.
					</seg>
					<seg id="b.LUK.4.24" type="verse">
						Qassikka hagaadan yaagiis; “Tumaa gais; hananabaa yootiyaagee ba biittan bonchchetti erenna.
					</seg>
					<seg id="b.LUK.4.25" type="verse">
						“SHin taani intteyyo tumaa gais; Eelaasa wodiyan heezzu laittanne usuppun agina gakkanaashin, saloi gorddettin, sa7an ubban wolqqaama koshai geliis. Gelido wode, Israa7eelan daro am77e maccaasati de7oosona.
					</seg>
					<seg id="b.LUK.4.26" type="verse">
						Eelaasi Sidoona biittan de7iya Siraafita giyo kataman issi am77e maccaaseekko kiitettoorippe attin, etappe ookkonne kiitettibeenna.
					</seg>
					<seg id="b.LUK.4.27" type="verse">
						Hananabaa yootiya Elssaa7a wodiyan Israa7eelan daro inchchirichchaa harggiya asai de7ees. Sooriyaa Naa7imaanappe attin, etappe harai issoinne paxibeenna” yaagiis.
					</seg>
					<seg id="b.LUK.4.28" type="verse">
						Aihuda woosa keettan de7iya ubbai hegaa siyidi, daro hanqqettidosona.
					</seg>
					<seg id="b.LUK.4.29" type="verse">
						Eti denddidi, katamaappe Yesuusa gaxaa efiidosona. Efiidi kakaara duge olanau katamai keexettido deriyaa huuphiyaa a kessidosona.
					</seg>
					<seg id="b.LUK.4.30" type="verse">
						SHin i eta gidduwaara kanttidi biis.
					</seg>
					<seg id="b.LUK.4.31" type="verse">
						Galiilan Qifirinaahooma giyo katamaa wodhdhidi, Yesuusi Sambbatan asaa tamaarissees.
					</seg>
					<seg id="b.LUK.4.32" type="verse">
						A qaalai alaafetettai de7iyo asa qaala mala gidido gishshau, asai a timirttiyaa siyidi garamettiis.
					</seg>
					<seg id="b.LUK.4.33" type="verse">
						Aihuda woosa keettan iita ayyaanai de7iyo bitanee ba qaalaa xoqqu oottidi,
					</seg>
					<seg id="b.LUK.4.34" type="verse">
						“Hai aggarkkii; Naazireeta Yesuusaa, neeni nuuppe ai koyai? Nuna xaissanau yaadii? Neeni oonakko erais; neeni Xoossaa geeshshaa gidikkii!” yaagiis.
					</seg>
					<seg id="b.LUK.4.35" type="verse">
						Yesuusi he iita ayyaanaa, “Haizza; bitaniyaappe kiya” yaagidi azaziis. Iita ayyaanai a eta matan gufantti yeggidi, ainne qohennan bitaniyaappe kiyi aggiis.
					</seg>
					<seg id="b.LUK.4.36" type="verse">
						Ubbai garamettidi bantta giddon, “Hagee aiba qaalee? Alaafetettaaninne wolqqan iita ayyaanata azazees; qassi appe kiyidi boosona” yaagidi haasayidosona.
					</seg>
					<seg id="b.LUK.4.37" type="verse">
						Yesuusabai hegaa heeran de7iya biitta ubbaa gakki aggiis.
					</seg>
					<seg id="b.LUK.4.38" type="verse">
						Yesuusi Aihuda woosa keettaappe denddidi, Simoona soo biis. Biyo wode, Simoona bollotiyaa wolqqaama qoxuwaanne mishuwaa harggada zin77idaaribaa Yesuusayyo yootidosona.
					</seg>
					<seg id="b.LUK.4.39" type="verse">
						I matan eqqidi, qoxuwaanne mishuwaa agga gin, mishoinne qoxoi o aggiis. Sohuwaara denddada etayyo ootta aggaasu.
					</seg>
					<seg id="b.LUK.4.40" type="verse">
						Dumma dumma harggiyan ohettida asaa ubbaa awai wullin, akko ehiidosona. Ba kushiyaa eta ubbaa bolli huuphiyan huuphiyan wottidi, ubbaa pattiis.
					</seg>
					<seg id="b.LUK.4.41" type="verse">
						Pattin xalaheti qassi, “Neeni Xoossaa Na7aa Kiristtoosa gidikkii!” yaagidi waassiiddi, daro asaappe kiyidosona. I Kiristtoosa gididoogaa eti erido gishshau, haasayennaadan Yesuusi eta seeridi diggiis.
					</seg>
					<seg id="b.LUK.4.42" type="verse">
						Wonttin kiyidi, asi bainnasaa biis. Asai a koyiiddi, akko yiis. I eta matappe beenna mala, digganau koyidosona.
					</seg>
					<seg id="b.LUK.4.43" type="verse">
						SHin i, “Taani hara kataman de7iya asaukka Xoossaa kawotettaa wonggeliyaa mishiraachchuwaa yootanau bessees. Aissi giikko, Xoossai tana kiittidoogee hegaassa” yaagiis.
					</seg>
					<seg id="b.LUK.4.44" type="verse">
						Yaagidi, Galiilan de7iya Aihuda woosa keettatun yootiis.
					</seg>
				</div>
				<div id="b.LUK.5" type="chapter">
					<seg id="b.LUK.5.1" type="verse">
						Asai Xoossaa qaalaa Yesuusappe siyiiddi a sugin, Yesuusi Genssereexa abbaa lanqqiyan eqqiis.
					</seg>
					<seg id="b.LUK.5.2" type="verse">
						Eqqidi abbaa lanqqiyan de7iya naa77u wolwoluwaa be7iis. Hegan moliyaa oiqqiyaageeti wolwoluwaappe kiyidi, bantta gitiyaa meeccoosona.
					</seg>
					<seg id="b.LUK.5.3" type="verse">
						Yesuusi he wolwolotuppe issuwan, Simoonaagan gelidi, “Ha wolwoluwaa abbaa lanqqiyaappe guuttiyo giddokko shiishsha” yaagidi Simoona woossiis. He wolwoluwaa giddon uttidi, deriyaa tamaarissiis.
					</seg>
					<seg id="b.LUK.5.4" type="verse">
						Haasayaa wurssidoogaappe guyye baggan Simoona, “Ciimmatiya sohuwaa shiiqa; moliyaa oiqqanau intte gitiyaa haattan yeggite” yaagiis.
					</seg>
					<seg id="b.LUK.5.5" type="verse">
						Simooni zaaridi, “Godau, qamma ubbaa daafuridi, ainne oiqqibookko; shin ha77i ne qaalaadan gitiyaa yeggais” yaagiis.
					</seg>
					<seg id="b.LUK.5.6" type="verse">
						Yeggidoogaappe guyye baggan, keehi daro moliyaa oiqqin, gitee daahettana haniis.
					</seg>
					<seg id="b.LUK.5.7" type="verse">
						Etaara issippe oottiya hara wolwoluwan de7iyaageeti yiidi banttana maaddana mala, eta wuttin, yiidi naa77u wolwoluwaakka haattai mittana gakkanaashin, moliyaa kunttidosona.
					</seg>
					<seg id="b.LUK.5.8" type="verse">
						SHin Simoon PHeexiroosi hegaa be7ido wode, Yesuusa tohuwan kunddidi, “Godau, taani nagaranchcha gidido gishshau, taappe shaahetta” yaagiis.
					</seg>
					<seg id="b.LUK.5.9" type="verse">
						Simooninne aara de7iya hara asai ubbai bantta oiqqido daro moliyaa be7idi, garamettidosona.
					</seg>
					<seg id="b.LUK.5.10" type="verse">
						Hegaadankka Simoonaara issippe oottiyaageeti, Zabddiyoosa naati, Yaaqoobinne Yohaannisi garamettidosona. Garamettin Yesuusi Simoona, “Yayyoppa; hagaappe sinttan neeni asa oiqqiyaagaa gidana” yaagiis.
					</seg>
					<seg id="b.LUK.5.11" type="verse">
						Eti wolwolota haattaappe gaxaa kessidoogaappe guyye baggan, ubbabaa aggi bayidi, Yesuusa kaallidosona.
					</seg>
					<seg id="b.LUK.5.12" type="verse">
						Yesuusi katamatuppe issinnen de7ishin, issi inchchirichchai bolla ubban kumido bitanee Yesuusakko yiidi, a be7idi, a sinttan gulbbatidi, “Godau, neeni koyikko, tana pattanau danddayaasa” yaagidi woossiis.
					</seg>
					<seg id="b.LUK.5.13" type="verse">
						Yesuusi ba kushiyaa yeddidi, a bochchidi, “Taani koyais; paxa!” yaagin, sohuwaarakka inchchirichchai bitaniyaa yeddi aggiis.
					</seg>
					<seg id="b.LUK.5.14" type="verse">
						Yesuusi a, “Hagaa oossinne yootoppa; shin qeesiyaakko baada ne bollaa a bessa; neeni geeshsha gididoogaa asaa erissanau Muusee azazidoogaadankka yarshshuwaa yarshsha” yaagiis.
					</seg>
					<seg id="b.LUK.5.15" type="verse">
						SHin Yesuusabai daro sohuwaa gakkiyo wode, cora asai i odiyoogaa siyanaunne bantta harggiyaappe paxanau shiiqoosona.
					</seg>
					<seg id="b.LUK.5.16" type="verse">
						SHin Yesuusi asi bainnasaa biidi woossees.
					</seg>
					<seg id="b.LUK.5.17" type="verse">
						Issi gallassi, Yesuusi tamaarissishin, Galiilaaninne Yihudan de7iya katamaa ubbaappenne Yerusalaameppe yiida Parisaawetinne higgiyaa tamaarissiyaageeti he sohuwan uttidosona. Yesuusi hargganchchata pattana mala, Godaa wolqqai a bolli de7ees.
					</seg>
					<seg id="b.LUK.5.18" type="verse">
						Amarida asati bollai silido issi bitaniyaa halan tookkidi, Yesuusakko ehiidosona; ehiidi, soo gelissanaunne Yesuusa sinttan a wottanau koyidosona.
					</seg>
					<seg id="b.LUK.5.19" type="verse">
						Asai darido gishshau, soo a gelissanau etassi ogee xayin, keettaa huuphiyaa kiyidi, kaaraa lukkidi, bitaniyaa a halaara duge yeddidi, Yesuusa sinttan de7iya asaa giddon wottidosona.
					</seg>
					<seg id="b.LUK.5.20" type="verse">
						Yesuusi eta ammanuwaa be7idi, “Bitaniyau, ne nagarai atto geetettiis” yaagiis.
					</seg>
					<seg id="b.LUK.5.21" type="verse">
						Yaagin, higgiyaa tamaarissiyaageetinne Parisaaweti, “Laa hagee Xoossaa bolli iitabaa haasayiyaagee oonee? Xoossaa xalaalaappe attin, harai ooni nagara atto gaanau danddayii?” yaagidi, bantta giddon qofaa doommidosona.
					</seg>
					<seg id="b.LUK.5.22" type="verse">
						Yesuusi eta qofaa eridi, “Intte intte wozanan hagaadan aissi qoppeetii?
					</seg>
					<seg id="b.LUK.5.23" type="verse">
						'Ne nagarai atto geetettiis' giyoogee mateeyye woi 'Dendda eqqada hemetta' giyoogee matee?
					</seg>
					<seg id="b.LUK.5.24" type="verse">
						Qassi sa7aa bollan nagara atto gaanau taayyo Asa Na7aayyo alaafetettai de7iyoogaa taani inttena bessana” yaagidi, bollai silido bitaniyaa, “Nena gais; dendda eqqa. Yaatada ne halaa tookkada ne soo ba” yaagiis.
					</seg>
					<seg id="b.LUK.5.25" type="verse">
						Sohuwaara eta sinttan denddi eqqidi, ba zin77ido halaa tookkidi, Xoossaa galatiiddi, ba soo biis.
					</seg>
					<seg id="b.LUK.5.26" type="verse">
						Bin eti ubbai, garamettidosona. Daro yayyidi, “Hachchi nuuni oorattabaa be7ida” yaagidi Xoossaa galatidosona.
					</seg>
					<seg id="b.LUK.5.27" type="verse">
						Hegaappe guyyiyan, Yesuusi kiyidi, giiraa ekkiya Leewa giyoogee giiraa ekkiyo ba sohuwan uttidaagaa demmidi, “Tana kaalla” yaagiis.
					</seg>
					<seg id="b.LUK.5.28" type="verse">
						Yaagin Leewi ubbabaa aggi bayidi, denddi eqqidi, a kaalliis.
					</seg>
					<seg id="b.LUK.5.29" type="verse">
						Leewi ba son Yesuusa mokkanau daro imatuwaa makkiis. Hegan giiraa ekkiyaageetinne hara asai etaara issippe uttidosona.
					</seg>
					<seg id="b.LUK.5.30" type="verse">
						Parisaawetinne higgiyaa tamaarissiya, etaara oottiyaageeti, “Giiraa ekkiyaageetuuranne nagaranchchatuura intte aissi issippe meetii? Qassi aissi issippe uyeetii?” yaagidi, Yesuusi erissiyo ashkkaratu bolli zuuzummidosona.
					</seg>
					<seg id="b.LUK.5.31" type="verse">
						Yesuusi zaaridi, “Hargganchchatuppe attin, payyatuyyo aakimee koshshenna.
					</seg>
					<seg id="b.LUK.5.32" type="verse">
						Taani nagaranchchati bantta nagaraappe simmanaadan, eta xeesanau yiidoogaappe attin, xillota xeesanau yabeikke” yaagiis.
					</seg>
					<seg id="b.LUK.5.33" type="verse">
						Eti Yesuusa, “Yohaannisi erissiyo ashkkarati daro wode xoomoosona; woossoosona; qassi Parisaaweti erissiyo ashkkaratikka hegaadan oottoosona. SHin ne erissiyo ashkkarati moosona, uyoosona” yaagidosona.
					</seg>
					<seg id="b.LUK.5.34" type="verse">
						Yesuusi eta hagaadan yaagiis; “Bullachchaa yiida asata machchiyo ekkiyaagee etaara de7ishin, xoomissanau danddayeetii? Danddayekketa;
					</seg>
					<seg id="b.LUK.5.35" type="verse">
						shin machchiyo ekkiyaagaa eta matappe efaana wodee yaana; eti he wode xoomana” yaagiis.
					</seg>
					<seg id="b.LUK.5.36" type="verse">
						Yesuusi etayyo leemisuwaa odiiddi, “Ooratta maayuwaappe peeridi, ceega maayo bolli wotti sikkiya asi baawa; hegaadan oottikko, ooratta maayuwaa peererettana; ooratta maayuwaappe peeridoogeekka ceega maayuwaassi giigenna.
					</seg>
					<seg id="b.LUK.5.37" type="verse">
						Ho77o woine eessa ceega ogoron naaqqiya asi baawa; naaqqikko he woiniyaa eessai ogoruwaa daakkana; baukka gukkana; ogoroikka moorettana.
					</seg>
					<seg id="b.LUK.5.38" type="verse">
						SHin ho77o woine eessa ooratta ogoron naaqqanau koshshees; eti issoi issuwaa naagoosona.
					</seg>
					<seg id="b.LUK.5.39" type="verse">
						Gam77ida woine eessa lo77o yaagiyo gishshau, a uyirggidi, oorattaa uyanau koyiyai ooninne baawa” yaagiis.
					</seg>
				</div>
				<div id="b.LUK.6" type="chapter">
					<seg id="b.LUK.6.1" type="verse">
						Yesuusi issi Sambbata gallassi tiya bangga giddoora aadhdhishin, i erissiyo ashkkarati tiya banggaa duuttidi, bantta kushiyan shigichchidi moosona.
					</seg>
					<seg id="b.LUK.6.2" type="verse">
						Issi issi Parisaaweti, “Sambbatan oottanau woga gidennabaa aissi ootteetii?” yaagidosona.
					</seg>
					<seg id="b.LUK.6.3" type="verse">
						Yesuusi etassi zaaridi, hagaadan yaagiis; “Daawitinne aara de7iyaageeti namisettido wode, Daawiti oottidobaa nabbabibeekketii?
					</seg>
					<seg id="b.LUK.6.4" type="verse">
						Daawiti Xoossaa keettaa gelidi, qeesetuppe attin, ooninne maanau higge gidennaagaa Xoossaassi yarshshido oittaa miidi, banaara de7iyaageetussikka immiis” yaagiis.
					</seg>
					<seg id="b.LUK.6.5" type="verse">
						Qassi Yesuusi, “Taani Asa Na7ai, Sambbataa Godaa” yaagidi etassi odiis.
					</seg>
					<seg id="b.LUK.6.6" type="verse">
						Yesuusi hara Sambbatan Aihuda woosa keettaa gelidi tamaarissiis. Hegan ushachcha kushee gunddido issi bitanee de7ees.
					</seg>
					<seg id="b.LUK.6.7" type="verse">
						Higgiyaa tamaarissiyaageetinne Parisaaweti Yesuusa mootiyoobaa demmanau, i Sambbatan asa pattikko be7ana yaagidi naagi uttidosona.
					</seg>
					<seg id="b.LUK.6.8" type="verse">
						SHin i eta qofaa eridi, kushee gunddido bitaniyaa, “Denddada, hagan gidduwan eqqa” yaagin, bitanee denddidi eqqiis.
					</seg>
					<seg id="b.LUK.6.9" type="verse">
						Hegaappe guyyiyan, Yesuusi eta, “'Higgee Sambbatan lo77obaa oottanaagaa azaziiyye? Iitabaa oottanaagaa azazii? Asa shemppo ashshanaagaa azaziiyye woranaagaa azazii?' yaagada inttena oichchais” yaagiis.
					</seg>
					<seg id="b.LUK.6.10" type="verse">
						Yesuusi eta ubbaa yuushshi aatti xeellidi bitaniyaa, “Ne kushiyaa piddi ootta” yaagiis. I piddi oottin, a kushee paxiis.
					</seg>
					<seg id="b.LUK.6.11" type="verse">
						Eti daro hanqqettidosona. Hanqqettidi, “Nuuni Yesuusa ai oottanee?” yaagidi, bantta giddon haasayidosona.
					</seg>
					<seg id="b.LUK.6.12" type="verse">
						He wodiyan Yesuusi Xoossaa woossanau deree de7iyoosaa biis. Biidi qamma ubban Xoossaa woossiiddi aqiis.
					</seg>
					<seg id="b.LUK.6.13" type="verse">
						Qassi bana kaalliyaageeta wonttin xeesiis; etappe tammanne naa77aa dooridi, “Kiitettidaageeta” yaagidi sunttiis.
					</seg>
					<seg id="b.LUK.6.14" type="verse">
						Hegeeti PHeexiroosa yaagidi sunttido Simoona, a ishaa Inddiraasa, Yaaqooba, Yohaannisa, Piliphphoosa, Barttalamoosa,
					</seg>
					<seg id="b.LUK.6.15" type="verse">
						Maatiyoosa, Toomaasa, Ilppiyoosa na7aa Yaaqooba, ba biittaassi mishettiya Simoona,
					</seg>
					<seg id="b.LUK.6.16" type="verse">
						Yaaqooba na7aa Yihudaanne Yesuusa aattidi immida Yihudaa Asqqoroota.
					</seg>
					<seg id="b.LUK.6.17" type="verse">
						Etaara deriyaappe duge wodhdhidi, kaalliyaageetuppe daruwaara issippe dembba biittan eqqiis. Qassi i giyoobaa siyidi, bantta harggiyaappe paxanau Yihudaa ubbaappe, Yerusalaameppe, abbaa matan de7iya Xiiroosappenne Sidoonappe yiida daro asai he sohuwan de7ees. Tuna ayyaanan waayettiyaageeti bantta harggiyaappe paxidosona.
					</seg>
					<seg id="b.LUK.6.19" type="verse">
						Wolqqai appe kiyidi, eta ubbaa pattiyo gishshau, asai ubbai a bochchanau keehi koyees.
					</seg>
					<seg id="b.LUK.6.20" type="verse">
						Yesuusi ba erissiyo ashkkaratukko xeellidi, hagaadan yaagiis; “Xoossaa kawotettai inttebaa gidiyo gishshau, hiyyeesati intte anjjettidaageeta.
					</seg>
					<seg id="b.LUK.6.21" type="verse">
						Intte digin kallana gishshau, ha77i namisettiyaageeti anjjettidaageeta. Intte digin miiccana gishshau, ha77i yeekkiyaageeti anjjettidaageeta.
					</seg>
					<seg id="b.LUK.6.22" type="verse">
						Intte tana Asa Na7aa kaalliyo gishshau, asi inttena ixxiyo wode, asappe shaakkiyo wode, boriyo wode, inttena iita sunttan xeegiyo wodekka intte anjjettidaageeta.
					</seg>
					<seg id="b.LUK.6.23" type="verse">
						“Intteyyo saluwan gita woitoi de7iyo gishshau, he wode ufaissan guppite; aissi giikko, eta aawati hananabaa yootiyaageeta hegaadan oottidosona.
					</seg>
					<seg id="b.LUK.6.24" type="verse">
						“SHin duretoo, intte ufaittidi de7iyo gishshau, intteyyo aayye7ana.
					</seg>
					<seg id="b.LUK.6.25" type="verse">
						Intte digin namisettana gishshau, ha77i kallidaageetoo, intteyyo aayye7ana. Intte qarettana gishshaunne yeekkana gishshau, ha77i miicciyaageetoo, intteyyo aayye7ana.
					</seg>
					<seg id="b.LUK.6.26" type="verse">
						Asa ubbai inttebaa loittidi haasayiyo wode aayye7ana; aissi giikko, eta aawati hananabaa yootiya worddanchchatussi hegaadan oottoosona.
					</seg>
					<seg id="b.LUK.6.27" type="verse">
						“SHin taani yootiyoogaa siyiyaageetoo, taani intteyyo odais; intte morkketa siiqite; inttena ixxiyaageetussi lo77obaa oottite;
					</seg>
					<seg id="b.LUK.6.28" type="verse">
						inttena qanggiyaageeta anjjite; inttena naaqqiyaageetussi Xoossaa woossite.
					</seg>
					<seg id="b.LUK.6.29" type="verse">
						Ooninne ne qinxxalliyaa baqqikko, hinkko qinxxalliyaakka bessa; ooninne ne kootiyaa ekkikko, qoliyaakka diggoppa.
					</seg>
					<seg id="b.LUK.6.30" type="verse">
						“Nena woossiya ubbau imma; ne miishshaa ekkiya uraappe guyye zaara yaagada oichchoppa.
					</seg>
					<seg id="b.LUK.6.31" type="verse">
						Asi intteyyo oottanau intte dosiyoogaadan, haraukka hegaadan oottite.
					</seg>
					<seg id="b.LUK.6.32" type="verse">
						“Intte inttena siiqiyaageetu xalaalaa siiqikko, intteyyo ai galati de7ii? Aissi giikko, nagaranchchatikka banttana siiqiyaageeta siiqoosona.
					</seg>
					<seg id="b.LUK.6.33" type="verse">
						Intte intteyyo lo77obaa oottiyaageetussi lo77obaa oottikko, inttessi ai galati de7ii? Aissi giikko, nagaranchchatikka qassi hegaadan oottoosona.
					</seg>
					<seg id="b.LUK.6.34" type="verse">
						Intte guyye ekkanau qoppidi tal77ikko, inttessi ai galati de7ii? Nagaranchchatikka guyye ekkanau nagaranchchatussi tal77oosona;
					</seg>
					<seg id="b.LUK.6.35" type="verse">
						shin Xoossai bana galatennaageetussikka iitatussikka keha gidido gishshau, intte morkketa siiqite; etayyo lo77obaa oottite; qassi ainne guyye ekkanau qoppennan tal77ite; intte ekkana woitoi darana. Qassi intte Ubbaappe Bolla Xoossaa naata gidana.
					</seg>
					<seg id="b.LUK.6.36" type="verse">
						Intte Aawai Xoossai maariyoogaadan maarite.
					</seg>
					<seg id="b.LUK.6.37" type="verse">
						“Haratu bolli pirddoppite; Xoossai intte bolli pirddenna. Harata iita gooppite; Xoossai inttena iita geenna. Atto giite; Xoossai intteyyo atto gaana. Immite; Xoossai intteyyo immana. Baqqi naaqqidi siilli kunttin, palahidi wora laalettiyaagaa Xoossai intte kiyuwan idinttidi immana. Aissi giikko, intte harau immanau likkidi makkiyooban Xoossai intteyyo likkidi immana” yaagiis.
					</seg>
					<seg id="b.LUK.6.39" type="verse">
						Yesuusi etassi leemisuwaa odiiddi, hagaadan yaagiis; “Qooqee qooqe kaalettana danddayii? Kaalettikko, naa77ai ollan kunddokkonaa?
					</seg>
					<seg id="b.LUK.6.40" type="verse">
						Tamaariyaagee bana tamaarissiyaagaappe aadhdhenna; shin tamaaridi wurssida ubbai tamaarissiyaagaa mala gidees.
					</seg>
					<seg id="b.LUK.6.41" type="verse">
						“Ne aifiyan de7iya tuussaa be7akka; shin ne ishaa aifiyan de7iya suullaa aissi xeellai?
					</seg>
					<seg id="b.LUK.6.42" type="verse">
						Ne aifiyan de7iya tuussaa be7ennan waanada ne ishaa, 'Ta ishau, taani ne aifiyan de7iya suullaa kessoo' gaanau danddayai? Laa ha lo77o milatiya iitau, kasetada ne aifiyaappe tuussaa kessargga. Hegaappe guyyiyan, ne ishaa aifiyan de7iya suullaa kessanau geeshshada xeellana danddayaasa.
					</seg>
					<seg id="b.LUK.6.43" type="verse">
						“Lo77o mitti iita aife aifenna; hegaadankka, iita mitti lo77o aife aifenna.
					</seg>
					<seg id="b.LUK.6.44" type="verse">
						Aissi giikko, mitta ubbai ba aifiyo aifiyan erettees; agunttappe balase giyo mitta aife, gom77oreppe woine aife maxi erettenna.
					</seg>
					<seg id="b.LUK.6.45" type="verse">
						Lo77o asi ba wozana giddon de7iya lo77o minjjaappe lo77obaa kessees; qassi iita asi ba iita minjjaappe iitabaa kessees; aissi giikko, asa dooni a wozanan kumidabaappe haasayees.
					</seg>
					<seg id="b.LUK.6.46" type="verse">
						“Taani giyoogaa oottiyoogaa aggi bayidi, aissi tana, 'Godau, Godau' geetii?
					</seg>
					<seg id="b.LUK.6.47" type="verse">
						Taakko yiya ubbai qassi ta qaalaa siyidi azazettiyaagee ai mala asakko taani inttena bessana.
					</seg>
					<seg id="b.LUK.6.48" type="verse">
						I gita ollaa bookkidi, aaho shuchchaa hiixxidi, gimbbidi, keettaa keexxida asa mala. Di7oi di77ido wode, he keettaa sugiis; shin minttidi keexxido gishshau, qaattanau danddayibeenna.
					</seg>
					<seg id="b.LUK.6.49" type="verse">
						SHin ta qaalaa siyidi oottenna urai, aaho shuchcha hiixxennaaninne gimbbennan biittan keetta keexxida asa mala. Di7oi sugin, keettai sohuwaara kunddi aggiis; he keettai wolqqaama kunddetta kunddiis” yaagiis.
					</seg>
				</div>
				<div id="b.LUK.7" type="chapter">
					<seg id="b.LUK.7.1" type="verse">
						Yesuusi ubbabaa asau wurssi odirggidoogaappe guyye baggan, Qifirinaahooma geliis.
					</seg>
					<seg id="b.LUK.7.2" type="verse">
						Issi mato halaqai de7iyaagaassi i dosiyo ashkkarai harggidi, haiqqana matiis.
					</seg>
					<seg id="b.LUK.7.3" type="verse">
						He mato halaqai Yesuusabaa siyido wode, Yesuusi yiidi, ba ashkkaraa pattanau woossana mala, Yihudaa cimata Yesuusakko kiittiis.
					</seg>
					<seg id="b.LUK.7.4" type="verse">
						Etinne Yesuusakko yiidi, “Neeni hegaa ayyo oottanau bessees.
					</seg>
					<seg id="b.LUK.7.5" type="verse">
						Aissi giikko, i nu asaa siiqidi, Aihuda woosa keettaa ba miishshan keexxiis” yaagidi daro woossidosona. Yesuusinne etaara biis.
					</seg>
					<seg id="b.LUK.7.6" type="verse">
						Biidi mato halaqaa keettaa gakkanau matido wode, mato halaqai ba laggeta akko kiittidi, “Ta Godau, daafuroppa; aissi giikko, nena ta soo gelissanau tau bessenna.
					</seg>
					<seg id="b.LUK.7.7" type="verse">
						Hegaa gishshau, taani neekko shiiqanau laafa gidiyoogaa erais; shin neeni doona xalaalaa haasaya; ta ashkkarai paxana.
					</seg>
					<seg id="b.LUK.7.8" type="verse">
						Taani taappe bollaara de7iyaageetuyyo haarettiya asa; taappe garssaara wotaaddarati de7oosona. Taani issuwaa, 'Ba' giikko bees; qassi hinkkuwaa, 'Haa ya' giikko yees; ta ashkkaraa, 'Hagaa ootta' giikko oottees” yaagiis.
					</seg>
					<seg id="b.LUK.7.9" type="verse">
						Yesuusi hegaa siyido wode, aban garamettidi, guyye simmidi, bana kaalliya daro asaa, “Inttena gais; taani hagaa mala ammanuwaa harai atto, Israa7eela biittankka be7abeikke” yaagiis.
					</seg>
					<seg id="b.LUK.7.10" type="verse">
						Kiitettida asati mato halaqaa soo guyye simmidi, a ashkkarai paxidaagaa be7idosona.
					</seg>
					<seg id="b.LUK.7.11" type="verse">
						Guyyeppe Yesuusi ba erissiyo ashkkaratuuranne daro asaara Naina giyo issi katamaa biis.
					</seg>
					<seg id="b.LUK.7.12" type="verse">
						Yesuusi katamaa dooni shiiqido wode, asai haiqqida asa ahaa tookkidi efees. Haiqqidaageenne ba aayeessi issi na7aa; a ba azinai haiqqoosappe am77e gidada de7ausu. Katamaa asaappe daroi o kaalliis.
					</seg>
					<seg id="b.LUK.7.13" type="verse">
						Godai o be7idi, iyyo qarettidi, “Yeekkoppa” yaagiis.
					</seg>
					<seg id="b.LUK.7.14" type="verse">
						I shiiqidi, ahaa saaxiniyaa bochchin, tookkida asai eqqiis. Yesuusi, “Na7au, dendda gais” yaagin,
					</seg>
					<seg id="b.LUK.7.15" type="verse">
						haiqqidaagee xoqqu giidi uttiis. Qassi haasayaa doommin, Yesuusi na7aa a aayeessi immiis.
					</seg>
					<seg id="b.LUK.7.16" type="verse">
						Asa ubbai daro yayyidi, “Hananabaa yootiya goobai nu giddon beettiis; qassi Xoossai ba asaa maaddanau yiis” yaagiiddi Xoossaa galatidosona.
					</seg>
					<seg id="b.LUK.7.17" type="verse">
						Hagee i oottidobai Yihudaa biittaa ubbaaninne hegaa heeran de7iya biitta ubban haasayettiis.
					</seg>
					<seg id="b.LUK.7.18" type="verse">
						Yohaannisi erissiyo ashkkarati hegaa ubbaa Yohaannisassi yootidosona.
					</seg>
					<seg id="b.LUK.7.19" type="verse">
						Yohaannisi ba erissiyo ashkkaratuppe naa77aa baakko xeesidi, “Yaanaagee neneeyye? Woikko nuuni haraa naaganee?” yaagidi, eti oichchana mala, Yesuusakko kiittiis.
					</seg>
					<seg id="b.LUK.7.20" type="verse">
						Kiittin eti akko yiidi, “'Yaanaagee neneeyye? Woikko nuuni haraa naaganee?' yaagidi oichchana mala, Xammaqiya Yohaannisi nuna neekko kiittiis” yaagidosona.
					</seg>
					<seg id="b.LUK.7.21" type="verse">
						He gallassi Yesuusi daro harggissidi, paxa kaa7iya sahuwaappenne iita ayyaanaappe daro asaa pattiis. Qassi daro qooqe asaa xeelissiis.
					</seg>
					<seg id="b.LUK.7.22" type="verse">
						Yesuusi zaaridi, “Biidi intte be7idoogaanne siyidoogaa Yohaannisassi yootite; qooqeti xeelloosona; wobbeti hemettoosona; inchchirichchai oiqqidoogeeti paxoosona; tulleti siyoosona; haiqqidaageeti denddoosona; hiyyeesati wonggeliyaa mishiraachchuwaa siyoosona.
					</seg>
					<seg id="b.LUK.7.23" type="verse">
						Tana sirenna urai anjjettidaagaa” yaagiis.
					</seg>
					<seg id="b.LUK.7.24" type="verse">
						Yohaannisi kiittidoogeeti biichchidoogaappe guyyiyan, Yesuusi Yohaannisabaa shiiqida asaassi hagaadan yaagidi haasayiis; “Ai be7anau bazzo kiyidetii? Carkkoi qaattiyo shombboquwaa be7anau kiyidetiiyye?
					</seg>
					<seg id="b.LUK.7.25" type="verse">
						Yaatin ai be7anau kiyidetii? Lo77iya maayuwaa maayida bitaniyaa be7anau kiyidetiiyye? Lo77iya maayuwaa maayidaageetinne duretidi ufaissan de7iyaageeti kawo keettan de7oosona.
					</seg>
					<seg id="b.LUK.7.26" type="verse">
						Yaatin ai be7anau kiyidetii? Hananabaa yootiyaagaa be7anau kiyidetii? Ee; taani intteyyo odais; hananabaa yootiyaagaappekka aadhdhiyaagaa be7ideta.
					</seg>
					<seg id="b.LUK.7.27" type="verse">
						Xoossaa maxaafan, 'Godai, “Be7a, ta kiittiyoogaa taani neeppe sinttau yeddana. I neeyyo ogiyaa kessana” yaagees' geetettidi Yohaannisabai xaafettiis.
					</seg>
					<seg id="b.LUK.7.28" type="verse">
						“Taani intteyyo odais; aayee uluwaappe yelettida asa ubban Xammaqiya Yohaannisappe aadhdhiya ooninne de7ibeenna; shin Xoossaa kawotettan ubbaappe laafiyaageekka appe aadhdhana” yaagiis.
					</seg>
					<seg id="b.LUK.7.29" type="verse">
						Siyida asai ubbai harai atto qaraxaa shiishshiyaageeti attennan, Yohaannisan xammaqettidi, Xoossai xillo gidiyoogaa ammanidosona.
					</seg>
					<seg id="b.LUK.7.30" type="verse">
						SHin higgiyaa tamaarissiyaageetinne Parisaaweti Yohaannisan xammaqettibeenna gishshau, Xoossai etassi qoppidobaa ixxidosona.
					</seg>
					<seg id="b.LUK.7.31" type="verse">
						Yesuusi, “Yaatin taani ha wodiyaa asaa aibiira leemisoo? Eti ai milatiyoonaa?
					</seg>
					<seg id="b.LUK.7.32" type="verse">
						Eti qocan uttiya naata milatoosona; bantta giddon issoi issuwaa xeesidi, 'Nuuni intteyyo cachcha zayiyaa punnida; shin duribeekketa. Yeeho yettaakka kessida; shin yeekkibeekketa' yaagoosona.
					</seg>
					<seg id="b.LUK.7.33" type="verse">
						Aissi giikko, Xammaqiya Yohaannisi Xoomiiddinne woine eessa uyennan yin intte, 'A bolli xalahee de7ees' yaagideta.
					</seg>
					<seg id="b.LUK.7.34" type="verse">
						Taani Asa Na7ai, maiddanne uyaidda yin, intte tana Asa Na7aa, 'Ha yoraanne woine eessaa uyiyaagaa be7ite! Giiraa ekkiyaageetuuranne nagaranchchatuura siiqettees' yaageeta.
					</seg>
					<seg id="b.LUK.7.35" type="verse">
						SHin Xoossaa aadhdhida eratettai ba oosuwan tuma gididi beettees” yaagiis.
					</seg>
					<seg id="b.LUK.7.36" type="verse">
						Parisaawetuppe issoi banaara laaxaa maanau Yesuusa woossin, Yesuusi a soo yiidi, laaxaa maanau uttiis.
					</seg>
					<seg id="b.LUK.7.37" type="verse">
						He kataman issi nagaranchcha mishiriyaa de7iyaara Yesuusi a son laaxau uttidoogaa erada, albbasxxiroosa giyo shuchchaappe oosettida bilqqaadiyaa kumida shittuwaa ehaasu.
					</seg>
					<seg id="b.LUK.7.38" type="verse">
						Guyyeera a tohuwaa matan eqqada yeekkishin, i afuttai a tohuwan xokkidi, laagottidoogaa ba huuphiyaa binnaanan quccausu. Tohuwaa quccaiddanne yeraidda shittuwan tiyausu.
					</seg>
					<seg id="b.LUK.7.39" type="verse">
						Yesuusa ba soo xeesida Parisaawee hegaa be7idi, ba wozana giddon qoppiiddi, “A nagaranchcha gidiyo gishshau, hagee tumu hananabaa yootiyaagaa gidiyaakko, ha bana bochchiya mishiriyaa oonakko erana” yaagiis.
					</seg>
					<seg id="b.LUK.7.40" type="verse">
						Yesuusi zaaridi, “Simoonaa, neessi taani odiyoobai de7ees” yaagiis. Yaagin, Simooni, “Tamaarissiyaagoo, yoota” yaagiis.
					</seg>
					<seg id="b.LUK.7.41" type="verse">
						Yesuusi hagaadan yaagiis; “Naa77u asati issi bitaniyaappe miishsha tal77idosona. Issoi naa77u xeetanne ishatamu biraa tal77in, naa77anttoi laatamanne ichchashu biraa tal77iis.
					</seg>
					<seg id="b.LUK.7.42" type="verse">
						Hegaa qanxxanau etassi miishshi xayin, acuwaawai naa77aakka maariis. Yaatin etappe augee a aattidi siiqanai?” yaagiis.
					</seg>
					<seg id="b.LUK.7.43" type="verse">
						Simooni zaaridi, “Dariya biraa aggido bitaniyaa gidennan aggenna” yaagiis. Yaagin Yesuusi Simoona, “Tumu pirddadasa” yaagiis.
					</seg>
					<seg id="b.LUK.7.44" type="verse">
						Yesuusi mishireekko xeellidi, Simoona hagaadan yaagiis; “Hanno mishiriyo be7ai? Taani ne soo yin, harai atto haattaa ta tohuwaassi immabaakka; shin hanna ba afuttan ta tohuwaa laagottada, ba huuphiyaa binnaanan quccaasu.
					</seg>
					<seg id="b.LUK.7.45" type="verse">
						Neeni tana yerabaakka; shin a taani soo geloosappe ha77i gakkanaashin, ta tohuwaa yerausu.
					</seg>
					<seg id="b.LUK.7.46" type="verse">
						Neeni ta huuphiyaa zaitiyan tiyabaakka; shin a ta tohuwaa shittuwan tiyaasu.
					</seg>
					<seg id="b.LUK.7.47" type="verse">
						Hegaa gishshau, taani inttessi odais; a daro siiqido gishshau, i nagarai daroi atto geetettiis; shin guutta nagaraa atto giido urai guuttaa siiqees” yaagiis.
					</seg>
					<seg id="b.LUK.7.48" type="verse">
						Yesuusi mishiriyo, “Ne nagarai attiis” yaagiis.
					</seg>
					<seg id="b.LUK.7.49" type="verse">
						Yaagin, aara laaxaa maanau uttidaageeti bantta wozana giddon qoppiiddi, “Harai atto nagaraakka atto gaanau danddayiyaagee hagee oonee?” yaagidosona.
					</seg>
					<seg id="b.LUK.7.50" type="verse">
						Yesuusi mishiriyo, “Nena ne ammanoi ashshiis; saruwan ba” yaagiis.
					</seg>
				</div>
				<div id="b.LUK.8" type="chapter">
					<seg id="b.LUK.8.1" type="verse">
						Hegaappe guyyiyan, Yesuusi Xoossaa kawotettaa mishiraachchuwaa yootiiddi, dumma dumma gita katamaanne guutta katamaa bees. Biyo wode, tammanne naa77u erissiyo ashkkaratinne
					</seg>
					<seg id="b.LUK.8.2" type="verse">
						iita ayyaanaappenne wolqqaama harggiyaappe paxida issi issi maccaasatinne aara issippe de7oosona. Hegeetinne laappun xalaheti kiyido Magddala giyo katamaappe yiida Mairaamo,
					</seg>
					<seg id="b.LUK.8.3" type="verse">
						Heeroodisa keettan azaziya Kuza machchiyo Yohaano, Sosinonne Yesuusau banttassi de7iyaagaappe immida daro asata.
					</seg>
					<seg id="b.LUK.8.4" type="verse">
						Asai katamaappe kataman Yesuusakko shiiqees. Daro asai shiiqidaagau Yesuusi leemisuwaa hagaadan yaagidi odiis;
					</seg>
					<seg id="b.LUK.8.5" type="verse">
						“Issi bitanee ba zerettaa zeranau kiyiis. Zerishin, issoi issoi ogiyaa doonan wodhdhidi yerettiis. Yaatin, kafoi hegaa miis.
					</seg>
					<seg id="b.LUK.8.6" type="verse">
						Harai shuchchaa bolli wodhdhiis. Mokkidi, dubbai bainna gishshau meliis.
					</seg>
					<seg id="b.LUK.8.7" type="verse">
						Issi issi zerettai aguntta giddon wodhdhiis; wodhdhidi mokkidaagaa agunttai diccidi cuulliis.
					</seg>
					<seg id="b.LUK.8.8" type="verse">
						Issi issi zerettai aradda biittan wodhdhidi mokkiis; diccidi xeetu kushiyaa aifiis” yaagiis. Yesuusi hegaa haasayiiddi, “Siyanau haitti de7iyo urai siyo!” yaagidi wolqqappe haasayiis.
					</seg>
					<seg id="b.LUK.8.9" type="verse">
						I erissiyo ashkkarati, “Yaatin, ha leemisuwaa birshshettai aibee?” yaagidi Yesuusa oichchidosona.
					</seg>
					<seg id="b.LUK.8.10" type="verse">
						Oichchin, i hagaadan yaagiis; “Inttessi Xoossaa kawotettaa xuuraa erai imettiis, shin harati xeellidi be7enna mala, siyidikka akeekenna mala, taani leemisuwan haasayais.
					</seg>
					<seg id="b.LUK.8.11" type="verse">
						“Leemisoi hagaa. Zerettai Xoossaa qaalaa. Ogiyaa doonan de7iya zerettai qaalaa siyidaageetu leemisuwaa bessees; shin hegaappe guyyiyan, eti ammanidi attenna mala, xalahe halaqai yiidi, eta wozanaappe qaalaa efirggees.
					</seg>
					<seg id="b.LUK.8.13" type="verse">
						SHuchchaa bollan de7iyaageeti siyiiddi, a qaalaa ufaissan ekkiyaageeta milatoosona; etassi xaphoi baawa. Eti ha77issau ammaniyoogaappe attin, paacee yiyo wode xubettiyaageeta.
					</seg>
					<seg id="b.LUK.8.14" type="verse">
						Qassi aguntta giddon wodhdhidaageeti siyiyaageeta milatoosona. Siyidi banttau de7iiddi, de7uwaa wodiyaa qofan duretettaaninne lo77o de7uwan cuulettiyo gishshau, eta aifee bootennan atti aggees.
					</seg>
					<seg id="b.LUK.8.15" type="verse">
						SHin aradda biittan wodhdhidaageeti hegeeti lo77o wozanaappenne tumu wozanaappe qaalaa siyidi naagidaageeta; eti danddayaara naagidi aifoosona.
					</seg>
					<seg id="b.LUK.8.16" type="verse">
						“Xomppe oittidi, keren qum77iyai woikko arssa giddon wottiya asi baawa; shin asai geliiddi, poo7uwaa be7ana mala, xomppiyaa qoncciyan wottees.
					</seg>
					<seg id="b.LUK.8.17" type="verse">
						Aissi giikko, qosidobai ubbai qoncciyaa kiyana; qassi genttidobai ubbaikka beettennan attenna.
					</seg>
					<seg id="b.LUK.8.18" type="verse">
						“Simmi, intte siyiyo yohuwaa ezggidi siyite; aissi giikko, issibai de7iyo urau gujji immana. Bainnaagaappe harai atto, he au de7iyaabaa milatiyaagaakka ekkirggana” yaagiis.
					</seg>
					<seg id="b.LUK.8.19" type="verse">
						Yesuusa aayyiyaanne ishantti akko yiidosona; shin daro asaa giddoora aadhdhiyo sohoi bainna gishshau, aara gaittanau danddayibookkona.
					</seg>
					<seg id="b.LUK.8.20" type="verse">
						Asai Yesuusa, “Ne aayyiyaanne ne ishantti nenaara gaittana koyidi, karen eqqidosona” yaagiis.
					</seg>
					<seg id="b.LUK.8.21" type="verse">
						SHin Yesuusi zaaridi, “Ta aayyiyaanne ta ishantti Xoossaa qaalaa siyiyaageetanne oottiyaageeta” yaagiis.
					</seg>
					<seg id="b.LUK.8.22" type="verse">
						Issi gallassi, Yesuusi ba erissiyo ashkkaratuura issippe wolwoluwan gelidi, “Abbaa hefintti pinnoos” yaagiis; yaagin biidosona.
					</seg>
					<seg id="b.LUK.8.23" type="verse">
						Biishin Yesuusi xiskkiis. Wolqqaama gotee abbaa bolli yiis. Wolwoluwan haattai kumi kumi yees. Yiidi haattai eta mittana hanin,
					</seg>
					<seg id="b.LUK.8.24" type="verse">
						erissiyo ashkkarati Yesuusakko biidi, “Godau, Godau, nuuni xayoos” yaagidi, xiskkuwaappe a denttidosona. Yesuusi denddidi, gotiyaanne beetaa aggite gin, goteenne beetai woppu giidosona.
					</seg>
					<seg id="b.LUK.8.25" type="verse">
						Yaatin Yesuusi, “Intte ammanoi anee?” yaagiis. Eti yayyidinne garamettidi bantta giddon, “Hagee laa harai atto, gotiyaanne haattaa azaziyaagee oonee? Etikka ayyo azazettoosona” yaagidosona.
					</seg>
					<seg id="b.LUK.8.26" type="verse">
						Galiila ginan sinttaara de7iya Gerggesenoona giyo biittaa wolwoluwan biidosona.
					</seg>
					<seg id="b.LUK.8.27" type="verse">
						Yesuusi abbaappe gaxaa kiyiyoorin, xalaheti de7iyo bitanee katamaappe kiyidi, aara gaittiis; asa moogiyo gonggoluwan i daro laittaa de7iyoogaappe attin, son de7enna.
					</seg>
					<seg id="b.LUK.8.28" type="verse">
						Yesuusa be7idi, a sinttan kunddidi, qaalaa xoqqu oottidi, “Ubbaappe bolla Xoossaa Na7au Yesuusaa, tananne nenanne aibee gattiyai? Hayyanaa tana qaxxayopparkkii” yaagiis.
					</seg>
					<seg id="b.LUK.8.29" type="verse">
						I hegaa aissi giidee giikko, Yesuusi tuna ayyaanai bitaniyaappe kiyidi baana mala azazidoogaassa. Daroto tuna ayyaanai bitaniyaa oiqqi uttido gishshau, sanssalataaninne huqqunna biratan qashettidi naagettees; shin sanssalataa duuttees. Xalahee a bazzo yedettees.
					</seg>
					<seg id="b.LUK.8.30" type="verse">
						Yesuusi a, “Ne sunttai oonee?” yaagidi oichchiis. Daro xalaheti an de7iyo gishshau, “Ta sunttai Leegiyoona” yaagiis.
					</seg>
					<seg id="b.LUK.8.31" type="verse">
						Xalaheti Yesuusa, “Nuna ciimma ollau yeddopparkkii” yaagidi woossidosona.
					</seg>
					<seg id="b.LUK.8.32" type="verse">
						He deriyaa bollan daro gudunttaa wudee hemettees; xalaheti gudunttatu giddo gelana mala Yesuusa woossin, i, “Biite” yaagiis.
					</seg>
					<seg id="b.LUK.8.33" type="verse">
						Yaagin xalaheti bitaniyaappe kiyidi, gudunttatun gelin, wudee kakaara jaamiiddi abban gelidi, meetetti bayiis.
					</seg>
					<seg id="b.LUK.8.34" type="verse">
						Gudunttaa wudiyaa heemmiyaageeti hanidabaa be7ido wode, baqati biidi, katamaaninne katamaappe gaxa biittan yootidosona.
					</seg>
					<seg id="b.LUK.8.35" type="verse">
						Yootin asai hanidabaa be7anau kiyidi, Yesuusakko biis. Xalahee kiyido bitanee ba wozanai simmin, maayuwaa maayidi, Yesuusa gediyaa matan uttidaagaa asai be7idi yayyiis.
					</seg>
					<seg id="b.LUK.8.36" type="verse">
						Hegaa be7ida asati xalaheti oiqqido bitanee waani paxidaakko, asaassi yootidosona.
					</seg>
					<seg id="b.LUK.8.37" type="verse">
						Gerggesenoona biittan de7iya asai ubbai daro yayyido gishshau, bantta matappe baana mala, Yesuusa woossidosona. Yesuusi wolwoluwan gelidi simmiis.
					</seg>
					<seg id="b.LUK.8.38" type="verse">
						Xalaheti kiyido bitanee Yesuusaara de7ana mala, Yesuusa woossiis; shin i, “Ne soo simmada, Xoossai neessi waanida gitabaa oottidaakko yoota” yaagidi a yeddiis. Yeddin, bitanee baassi Yesuusi waanida gitabaa oottidaakko, kataman de7iya asa ubbau yootiiddi biis.
					</seg>
					<seg id="b.LUK.8.40" type="verse">
						Ubba asai Yesuusa naagiiddi uttido gishshau, i simmido wode mokkidosona.
					</seg>
					<seg id="b.LUK.8.41" type="verse">
						Yaa7iroosa giyoogee Aihuda woosa keettaa halaqai Yesuusakko yiis. Ayyo tammanne naa77u laitta na7iyaa de7iyaara harggada haiqqana haniyo gishshau, Yesuusa tohuwan kunddidi, ba soo gelana mala, a minttidi woossiis. Yesuusi yaa biishin, asai ubbasaara shiiqidi, a un77iis.
					</seg>
					<seg id="b.LUK.8.43" type="verse">
						Tammanne naa77u laittaasappe doommidi, i bollaappe suuttai goggiyo issi maccaasiyaa de7ausu. Aakimetussi qanxxaidda ba miishsha ubbaa wurssaasu; shin ooninne o pattanau danddayibeenna.
					</seg>
					<seg id="b.LUK.8.44" type="verse">
						Guyyeera shiiqada Yesuusa afalaa macaraa bochchaasu; bochchin i bollaappe goggiya suuttai sohuwaarakka aggi bayiis.
					</seg>
					<seg id="b.LUK.8.45" type="verse">
						Yesuusi, “Tana bochchidai oonee?” yaagiis. Ubba asai, “Nuna gidokko” yaagin, PHeexiroosinne aara issippe de7iyaageeti, “Godau, daro asai nena sugiiddi un77ees; 'Tana bochchidai oonee?' gai?” yaagidosona.
					</seg>
					<seg id="b.LUK.8.46" type="verse">
						SHin Yesuusi, “Taappe wolqqai kiyido gishshau, tana issi urai bochchidoogaa taani erais” yaagiis.
					</seg>
					<seg id="b.LUK.8.47" type="verse">
						Maccaasiyaa qosettada attanau danddayennaagaa erada, kokkoraidda Yesuusa sinttan gufannaasu; a Yesuusa aissi bochchidaakkonne qassi waanada sohuwaara paxidaakko asa ubbaa sinttan Yesuusau yootaasu.
					</seg>
					<seg id="b.LUK.8.48" type="verse">
						I, “Ta na7ee, nena ne ammanoi pattiis; saro ba” yaagiis.
					</seg>
					<seg id="b.LUK.8.49" type="verse">
						Yesuusi biron hegaa giishin, issi asi Aihuda woosa keettaa halaqaa sooppe yiidi, “Ne na7iyaa haiqqaichchaasu; simmi tamaarissiyaagaa daafurssoppa” yaagiis.
					</seg>
					<seg id="b.LUK.8.50" type="verse">
						SHin eti giyoobaa Yesuusi siyidi, “Yayyoppa; ammano xalaalaa ammana; a paxana” yaagidi Yaa7iroosassi yootiis.
					</seg>
					<seg id="b.LUK.8.51" type="verse">
						Yesuusi soo geliiddi, PHeexiroosappe, Yaaqoobappe, Yohaannisappe, na7ee aayeeppenne aawaappe harai ooninne banaara gelenna mala diggiis.
					</seg>
					<seg id="b.LUK.8.52" type="verse">
						Ubbai na7eessi, “Aayyee aayyee!” yaagidi yeekkoosona. SHin Yesuusi, “Yeekkoppite; na7iyaa xiskkausuppe attin, haiqqabeikku” yaagiis.
					</seg>
					<seg id="b.LUK.8.53" type="verse">
						A haiqqidoogaa eridi, asai a bolli miicciis.
					</seg>
					<seg id="b.LUK.8.54" type="verse">
						SHin Yesuusi i kushiyaa oiqqidi, “Na7ee, dendda” yaagidi xeesiis.
					</seg>
					<seg id="b.LUK.8.55" type="verse">
						Na7ee shemppoi simmin, sohuwaara na7iyaa dendda aggaasu. Yesuusi, “Iyyo miyoobaa immite” yaagidi azaziis.
					</seg>
					<seg id="b.LUK.8.56" type="verse">
						I aawainne aayyiyaa garamettidosona. SHin Yesuusi, “Hanidaagaa oossinne odoppite” yaagidi azaziis.
					</seg>
				</div>
				<div id="b.LUK.9" type="chapter">
					<seg id="b.LUK.9.1" type="verse">
						Yesuusi ba tammanne naa77u erissiyo ashkkarata issippe baakko xeesidi, xalahiyaa ubbaa asaappe kessanaunne harggiyaageeta pattanau etassi wolqqaanne alaafetettaa immiis.
					</seg>
					<seg id="b.LUK.9.2" type="verse">
						Xoossaa kawotettaabaa yootanaunne harggiyaageeta pattanau eta kiittiis.
					</seg>
					<seg id="b.LUK.9.3" type="verse">
						I eta hagaadan yaagiis; “Gatima woi qarcciita woi quma woi miishsha ainnekka ogiyaa biiddi oiqqoppite; naa77antto qoliyaakka oiqqoppite.
					</seg>
					<seg id="b.LUK.9.4" type="verse">
						Inttena asi awan mokkikkokka, katamaappe kiyana gakkanaashin, he keettan utti bayite.
					</seg>
					<seg id="b.LUK.9.5" type="verse">
						Katamaa asai inttena mokkennan ixxikko, he katamaappe kiyite; kiyiiddi eti inttena mokkennan ixxidoogaassi markka gidana mala, intte tohuwaappe buhiyaa shocite” yaagiis.
					</seg>
					<seg id="b.LUK.9.6" type="verse">
						Erissiyo ashkkarati biidi, qeeri katama ubban Xoossaa qaalaa yootiiddinne harggiya asaa ubbasan pattiiddi yuuyoosona.
					</seg>
					<seg id="b.LUK.9.7" type="verse">
						Galiila biittaa haariya Heeroodisi hanidabaa ubbaa siyiis. Issi issi asai, “Yohaannisi haiquwaappe denddiis” yaagees; hinkko asai, “Eelaasi kiyidi beettiis” yaagees; harati, “Beni hananabaa yootiyaageetuppe issoi denddiis” yaagoosona. Hegaa gishshau, Heeroodisi ba wozana giddon metootiis.
					</seg>
					<seg id="b.LUK.9.9" type="verse">
						Metootidi, “Taani Yohaannisa qooriyaa muucissarggaas; shin hagaadan asai haasayiyo bitanee oonee?” yaagidi, Yesuusa be7anau koyiis.
					</seg>
					<seg id="b.LUK.9.10" type="verse">
						Yesuusi kiittidoogeeti simmidi, bantta oottidobaa ubbaa Yesuusassi odidosona. Yesuusi eta xalaalaa ekkidi, Beetasaida giyo katamaa matan de7iya bazzuwaa biis.
					</seg>
					<seg id="b.LUK.9.11" type="verse">
						Asai a eridi kaallin, eta mokkidi, Xoossaa kawotettaabaa yootiis; harggiyaappe pattanau koshshiyoogeetakka pattiis.
					</seg>
					<seg id="b.LUK.9.12" type="verse">
						Sa7ai omariyo wode, tammanne naa77u erissiyo ashkkarati Yesuusakko yiidi, “Asa ubbai dere giddonne qeeri katamatu giddo biidi, aqiyoosaanne shinqqe demmana mala, asaa yedda; aissi giikko, nuuni hagan asi bainnasan de7oos” yaagidosona.
					</seg>
					<seg id="b.LUK.9.13" type="verse">
						SHin Yesuusi eta, “Asau miyoobaa intte immite” yaagiis. Yaagin eti, “Nuuyyo ichchashu oittappenne naa77u moleppe hari baawa; nuuni ha daro asau qumaa shammanau baanaagaa koyai?” yaagidosona.
					</seg>
					<seg id="b.LUK.9.14" type="verse">
						Aissi giikko, he sohuwan ichchashu sha7u gidiya asai de7ees. Yesuusi ba erissiyo ashkkarata, “Ishatamu ishatamu asaa citan citan shaakki shaakki utissite” yaagiis.
					</seg>
					<seg id="b.LUK.9.15" type="verse">
						Erissiyo ashkkarati i giidoogaadan, ubba asaa utissidosona.
					</seg>
					<seg id="b.LUK.9.16" type="verse">
						Yesuusi ichchashu oittaanne naa77u moliyaa oiqqidi, saluwaa pude xeellidi, Xoossaa galatiis; he oittaanne moliyaa menttidi, “Daro asaa sintti aattite” yaagidi, erissiyo ashkkaratussi immiis.
					</seg>
					<seg id="b.LUK.9.17" type="verse">
						Asa ubbai miidi kalliis; kallin attida xarzzai tammanne naa77u samppaa kumidaagaa denttidosona.
					</seg>
					<seg id="b.LUK.9.18" type="verse">
						Issitoo Yesuusi barkka woossiyo wode, i erissiyo ashkkarati a matan de7oosona; de7ishin, “Asai tana oona gii?” yaagidi eta oichchiis.
					</seg>
					<seg id="b.LUK.9.19" type="verse">
						Eti zaaridi, “Asai nena Xammaqiya Yohaannisa yaagees; hara asai Eelaasa yaagees; harai qassi beni hananabaa yootiyaageetuppe issoi denddiis yaagees” yaagidosona.
					</seg>
					<seg id="b.LUK.9.20" type="verse">
						Yaagin Yesuusi eta, “Yaanin intte tana oona geetii?” yaagiis. PHeexiroosi zaaridi, “Neeni Xoossai tiyido Kiristtoosa” yaagidi zaariis.
					</seg>
					<seg id="b.LUK.9.21" type="verse">
						SHin Yesuusi eta, “Hagaa oossinne odoppite” yaagidi, minttidi azaziiddi,
					</seg>
					<seg id="b.LUK.9.22" type="verse">
						“Taani, Asa Na7ai, daro waayettanau bessees; tana cimati, qeese halaqatinne higgiyaa tamaarissiyaageeti ixxanau bessees; eti tana woranaunne taani heezzantto gallassi haiquwaappe denddanau bessees” yaagiis.
					</seg>
					<seg id="b.LUK.9.23" type="verse">
						Yesuusi asa ubbaa hagaadan yaagiis; “Ba shemppuwaa ashshana koyiya urai bashshana; shin ba shemppuwaa ta gishshau bashshiya urai ashshana; hegaa gishshau, tana kaallana koyiya urai de7ikko, bana yeggi bayo; yaatidi ubba gallassi ba masqqaliyaa tookkidi, tana kaallo.
					</seg>
					<seg id="b.LUK.9.25" type="verse">
						Issi urai ba huuphiyaa bashshidi, woi bau pacissidi, sa7an de7iya ubbabaa bau shiishshikko, a ai maaddanee?
					</seg>
					<seg id="b.LUK.9.26" type="verse">
						Asi tanaaninne ta qaalan yeellatikko, taani Asa Na7ai, ta bonchchuwaara, ta Aawaa bonchchuwaaranne geeshsha kiitanchchatu bonchchuwaara yiyo wode, aani yeellatana.
					</seg>
					<seg id="b.LUK.9.27" type="verse">
						Taani intteyyo tumaa gais; amarida asati Xoossaa kawotettaa be7ennan haiqqennaageeti hagan de7oosona” yaagiis.
					</seg>
					<seg id="b.LUK.9.28" type="verse">
						Yesuusi hegaadan giidoogaappe guyyiyan, hosppun gallassa gidiyaagaa gam77idi, PHeexiroosa, Yohaannisanne Yaaqooba ekkidi, woossanau deriyaa huuphiyaa kiyiis.
					</seg>
					<seg id="b.LUK.9.29" type="verse">
						I woossishin, a merai laamettiis. A maayoikka phoolidi booxxiis.
					</seg>
					<seg id="b.LUK.9.30" type="verse">
						Akeekennan, Muusanne Eelaasa giyo naa77u asati kiyi beettidi, aara haasayidosona.
					</seg>
					<seg id="b.LUK.9.31" type="verse">
						Eti bonchchuwaara beettidi, Yesuusi Xoossaa qofaa polanau Yerusalaamen haiqqanaagaa aara haasayidosona.
					</seg>
					<seg id="b.LUK.9.32" type="verse">
						SHin PHeexiroosinne aara de7iyaageeti xiskkuwan kairidosona. SHin beegottidi, Yesuusa bonchchuwaanne aara issippe eqqida naa77u asata be7idosona.
					</seg>
					<seg id="b.LUK.9.33" type="verse">
						He naa77u asati Yesuusa matappe biishin, PHeexiroosi Yesuusassi woigiyaakko akeekidi erennan a, “Ta Godau, nuuni hagan de7iyoogee nuussi lo77o; nuuni heezzu zamppata issuwaa neessi, issuwaa Muusessi, issuwaa Eelaasassi zamppayana” yaagiis.
					</seg>
					<seg id="b.LUK.9.34" type="verse">
						PHeexiroosi hegaa etassi giishin, shaarai yiidi, eta genttiis. Genttishin erissiyo ashkkarati yayyidosona.
					</seg>
					<seg id="b.LUK.9.35" type="verse">
						SHaaraappe, “Hagee taani doorido ta Na7aa; i giyoogaa siyite” giya qaalai yiis.
					</seg>
					<seg id="b.LUK.9.36" type="verse">
						Yiidoogaappe guyyiyan, Yesuusi barkka attiis. Eti co77u giidi, oossinne he wode be7ido yohuwaappe ainne odibookkona.
					</seg>
					<seg id="b.LUK.9.37" type="verse">
						Wonttetta gallassi, eti deriyaappe duge wodhdhido wode, daro asai Yesuusaara gaittiis.
					</seg>
					<seg id="b.LUK.9.38" type="verse">
						Asai qoppennan asaappe issoi ba qaalaa xoqqu oottidi, “Tamaarissiyaagoo, taassi issi na7aa xalaalai de7iyo gishshau, neeni a be7anau nena woossais;
					</seg>
					<seg id="b.LUK.9.39" type="verse">
						qassi iita ayyaanai au denddees; denddidi akeekennan a waasissees; a doonaara hoommoi goppattana gakkanaashin a kokkorssidi, ubba gallassi qohiyoogaappe attin, a elle yeddenna.
					</seg>
					<seg id="b.LUK.9.40" type="verse">
						Ne erissiyo ashkkarati he iita ayyaanaa kessana mala, taani eta woossaas; shin danddayibookkona” yaagiis.
					</seg>
					<seg id="b.LUK.9.41" type="verse">
						Yesuusi zaaridi eta, “Ammanenna ha wodiyaa geella asau! Taani inttenaara aude gakkanaashin de7anee? Qassi inttebaa aude gakkanaashin danddayanee? Ne na7aa haa ekka ya” yaagiis.
					</seg>
					<seg id="b.LUK.9.42" type="verse">
						Na7ai yiishin, xalahee a sa7an ooggidi kokkorssiis; shin Yesuusi tuna ayyaanaa agga giidi, na7aa pattidi, a aawaassi zaaridi immiis.
					</seg>
					<seg id="b.LUK.9.43" type="verse">
						Asa ubbai Xoossaa gita wolqqan garamettiis. Eti ubbai Yesuusi oottido ubbaban garamettishin, i ba erissiyo ashkkaratussi yootiiddi,
					</seg>
					<seg id="b.LUK.9.44" type="verse">
						“Tana Asa Na7aa asi asau aattidi immana; ha yohuwaa dogoppite” yaagiis.
					</seg>
					<seg id="b.LUK.9.45" type="verse">
						SHin i giyoogaa eti akeekibookkona; eti akeekenna mala, etappe yohoi geemmiis. He yohuwaa a oichchanau yayyoosona.
					</seg>
					<seg id="b.LUK.9.46" type="verse">
						Erissiyo ashkkarati, “Nu giddon aadhdhiyaagee oonee?” yaagidi palamettidosona.
					</seg>
					<seg id="b.LUK.9.47" type="verse">
						Yesuusi eti qoppiyoogaa eridi, guutta na7aa ehiidi, ba matan essidi,
					</seg>
					<seg id="b.LUK.9.48" type="verse">
						“Ha guutta na7aa ta sunttan mokkiya ooninne tana mokkees; qassi tana mokkiyaagee tana kiittidaagaakka mokkees; aissi giikko, intte ubbaa giddon guuxxiyaagee ubbaappe gitatees” yaagiis.
					</seg>
					<seg id="b.LUK.9.49" type="verse">
						Yohaannisi zaaridi, “Godau, issi asi ne sunttan xalaheta kessiyaagaa nuuni be7idi, nu bagga gidenna gishshau, a diggida” yaagiis.
					</seg>
					<seg id="b.LUK.9.50" type="verse">
						SHin Yesuusi a, “Intte giyoobaa phalqqenna urai intte bagga gidiyo gishshau, a diggoppite” yaagiis.
					</seg>
					<seg id="b.LUK.9.51" type="verse">
						Yesuusi saluwaa biyo wodee matin, Yerusalaame baanau denddiis.
					</seg>
					<seg id="b.LUK.9.52" type="verse">
						Qassi ba kiittiyoogeeta baappe sinttau kiittiis; kiittin eti ayyo ubbabaa giigissanau, Samaariyaa biittan de7iya issi qeeri katamaa biidosona.
					</seg>
					<seg id="b.LUK.9.53" type="verse">
						SHin i Yerusalaame baanau denddido gishshau, asai a mokkibeenna.
					</seg>
					<seg id="b.LUK.9.54" type="verse">
						I erissiyo ashkkarati Yaaqoobinne Yohaannisi hegaa be7idi, “Godau, nuuni Eelaasi oottidoogaadan, 'Tamai saluwaappe yiidi eta mo' yaagana mala koyai?” yaagidosona.
					</seg>
					<seg id="b.LUK.9.55" type="verse">
						SHin guyye simmidi eta, “Aggite, inttessi ai mala ayyaani de7iyaakko erekketa.
					</seg>
					<seg id="b.LUK.9.56" type="verse">
						Taani, Asa Na7ai, asa shemppo ashshanau yiidoogaappe attin, bashshanau yabeikke” yaagiis. Eti harasan de7iya qeeri katamaa biidosona.
					</seg>
					<seg id="b.LUK.9.57" type="verse">
						Eti ogiyaara biishin, issi bitanee a, “Godau, neeni biyoosaa ubbaa taani nena kaallana” yaagiis.
					</seg>
					<seg id="b.LUK.9.58" type="verse">
						Yesuusi a, “Worakanatussi ollai de7ees; kafotussikka keettai de7ees; shin taani, Asa Na7ai, zin77ada shemppa ekkiyoosikka tau baawa” yaagiis.
					</seg>
					<seg id="b.LUK.9.59" type="verse">
						Yesuusi haraa, “Tana kaalla” yaagiis. SHin, bitanee “Godau, taani kaseta baada ta aawaa moogoo?” yaagiis.
					</seg>
					<seg id="b.LUK.9.60" type="verse">
						Yaagin Yesuusi a, “Haiqqidaageeti bantta haiqqidaageeta moogona; nena gidikko baada, Xoossaa kawotettaabaa yoota” yaagiis.
					</seg>
					<seg id="b.LUK.9.61" type="verse">
						Qassi hara bitanee, “Godau, taani nena kaallana; shin koiroora ta so asaa saro goo?” yaagiis.
					</seg>
					<seg id="b.LUK.9.62" type="verse">
						SHin Yesuusi a, “Booraa goyiiddi, guyye xeelliyai ooninne Xoossaa kawotettaassi bessenna” yaagiis.
					</seg>
				</div>
				<div id="b.LUK.10" type="chapter">
					<seg id="b.LUK.10.1" type="verse">
						Hegaappe guyyiyan, Godai hara laappun tammu asata dooriis. Etappe naa77aa naa77aa bau baanau qoppi uttido katamaanne sohuwaa ubbaa baappe sinttau kiittiis.
					</seg>
					<seg id="b.LUK.10.2" type="verse">
						I eta hagaadan yaagiis; “Kattai daro; shin cakkiyaageeti guutta; hegaa gishshau, kattaa Godai kattaa cakkiyaageeta yeddana mala, a woossite.
					</seg>
					<seg id="b.LUK.10.3" type="verse">
						Ha77i biite; taani inttena wanggireello giddon de7iya dorssa maraadan yeddais.
					</seg>
					<seg id="b.LUK.10.4" type="verse">
						Korjjokka qarcciitakka caammakka oiqqoppite; ogiyan oonanne sarotoppite.
					</seg>
					<seg id="b.LUK.10.5" type="verse">
						“O keettanne intte geliyo wode koiroora, 'Sarotettai ha keettaassi gido' yaagite.
					</seg>
					<seg id="b.LUK.10.6" type="verse">
						Sarotettaa koyiya asi hegan de7ikko, sarotettan i de7ana; shin koyennan ixxikko, sarotettai inttekko simmana.
					</seg>
					<seg id="b.LUK.10.7" type="verse">
						Oosanchchaassi damoozaa qanxxanau koshshiyo gishshau, eti immiyoobaa miiddinne uyiiddi he keettan utti bayite; ha sooppe ya soo booppite.
					</seg>
					<seg id="b.LUK.10.8" type="verse">
						“Intte ai katamanne geliyo wode, asi inttena mokkikko, intte sinttau aattidobaa miite.
					</seg>
					<seg id="b.LUK.10.9" type="verse">
						Hegan de7iya hargganchchata pattidi eta, 'Xoossaa kawotettai inttekko matiis' yaagite;
					</seg>
					<seg id="b.LUK.10.10" type="verse">
						shin intte geliyo katama ubbai inttena mokkennan ixxikko, he katamaa ogiyaa kiyidi,
					</seg>
					<seg id="b.LUK.10.11" type="verse">
						'Nuuni inttena yeellayanau, harai atto intte katamaappe nu tohuwaa oiqqida buhiyaakka inttessi pittoos; shin Xoossaa kawotettai inttekko matidoogaa hegaa erite' yaagite.
					</seg>
					<seg id="b.LUK.10.12" type="verse">
						He gallassi Sadooma katamai ekkido pirddaappe aadhdhiya pirddai he katamaa gakkanaagaa taani inttessi odais.
					</seg>
					<seg id="b.LUK.10.13" type="verse">
						“Koraaziine katamau, neeyyo aayye7ana; Beetasaida katamau, neeyyookka aayye7ana; aissi giikko, intte bolli Xoossai oottido malaatai Xiiroosa katamaaninne Sidoona kataman oosettidobaa gidiyaakko, eti waaruwaa maayidi, bidinttaa tisttidi, beni bantta nagaraappe simmanaagaa shin;
					</seg>
					<seg id="b.LUK.10.14" type="verse">
						pirddaa gallassi Xoossai intteppe Xiiroosa katamaunne Sidoona katamau pirddaa kehissana.
					</seg>
					<seg id="b.LUK.10.15" type="verse">
						Qassi Qifirinaahooma katamau, neeni saluwaa pude xoqqu gaanau koyadii? Neeni Si7ooliyaa duge wodhdhana.
					</seg>
					<seg id="b.LUK.10.16" type="verse">
						“Intte giyoobaa siyiya asi taani giyoobaa siyees; inttena ixxiya urai tana ixxees; tana ixxiya urai tana kiittidaagaakka ixxees” yaagiis.
					</seg>
					<seg id="b.LUK.10.17" type="verse">
						Laappun tammu asati, “Godau, harai atto xalahetikka ne sunttan nuussi azazettidosona” yaagiiddi ufaissan simmidosona.
					</seg>
					<seg id="b.LUK.10.18" type="verse">
						Yesuusi etassi hagaadan yaagiis; “Seexaanai wolqqanttadan saluwaappe kunddishin, taani be7aas.
					</seg>
					<seg id="b.LUK.10.19" type="verse">
						Intte shooshshaanne masimasuwaa yedhdhidi hemettana mala, morkkiyaa wolqqaa ubbaa bolli inttessi godatettaa immaas. Inttena qohiyaabi aibinne baawa.
					</seg>
					<seg id="b.LUK.10.20" type="verse">
						Tuna ayyaanai inttessi azazettiyo gishshau ufaittoppite; shin intte sunttai saluwan xaafettido gishshau ufaittite” yaagiis.
					</seg>
					<seg id="b.LUK.10.21" type="verse">
						Yesuusi he wode Geeshsha Ayyaanan ufaittidi, hagaadan yaagiis; “Ta Aawau, saluwaa sa7aa Godau, neeni hagaa aadhdhida eranchchatuppenne akeekanchchatuppe genttada, erenna naatussi qonccissido gishshau, nena galatais; ee, ta Aawau, aissi giikko, hegee ne shenedan oosettiis.
					</seg>
					<seg id="b.LUK.10.22" type="verse">
						“Ta Aawai taassi ubbabaa immiis; Aawaappe harai ooninne Na7ai oonakko erenna; Na7aappenne Na7ai Aawaa bessanau koyiyo asatuppe attin, harai ooninne Aawai oonakko erenna” yaagiis.
					</seg>
					<seg id="b.LUK.10.23" type="verse">
						Yesuusi ba erissiyo ashkkaratukko guyye simmidi, eta xalaalaa hagaadan yaagiis; “Intte be7iyoogaa be7iyaageeti anjjettidaageeta.
					</seg>
					<seg id="b.LUK.10.24" type="verse">
						Taani inttessi yootiyoogee aibee giikko, hananabaa yootiyaageetuppe darotinne kawoti intte be7iyoogaa be7anau koyidosona; shin be7ibookkona; intte siyiyoogaakka siyanau koyidosona; shin siyibookkona” yaagiis.
					</seg>
					<seg id="b.LUK.10.25" type="verse">
						Higgiyaa tamaarissiya issoi Yesuusa paaccanau akko yiidi, “Tamaarissiyaagoo, taani merinaa de7uwaa laattanau ai oottoo?” yaagidi a oichchiis.
					</seg>
					<seg id="b.LUK.10.26" type="verse">
						Yesuusi zaaridi, “Higgiyan xaafettidaagee aibee? Neeni ai nabbabai?” yaagiis.
					</seg>
					<seg id="b.LUK.10.27" type="verse">
						Bitanee zaaridi, “Neeni Godaa ne Xoossaa ne kumetta wozanaappenne ne kumetta shemppuwaappe, ne kumetta wolqqaappenne ne kumetta qofaappe siiqa; ne shooruwaakka ne huuphedan siiqa” yaagiis.
					</seg>
					<seg id="b.LUK.10.28" type="verse">
						Yaagin Yesuusi a, “Neeni giyoogee tuma; hegaa ootta; neeni merinau de7ana” yaagiis.
					</seg>
					<seg id="b.LUK.10.29" type="verse">
						SHin higgiyaa tamaarissiyaagee bana xillissanau koyidi Yesuusa, “Ta shooroi oonee?” yaagiis.
					</seg>
					<seg id="b.LUK.10.30" type="verse">
						Yesuusi zaaridi, “Issi bitanee Yerusalaameppe Yarkko bees; biishin, panggati a bolli kiyidosona. Eti a maayuwaa qaari ekkidi, a shocidi, haiquwaappenne paxaappe gidduwan yeggidi biidosona.
					</seg>
					<seg id="b.LUK.10.31" type="verse">
						Issi qeesee qaadadan he ogiyaara biiddi, he bitaniyaa be7iis; be7idi a yeggi bayidi, harasaara aadhdhiis.
					</seg>
					<seg id="b.LUK.10.32" type="verse">
						Hegaadankka qassi Leewa zaree he sohuwaara biiddi, bitaniyaa be7idi, yeggi bayidi, harasaara aadhdhiis.
					</seg>
					<seg id="b.LUK.10.33" type="verse">
						SHin Samaariyaa asa issoi he ogiyaara biiddi, akko yiis. A be7idi, ayyo qarettiis.
					</seg>
					<seg id="b.LUK.10.34" type="verse">
						Akko shiiqidi, zaitiyaanne woiniyaa eessaa a masunttaa bolli tigidi, qachchiis. Ba hariyaa togissidi, imattai aqiyo sohuwaa efiis; efiidi a maaddiiddi aqiis.
					</seg>
					<seg id="b.LUK.10.35" type="verse">
						Wonttetta gallassi naa77u shilinggiyaa kessidi, imattai aqiyo sohuwaa naagiyaagaassi immidi, 'A naaga; neeni aani wurssiyo miishshai aappuna gidikkonne, taani guyye simmiyo wode, neessi qanxxana' yaagiis.
					</seg>
					<seg id="b.LUK.10.36" type="verse">
						“Yaatin he panggati shocido bitaniyaassi ha heezzu asatuppe augee shoorotiyai?” yaagiis.
					</seg>
					<seg id="b.LUK.10.37" type="verse">
						Yaagin higgiyaa tamaarissiyaagee, “Ayyo kehidaagee shoorotees” yaagiis. Yaagin Yesuusi a, “Baada neenikka hegaadan ootta” yaagiis.
					</seg>
					<seg id="b.LUK.10.38" type="verse">
						Yesuusinne i erissiyo ashkkarati biishin, i issi qeeri katamaa gelin, issi Martto giyo maccaasiyaa a ba son mokkaasu.
					</seg>
					<seg id="b.LUK.10.39" type="verse">
						Marttissi Mairaamo giyo michchiyaa de7iyaara Yesuusa tohuwaa matan uttada, a qaalaa siyausu.
					</seg>
					<seg id="b.LUK.10.40" type="verse">
						SHin Martta baassi oosoi darido gishshau, ba wozana giddon daro metootaasu. Yesuusakko shiiqada, “Godau, taani ha ubba oosuwaa oottishin, ta michchiyaa utta bayidoogaa qoppikkii? Yaatikko o tana maadda ga” yaagaasu.
					</seg>
					<seg id="b.LUK.10.41" type="verse">
						Yaagin Yesuusi zaaridi o, “Marttee, Marttee, neeni daroban hirggaasa; qassi tuggataasa.
					</seg>
					<seg id="b.LUK.10.42" type="verse">
						SHin koshshiyaagee issibaa; Mairaama baappe ooninne ekkenna lo77obaa dooraasu” yaagiis.
					</seg>
				</div>
				<div id="b.LUK.11" type="chapter">
					<seg id="b.LUK.11.1" type="verse">
						Yesuusi issi sohuwan woossees. Woosaa wurssido wode, i erissiyo ashkkaratuppe issoi, “Godau, Yohaannisi ba erissiyo ashkkarata tamaarissidoogaadan, nuuni woigi woossanaakko, nuna tamaarissa” yaagiis.
					</seg>
					<seg id="b.LUK.11.2" type="verse">
						Yesuusi eta, “Xoossaa woossiiddi, hagaadan yaagite; 'Saluwan de7iya nu Aawau, ne geeshsha sunttai anjjetto. Ne kawotettai yo. Ne shenee saluwan hanidoogaadan, sa7ankka hano.
					</seg>
					<seg id="b.LUK.11.3" type="verse">
						Hachchi hachchi koshshiya qumaa nuuyyo hachchi imma.
					</seg>
					<seg id="b.LUK.11.4" type="verse">
						Nuuni nuna naaqqidaageetuyyo ubbaa atto giido gishshau, neenikka nu naaquwaa atto ga. Nuna iitabaappe ashshanaappe attin, paacen gelissoppa' yaagite” yaagiis.
					</seg>
					<seg id="b.LUK.11.5" type="verse">
						Yesuusi ba erissiyo ashkkarata hagaadan yaagiis; “Geelladan hai intteppe issoi qamma bilahe ba lagge asa soo biidi, 'Ta ishau, taassi heezzu baso oitta tal77a.
					</seg>
					<seg id="b.LUK.11.6" type="verse">
						Aissi giikko, ta laggee ogeppe ta soo yiis; taani a sintti aattiyoobi baawa' yaagikko,
					</seg>
					<seg id="b.LUK.11.7" type="verse">
						a laggee sooppe haasayiiddi, 'Tana daafurssoppa; karee gorddettiichchiis; ta naatikka tanaara hiixan de7oosona; taani denddada, neessi ainne immanau danddayikke' yaaganee?
					</seg>
					<seg id="b.LUK.11.8" type="verse">
						Taani inttessi odiyoogee aibee giikko, i a lagge gidido gishshau, denddi eqqidi, ayyo ainne immennan ixxikkokka, a laggee a oichchiiddi waissido gishshau, denddidi i koyiyoobaa ubbaa immana.
					</seg>
					<seg id="b.LUK.11.9" type="verse">
						“Taani inttessi odais; woossite, intte ekkana; koyite, intte demmana; kare yiidi xeesite; karee intteyyo dooyettana.
					</seg>
					<seg id="b.LUK.11.10" type="verse">
						Aissi giikko, woossiya ubbai ekkana; koyiya urai demmana; qassi kare yiidi xeesiya urau karee dooyettana.
					</seg>
					<seg id="b.LUK.11.11" type="verse">
						“Intte giddon ba na7i, 'Quma imma' giikko, shuchcha immana aawi de7ii? 'Mole imma' giikko shooshsha immanee?
					</seg>
					<seg id="b.LUK.11.12" type="verse">
						Woi, 'PHuuphulle imma' giikko masimaso immanee?
					</seg>
					<seg id="b.LUK.11.13" type="verse">
						Intte iita gidiiddi, intte naatussi lo77obaa immiyoogaa erikko, yaatin saluwan de7iya Aawai bana woossiyaageetussi Geeshsha Ayyaanaa waati darissidi immanddeeshsha?” yaagiis.
					</seg>
					<seg id="b.LUK.11.14" type="verse">
						Yesuusi bitaniyaappe duude xalahiyaa kessiis; xalahee kiyidoogaappe guyyiyan, bitanee haasayaa doommin, asai garamettiis.
					</seg>
					<seg id="b.LUK.11.15" type="verse">
						SHin etappe issoi issoi, “Xalahetu halaqaa Bi7eeli-Zeebuli baayyo wolqqaa immin, xalaheta kessees” yaagiis.
					</seg>
					<seg id="b.LUK.11.16" type="verse">
						Harati a paaccanau i saluwaappe malaataa oottana mala koyidosona.
					</seg>
					<seg id="b.LUK.11.17" type="verse">
						SHin Yesuusi eta qofaa eridi, eta hagaadan yaagiis; “Ba giddon shaakettiya kawotetta ubbai xayana; shaakettiya keettaikka kunddana.
					</seg>
					<seg id="b.LUK.11.18" type="verse">
						Yaatin Seexaanaa kawotettai ba giddon shaakettikko, he kawotettai waanidi eqqanee? Intte tana, 'Bi7eeli-Zeebuli neessi wolqqaa immin, xalaheta kessaasa' yaageeta.
					</seg>
					<seg id="b.LUK.11.19" type="verse">
						Tau Bi7eeli-Zeebuli wolqqaa immin, taani xalaheta kessiyaabaa gidikko, intte asau wolqqaa ooni immin, xalaheta kessanee? Hegaa gishshau, eti intte bolli pirddana.
					</seg>
					<seg id="b.LUK.11.20" type="verse">
						SHin Xoossai tau wolqqaa immin, taani xalaheta kessiyaabaa gidikko, simmi Xoossaa kawotettai inttekko yiichchiis.
					</seg>
					<seg id="b.LUK.11.21" type="verse">
						“Tooraanne gonddalliyaa oiqqida mino bitanee ba keettaa naagikko, a mehee saro de7ana.
					</seg>
					<seg id="b.LUK.11.22" type="verse">
						SHin appe minniyaagee yiidi, a xoonidi i ammani uttido tooraanne gonddalliyaa appe wotti ekkidi, a mehiyaa shaakkees.
					</seg>
					<seg id="b.LUK.11.23" type="verse">
						“Ta bagga gidenna urai tabaa ixxees; qassi tanaara issippe shiishshennaagee laalees.
					</seg>
					<seg id="b.LUK.11.24" type="verse">
						“Tuna ayyaanai asappe kiyiyo wode, baayyo shemppiyoosaa koyiiddi, haatti bainnasaara aadhdhees; au beettennan ixxikko, 'Taani aggada yiido ta keettaa simmana' yaagees;
					</seg>
					<seg id="b.LUK.11.25" type="verse">
						simmidi yiyo wode, keettai pitettidi, giigi uttidaagaa demmees.
					</seg>
					<seg id="b.LUK.11.26" type="verse">
						Hegaappe guyyiyan, biidi baappe iitiya laappun hara ayyaanata ehees; he ayyaanati gelidi, hegan de7oosona; he bitaniyaa de7oi kaseegaappe guyyeegee keehi iitees” yaagiis.
					</seg>
					<seg id="b.LUK.11.27" type="verse">
						Yesuusi hagaa gin, asaa giddoppe issi maccaasiyaa qaalaa xoqqu oottada, “Nena tookkida uloinne neeni xammido xanttai anjjettidaageeta” yaagaasu.
					</seg>
					<seg id="b.LUK.11.28" type="verse">
						SHin Yesuusi, “Anjjettidaageeti Xoossaa qaalaa siyidi, he qaalai azaziyoogaadan oottiyaageeta” yaagiis.
					</seg>
					<seg id="b.LUK.11.29" type="verse">
						Daro asai shiiqido wode, Yesuusi hagaadan yaaganau doommiis; “Malaataa koyiya ha wodiyaa asai iita; hananabaa yootiya Yoonaasa malaataappe harai ayyo imettenna.
					</seg>
					<seg id="b.LUK.11.30" type="verse">
						Yoonaasi Nanawe katamaa asaassi malaata gididoogaadan, taani Asa Na7ai, ha wodiyaa asaassi malaata gidana.
					</seg>
					<seg id="b.LUK.11.31" type="verse">
						Tohossa bagga biittaa kawiyaa Solomona aadhdhida eratettaa siyanau sa7aa gaxaappe yiido gishshau, pirddaa gallassi denddada, ha wodiyaa asaa mootana; be7ite; Solomonappekka aadhdhiyaagee hagan de7ees.
					</seg>
					<seg id="b.LUK.11.32" type="verse">
						Nanawe asai Yoonaasi yootidoogan bantta nagaraappe simmido gishshau, pirddaa gallassi denddidi, intte bolli pirddana; be7ite; Yoonaasappe aadhdhiyaagee hagan de7ees.
					</seg>
					<seg id="b.LUK.11.33" type="verse">
						“Soo geliya asaassi poo7ana mala, xomppiyaa xomppidi, xoqqan wottanaappe attin, genttidi woikko keriyan qum77idi wottiyai ooninne baawa.
					</seg>
					<seg id="b.LUK.11.34" type="verse">
						Ne aifee ne bollaassi xomppe mala; ne aifee payya gidiyo wode ne bolla ubbai poo7o; shin ne aifee payya gidana xayikko, ne bollai xuma gidana.
					</seg>
					<seg id="b.LUK.11.35" type="verse">
						Hegaa gishshau, ne bolli de7iya poo7oi xuma gidenna mala naagetta.
					</seg>
					<seg id="b.LUK.11.36" type="verse">
						Simmi ne bolla ubban ainne xumi bainnan kumetta poo7oi de7ikko, xomppee ba wagagga poo7uwaa ne bolli poo7issiyoogaadan, ne bollai wagagga poo7o gidana” yaagiis.
					</seg>
					<seg id="b.LUK.11.37" type="verse">
						Yesuusi haasayaa wurssido wode, issi Parisaawee, “Tanaara laaxaa markkii” yaagidi a woossiis; woossin Yesuusi gelidi maanau uttiis.
					</seg>
					<seg id="b.LUK.11.38" type="verse">
						Laaxaa maanaappe kase Yesuusi kushiyaa meecettibeennaagaa be7idi, Parisaawee garamettiis.
					</seg>
					<seg id="b.LUK.11.39" type="verse">
						Garamettin Godai a, “Parisaawetoo, shaatiyaayyoonne keriyaayyo bolla baggaa geeshsheeta; shin intteyyo giddoora bonqqiyoogeenne iitatettai kumi uttiis.
					</seg>
					<seg id="b.LUK.11.40" type="verse">
						Eeyyatoo, gaxaa medhdhida Xoossai gidduwaa medhdhibeenneeyye?
					</seg>
					<seg id="b.LUK.11.41" type="verse">
						SHin intte siiniyaaninne sainiyan de7iyaagaa hiyyeesaassi immite; inttessi ubbabaikka geeshsha gidana.
					</seg>
					<seg id="b.LUK.11.42" type="verse">
						“SHin Parisaawetoo, intteyyo aayye7ana! Aissi giikko, bootta sawuwaappe, karetta sawuwaappe, xalotiyaappenne tokkidobaa ubbaappe asirataa Xoossaayyo intte immeeta; shin xillotettaanne Xoossaa siiqiyoogaa intte aggi bayeeta; haratakka aggennan, oottanau bessiya yohoti hageeta.
					</seg>
					<seg id="b.LUK.11.43" type="verse">
						“Parisaawetoo, Aihuda woosa keettan intte bonchcho sohuwan uttanau koyiyo gishshaunne giyan bonchcho sarotaa koyiyo gishshau inttessi aayye7ana.
					</seg>
					<seg id="b.LUK.11.44" type="verse">
						Lo77o misatiya iitatoo, higgiyaa tamaarissiyaageetoo, Parisaawetoo, inttessi aayye7ana; aissi giikko, intte asi erennan yedhdhi hemettiyo beettenna duufo misateeta” yaagiis.
					</seg>
					<seg id="b.LUK.11.45" type="verse">
						Higgiyaa tamaarissiyaageetuppe issoi a, “Tamaarissiyaagoo, neeni hegaa yaagiyoogan nuna qassi cayaasattennee” yaagiis.
					</seg>
					<seg id="b.LUK.11.46" type="verse">
						Yaagin Yesuusi zaaridi, hagaadan yaagiis; “Higgiyaa tamaarissiyaageetoo, inttessi aayye7ana; aissi giikko, tookkanau deexxiya toohuwaa asa toosseeta; shin tookkiya asa maaddanau harai atto, intte intte huuphen biradhdhiyankka he toohuwaa bochchekketa.
					</seg>
					<seg id="b.LUK.11.47" type="verse">
						“Intte aawati worido hananabaa yootiyaageetussi duufuwaa bolli keettaa intte keexxiyo gishshau, inttessi aayye7ana.
					</seg>
					<seg id="b.LUK.11.48" type="verse">
						Simmi intte aawati hananabaa yootiyaageeta worin, intte eta duufuwaa bolli keettaa keexxiyo gishshau, 'Eta oosoi lo77o' yaagidi, etabaa markkatteeta.
					</seg>
					<seg id="b.LUK.11.49" type="verse">
						Hegaa gishshau, Xoossaa aadhdhida eratettai, 'Taani hananabaa yootiyaageetanne kiitettidaageeta etakko kiittana; kiittidoogeetuppe issuwaa issuwaa eti worana; issuwaa issuwaa tuggayana' yaagiis.
					</seg>
					<seg id="b.LUK.11.50" type="verse">
						Aabeela woroosappe doommidi, yarshshiyoosaappenne Beeta Maqidasiyaappe gidduwan worido zakkaariyaasa wodiyaa gakkanaashin, sa7ai merettoosappe doommidi gukkida hananabaa yootiya ubbatu suuttaa gishshau, ha wodiyaa asai qaxxayettanau bessees; ee, ha wodiyaa asai qaxxayettanau bessees gais.
					</seg>
					<seg id="b.LUK.11.52" type="verse">
						“Higgiyaa tamaarissiyaageetoo, eraa keettaa dooyiya qulppiyaa intte ekkideta; intte huuphiyaunne gelibeekketa; qassi gelanau koyiyaageetanne gelissekketa” yaagiis.
					</seg>
					<seg id="b.LUK.11.53" type="verse">
						Yesuusi hegaappe biido wode, higgiyaa tamaarissiyaageetinne Parisaaweti a daro ixuwaa doommidi, i balabaa haasayikko oiqqanau naagiiddi, daro yohuwaa keehi oichchidosona.
					</seg>
				</div>
				<div id="b.LUK.12" type="chapter">
					<seg id="b.LUK.12.1" type="verse">
						He wode daro sha7u asai issoi issuwaa yedhdhana gakkanaashin shiiqi uttidaashin, Yesuusi erissiyo ashkkaratussi koiroora odanau doommidi, “Parisaawetu irshshuwaappe naagettite; hegeenne, lo77o misatiya iitatettaappe naagettite giyoogaa.
					</seg>
					<seg id="b.LUK.12.2" type="verse">
						SHin aibinne gentti wottidobai qoncciyaa kiyennan attenna; qassi qotti wottidobaikka erettennan attenna.
					</seg>
					<seg id="b.LUK.12.3" type="verse">
						Hegaa gishshau, intte xuman haasayidobai ubbai gallassi poo7uwan siyettana; intte asi bainnasan haittan saasukkidi odidobai ubbai keettaa huuphiyan awaajettana.
					</seg>
					<seg id="b.LUK.12.4" type="verse">
						“Ta ishatoo, taani intteyyo odais; ha77i ashuwaa woridi, guyyeppe ainne hegaappe aadhdhiyaabaa oottanau danddayennaageetau yayyoppite.
					</seg>
					<seg id="b.LUK.12.5" type="verse">
						SHin intte oossi yayyanaakko, taani inttena erissana; woridoogaappe guyyiyan, Gaannabiyan olanau wolqqai de7iyoogaassi yayyite; ee assi yayyite gais.
					</seg>
					<seg id="b.LUK.12.6" type="verse">
						“Ichchashu siine kafoti santtimiyan baizettokkonaayye? Etappe issinnonne Xoossai dogenna.
					</seg>
					<seg id="b.LUK.12.7" type="verse">
						SHin harai atto intte huuphiyan de7iya binnaana ubbaikka qoodan de7ees; simmi yayyoppite; daro siine kafotuppe intte aadhdheeta.
					</seg>
					<seg id="b.LUK.12.8" type="verse">
						“Taani intteyyo odais; tabaa asa sinttan markkattiya ooyyookka taanikka Asa Na7ai, qassi Xoossaa kiitanchchatu sinttan markkattana;
					</seg>
					<seg id="b.LUK.12.9" type="verse">
						shin asa sinttan tana kaddiyaagaa taanikka Asa Na7ai, qassi Xoossaa kiitanchchatu sinttan a kaddana.
					</seg>
					<seg id="b.LUK.12.10" type="verse">
						“Ta bolli, Asa Na7aa bolli, iitabaa haasayiya ubbaa nagarai atto geetettana; shin Geeshsha Ayyaanaa cayiya uraa nagarai atto geetettenna.
					</seg>
					<seg id="b.LUK.12.11" type="verse">
						“Inttena Aihuda woosa keettatukko, daannatukkonne deriyaa haariyaageetukko ehiyo wode, 'Waatidi zaaranee? Woi woigidi haasayanee?' yaagidi hirggoppite;
					</seg>
					<seg id="b.LUK.12.12" type="verse">
						aissi giikko, intte he wode gaanau bessiyaabaa inttena Geeshsha Ayyaanai tamaarissana” yaagiis.
					</seg>
					<seg id="b.LUK.12.13" type="verse">
						Daro asaappe issoi a, “Tamaarissiyaagoo, ta aawai aggidi haiqqido aquwaa ta ishai tanaara shaakkana mala, ayyo yoota” yaagiis.
					</seg>
					<seg id="b.LUK.12.14" type="verse">
						SHin Yesuusi, “Bitaniyau, tana intte bolli pirddiya daanna woi hegaa inttessi shaakkiyaagaa oottidi sunttidai oonee?” yaagiis.
					</seg>
					<seg id="b.LUK.12.15" type="verse">
						Qassi eta, “Asassi daro miishshai de7ikkokka, a shemppoi he duretettan de7enna gishshau naagettite; duretetta amo ubbaappekka inttena naagite” yaagiis.
					</seg>
					<seg id="b.LUK.12.16" type="verse">
						Etassi leemisuwaa odiiddi, “Issi dure bitaniyaa biittai daro mokkees.
					</seg>
					<seg id="b.LUK.12.17" type="verse">
						Bitanee, 'Taassi ta kattaa wottiyo sohoi bainna gishshau waatooshsha' yaagidi, ba wozanan qoppiis;
					</seg>
					<seg id="b.LUK.12.18" type="verse">
						'Taani waatanee giikko, ta gootaraa qolada, hara gitatiyaagaa gootarana; ta kattaanne tabaa ubbaa hegan wottana.
					</seg>
					<seg id="b.LUK.12.19" type="verse">
						Yaatada tana, “Laa tanooshsho, neessi daro laittaassi gidiya daro miishshai de7ees; shemppa, ma, uya, ufaitta” gaana' yaagiis.
					</seg>
					<seg id="b.LUK.12.20" type="verse">
						“SHin Xoossai a, 'Laa ha eeyyau, neeni hachchi qamma haiqqaasa; yaatin, ha neeni shiishshidobai oossi gidanee?' yaagiis.
					</seg>
					<seg id="b.LUK.12.21" type="verse">
						“Xoossaa matan dure gidennan, bau miishsha shiishshiyai ooninne he bitaniyaa mala” yaagiis.
					</seg>
					<seg id="b.LUK.12.22" type="verse">
						Yesuusi erissiyo ashkkarata, “Hegaa gishshau, taani intteyyo odais; intte paxa de7anau maanabaassinne woi intte bollau maayanabaassi hirggoppite.
					</seg>
					<seg id="b.LUK.12.23" type="verse">
						Aissi giikko, shemppoi qumappe aadhdhennee? Qassi bollai maayoppe aadhdhennee?
					</seg>
					<seg id="b.LUK.12.24" type="verse">
						Qooraaseta xeellite; eti zerokkona; cakkokkona; etau minjjiyo keetti woi gootari baawa; eta Xoossai mizees; kafotuppe intte keehi aadhdheeta.
					</seg>
					<seg id="b.LUK.12.25" type="verse">
						Intte giddon daro qoppidi, ba geesaa bolli issi wara gujjanau danddayiyai oonee?
					</seg>
					<seg id="b.LUK.12.26" type="verse">
						Yaatin intte hegaa mala, guuttabaa oottanau danddayennaageeti aissi harabau hirggeetii?
					</seg>
					<seg id="b.LUK.12.27" type="verse">
						“Ciishshati waani dicciyaakko xeellite; daafurokkona woi puutto suqqokkona. SHin taani intteyyo odais; harai atto, Solomoni hegaa keena bonchchettidaagaa gidiiddi, he ciishshatuppe issuwaagaa malaa maayibeenna.
					</seg>
					<seg id="b.LUK.12.28" type="verse">
						Laafa ammanoi de7iyoogeetoo, Xoossai hachchi de7idi, wontto coociyaa taman eexxiya dembbaa maataa maizziyaagee, inttena etaagaappe aattidi, waati maizzennee?
					</seg>
					<seg id="b.LUK.12.29" type="verse">
						“Intte maanabaanne uyanabaa darissidi koyoppitenne qassi hirggoppite. Aissi giikko, ha sa7an de7iya ammanenna asati he ubbabaa darissidi koyoosona; qassi he ubbai inttena koshshiyoogaa intte Aawai erees.
					</seg>
					<seg id="b.LUK.12.31" type="verse">
						Hegaa aggi bayidi, Xoossaa kawotettaa koyite; i hegeeta inttessi immana.
					</seg>
					<seg id="b.LUK.12.32" type="verse">
						“Amarida dorssa wudiyau, intte Aawai ba kawotettaa inttessi immanau ufaittiyo gishshau yayyoppite.
					</seg>
					<seg id="b.LUK.12.33" type="verse">
						Inttessi de7iyaabaa baizzite; hiyyeesau immite; kaisoi shiiqennasan, bil77ai bochchennasan, saluwan wurenna miishshaa dagayidi, ceeggenna korjjuwaa intte huuphessi oottite.
					</seg>
					<seg id="b.LUK.12.34" type="verse">
						Aissi giikko, intte wozanai intte miishshai de7iyoosan de7ana.
					</seg>
					<seg id="b.LUK.12.35" type="verse">
						“Bantta godai bullachchaappe soo simmidi, kariyaa dooyanau xeegiyo wode, sohuwaara dooyanau naagiya asatudan, intte xeessan qabattuwaa mintti gixxidi, xomppiyaa xomppidi, giigi uttite.
					</seg>
					<seg id="b.LUK.12.37" type="verse">
						Bantta godai soo yiyo wode, xiskkennan naagiiddi uttida ashkkarati waani anjjettanddonaashsha! Taani tumaa gais; i eta, 'Uttite' giidi, ba qabattuwaa minttidi, eta sinttau qumaa aattana.
					</seg>
					<seg id="b.LUK.12.38" type="verse">
						Omarssa gidin, woi qamma bilahe gidin, audenne eta godai yiidi, eta giigi uttidaageeta be7ikko, eti waani anjjettanddonaashsha!
					</seg>
					<seg id="b.LUK.12.39" type="verse">
						SHin intte issibaa erite; hegeenne aibee giikko, kaisoi yaana wodiyaa keettaawai eridaakko, beegottidi kaisuwan ba keettaa bookissenna.
					</seg>
					<seg id="b.LUK.12.40" type="verse">
						Taani, Asa Na7ai, intte qoppenna wodiyan yaana gishshau, inttekka qassi giigi uttanau bessees” yaagiis.
					</seg>
					<seg id="b.LUK.12.41" type="verse">
						PHeexiroosi a, “Godau, neeni ha leemisuwaa nuussi odaiyye ubbaassi odai?” yaagiis.
					</seg>
					<seg id="b.LUK.12.42" type="verse">
						Godai zaaridi yaagiis; “Yaatin ba so asau qumaa koshshiyo wodiyan immana mala, a godai sunttiyo ammanettiya wozannaama ashkkari oonee?
					</seg>
					<seg id="b.LUK.12.43" type="verse">
						I hegaadan oottishin, a godai yiidi, demmiyo ashkkarai anjjettidaagaa.
					</seg>
					<seg id="b.LUK.12.44" type="verse">
						Taani intteyyo tumaa odais; godai he ashkkaraa babaa ubbaa bolli sunttana.
					</seg>
					<seg id="b.LUK.12.45" type="verse">
						SHin he ashkkarai, 'Ta godai gam77idi yaana' yaagidi, ba wozanan qoppidi, hara ashkkarata, attumaageetanne maccaageeta deshettaa doommikko, qassi meettaanne ushshaa doommikkonne mattottikko,
					</seg>
					<seg id="b.LUK.12.46" type="verse">
						he ashkkaraa godai i qoppibeenna gallassaaninne qassi i eribeenna saatiyan yaana. Yiidi a qanxxerettidi, ammanettenna asai de7iyoosan wottana.
					</seg>
					<seg id="b.LUK.12.47" type="verse">
						“Ba godai dosiyoobaa eriiddi giigettibeenna ashkkarai, woi i dosiyoogaadan oottennan ixxida ashkkarai, lissuwan daro garafettana.
					</seg>
					<seg id="b.LUK.12.48" type="verse">
						SHin ba godai dosiyoobaa erennan lissuwan garafanau bessiyaabaa oottida ashkkarai lissuwan guuttaa garafettana. Daruwaa immido uraappe daroi koyettees. Appekka dariyaagaa immido uraappe keehi daroi koyettees.
					</seg>
					<seg id="b.LUK.12.49" type="verse">
						“Taani taman sa7aa oittanau yaas; ha77ikka xuugettappe harabaa ainne koyikke.
					</seg>
					<seg id="b.LUK.12.50" type="verse">
						Taani xammaqettana xinqqatiyaa de7ausu; he xinqqatiyaa polettanaashin, taani waana tuggataneeshsha!
					</seg>
					<seg id="b.LUK.12.51" type="verse">
						Taani sa7aassi sarotettaa ehaanau yiidabaa inttessi milatii? CHii, chii, taani intteyyo odais; taani asaa gidduwan shaahotettaa medhdhanau yiidoogaappe attin.
					</seg>
					<seg id="b.LUK.12.52" type="verse">
						Aissi giikko, hagaappe sinttan issi keettan ichchashu asati de7ana; de7ishin heezzai naa77aa bolli, naa77ai heezzaa bolli denddidi, shaahettana.
					</seg>
					<seg id="b.LUK.12.53" type="verse">
						Aawai ba na7aa bolli, na7ai ba aawaa bolli, aayyiyaa ba na7ee bolli, na7iyaa ba aayee bolli, bollotiyaa ba na7aa machchee bolli, na7aa machchiyaa ba bollotee bolli, denddidi shaahettana” yaagiis.
					</seg>
					<seg id="b.LUK.12.54" type="verse">
						Yesuusi qassi asaa, “Awai wulliyo baggaara kiyiya shaaraa intte be7iyo wode, sohuwaara, 'Wolqqaama irai yees' yaageeta; tumakka yees.
					</seg>
					<seg id="b.LUK.12.55" type="verse">
						Tohossa baggaara carkkoi carkkiyo wode, 'Hombbana hanees' yaageeta; tumakka hombbees.
					</seg>
					<seg id="b.LUK.12.56" type="verse">
						Intte lo77o misatiya iitati, sa7aanne saluwaa xeellidi, hananabaa eriiddi, ha wodiyaabaa aissi erekketii?
					</seg>
					<seg id="b.LUK.12.57" type="verse">
						“Yaatin aissi intte intte huuphiyan xilluwaa pirddekketii?
					</seg>
					<seg id="b.LUK.12.58" type="verse">
						Nena pirdda keettan mootiyaagee daanna sintti goochchenna mala, qassi daannai nena polisiyau aattidi immenna mala, poliseekka qasho keettaa gelissenna mala, nena mootiyaagaara pirdda keettaa baidda, ogiyan sigettaichcha.
					</seg>
					<seg id="b.LUK.12.59" type="verse">
						Taani neeyyo odais; neeni issi santtimee attennan, ne maqqaccuwaa wurssada qanxxana gakkanaassi, mulekka qasho keettaappe kiyakka” yaagiis.
					</seg>
				</div>
				<div id="b.LUK.13" type="chapter">
					<seg id="b.LUK.13.1" type="verse">
						Issi issi asai he wode yiidi, Galiila asatubaa Yesuusassi odiiddi, “PHilaaxoosi Galiila asata woridi, eta suuttaa eti yarshshiyoobaara walakkiis” yaagiis.
					</seg>
					<seg id="b.LUK.13.2" type="verse">
						Yesuusi zaaridi, hagaadan yaagiis; “Ha Galiila asati haiqqido gishshau, yaatin inttessi hara Galiila asa ubbaappekka nagaranchcha milatiyoonaa?
					</seg>
					<seg id="b.LUK.13.3" type="verse">
						CHii, eti gidennaagaa taani inttessi odais; shin intte nagaraappe simmennan ixxikko, intte ubbaikka hegaadan haiqqana.
					</seg>
					<seg id="b.LUK.13.4" type="verse">
						Woikko Saliihoomen shuchchan keexxido adussa keettai eta bolli kunddidi, worido tammanne hosppun asati Yerusalaamen de7iya ubbaappe daro naaqqidaageeta inttessi milatiyoonaa?
					</seg>
					<seg id="b.LUK.13.5" type="verse">
						CHii, eti naaqqibeennaagaa taani inttessi odais; nagaraappe simmennan ixxikko, intte ubbai hegaadan haiqqana” yaagiis.
					</seg>
					<seg id="b.LUK.13.6" type="verse">
						Qassi Yesuusi ha leemisuwaa etassi odiis; “Hagee augee giikko, issi bitaniyaassi woiniyaa turaa giddon tokettida balasiyo giyo mittiyaa de7ausu. He bitanee mittiyaa aifidaakkonne giidi yin, aifee i bolli xayiis.
					</seg>
					<seg id="b.LUK.13.7" type="verse">
						Woiniyaa turaa oottiyaagaa i, 'Taani ha balaseeppe aife demmana yaagaidda, heezzu laitta gakkanaashinkka ya yaada ainne demmabeikke. He balasiyaa aissi gaden coo eqqa bayadee? Qanxxa ola' yaagiis.
					</seg>
					<seg id="b.LUK.13.8" type="verse">
						SHin woiniyaa turaa oottiyaagee zaaridi, 'Godau, taani o bul77ada i xaphuwan oshaa yegganaashin, ha laittikka agga baya.
					</seg>
					<seg id="b.LUK.13.9" type="verse">
						Laitti a aifikko lo77o; shin aifennan ixxikko qanxxettu' giis” yaagiis.
					</seg>
					<seg id="b.LUK.13.10" type="verse">
						Issi Sambbatan Yesuusi Aihuda woosa keettatuppe issuwan tamaarissees.
					</seg>
					<seg id="b.LUK.13.11" type="verse">
						Tammanne hosppun laittaasappe doommada, i bolli iita ayyaanai de7iyaagee harggissin, sahettada de7iya issi mishiriyaa de7ausu. Quuna gididaara muleera sitti gaada eqqanau danddayabeikku.
					</seg>
					<seg id="b.LUK.13.12" type="verse">
						Yesuusi o be7ido wode, “Maccaasee, ne harggiyaappe paxadasa” yaagiis.
					</seg>
					<seg id="b.LUK.13.13" type="verse">
						Ba kushiyaa i bolli wottin, sohuwaara sitti ga eqqada Xoossaa galataasu.
					</seg>
					<seg id="b.LUK.13.14" type="verse">
						SHin Aihuda woosa keettaa halaqai Yesuusi Sambbata gallassan harggiyaappe mishiriyo pattido gishshau hanqqettidi asaa, “Ooso oottiyo gallassati usuppuna; intte yiidi harggiyaappe paxanau bessiyoi he gallassatuunappe attin, Sambbataana gidenna” yaagiis.
					</seg>
					<seg id="b.LUK.13.15" type="verse">
						Godai zaaridi, “Ha lo77o milatiya iita asatoo, intteppe issoinne Sambbatan booraa woi hariyaa gaaxaataappe birshshidi, haattaa ushshanau efeennee?
					</seg>
					<seg id="b.LUK.13.16" type="verse">
						Hanna Abrahaama zariyaa tammanne hosppun laittaasappe Seexaanai qachchidoora qashuwaappe Sambbatan birshshettanau bessekkee?” yaagiis.
					</seg>
					<seg id="b.LUK.13.17" type="verse">
						I immiyo zaaroi a morkketa yeellayiis; i oottido ooratta yoho ubban asai ubbai ufaittiis.
					</seg>
					<seg id="b.LUK.13.18" type="verse">
						Yesuusi, “Xoossaa kawotettai ai milatii? I ai milatiyaakko, taani inttena waata bessoo?
					</seg>
					<seg id="b.LUK.13.19" type="verse">
						Xoossaa kawotettai sanaafici giyo qii mittee aifiyo milatees. He mittee aifiyo asai ekkidi zeriis; zerin mokkidaara diccada gita mitta gidaasu; gidin kafoi i tashiyaa bolli baassi keexxiis” yaagiis.
					</seg>
					<seg id="b.LUK.13.20" type="verse">
						Qassikka Yesuusi, “Xoossaa kawotettai ai milatiyaakko, taani inttena waatada bessoo?
					</seg>
					<seg id="b.LUK.13.21" type="verse">
						Issi mishiriyaa heezzu kere xiilliyaa ekkada, munaqqido munaqai ubbai denddana gakkanaassi, aani tigido irshshuwaa milatees” yaagiis.
					</seg>
					<seg id="b.LUK.13.22" type="verse">
						Yerusalaame biiddi, gita katamaaninne qeeri kataman de7iya asaa tamaarissiiddi aadhdhees.
					</seg>
					<seg id="b.LUK.13.23" type="verse">
						Aadhdhishin issi bitanee a, “Ta Godau neeni ashshanaageeti amaridaageetee?” yaagiis. Yaagin Yesuusi eta,
					</seg>
					<seg id="b.LUK.13.24" type="verse">
						“Taani intteyyo odais; daro asai gelanau koyana shin danddayenna gishshau, un77o penggiyaara gelanau olettite.
					</seg>
					<seg id="b.LUK.13.25" type="verse">
						Keettaawai denddidi, ba keettaa gorddirggin, karen intte eqqidi, 'Godau, godau, nuussi dooyarkkii' yaagidi xeessaa doommiyo wode, i zaaridi, 'Intte awappe yiyaakko, taani inttena erikke' yaagana.
					</seg>
					<seg id="b.LUK.13.26" type="verse">
						“He wode intte, 'Nuuni nenaara miida; uyida; neeni nu biittan tamaarissadasa' yaagana.
					</seg>
					<seg id="b.LUK.13.27" type="verse">
						“Yaagin I qassi, 'Taani inttessi odais; intte awappe yiyaakko, taani inttena erikke; makkalati ubbaikka ta matappe haakkite' yaagana.
					</seg>
					<seg id="b.LUK.13.28" type="verse">
						“Abrahaami, Yisaaqi, Yaaqoobinne hananabaa yootiyaageeti ubbai karen intte eqqidaashin, Xoossaa kawotettan de7iyaageeta intte be7iyo wode, intte yeekkananne achchaa garccana.
					</seg>
					<seg id="b.LUK.13.29" type="verse">
						Asai arshshoppenne arggoppe, qassi huuphessa baggappenne tohossa baggappe yiidi, Xoossaa kawotettan qumaa maanau uttana.
					</seg>
					<seg id="b.LUK.13.30" type="verse">
						Be7ite; ha77i guyyen de7iyaageeti sinttau aadhdhana; ha77i sinttan de7iyaageeti guyye aadhdhana” yaagiis.
					</seg>
					<seg id="b.LUK.13.31" type="verse">
						He wode Parisaawetuppe issoi issoi Yesuusakko yiidi, “Heeroodisi nena woranau koyiyo gishshau, hagaappe baichcha” yaagidosona.
					</seg>
					<seg id="b.LUK.13.32" type="verse">
						Yaagin Yesuusi zaaridi, “Biidi he worakanaassi, 'Hachchinne wontto xalaheta kessana; qassi harggida asaakka pattana; yaatada heezzantto gallassi ta oosuwaa wurssana' yaagite.
					</seg>
					<seg id="b.LUK.13.33" type="verse">
						SHin hananabaa yootiyaagee Yerusalaameppe harasan haiqqanau bessenna gishshau, taani hachchi, wonttonne wonttifen ogiyaa bollan de7anau bessees.
					</seg>
					<seg id="b.LUK.13.34" type="verse">
						“Yerusalaame katamaa asau, Yerusalaame katamaa asau, hananabaa yootiyaageeta intte woreeta; Xoossai inttekko kiittidoogeetakka shuchchan caddeeta; kuttiyaa ba marata ba qefiyan haphphiyoogaadan, taani intte naata issi diri shiishshanau aapputoo koyidanaa! SHin tana diggideta.
					</seg>
					<seg id="b.LUK.13.35" type="verse">
						Be7ite, Xoossai intte keettaa muleera yeggi bayana; taani intteyyo odais; intte, 'Godaa sunttan yiyaagee anjjettidaagaa' gaana gakkanaashin, tana be7ekketa” yaagiis.
					</seg>
				</div>
				<div id="b.LUK.14" type="chapter">
					<seg id="b.LUK.14.1" type="verse">
						Issi Sambbata gallassi Yesuusi Parisaawetu halaqatuppe issuwaa soo laaxaa maanau biis. He wode eti a daro naagoosona.
					</seg>
					<seg id="b.LUK.14.2" type="verse">
						Bollai kixxido issi bitanee Yesuusa sinttan de7ees.
					</seg>
					<seg id="b.LUK.14.3" type="verse">
						Yesuusi higgiyaa tamaarissiyaageetanne Parisaaweta, “Nu higgee Sambbatan asa pattanau azaziiyye azazennee?” yaagiis.
					</seg>
					<seg id="b.LUK.14.4" type="verse">
						SHin eti co77u giidosona. Yesuusi he bitaniyaa bollaa bochchidi, pattidi yeddiis.
					</seg>
					<seg id="b.LUK.14.5" type="verse">
						Yesuusi eta, “Intteppe Sambbatan ba boorai woi haree ollan kunddin, Sambbata giidi, sohuwaara ollaappe kessenai oonee?” yaagiis.
					</seg>
					<seg id="b.LUK.14.6" type="verse">
						SHin etau ha yohuwaassi zaaruwaa immanau danddayettennan ixxiis.
					</seg>
					<seg id="b.LUK.14.7" type="verse">
						Issi issi imattati bonchcho sohuwaa waatidi dooriyaakko, Yesuusi xeellidi, leemisuwaa odiiddi, hagaadan yaagiis;
					</seg>
					<seg id="b.LUK.14.8" type="verse">
						“Nena asi bullachchaa xeesikko, bonchcho sohuwan uttoppa. Neeppe bonchchettiya asi xeesettidaakkonne ooni erii?
					</seg>
					<seg id="b.LUK.14.9" type="verse">
						Nenanne anne xeesidaagee yiidi nena, 'Ha sohuwaa ayyo imma' yaagin, neeni yeellatada ziqqiyaasan uttana.
					</seg>
					<seg id="b.LUK.14.10" type="verse">
						SHin nena xeesidaagee yiidi nena, 'Ta ishau pude aadhdha' gaana mala, ubbaappe ziqqiyaasan utta; he wode neeni imatta ubbaa sinttan bonchchettana.
					</seg>
					<seg id="b.LUK.14.11" type="verse">
						Aissi giikko, bana xoqqu oottiya urai ziqqi gaana; bana ziqqi oottiya urai xoqqu gaana” yaagiis.
					</seg>
					<seg id="b.LUK.14.12" type="verse">
						Yesuusi bana ba soo xeesida bitaniyaa hagaadan yaagiis; “Neeni laaxaa woi kahuwaa ne son katissiyo wode, ne laggeta woi ne ishantta woi ne dabbota woi ne dure shoorota xeesoppa; aissi giikko, eti nena kayan xeesidi, he kushiyaa neessi zaarana.
					</seg>
					<seg id="b.LUK.14.13" type="verse">
						SHin neeni qumaa katissiyo wode, hiyyeesata, quunata, wobbeta, qooqeta xeesa.
					</seg>
					<seg id="b.LUK.14.14" type="verse">
						Eti ne kushiyaa zaaranau danddayenna gishshau, neeni anjjettana. Xilloti haiquwaappe denddiyo wode ne kushiyaa Xoossai zaarana” yaagiis.
					</seg>
					<seg id="b.LUK.14.15" type="verse">
						Qumaa maanau uttida asaappe issoi hegaa siyidi Yesuusa, “Xoossaa kawotettan qumaa maanau uttanaageeti anjjettidaageeta” yaagiis.
					</seg>
					<seg id="b.LUK.14.16" type="verse">
						SHin Yesuusi zaaridi, hagaadan yaagiis; “Issi bitanee daro qumaa katissidi, daro asaa xeesiis.
					</seg>
					<seg id="b.LUK.14.17" type="verse">
						Qumaa miyo wodee gakkin, kase xeesetti uttida asaa, 'Ubbabai ha77i giigi uttido gishshau, haa yiite' gaanau, ba ashkkarata asaakko kiittiis.
					</seg>
					<seg id="b.LUK.14.18" type="verse">
						SHin ubbai huuphiyan huuphiyan banttana aggi bayana mala woossidosona. Koiroogee ashkkaraassi yootiiddi, 'Taani biittaa shammaas; he biittaa baada be7anau koshshees; hayyanaa tana hanqqettoppa' yaagiis.
					</seg>
					<seg id="b.LUK.14.19" type="verse">
						“Hankkoi, 'Taani ichchashu waaxa boorata shammidoogeeta goya be7ana bais; hayyanaa tana hanqqettoppa' yaagiis.
					</seg>
					<seg id="b.LUK.14.20" type="verse">
						“Harai qassi, 'Taani machchiyo ekkido gishshau, baanau danddayikke' yaagiis.
					</seg>
					<seg id="b.LUK.14.21" type="verse">
						“Ashkkarai simmidi, hegaa godaassi odiis. Odin godai daro hanqqettidi, ba ashkkaraa, 'Elle katamaa ogiyaanne toho ogiyaa baada, hiyyeesata, quunnida asata, wobbetanne qooqeta ekkada ya' yaagiis.
					</seg>
					<seg id="b.LUK.14.22" type="verse">
						“A ashkkarai, 'Ta godau, neeni azazidoogaadan oottaas; shin ha77ikka sohoi de7ees' yaagiis.
					</seg>
					<seg id="b.LUK.14.23" type="verse">
						“Yaagin godai ashkkaraa, 'Dere garssa ogiyaanne loossuwaa baada, ta keettaa kumana mala, asaa ta soo eha.
					</seg>
					<seg id="b.LUK.14.24" type="verse">
						Aissi giikko, kase ta soo xeesettida asatuppe issoinne ta qumaa meennaagaa taani intteyyo odais' giis” yaagiis.
					</seg>
					<seg id="b.LUK.14.25" type="verse">
						Yesuusi daro asaara biidi, asaakko guyye simmidi,
					</seg>
					<seg id="b.LUK.14.26" type="verse">
						“Taakko yiya ooninne ba aawaa, ba aayyiyo, ba machchiyo, ba naata, ba ishantta, ba michchentta, harai atto banakka ixxana xayikko, tana kaalliyaagaa gidanau danddayenna.
					</seg>
					<seg id="b.LUK.14.27" type="verse">
						Ba huuphe masqqaliyaa tookkidi, tana kaallenna urai ta erissiyo ashkkara gidanau danddayenna.
					</seg>
					<seg id="b.LUK.14.28" type="verse">
						“Intteppe issi urai shuchcha keettaa keexxanau koyikko, keettaa polanau woqqu miishshaa koshshiyaakko, koiroora uttidi qoodennai oonee?
					</seg>
					<seg id="b.LUK.14.29" type="verse">
						Yaanana xayikko, keettaa doommidi, i polanau danddayennan aggin, hegaa be7ida asai ubbai, 'Ha bitanee keexxanau doommidi, polana danddayibeenna' yaagidi, a bolli miichchaa doommees.
					</seg>
					<seg id="b.LUK.14.31" type="verse">
						“Woi tammu sha7u asai de7iyo kawoi laatamu sha7u asai de7iyo kawuwaara olettanau danddayiyaakkonne, koiroora uttidi qoppennee? Qoppana xayikko, hegee yaatin aiba kawoo?
					</seg>
					<seg id="b.LUK.14.32" type="verse">
						Baassi danddayettana xayikko, hinkko kawoi haahuwan de7ishin sigettanau woossees.
					</seg>
					<seg id="b.LUK.14.33" type="verse">
						Hegaadan baassi de7iya ubbabaa aggi bayenna urai tana kaalliyaagaa gidanau danddayenna.
					</seg>
					<seg id="b.LUK.14.34" type="verse">
						“Maxinee lo77o; shin laqilaqana xayikko, naa77antto a waatidi laqilaqissanee?
					</seg>
					<seg id="b.LUK.14.35" type="verse">
						Biittaunne lo77enna; araddissiyaabaanne gidenna. Asai a oli bayees. Siyanau haittai de7iyoogee hegaa siyo” yaagiis.
					</seg>
				</div>
				<div id="b.LUK.15" type="chapter">
					<seg id="b.LUK.15.1" type="verse">
						Issi gallassi, giiraa shiishshiyaageetinne nagaranchchati Yesuusabaa siyanau daroti akko shiiqidosona.
					</seg>
					<seg id="b.LUK.15.2" type="verse">
						Parisaawetinne higgiyaa tamaarissiyaageeti, “Hagee nagaranchchatuura dabbotees; etaara mees” yaagidi, Yesuusa bolli zuuzummidosona.
					</seg>
					<seg id="b.LUK.15.3" type="verse">
						Zuuzummin Yesuusi etassi ha leemisuwaa odiiddi,
					</seg>
					<seg id="b.LUK.15.4" type="verse">
						“Intteppe issi uraassi xeetu dorssi de7iyoogee etappe issinna geelladan bayiyaabaa gidikko, uddufun tammanne uddufunaa buuran yeggi bayidi, issinno demmana gakkanaashin koyanau beennee?
					</seg>
					<seg id="b.LUK.15.5" type="verse">
						He bayida dorssiyo demmido wode ufaittidi, ba hashiyan tookkees.
					</seg>
					<seg id="b.LUK.15.6" type="verse">
						Tookkidi soo ehiidi, ba laggetanne ba shoorota issippe xeesees; xeesidi, 'Taani ta bayida dorssiyo demmido gishshau, tanaara ufaittite' yaagidi, etassi odees.
					</seg>
					<seg id="b.LUK.15.7" type="verse">
						Taani intteyyo odiyoogee aibee giikko, hegaadan nagaraappe simmana koshshenna uddufun tammanne uddufun xillotun ufaittanaappe ba nagaraappe simmiya issi nagaranchchan saluwan de7iyaageeti ufaittana.
					</seg>
					<seg id="b.LUK.15.8" type="verse">
						“Woikko tammu bootta shilinggee de7iyoora geelladan, issi shilinggee bayikko, xomppiyaa xomppada, ba keettaa pittada demmana gakkanaashin, minttada koyennaara oonee?
					</seg>
					<seg id="b.LUK.15.9" type="verse">
						Demmido wode, a ba laggetanne ba shoorota issippe xeesada, 'Taani ta bayida shilinggiyaa demmido gishshau, tanaara ufaittite' yaagana.
					</seg>
					<seg id="b.LUK.15.10" type="verse">
						Taani inttessi odais; hegaadan Xoossaa kiitanchchati nagaraappe simmiya issi nagaranchchan ufaittana” yaagiis.
					</seg>
					<seg id="b.LUK.15.11" type="verse">
						Qassikka Yesuusi hagaadan yaagiis; “Issi bitaniyaassi naa77u naati de7oosona.
					</seg>
					<seg id="b.LUK.15.12" type="verse">
						Etappe kaaloi ba aawaa, 'Ta aawau, neessi de7iyaabaappe tana gakkiyaagaa shaakkada hamma' yaagin, aawai baassi de7iyaabaa ba naa77u naatussi shaakkiis.
					</seg>
					<seg id="b.LUK.15.13" type="verse">
						“Guutta gallassaappe guyyiyan, kaalo na7ai ba miishshaa ubbaa shiishshi ekkidi, haaho dere biis. Hegan miishshaa ohettaa mooridi, ba miishshaa laaliis.
					</seg>
					<seg id="b.LUK.15.14" type="verse">
						Ayyo de7iyaabai ubbai wuriichchidoogaappe guyyiyan, he biittan wolqqaama koshai gelin, i tuggatiis.
					</seg>
					<seg id="b.LUK.15.15" type="verse">
						He dere asaappe issuwaakko biidi, 'Tana neessi ashkkara oottarkkii?' yaagin, bitanee ba gudunttaa wudiyaa heemmanau dembbaa a yeddiis.
					</seg>
					<seg id="b.LUK.15.16" type="verse">
						Gudunttaa wudee miyo harqquwaa maanaukka amottiis; shin ayyo ainne immidai baawa.
					</seg>
					<seg id="b.LUK.15.17" type="verse">
						“Ba mooruwaa hassayidi, 'Qumai xoonidi sa7an attiyo ta aawaa oosanchchati aappuna shin, tana hagan namisai worii?
					</seg>
					<seg id="b.LUK.15.18" type="verse">
						Denddada ta aawaakko baada, “Ta aawau, taani Xoossaakka nenakka naaqqaas.
					</seg>
					<seg id="b.LUK.15.19" type="verse">
						Hagaappe sinttan ne na7a geetettanaukka bessikke; tana ne ashkkaratuppe issuwaadan wottarkkii” gaana'
					</seg>
					<seg id="b.LUK.15.20" type="verse">
						yaagidi denddidi, ba aawaakko yiis. “I biron haahuwan de7ishin, a aawai a be7idi, ayyo mishettiis; woxxi qoommidi, a yeriis.
					</seg>
					<seg id="b.LUK.15.21" type="verse">
						“Na7ai, 'Ta aawau, taani Xoossaakka nenakka naaqqaas; hagaappe sinttan ne na7a geetettanaukka bessikke' yaagiis.
					</seg>
					<seg id="b.LUK.15.22" type="verse">
						“SHin a aawai ba ashkkarata hagaadan yaagiis; 'Ubbaappe lo77iya maayuwaa eesuwan ehiidi, a maizzite; a kushiyan migiduwaa a gediyankka caammaa wottite.
					</seg>
					<seg id="b.LUK.15.23" type="verse">
						Modhdho mirgguwaa ehiidi shukkite; moos, ufaittoos.
					</seg>
					<seg id="b.LUK.15.24" type="verse">
						Aissi giikko, hagee ta na7ai haiqqiis; shin paxiis; qassi bayiis; shin beettiis' yaagin, ufaissaa doommidosona.
					</seg>
					<seg id="b.LUK.15.25" type="verse">
						“Baira na7ai gaden de7iyaagee yiidi, soo matiyo wode, karaabiyaanne yettaa siyiis.
					</seg>
					<seg id="b.LUK.15.26" type="verse">
						Ashkkaratuppe issuwaa xeesidi, 'Hegee aibee?' yaagidi oichchiis.
					</seg>
					<seg id="b.LUK.15.27" type="verse">
						Oichchin ashkkarai, 'Ne ishai saro yiido gishshau, ne aawai modhdho mirgguwaa ayyo shukissiis' yaagiis.
					</seg>
					<seg id="b.LUK.15.28" type="verse">
						“Baira na7ai hanqqettidi, soo gelennan ixxin, a aawai kare kiyidi, a woossiis.
					</seg>
					<seg id="b.LUK.15.29" type="verse">
						SHin i ba aawaa hagaadan yaagiis; 'Hagaa keena laittaa neessi daro oottaas; neeni giidobaa polennan mulekka aggabeikke; ta laggetuura ufaittana mala, taassi harai atto issi deeshsha marakka imma erakka.
					</seg>
					<seg id="b.LUK.15.30" type="verse">
						SHin hagee ne na7ai, ne miishshaa shaaramuxa maccaasan wurssidaagee yin, ayyo modhdho mirgguwaa shukkadasa' yaagiis.
					</seg>
					<seg id="b.LUK.15.31" type="verse">
						“Yaagin aawai a, 'Ta na7au, neeni ubba wode tanaara de7aasa; tabai ubbaikka neessa.
					</seg>
					<seg id="b.LUK.15.32" type="verse">
						SHin hagee ne ishai, haiqqidaagee paxido gishshaunne bayidaagee beettido gishshau, nuuni miiddi uyiiddi ufaittana koshshees' yaagiis” giidi Yesuusi yootiis.
					</seg>
				</div>
				<div id="b.LUK.16" type="chapter">
					<seg id="b.LUK.16.1" type="verse">
						Yesuusi ba erissiyo ashkkaratussi yootiiddi, “Issi dure bitanee de7ees; baappe garssaara i sunttido bitanee de7iyaagee a miishshaa mooriis giyo zigirssai a gakkiis.
					</seg>
					<seg id="b.LUK.16.2" type="verse">
						Ba sunttido bitaniyaa xeesidi, 'Ha nena asai giyoogee aibee? Hagaappe sinttan neeni taappe garssaara suntta gidanau danddayenna gishshau, ne kushiyan de7iya ta miishsha ubbaa hamma' yaagiis.
					</seg>
					<seg id="b.LUK.16.3" type="verse">
						“Yaagin bitanee, 'Ta godai tana oosuwaappe kessana hanees. SHin hai waanoo? Taassi hem77anau wolqqi baawa; woossanau taassi pokkees.
					</seg>
					<seg id="b.LUK.16.4" type="verse">
						Ta oottanabaa ta erais; i tana ta oosuwaappe kessiyo wode, bantta soo bin, tana mokkiya laggeta taani demmana' yaagiis.
					</seg>
					<seg id="b.LUK.16.5" type="verse">
						“Ba godaappe miishshaa tal77ida asata huuphiyan huuphiyan xeesidi, koiro bitaniyaa, 'Neeni ta godaappe ai tal77adii?' yaagiis.
					</seg>
					<seg id="b.LUK.16.6" type="verse">
						“'Taani xeetu baattaa kumida zaitiyaa tal77aas' yaagiis. “Yaagin, 'Ne paramaa hei; uttada eesuwan ishatama gaada xaafa' yaagiis.
					</seg>
					<seg id="b.LUK.16.7" type="verse">
						“Guyyeppe hankkuwaa 'Ne acoi aappunee?' yaagiis. “'Xeetu qun77a gistte' yaagiis.”Yaagin, 'Ne paramaa hei; hosppun tamma gaada xaafa' yaagiis.
					</seg>
					<seg id="b.LUK.16.8" type="verse">
						“He sunttai cinccatettan oottido gishshau, a godai a galatiis; aissi giikko, ha sa7aa asai babau poo7uwaa asaappe aadhdhida cincca.
					</seg>
					<seg id="b.LUK.16.9" type="verse">
						“Taani intteyyo odais; worddo miishshai wuriyo wode, merinau wurenna keettan inttena eti mokkana mala, he miishshan intte huuphessi lagge demmite.
					</seg>
					<seg id="b.LUK.16.10" type="verse">
						Daro guuttaban ammanettiya urai qassi gitaban ammanettees. Daro guuttaban ammanettenna urai gitabankka ammanettenna.
					</seg>
					<seg id="b.LUK.16.11" type="verse">
						Yaatin intte ha sa7aa miishshan ammanettennabaa gidikko, tumu miishshaa inttessi asi waatidi hadara yaagidi immanee?
					</seg>
					<seg id="b.LUK.16.12" type="verse">
						Intte hara asa miishshaa bashshiyaabaa gidikko, intteegaa oonee intteyyo immanai?
					</seg>
					<seg id="b.LUK.16.13" type="verse">
						“Naa77u godatuyyo haarettanau danddayiya ashkkari baawa; aissi giikko, woi issuwaa ixxidi, hinkkuwaa siiqana; woi issuwaa bonchchidi, hinkkuwaa karana; Xoossaassinne miishshaassi haarettanau danddayekketa” yaagiis.
					</seg>
					<seg id="b.LUK.16.14" type="verse">
						Miishsha dosiya Parisaaweti hegaa ubbaa siyidi, Yesuusa bolli qilliiccidosona.
					</seg>
					<seg id="b.LUK.16.15" type="verse">
						SHin Yesuusi eta, “Intte asaa sinttan intte huuphiyaa xillissiyaageeta; shin intte wozanaa Xoossai erees; aissi giikko, asa sinttan bonchchettiyaagee Xoossaa sinttan tuna gidees.
					</seg>
					<seg id="b.LUK.16.16" type="verse">
						“Muuse higgeenne hananabaa yootiyaageeti xaafido maxaafai Yohaannisa wodiyaa gakkanaashin de7idosona; he wodiyaappe doommin, Xoossaa kawotettai odettiis; ubbai yaa gelanau warettees.
					</seg>
					<seg id="b.LUK.16.17" type="verse">
						SHin higgiyaappe issi qaaliyaa moorettanaappe saloinne sa7ai aadhdhiyoogee matattees.
					</seg>
					<seg id="b.LUK.16.18" type="verse">
						“Ba machchiyo yeddidi, haranno ekkiya ooninne shaaramuxees; qassi azinai yeddido maccaasiyo ekkiya ooninne shaaramuxees.
					</seg>
					<seg id="b.LUK.16.19" type="verse">
						“Daro al77o maayuwaa maayiya issi dure bitanee de7ees. Ayyo sa7ai lo77in, ubba gallassi ufaittidi de7ees.
					</seg>
					<seg id="b.LUK.16.20" type="verse">
						Al77aazara giyo masunxxida issi hiyyeesai, dure bitanee miyo masoofiyaappe sa7an wodhdhiya suuppa qumaa maanau amottidi, duriyaa penggen zin77ees. Harai atto kanatikka yiidi, a masunttaa laaccoosona.
					</seg>
					<seg id="b.LUK.16.22" type="verse">
						“Hiyyeesa bitanee haiqqin, kiitanchchati a tookkidi, Abrahaama baggi aattidosona. Qassi dure bitanee haiqqidi moogettiis.
					</seg>
					<seg id="b.LUK.16.23" type="verse">
						Si7ooliyan daro seelettiiddi, haahuwan de7iya Abrahaama xoqqu giidi xeelliis. Qassi Al77aazarakka Abrahaama matan de7iyaagaa be7iis.
					</seg>
					<seg id="b.LUK.16.24" type="verse">
						“Ba qaalaa xoqqu oottidi, 'Ta aawau Abrahaamaa, tana maara. Taani ha tamaa lacuwan paxa kaa7ettiyo gishshau, ba kushiyaa biradhdhiyaa xeeraa haattan yeddidi, yiidi ta inxxarssaa irxxissanau Al77aazara taakko yeddarkkii' yaagiis.
					</seg>
					<seg id="b.LUK.16.25" type="verse">
						“SHin Abrahaami yaagiis; 'Ta na7au, neeni ne de7uwaa wodiyan lo77obaa ekkin, Al77aazari iitabaa ekkidoogaa hassaya; shin ha77i i hagan ufaittiyo wode, neeni paxa kaa7ettaasa.
					</seg>
					<seg id="b.LUK.16.26" type="verse">
						Hegaa bolli qassi hagaa baggaara de7iyaageetussi intte baggi pinnanau danddayettenna mala, qassi yaara de7iyaageetikka haa pinnanau danddayenna mala, nu giddooninne intte giddon gita aafoi merettiis' yaagiis.
					</seg>
					<seg id="b.LUK.16.27" type="verse">
						“Yaagin dure bitanee, 'Ta aawau, yaatikko, neeni Al77aazara ta aawaa soo yeddana mala, nena woossais.
					</seg>
					<seg id="b.LUK.16.28" type="verse">
						Aissi giikko, taassi ichchashu ishantti de7oosona. Eti qassi ha meto sohuwaa yeenna mala, etau Al77aazari biidi markkatto' yaagiis.
					</seg>
					<seg id="b.LUK.16.29" type="verse">
						“SHin Abrahaami, 'Muuseenne hananabaa yootiyaageeti xaafido maxaafai etau de7ees; he maxaafai giyoogaa eti siyona' yaagiis.
					</seg>
					<seg id="b.LUK.16.30" type="verse">
						“Dure bitanee, 'CHii, ta aawau Abrahaamaa, hegaa gidenna; shin issi urai haiquwaappe denddidi, etakko biikko, eti bantta nagaraappe simmana' yaagiis.
					</seg>
					<seg id="b.LUK.16.31" type="verse">
						“Abrahaami, 'Eti Muuseenne hananabaa yootiyaageeti xaafido maxaafaappe siyana xayikko, harai atto haiquwaappe issi urai denddikkokka ammanokkona' giis” yaagiis.
					</seg>
				</div>
				<div id="b.LUK.17" type="chapter">
					<seg id="b.LUK.17.1" type="verse">
						Yesuusi ba erissiyo ashkkarata hagaadan yaagiis; “Asa balettiyaabai yeennan attenna; shin he balettiyaabaa ehiya uraassi aayye7ana.
					</seg>
					<seg id="b.LUK.17.2" type="verse">
						Ha guutta naatuppe issuwaa balettiyoogaappe gaacciyo woxaa ba qooriyan qachchidi, abban mitettiyoogee au keha.
					</seg>
					<seg id="b.LUK.17.3" type="verse">
						Intte huuphiyaassi naagettite. “Ne ishai nena naaqqikko, a zora. Qassi nagaraappe i simmikko, ayyo atto ga.
					</seg>
					<seg id="b.LUK.17.4" type="verse">
						I issi gallassi nena laappuntto naaqqidi, he gallassi laappuntto, 'Taani nagaraappe simmaas' yaagiiddi neekko yiikkokka, ayyo atto ga” yaagiis.
					</seg>
					<seg id="b.LUK.17.5" type="verse">
						Godai kiittidoogeeti, “Nuussi ammanuwaa gujja” yaagidi Godaa oichchidosona.
					</seg>
					<seg id="b.LUK.17.6" type="verse">
						Yaagin Godai zaaridi, “Inttessi sanaafici giyo qii mittee aifiyo gakkiya ammanoi de7idaakko, intte ha ettaa, 'Ettau, neeni shodettada abban toketta' yaagana; ha ettaikka qassi inttessi azazettana.
					</seg>
					<seg id="b.LUK.17.7" type="verse">
						“Intte giddon goyiya woi miizza heemmiya ashkkari de7iyo asi geella de7ikko, ba ashkkarai oottidi simmidaagaa, 'Qumaa maanau shiiqa utta' gii?
					</seg>
					<seg id="b.LUK.17.8" type="verse">
						Gaana xayikko, 'Taani maana kahuwaa giigissa; ne afalaa laammada, taani miishiininne uyishin, taassi kiitetta. Guyyeppe neessi ma, uya' yaagennee?
					</seg>
					<seg id="b.LUK.17.9" type="verse">
						I ba azazuwaa polido gishshau, ba ashkkaraa galatii?
					</seg>
					<seg id="b.LUK.17.10" type="verse">
						Hegaadan inttekka azazettido ubbabaa oottido wode, 'Nuuni pattenna aille; nu ooso xalaalaa oottida' yaagite” yaagiis.
					</seg>
					<seg id="b.LUK.17.11" type="verse">
						Yesuusi Yerusalaame biiddi, Galiilappenne Samaariyaappe gidduwaara aadhdhiis.
					</seg>
					<seg id="b.LUK.17.12" type="verse">
						I issi qeeri katamiyo geliyo wode, inchchirichchai oiqqido tammu asati haahuwan eqqidaageeta be7iis.
					</seg>
					<seg id="b.LUK.17.13" type="verse">
						Eti bantta qaalaa xoqqu oottidi, “Godaa Yesuusaa, hai nuna maararkkii!” yaagidosona.
					</seg>
					<seg id="b.LUK.17.14" type="verse">
						Yaagin Yesuusi eta be7idi, “Biidi, intte bollaa qeeseta bessite” yaagiis. Yaagin biiddi, ogiyan inchchirichchaappe paxidosona.
					</seg>
					<seg id="b.LUK.17.15" type="verse">
						Etappe issoi bau paxidoogaa be7idi, ba qaalaa xoqqu oottidi, Xoossaa galatiiddi simmiis.
					</seg>
					<seg id="b.LUK.17.16" type="verse">
						Qassi Yesuusa galatiiddi, a tohuwan kunddiis. Bitanee Samaariyaa asa.
					</seg>
					<seg id="b.LUK.17.17" type="verse">
						Yesuusi zaaridi, “Inchchirichchaappe paxidaageeti tamma gidokkonaa? Yaatin uddufunati awan de7iyoonaa?
					</seg>
					<seg id="b.LUK.17.18" type="verse">
						Ha hara dere bitaniyaappe harai Xoossaa galatanau simmidai baawee?” yaagiis.
					</seg>
					<seg id="b.LUK.17.19" type="verse">
						Yesuusi a, “Denddada ba; nena ne ammanoi pattiis” yaagiis.
					</seg>
					<seg id="b.LUK.17.20" type="verse">
						Parisaaweti, “Xoossaa kawotettai aude yaanee?” yaagidi Yesuusa oichchidosona. Oichchin Yesuusi, “Xoossaa kawotettai beettiya malaataara yeenna.
					</seg>
					<seg id="b.LUK.17.21" type="verse">
						Qassi Xoossaa kawotettai intte giddon de7iyo gishshau, ooninne a hageeho, hagan de7ees; woi hegan de7ees geenna” yaagiis.
					</seg>
					<seg id="b.LUK.17.22" type="verse">
						Yesuusi erissiyo ashkkaratussi odiiddi, hagaadan yaagiis; “Asa Na7ai beettana gallassatuppe issuwaa intte amottana; shin be7ekketa.
					</seg>
					<seg id="b.LUK.17.23" type="verse">
						Qassi eti inttena, 'Hagan xeellite' woi 'Hegan xeellite' yaagana. SHin eta kaallidi, etaara booppite.
					</seg>
					<seg id="b.LUK.17.24" type="verse">
						Wolqqanttai wolqqammidi, saluwan ha gaxaappe ya gaxaa gakkidi poo7issiyoogaadan, Asa Na7ai ba gallassi hegaadan hanana.
					</seg>
					<seg id="b.LUK.17.25" type="verse">
						SHin koiroora i daro waayiyaa ekkanaunne ha wodiyaa asan ixettanau bessees.
					</seg>
					<seg id="b.LUK.17.26" type="verse">
						“Ta yuussai, Asa Na7aa yuussai, Nohe wodiyan hanidoogaadan, hegaadankka hanana.
					</seg>
					<seg id="b.LUK.17.27" type="verse">
						Nohee markkabiyan gelido gallassai gakkanaashin, asai meesinne uyees, qassi attumaasai machcheesinne maccaasai azinaa gelees; bashshiya haattai yiidi, asa ubbaa woriis.
					</seg>
					<seg id="b.LUK.17.28" type="verse">
						“Qassi Looxe wode hanidoogaadankka hegaadan hanana; eti moosona, uyoosona, shammoosona, baizzoosona, kattaa zeroosona, keettaakka keexxoosona.
					</seg>
					<seg id="b.LUK.17.29" type="verse">
						SHin Looxee Sadoomappe kiyido gallassi, Xoossai saluwaappe tamaanne eexxiya shuchchaa bukissidi, ubba asaa wurssiis.
					</seg>
					<seg id="b.LUK.17.30" type="verse">
						“Asa Na7ai qoncciyan beettiyo gallassi hegaadan hanana.
					</seg>
					<seg id="b.LUK.17.31" type="verse">
						He gallassi keettaa huuphiyan de7iyaagee ba son de7iya miishshaa ekkanau wodhdhoppo; hegaadan goshshan de7iyaageekka guyye simmoppo.
					</seg>
					<seg id="b.LUK.17.32" type="verse">
						Ane Looxe machcheebaa qoppite!
					</seg>
					<seg id="b.LUK.17.33" type="verse">
						Ba shemppuwaa ashshana koyiya ubbai bashshana; shin ba shemppuwaa bashshiya ubbai ashshana.
					</seg>
					<seg id="b.LUK.17.34" type="verse">
						Taani intteyyo odiyoogee aibee giikko, he gallassa qammi naa77u asati issi hiixan zin77ana; etappe issuwaa efin, issoi attana.
					</seg>
					<seg id="b.LUK.17.35" type="verse">
						Naa77u maccaasati issi sohuwan gaacciyaageetuppe issinniyo efin, issinniyaa attana.
					</seg>
					<seg id="b.LUK.17.36" type="verse">
						Naa77u asati gaden oottiyaageetuppe issuwaa efaana; issoi attana” yaagiis.
					</seg>
					<seg id="b.LUK.17.37" type="verse">
						Erissiyo ashkkarati qassi a, “Godau, hegee awan hananee?” yaagidosona. Yaagin Yesuusi, “Gauxai de7iyoosaa ankkoi shiiqana” yaagidi, etassi odiis.
					</seg>
				</div>
				<div id="b.LUK.18" type="chapter">
					<seg id="b.LUK.18.1" type="verse">
						Erissiyo ashkkarati ubba gallassi salettennan woossana mala, Yesuusi etassi leemisuwaa odiiddi,
					</seg>
					<seg id="b.LUK.18.2" type="verse">
						“Issi kataman Xoossaassi yayyenna qassi asassikka yeellatenna issi daannai de7ees.
					</seg>
					<seg id="b.LUK.18.3" type="verse">
						He kataman issi am77e maccaasiyaa de7iyaara he daannaakko ya yaada, 'Taaninne ta baarigaarai mootettiyo yohuwaa taassi pirdda' yaagausu.
					</seg>
					<seg id="b.LUK.18.4" type="verse">
						“Daannai daro wodiyaasappe iyyo pirddennan ixxiis; shin ba wozanan qoppiiddi, 'Taani Xoossaassi yayyennan woi asassi yeellatennan ixxikkonne,
					</seg>
					<seg id="b.LUK.18.5" type="verse">
						ha am77e maccaasiyaa tana waissiyo gishshau, qassi ubba wode ya yaada tana daafurssenna mala, iyyo pirddana' giis” yaagiis.
					</seg>
					<seg id="b.LUK.18.6" type="verse">
						Qassikka Godai, “He makkala daannai giidoogaa siyite.
					</seg>
					<seg id="b.LUK.18.7" type="verse">
						Yaatin bana maaddana mala, gallassinne qammi baakko waassiya doorettida asaassi Xoossai pirddennee? I etassi eesuwan zaarennee?
					</seg>
					<seg id="b.LUK.18.8" type="verse">
						Taani inttessi odiyoogee aibee giikko, i eesuwan etassi pirddana; shin Asa Na7ai yiyo wode, ha sa7an ammano demmanee?” yaagiis.
					</seg>
					<seg id="b.LUK.18.9" type="verse">
						Banttana xillo giidi, hara asa ubbaa kariyaageetussi Yesuusi issi leemisuwaa odiiddi, hagaadan yaagiis;
					</seg>
					<seg id="b.LUK.18.10" type="verse">
						“Naa77u asati Xoossaa woossanau Beeta Maqidasiyaa kiyidosona; etappe issoi Parisaawe, issoi giiraa shiishshiyaagaa.
					</seg>
					<seg id="b.LUK.18.11" type="verse">
						Parisaawee eqqidi, ba wozana giddon woossiiddi, 'Xoossau, taani hara asa ubbaadan, worddanchcha, uuzenne shaaramuxa woi ha giiraa shiishshiyaagaa mala gidenna gishshau, nena galatais.
					</seg>
					<seg id="b.LUK.18.12" type="verse">
						Saaminttan saaminttan naa77utoo xoomais; taani demmiyo miishsha ubbaappe asirataa immais' yaagiis.
					</seg>
					<seg id="b.LUK.18.13" type="verse">
						“SHin giiraa shiishshiyaagee haahuwan eqqidi, harai atto saluwaa xeellanaukka dosibeenna. SHin, 'Xoossau, taani nagaranchcha; tana maara' yaagidi, ba tiraa bubbuxiis.
					</seg>
					<seg id="b.LUK.18.14" type="verse">
						“Taani inttessi odiyoogee aibee giikko, hagee Parisaawiyaappe xillidi, ba soo biis. Aissi giikko, bana xoqqu oottiya urai kauyyana; shin bana kaushshiya urai xoqqu gaana” yaagiis.
					</seg>
					<seg id="b.LUK.18.15" type="verse">
						Yesuusi guutta naata bochchana mala, issi issi asai naata akko ehiis; shin erissiyo ashkkarati hegaa be7idi, he asaa hanqqettidosona.
					</seg>
					<seg id="b.LUK.18.16" type="verse">
						Yesuusi guutta naata baakko xeesidi, “Guutta naati taakko yiyoogaa diggoppite; aissi giikko, Xoossaa kawotettai hageetu malaassa.
					</seg>
					<seg id="b.LUK.18.17" type="verse">
						Taani intteyyo tumaa gais; Xoossaa kawotettaa guutta na7adan ekkenna urai ooninne he kawotettaa mulekka gelenna” yaagiis.
					</seg>
					<seg id="b.LUK.18.18" type="verse">
						Yihudaa biittaa haariyaageetuppe issoi, “Lo77o tamaarissiyaagoo, taani merinaa de7uwaa laattanau ai oottoo?” yaagidi Yesuusa oichchiis.
					</seg>
					<seg id="b.LUK.18.19" type="verse">
						Yesuusi zaaridi, “Tana aissi lo77o gai? Xoossaa xalaalaappe attin, hara lo77oi ooninne baawa;
					</seg>
					<seg id="b.LUK.18.20" type="verse">
						Xoossaa azazuwaa, 'SHaaramuxoppa; woroppa; wuuqqoppa; wordduwaa markkattoppa; ne aawaanne ne aayyiyo bonchcha' yaagiyaagaa eraasa” yaagiis.
					</seg>
					<seg id="b.LUK.18.21" type="verse">
						Bitanee, “Taani hegaa ubbaa naatettaasappe doommada ha77i gakkanaassikka naagais” yaagiis.
					</seg>
					<seg id="b.LUK.18.22" type="verse">
						Yesuusi hegaa siyidi bitaniyaa, “Ha77ikka neeyyo issibai paccees; neeyyo de7iyaabaa ubbaa baizzada he miishshaa hiyyeesau gisha; neeni saluwan duretana; yaatada yaada tana kaalla” yaagiis.
					</seg>
					<seg id="b.LUK.18.23" type="verse">
						SHin bitanee hegaa siyido wode, i daro dure gidiyo gishshau qarettiis.
					</seg>
					<seg id="b.LUK.18.24" type="verse">
						Bitanee daro qarettidoogaa Yesuusi be7idi, “Dure asi Xoossaa kawotettaa gelanaagee waani metanddeeshsha!
					</seg>
					<seg id="b.LUK.18.25" type="verse">
						Dure asi Xoossaa kawotettaa gelanaagaappe gaameelai marppiyaa xoo7iyaara aadhdhanaagee matattees” yaagiis.
					</seg>
					<seg id="b.LUK.18.26" type="verse">
						Hegaa siyidaageeti, “Yaatin attanau danddayiyai oonee?” yaagidosona.
					</seg>
					<seg id="b.LUK.18.27" type="verse">
						SHin Yesuusi zaaridi, “Asau danddayettennabai Xoossau danddayettees” yaagiis.
					</seg>
					<seg id="b.LUK.18.28" type="verse">
						PHeexiroosi Yesuusa, “Be7a; nuuni nuussi de7iya ubbabaa aggi bayidi, nena kaallida” yaagiis.
					</seg>
					<seg id="b.LUK.18.29" type="verse">
						Yesuusi, “Taani inttessi tumaa gais; Xoossaa kawotettaa gishshau giiddi, keettaa woi aawaanne aayyiyo, woi ishantta, woi machchiyo, woi naata aggida asi ooninne ha77i baassi de7iyaagaappe daruwaa ekkana; qassi sinttappe yaana wodiyankka merinaa de7uwaa ekkana” yaagiis.
					</seg>
					<seg id="b.LUK.18.31" type="verse">
						Yesuusi tammanne naa77u erissiyo ashkkarata banaara efiiddi eta, “Nuuni ha77i Yerusalaame kiyeettees; hananabaa yootiyaageeti xaafido tabai, Asa Na7aabai, ubbai polettana.
					</seg>
					<seg id="b.LUK.18.32" type="verse">
						Aissi giikko, eti tana Aihuda gidenna asaassi aattidi immana; ta bolli qilliiccana; cuchchana; qassi tana waissana;
					</seg>
					<seg id="b.LUK.18.33" type="verse">
						eti tana lissuwan garafananne worana; shin taani heezzantto gallassi haiquwaappe denddana” yaagiis.
					</seg>
					<seg id="b.LUK.18.34" type="verse">
						SHin erissiyo ashkkaratussi i yootidobaappe aibinne gelibeenna; i yootidobai etappe geemmin, eranau danddayibookkona.
					</seg>
					<seg id="b.LUK.18.35" type="verse">
						Yesuusi Yarkko gakkana matidaashin, issi qooqe bitanee woossiiddi, ogiyaa doonan uttiis.
					</seg>
					<seg id="b.LUK.18.36" type="verse">
						Uttidaagee daro asai aadhdhiyoogaa siyidi, “Hegee aibee?” yaagidi oichchiis.
					</seg>
					<seg id="b.LUK.18.37" type="verse">
						Asai, “Naazireeta Yesuusi aadhdhees” yaagidi ayyo yootiis.
					</seg>
					<seg id="b.LUK.18.38" type="verse">
						Yootin ba qaalaa xoqqu oottidi, “Daawita na7au, Yesuusaa, tana maararkkii!” yaagiis.
					</seg>
					<seg id="b.LUK.18.39" type="verse">
						Sinttan de7iyaageeti a, “Haizza!” giidi hanqqettidosona; shin i ba qaalaa kaseegaappekka keehi xoqqu oottidi, “Daawita na7au, tana maararkkii!” yaagiis.
					</seg>
					<seg id="b.LUK.18.40" type="verse">
						Yesuusi eqqidi, he qooqe bitaniyaa baakko ehaana mala azaziis. Qooqee akko yiidi gakkana matishin, “Taani neeyyo ai oottanau koyai?” yaagidi a oichchiis. Oichchin qooqee, “Ta Godau, taani xeellanaagaa koyais” yaagiis.
					</seg>
					<seg id="b.LUK.18.42" type="verse">
						Yaagin Yesuusi a, “Xeella; nena ne ammanoi pattiis” yaagiis.
					</seg>
					<seg id="b.LUK.18.43" type="verse">
						Sohuwaarakka a aifee xeelli aggin, Xoossaa galatiiddi, Yesuusa kaalli bayiis. Asa ubbai hegaa be7idi, Xoossaa galatiis.
					</seg>
				</div>
				<div id="b.LUK.19" type="chapter">
					<seg id="b.LUK.19.1" type="verse">
						Yesuusi Yarkko giyo katamaara aadhdhees.
					</seg>
					<seg id="b.LUK.19.2" type="verse">
						Hegan Zakkiyoosa giyo giiraa shiishshiyaageetu alaafee de7ees; i dure asa.
					</seg>
					<seg id="b.LUK.19.3" type="verse">
						Zakkiyoosi Yesuusi oonakko be7anau koyiis; shin i qantta gidido gishshaunne asai daro gidido gishshau, be7anau danddayibeenna.
					</seg>
					<seg id="b.LUK.19.4" type="verse">
						Yesuusi hegaara aadhdhiyo gishshau, asaappe sinttau woxxidi, Yesuusa be7anau issi ettaa xeeraa kiyiis.
					</seg>
					<seg id="b.LUK.19.5" type="verse">
						Yesuusi he sohuwaa gakkiiddi, pude xeellidi, “Zakkiyoosaa, taani hachchi ne son pe7anau bessiyo gishshau, eesuwan wodhdha” yaagiis.
					</seg>
					<seg id="b.LUK.19.6" type="verse">
						Zakkiyoosi eesuwan ettaappe wodhdhidi, ufaissan Yesuusa mokkiis.
					</seg>
					<seg id="b.LUK.19.7" type="verse">
						Hegaa be7ida asai ubbai, “Hagee nagaranchchaa son imatettanau geliis” yaagidi zuuzummiis.
					</seg>
					<seg id="b.LUK.19.8" type="verse">
						SHin Zakkiyoosi eqqidi Godaa, “Ta Godau, taani taassi de7iya ubbabaappe baggaa hiyyeesau immana; qassi ooppenne wordduwan ekkidobaa gidikko, i bashshido mehiyaassi oiddu kushiyaa ayyo zaarana” yaagiis.
					</seg>
					<seg id="b.LUK.19.9" type="verse">
						Yesuusi Zakkiyoosassi yootiiddi, “Neenikka Abrahaama zeretta gidiyo gishshau, atotettai hachchi ha keettaa yiis.
					</seg>
					<seg id="b.LUK.19.10" type="verse">
						Aissi giikko, taani, Asa Na7ai, bayidaagaa koyanaunne ashshanau yaas” yaagiis.
					</seg>
					<seg id="b.LUK.19.11" type="verse">
						Asai hegaa siyiyo wode, Yesuusi Yerusalaame matido gishshaunne etassi Xoossaa kawotettai beettana matidobaa milatido gishshau, etassi leemisuwaa yootiis.
					</seg>
					<seg id="b.LUK.19.12" type="verse">
						Hegaa gishshau, hagaadan yaagiis; “Issi gita asi baassi kawotettaa ekkidi yaanau, haaho dere biis.
					</seg>
					<seg id="b.LUK.19.13" type="verse">
						Ba ashkkaratuppe tammata xeesidi, 'Taani yaanaashin, hagan zal77ite' yaagidi, tammu paunddiyaa etassi immiis.
					</seg>
					<seg id="b.LUK.19.14" type="verse">
						“SHin a biittaa asai a ixxidi, 'Hagee nu bolli kawotanau koyokko' yaagiiddi, asaa a geeduwaa kiittiis.
					</seg>
					<seg id="b.LUK.19.15" type="verse">
						“He gita asi kawotettaa ekkidi simmiis. Simmidi ba miishshaa immido ashkkarati zal77idi, huuphiyan huuphiyan woqqaa worissidaakko eranau, eta baakko xeegissiis.
					</seg>
					<seg id="b.LUK.19.16" type="verse">
						“Xeegettida ashkkaratuppe koiroogee yiidi, 'Ta godau, ne miishshai tammu paundde wodhdhiis' yaagiis.
					</seg>
					<seg id="b.LUK.19.17" type="verse">
						“A godai a, 'Hayyanaashsho! Neeni lo77o ashkkara; neeni ha qii guuttaban ammanettidaagaa gidido gishshau, taani nena tammu katamatuyyo alaafe oottana' yaagiis.
					</seg>
					<seg id="b.LUK.19.18" type="verse">
						“Naa77anttoi yiidi, 'Ta godau, ne miishshai ichchashu paundde wodhdhiis' yaagiis.
					</seg>
					<seg id="b.LUK.19.19" type="verse">
						“A godai a, 'Neenikka ichchashu katamatuyyo alaafe gida' yaagiis.
					</seg>
					<seg id="b.LUK.19.20" type="verse">
						“Heezzanttoi yiidi, 'Taani curqqan xaaxada naaga wottido ne paunddiyo hanno be7a.
					</seg>
					<seg id="b.LUK.19.21" type="verse">
						Aissi giikko, neeni meqetti bainna asa gidiyo gishshau, neessi yayyaas. Neeni nebaa gidennabaa ekkaasa; zerabeennabaakka cakkaasa' yaagiis.
					</seg>
					<seg id="b.LUK.19.22" type="verse">
						“Yaagin, 'Neeni iita ashkkara; ne doonai haasayidoban nena taani pirddana. Taani tabaa gidennabaa ekkiyaagaa, qassi zerabeennabaa cakkiya meqetti bainna asa gidiyoogaa eradasa.
					</seg>
					<seg id="b.LUK.19.23" type="verse">
						Yaatin ta miishshaa aissi dichchau immabeikkii? Taani simmiyo wode ta miishshaa woriyaara ekkanaagaa shin attiis' yaagiis.
					</seg>
					<seg id="b.LUK.19.24" type="verse">
						“He sohuwan eqqida asata, 'He paunddiyaa appe wotti ekkidi, tammu paunddee de7iyoogaayyo immite' yaagiis.
					</seg>
					<seg id="b.LUK.19.25" type="verse">
						“Yaagin, 'Godau, ayyo tammu paunddee de7ees' yaagidosona.
					</seg>
					<seg id="b.LUK.19.26" type="verse">
						“'Taani intteyyo odais; de7iyo ubbau harai gujettana; shin bainnaagaappe harai atto, he de7iyaageekka appe ekettiichchana.
					</seg>
					<seg id="b.LUK.19.27" type="verse">
						SHin ha bantta bolli taani kawotana mala dosibeenna ta morkketa haa ehiidi, ta sinttan goora7ite' giis” yaagiis.
					</seg>
					<seg id="b.LUK.19.28" type="verse">
						Yesuusi hagaadan yaagidi haasayidoogaappe guyyiyan, etappe sinttatidi, Yerusalaame biis.
					</seg>
					<seg id="b.LUK.19.29" type="verse">
						Yesuusi Dabira Zaite giyo deriyaa lanqqiyan de7iya Beetafaaganne Biitaaniyaa giyo katamata matido wode, erissiyo ashkkaratuppe naa77aa kiittidi,
					</seg>
					<seg id="b.LUK.19.30" type="verse">
						“Intteppe sinttan de7iya qeeri katamaa biite; biidi yaa gelosaara biron ooninne mulekka toggibeenna qashuwan de7iya hare maraa intte demmana; a birshshidi, haa ekki yiite.
					</seg>
					<seg id="b.LUK.19.31" type="verse">
						Ooninne inttena, 'Hegaa aissi birshsheetii?' yaagidi oichchikko, 'Godai hagaa koyees' yaagite” yaagiis.
					</seg>
					<seg id="b.LUK.19.32" type="verse">
						Kiitettidaageeti biidi, Yesuusi banttassi odidoogaadan demmidosona.
					</seg>
					<seg id="b.LUK.19.33" type="verse">
						Eti hare maraa birshshishin, a godati, “Hare maraa aissi birshsheetii?” yaagidosona.
					</seg>
					<seg id="b.LUK.19.34" type="verse">
						Yaagin eti, “Godai hagaa koyees” yaagidi,
					</seg>
					<seg id="b.LUK.19.35" type="verse">
						hare maraa Yesuusakko ehiidi, bantta maayuwaa a zokkuwan hiixxidi, Yesuusa togissidosona.
					</seg>
					<seg id="b.LUK.19.36" type="verse">
						Yesuusi toggidi biishin, bantta maayuwaa i biyo ogiyan hiixxidosona.
					</seg>
					<seg id="b.LUK.19.37" type="verse">
						I Dabira Zaite Deriyaa dugettaa wodhdhana matishin, a kaalliya ubbai Xoossai oottido malaata ubbaa be7ido gishshau ufaittidi, Xoossaa galatanau bantta qaalaa xoqqu oottidi,
					</seg>
					<seg id="b.LUK.19.38" type="verse">
						“Godaa sunttan yiya kawoi anjjettidaagaa; saluwan sarotettai gido. Qassi salo ubbaappe bolla saluwan de7iya Xoossai bonchchetto” yaagidosona.
					</seg>
					<seg id="b.LUK.19.39" type="verse">
						Asaa giddoppe issi issi Parisaaweti Yesuusa, “Tamaarissiyaagoo, ne erissiyo ashkkarata haizzite giikkii?” yaagiis.
					</seg>
					<seg id="b.LUK.19.40" type="verse">
						Yesuusi zaaridi, “Taani intteyyo odais; hageeti co77u giikko, shuchchaikka waassana” yaagiis.
					</seg>
					<seg id="b.LUK.19.41" type="verse">
						Katamaa gakkanau i matidi, katamaa be7ido wode qarettidi yeekkiiddi,
					</seg>
					<seg id="b.LUK.19.42" type="verse">
						hagaadan yaagiis; “Sarotettai yiyo ogiyaa hachchi nenakkonne erarkkiishsha! SHin ha77i hegee ne aifiyaappe geemmiis.
					</seg>
					<seg id="b.LUK.19.43" type="verse">
						Aissi giikko, ne bolli yaana wodee de7ees; he wode ne morkketi urqqaa nukkidi, godaa essana. He godan nena yuushshi aattidi diridi, ubba baggaara neeyyo ogiyaa gorddana.
					</seg>
					<seg id="b.LUK.19.44" type="verse">
						Nenanne ne dirssaa giddon de7iya ne asaa mentterettana. Xoossai nena be7anau yiido wodiyaa neeni akeekabeenna gishshau, ne morkketi shuchcha ubbaa issuwaa issuwaa bollaappe denttidi laalana” yaagiis.
					</seg>
					<seg id="b.LUK.19.45" type="verse">
						Yesuusi Beeta Maqidasiyaa gelidi, hegan zal77iyaageeta, “Xoossaa maxaafan, 'Ta keettai Xoossaa woossiyo keetta gidana' geetettidi xaafetti uttiis; shin intte a panggati qosettiyo gonggolo kessideta” yaagidi eta yedetaa doommiis.
					</seg>
					<seg id="b.LUK.19.47" type="verse">
						Yesuusi ubba gallassi Beeta Maqidasiyan tamaarissees. Qeese halaqati, higgiyaa tamaarissiyaageetinne gita asai a xaissanau koyoosona.
					</seg>
					<seg id="b.LUK.19.48" type="verse">
						SHin asai ubbai a haasayaappe issoi attennan ezggi uttido gishshau, a woriyo ogee etau xayiis.
					</seg>
				</div>
				<div id="b.LUK.20" type="chapter">
					<seg id="b.LUK.20.1" type="verse">
						Issi gallassi Yesuusi asaa tamaarissiiddinne wonggeliyaa mishiraachchuwaa yootiiddi Beeta Maqidasiyan de7ishin, qeese halaqatinne higgiyaa tamaarissiyaageeti cimatuura issippe akko yiidi a,
					</seg>
					<seg id="b.LUK.20.2" type="verse">
						“Neeni hagaa oottanau neeyyo ai alaafetetti de7ii? Woi neeyyo ha alaafetettaa immidai oonee? Ane nuussi oda” yaagidosona.
					</seg>
					<seg id="b.LUK.20.3" type="verse">
						Yesuusi zaaridi, “Taani qassi inttena issibaa oichchais; taassi odite;
					</seg>
					<seg id="b.LUK.20.4" type="verse">
						Yohaannisi xammaqiyo alaafetettaa ekkidoi Xoossaappeeyye woi asappee?” yaagiis.
					</seg>
					<seg id="b.LUK.20.5" type="verse">
						Eti bantta giddon palamaa doommidi, “Nuuni woiganee? 'Xoossaappe yiis' yaagikko, i nuna, 'Yaatin Yohaannisi yootidoogaa aissi ammanibeekketii?' yaagana.
					</seg>
					<seg id="b.LUK.20.6" type="verse">
						SHin nuuni, 'Asappe yiis' yaagikko, ha asai ubbai Yohaannisi hananabaa yootiyaagaa gididoogaa eri uttido gishshau, nuna shuchchan caddana” yaagidosona.
					</seg>
					<seg id="b.LUK.20.7" type="verse">
						Hegaa gishshau eti, “He alaafetettaa i awappe ekkidaakkonne nuuni erokko” yaagidosona.
					</seg>
					<seg id="b.LUK.20.8" type="verse">
						Yesuusi, “Taanikka hagaa ai alaafetettan oottiyaakko, intteyyo odikke” yaagiis.
					</seg>
					<seg id="b.LUK.20.9" type="verse">
						Yaagidi asaassi ha leemisuwaa yootiis; “Asa issoi woiniyaa turaanne tokkido sohuwaa kottau immidi, haaho dere biidi, daro gam77iis.
					</seg>
					<seg id="b.LUK.20.10" type="verse">
						Woiniyaa aifiyaa maxiyo wodee gakkin, woiniyaa aifiyaappe bana gakkiyaagaa ekkidi yaana mala, issi ashkkaraa ba kottaawatukko kiittiis; shin kottaawati a ashkkaraa wadhdhidi, kushe mela yedettidosona.
					</seg>
					<seg id="b.LUK.20.11" type="verse">
						Qassi hara ashkkaraa etakko kiittiis. Eti akka wadhdhidi kaushshidi, kushe mela yeddidosona.
					</seg>
					<seg id="b.LUK.20.12" type="verse">
						Qassi heezzantto ashkkaraa kiittiis. Kiittidoogaa masunxxissidi, woiniyaa turaa giddoppe gaxi kessi olidosona.
					</seg>
					<seg id="b.LUK.20.13" type="verse">
						“Woiniyaa turaa godai, 'Yaatin taani waatoo? Taani siiqiyo ta na7aa kiittana; eti a bonchchanaakkonne ooni erii' yaagidi qoppiis.
					</seg>
					<seg id="b.LUK.20.14" type="verse">
						“SHin kottaawati a be7idi, bantta giddon haasayiiddi, 'Hagaa laattanaagee a; gadiyaa nuuni laattanau a woroos' yaagidosona.
					</seg>
					<seg id="b.LUK.20.15" type="verse">
						Na7aa woiniyaa turaa giddoppe gaxaa kessidi woridosona. “Simmi woiniyaa turaa godai eta waatanee?
					</seg>
					<seg id="b.LUK.20.16" type="verse">
						Yiidi, he kottaa oottiyaageeta wori wurssidi, woiniyaa turaa kottaa oottiya hara asau immana” yaagiis. Asai hegaa siyidi, “Hegee hanoppo” yaagiis.
					</seg>
					<seg id="b.LUK.20.17" type="verse">
						Yesuusi etakko xeellidi, “Yaatin, 'Gimbbiyaageeti karidi ixxido shuchchai godaa xaphuwaa minttiya, ubbaappe aadhdhiya shuchcha gidiis' geetettidi maxaafan xaafettidaagee hegee aibee?
					</seg>
					<seg id="b.LUK.20.18" type="verse">
						He shuchchaa bolli kunddiya ubbai meqerettana; shin he shuchchai asa bolli kunddikko, he kunddido uraa gaaccana” yaagiis.
					</seg>
					<seg id="b.LUK.20.19" type="verse">
						Higgiyaa tamaarissiyaageetinne qeese halaqati Yesuusi ha leemisuwaa bantta bolli odidoogaa erido gishshau, he wode a oiqqanau koyidosona; shin asaassi yayyidosona.
					</seg>
					<seg id="b.LUK.20.20" type="verse">
						Hegaassi injjetiya wodiyaa naagidi, Yesuusa haasayissiiddi, a doonaappe balabaa demmidi, a oiqqinne deriyaa haariyaagaa wolqqaassinne a alaafetettaassi aattidi immana mala, xillo milatiiddi xillo gidenna kafota akko yeddidosona.
					</seg>
					<seg id="b.LUK.20.21" type="verse">
						He kafoti Yesuusa, “Tamaarissiyaagoo, neeni haasayiyoogeenne tamaarissiyoogee likke gidiyoogaa nuuni eroos; neeni Xoossaa ogiyaa tumatettan tamaarissiyoogaappe attin, asa shaakkennaagaa eroos.
					</seg>
					<seg id="b.LUK.20.22" type="verse">
						Nuuni Roome biittaa Kawuwaa Qeesaarayyo giiraa giiriyoogee wogeeyye woga gidennee?” yaagidi oichchidosona.
					</seg>
					<seg id="b.LUK.20.23" type="verse">
						SHin Yesuusi eti cimmiyo cimuwaa eridi, “Tana aissi paacceetii?
					</seg>
					<seg id="b.LUK.20.24" type="verse">
						Issi santtimiyaa tana bessite; ha santtimiyaa bolli de7iya merainne sunttai oogee?” yaagidi eta oichchiis. Oichchin, eti zaaridi, “Roome biittaa Kawuwaa Qeesaaraagaa” yaagidosona.
					</seg>
					<seg id="b.LUK.20.25" type="verse">
						Yesuusi eta, “Yaatikko Qeesaaraagaa Qeesaarassi, Xoossaagaa Xoossaassi immite” yaagiis.
					</seg>
					<seg id="b.LUK.20.26" type="verse">
						Asaa sinttan a haasayan a oiqqiyoobaa demmanau danddayibookkona; hegaa gishshau, i zaarido zaaruwan garamettidi, co77u giidosona.
					</seg>
					<seg id="b.LUK.20.27" type="verse">
						Haiqqida asi denddenna giya Saaduqaawetuppe issi issi asati Yesuusakko yiidi,
					</seg>
					<seg id="b.LUK.20.28" type="verse">
						hagaadan yaagidi, a oichchidosona; “Tamaarissiyaagoo, Muusee nuuyyo higgiyaa xaafiiddi, 'Machcho ekkida asi na7a yelennan haiqqikko, he haiqqidaagaa ishai a machchiyo aissidi, ba ishaayyo na7a yelanau bessees' yaagiyaagaa xaafiis.
					</seg>
					<seg id="b.LUK.20.29" type="verse">
						Issi wode laappun ishantti de7iyaageetuppe bairai machchiyo ekkidi, na7a yelennan haiqqiis.
					</seg>
					<seg id="b.LUK.20.30" type="verse">
						Haiqqin naa77anttoi o aissiis;
					</seg>
					<seg id="b.LUK.20.31" type="verse">
						qassi heezzanttoikka o aissiis; hegaadan laappunatikka na7a yelennan haiqqidosona.
					</seg>
					<seg id="b.LUK.20.32" type="verse">
						Hegaappe guyyiyan, qassi he maccaasiyaa haiqqaasu.
					</seg>
					<seg id="b.LUK.20.33" type="verse">
						Yaatin haiqqida asai haiquwaappe denddiyo gallassi, a etappe augaayyo machcho gidanee? Aissi giikko, laappunatikka o ekkidosona” yaagidosona.
					</seg>
					<seg id="b.LUK.20.34" type="verse">
						Yesuusi zaaridi, etassi hagaadan yaagiis; “Ha wodiyaa asai machchiyo ekkees; maccaageeti azinaa geloosona.
					</seg>
					<seg id="b.LUK.20.35" type="verse">
						SHin haiquwaappe denddidi, sinttappe yiya wodiyan de7anau bessiya attumaasainne maccaasai ekkennanne gelenna.
					</seg>
					<seg id="b.LUK.20.36" type="verse">
						Aissi giikko, eti kiitanchchatu mala gidiyo gishshau, naa77anttuwaa haiqqanau danddayokkona. Qassi eti haiquwaappe denddido gishshau, Xoossaa naata.
					</seg>
					<seg id="b.LUK.20.37" type="verse">
						SHin haiqqida asai denddanabaa Muusee geeshshidi erissiis. Xaragettiya buuraabaa odiya sohuwankka Godaabaa i yootiiddi, 'Abrahaama Xoossaa, Yisaaqa Xoossaa, Yaaqooba Xoossaa' yaagiis.
					</seg>
					<seg id="b.LUK.20.38" type="verse">
						Ubbai ayyo merinau de7iyaageeta gidido gishshau, Xoossai merinau de7iyaageetu Xoossaa gidiyoogaappe attin, haiqqidaageetu Xoossaa gidenna” yaagiis.
					</seg>
					<seg id="b.LUK.20.39" type="verse">
						Higgiyaa tamaarissiyaageetuppe issoi issoi Yesuusa, “Tamaarissiyaagoo, neeni giidoogee lo77o” yaagiis.
					</seg>
					<seg id="b.LUK.20.40" type="verse">
						Aissi giikko, naa77anttuwaa issibaakka a oichchanau xalibookkona.
					</seg>
					<seg id="b.LUK.20.41" type="verse">
						Yesuusi qassi eta yaagiis; “Eti woigidi Kiristtoosa Daawita na7a giyoonaa?
					</seg>
					<seg id="b.LUK.20.42" type="verse">
						Aissi giikko, Daawiti Mazamure Maxaafan, 'Godai ta Godaa; “Taani ne morkketa neeni yedhdha eqqiyoobaa oottana gakkanaassi, hagan taappe ushachcha baggaara utta” giis' yaagiis.
					</seg>
					<seg id="b.LUK.20.44" type="verse">
						“Daawiti Kiristtoosa, 'Godaa' giidi xeesikko, yaatin Kiristtoosi waanidi, Daawita na7a gidii?” yaagiis.
					</seg>
					<seg id="b.LUK.20.45" type="verse">
						Yesuusi ba erissiyo ashkkarata asai ubbai siyishin,
					</seg>
					<seg id="b.LUK.20.46" type="verse">
						“Higgiyaa tamaarissiyaageetuppe naagettite; eti adussa maayuwaa maayidi yuuyiyoogaanne giyaa sohuwankka asai eta bonchchidi sarotiyoogaanne dosoosona; Aihuda woosa keettan daro lo77iya oidiyaa dosoosona; asi banttana imattiyoosankka bonchcho sohuwaa dosoosona. Eti am77etu keettaa bonqqidi, banttau lo77o milatanau Xoossaa woosaa adussoosona; eti ubbaappe aadhdhiya pirddaa ekkana” yaagiis.
					</seg>
				</div>
				<div id="b.LUK.21" type="chapter">
					<seg id="b.LUK.21.1" type="verse">
						Yesuusi ubbasaa xeelliiddi, dure asai ba miishshaa Beeta Maqidasiyan muxuwaataa yeggiyo saaxiniyan yeggiyoogaa be7iis.
					</seg>
					<seg id="b.LUK.21.2" type="verse">
						Issi daro hiyyeesa am77iyaa naa77u bakkannaa hegan yeggiyoogaa be7idi,
					</seg>
					<seg id="b.LUK.21.3" type="verse">
						“Taani intteyyo tumaa gais; ha hiyyeesa am77iyaa ubbaappe darissada yeggaasu.
					</seg>
					<seg id="b.LUK.21.4" type="verse">
						Aissi giikko, hageeti ubbai bantta palahida miishshaappe yeggidosona; shin a ba pacaappe bau de7iya aquwaa muleera imma aggaasu” yaagiis.
					</seg>
					<seg id="b.LUK.21.5" type="verse">
						Etappe issoi issoi Beeta Maqidasee lo77o shuchchaaninne Xoossaassi imettidaban lo77idaagaa haasayishin Yesuusi,
					</seg>
					<seg id="b.LUK.21.6" type="verse">
						“Ha intte be7iyo ubbai issi shuchchi attennan, ubbai qolettana wodee yaana” yaagiis.
					</seg>
					<seg id="b.LUK.21.7" type="verse">
						Yesuusi erissiyo ashkkarati, “Tamaarissiyaagoo, yaatin, hegee aude hananee? Hegee hanana wodiyaa erissiya malaatai aiba gidanee?” yaagidi a oichchidosona.
					</seg>
					<seg id="b.LUK.21.8" type="verse">
						Yesuusi, “Baloppite; naagettite; aissi giikko, daro asati ta sunttan, 'Taani Kiristtoosa; wodee matattiis' yaagiiddi, yaana. Eta kaallidi booppite.
					</seg>
					<seg id="b.LUK.21.9" type="verse">
						Olanne ooshsha siyiyo wode dagammoppite; aissi giikko, hegaa mala yohoi koiroora hanana bessees; shin hegee wurssettai gakkana matiis giyoogaa gidenna” yaagiis.
					</seg>
					<seg id="b.LUK.21.10" type="verse">
						He wode Yesuusi haasayiiddi, “Deree deriyaa bolli, kawotettai kawotettaa bolli denddana.
					</seg>
					<seg id="b.LUK.21.11" type="verse">
						Biittai wolqqappe qaaxxiyoogee, daro sohuwan koshai, wurssiya harggee yaana. Yashissiyaabainne gita malaatai saluwaappe yaana.
					</seg>
					<seg id="b.LUK.21.12" type="verse">
						“SHin ha ubbai hananaappe kase, eti inttena oiqqananne waissana; ta sunttaa gishshau, inttena Aihuda woosa keettaa asatuyyo aattidi immananne; qasho keettankka qashissana. Qassi inttena kawuwaa sinttinne deriyaa haariyaagaa sintti efaana.
					</seg>
					<seg id="b.LUK.21.13" type="verse">
						Hegee inttessi ta gishshau, eta sinttan markkattanau lo77o wode gidana.
					</seg>
					<seg id="b.LUK.21.14" type="verse">
						Hegaa gishshau, issibaa intte wozanan oiqqite; hegee aibee giikko, intte waatidi zaaruwaa immanaakko, koiroora hirggoppite giyoogaa.
					</seg>
					<seg id="b.LUK.21.15" type="verse">
						Aissi giikko, intte morkketuppe ooninne inttenaara eqettanaunne palamettanau danddayenna haasayaa minotettaanne aadhdhida eratettaa taani inttessi immana.
					</seg>
					<seg id="b.LUK.21.16" type="verse">
						Harai atto inttena yelidaageetikka, ishantti, dabboti, laggetikka, inttena aattidi immana. Intteppekka issuwaa issuwaa eti worana.
					</seg>
					<seg id="b.LUK.21.17" type="verse">
						Ta sunttaa gishshau, inttena ubbai ixxana; shin
					</seg>
					<seg id="b.LUK.21.18" type="verse">
						intte huuphiyaa binnaanaappe issoinne xayenna.
					</seg>
					<seg id="b.LUK.21.19" type="verse">
						Danddayan intte intte shemppuwaa ashshana.
					</seg>
					<seg id="b.LUK.21.20" type="verse">
						“SHin wotaaddaran Yerusalaamee diretti uttidaashin intte be7iyo wode, Yerusalaame xayoi matattidoogaa erana.
					</seg>
					<seg id="b.LUK.21.21" type="verse">
						He wode Yihudan de7iyaageeti deriyaakko baqatona; katama giddon de7iyaageeti katamaappe kiyona; gaxa biittan de7iyaageeti katamaa geloppona.
					</seg>
					<seg id="b.LUK.21.22" type="verse">
						Aissi giikko, Xoossaa maxaafatun xaafettidaagee ubbai polettanau, Xoossai halo kessiyo wodee hagaa.
					</seg>
					<seg id="b.LUK.21.23" type="verse">
						He wode shahaara maccaasatuyyoonne xanttiya maccaasatuyyo aayye7ana; aissi giikko, sa7aa bollan gita metoi yaana. Ha asaa bollankka iita hanqqoi yaana.
					</seg>
					<seg id="b.LUK.21.24" type="verse">
						Eti qara bisuwan qanxxettidi haiqqana; eti dere ubban omoodettana; Aihuda gidenna asai bantta wode polettana gakkanaashin, Yerusalaame katamaa yedhdhana.
					</seg>
					<seg id="b.LUK.21.25" type="verse">
						“Awa aifiyaaninne aginan xoolinttiyan malaatai beettana; sa7an de7iya issi issi dere asai abbainne beetai guummiyoogaa siyidi, hananabai etassi erettennan ixxin metootana.
					</seg>
					<seg id="b.LUK.21.26" type="verse">
						Asai sa7aa bolli yaanabaa ubbaa naagiiddi, yashshan daafurana; aissi giikko, saluwan de7iya wolqqati qaaxxana.
					</seg>
					<seg id="b.LUK.21.27" type="verse">
						He wode taani, Asa Na7ai, wolqqaaranne gita bonchchuwaara shaara giddoora yiishin, eti be7ana.
					</seg>
					<seg id="b.LUK.21.28" type="verse">
						Hegee hananau doommiyo wode, intte wozettiyo wodee matiyo gishshau, xoqqu giidi, pude xeellite” yaagiis.
					</seg>
					<seg id="b.LUK.21.29" type="verse">
						Yesuusi etassi hagaadan yaagidi, leemisuwaa yootiis; “Balasiyo giyo mittiyoonne hara mitta ubbaa akeekite.
					</seg>
					<seg id="b.LUK.21.30" type="verse">
						Eta haittai aacaa doommiyoogaa intte be7iyo wode, bonee matattidoogaa intte ereeta.
					</seg>
					<seg id="b.LUK.21.31" type="verse">
						Hegaadankka intte hegee haniyoogaa be7iyo wode, Xoossaa kawotettai gakkana matattidoogaa erana.
					</seg>
					<seg id="b.LUK.21.32" type="verse">
						“Taani intteyyo tumaa odais; ha ubbabai hanana gakkanaashin, ha wodiyaa asai haiqqiichchenna.
					</seg>
					<seg id="b.LUK.21.33" type="verse">
						Saloinne sa7ai aadhdhana; shin ta qaalai mulekka aadhdhenna.
					</seg>
					<seg id="b.LUK.21.34" type="verse">
						“SHin muussan, ushshan, mattooninne aqossi hirggiyooban intte wozanai balenna mala, qassi intte qoppennan he gallassai intte bolli yeennaadan, inttena naagite.
					</seg>
					<seg id="b.LUK.21.35" type="verse">
						Aissi giikko, he gallassai sa7a ubban de7iya asa ubbaa piriyaadan oiqqana.
					</seg>
					<seg id="b.LUK.21.36" type="verse">
						Simmi intte he yaanabaa ubbaappe attanaunne ta sinttan Asa Na7aa sinttan, eqqanau danddayana mala, ubba wode Xoossaa woosan minnite” yaagiis.
					</seg>
					<seg id="b.LUK.21.37" type="verse">
						Yesuusi gallassi gallassi Beeta Maqidasiyan tamaarissees; shin qammi qammi Dabira Zaite Deriyaa kiyidi aqees.
					</seg>
					<seg id="b.LUK.21.38" type="verse">
						Asa ubbai i tamaarissiyoogaa siyanau guuraara akko Beeta Maqidasiyaa yees.
					</seg>
				</div>
				<div id="b.LUK.22" type="chapter">
					<seg id="b.LUK.22.1" type="verse">
						Oittaa miyo Paasikaa Baalaa gallassaa bonchchiyo wodee gakkana matiis.
					</seg>
					<seg id="b.LUK.22.2" type="verse">
						Qeese halaqatinne higgiyaa tamaarissiyaageeti asaassi yayyiyo gishshau, Yesuusa woriyo ogiyaa koyoosona.
					</seg>
					<seg id="b.LUK.22.3" type="verse">
						Hegaappe guyyiyan, Seexaanai tammanne naa77u erissiyo ashkkaratuppe issuwan, Asqqoroota giyo Yihudan gelin,
					</seg>
					<seg id="b.LUK.22.4" type="verse">
						Yihudai biidi, qeese halaqatuuranne Beeta Maqidasiyaa wotaaddarata azaziyaageetuura, “Yesuusa waata aattada immoo” giidi haasayiis.
					</seg>
					<seg id="b.LUK.22.5" type="verse">
						Haasayin eti ufaittidi, Yihudaa, “Nuuni neessi miishsha immana” yaagidi odidosona.
					</seg>
					<seg id="b.LUK.22.6" type="verse">
						I ero yaagidi, asi bainnasan etassi Yesuusa aattidi immanau injjetiya wodiyaa wochchees.
					</seg>
					<seg id="b.LUK.22.7" type="verse">
						Oittaa miyo gallassaa bonchchiyo wodee gakkiis. He gallassan Paasikaassi anqqara dorssa shukkanau bessees.
					</seg>
					<seg id="b.LUK.22.8" type="verse">
						Yesuusi PHeexiroosanne Yohaannisa, “Nuuni Paasikaa Baalaa bonchchiyo gallassan maana qumaa biidi giigissite” yaagidi kiittiis.
					</seg>
					<seg id="b.LUK.22.9" type="verse">
						Kiittin, “Nuuni awan giigissanee?” yaagidi a oichchidosona.
					</seg>
					<seg id="b.LUK.22.10" type="verse">
						Yesuusi eta hagaadan yaagiis; “Siyite; katamaa intte gelanau biishin, otuwan haattaa tookkida issi bitanee inttenaara gaittana. A kaallidi, i geliyo keettaa gelite.
					</seg>
					<seg id="b.LUK.22.11" type="verse">
						Gelidi keettaawaa, 'Tamaarissiyaagee nena, “Taani ta erissiyo ashkkaratuura Paasikaa Baalaa bonchchiyo gallassan qumaa maanau imatta kifilee awaanee?” yaagees' yaagite.
					</seg>
					<seg id="b.LUK.22.12" type="verse">
						Keettaawai inttena pooqiyaa bollan de7iya makettida aaho kifiliyaa bessana. Hegan qumaa giigissite” yaagiis.
					</seg>
					<seg id="b.LUK.22.13" type="verse">
						Eti biidi, Yesuusi banttau yootidoogaadan demmidi, yaani Paasikaa Baalaa bonchchiyo gallassi maana qumaa giigissidosona.
					</seg>
					<seg id="b.LUK.22.14" type="verse">
						Qumaa miyo wodee gakkin, Yesuusi ba kiittido tammanne naa77atuura issippe maanau uttiis.
					</seg>
					<seg id="b.LUK.22.15" type="verse">
						Uttidi yaagiis; “Taani waayettanaappe kasetada, inttenaara ha Paasikaa Baalaa bonchchiyo gallassan miyo qumaa maanau daro amottaas.
					</seg>
					<seg id="b.LUK.22.16" type="verse">
						Aissi giikko, taani inttessi odais; hegee Xoossaa kawotettan polettana gakkanaashin, taani naa77anttuwaa hegaa miikke” yaagiis.
					</seg>
					<seg id="b.LUK.22.17" type="verse">
						Yaagidi Yesuusi burccukkuwaa ekkidi, Xoossaa galatidi, “Heite; hagaa burccukkuwan de7iyaagaa shaakkidi uyite.
					</seg>
					<seg id="b.LUK.22.18" type="verse">
						Aissi giikko, taani inttessi odais; Xoossaa kawotettai yaana gakkanaashin, hachchippe doommada woiniyaa eessaa uyikke” yaagiis.
					</seg>
					<seg id="b.LUK.22.19" type="verse">
						Qassi oittaa ekkidi, Xoossaa galatiis; he oittaa menttidi, etassi immidi, “Hagee intteyyo imettida ta ashuwaa; hagan tana hassayite” yaagiis.
					</seg>
					<seg id="b.LUK.22.20" type="verse">
						Kahuwaa mirggidoogaappe guyye baggan, kaseegaadan burccukkuwaa etassi immidi, hagaadan yaagiis; “Hagee inttessi gukkiya ta suuttan maacettida ooratta maachchaa.
					</seg>
					<seg id="b.LUK.22.21" type="verse">
						“SHin be7ite; tana aattidi immana bitanee tanaara masoofiyan issippe mees.
					</seg>
					<seg id="b.LUK.22.22" type="verse">
						Aissi giikko, taani Asa Na7ai, Xoossai ba qofaa qachchidoogaadan bais; shin tana aattidi immana uraassi aayye7ana” yaagiis.
					</seg>
					<seg id="b.LUK.22.23" type="verse">
						Bantta giddoppe hegaadan oottanau ooni qoppidaakko, issoi issuwaa oichchidosona.
					</seg>
					<seg id="b.LUK.22.24" type="verse">
						Qassi bantta ubbaappe ooni gitakko bantta giddon palamettidosona.
					</seg>
					<seg id="b.LUK.22.25" type="verse">
						Palamettin Yesuusi eta yaagiis; “Ha sa7an de7iya kawoti bantta asaa godatoosona. Eta haariyaageeti kehiyaageeta geetettoosona.
					</seg>
					<seg id="b.LUK.22.26" type="verse">
						SHin intteppe gitatiyaagee intte ubbaappe guuxxiyaagaa mala gidanaappe attin, intte hegaadan hanoppite; inttena haariyaagee inttessi ashkkaradan hano.
					</seg>
					<seg id="b.LUK.22.27" type="verse">
						Qumaa maanau uttiyaagee giteeyye qumaa sinttau aattiyaagee gitee? Qumaa maanau uttidaagee gita gidennee? SHin taani intte giddon qumaa sinttau aattiya ashkkara mala.
					</seg>
					<seg id="b.LUK.22.28" type="verse">
						“Qassi taani paacettiyo wode tana yeggibeennaageeta.
					</seg>
					<seg id="b.LUK.22.29" type="verse">
						Ta kawotettan taani qumaa miyo sohuwan intte maana malanne, uyana mala, qassi tammanne naa77u Israa7eela zaretu bolli pirddiiddi, araatatun uttana mala, ta Aawai tana sunttidoogaadan, taani inttena sunttais” yaagiis.
					</seg>
					<seg id="b.LUK.22.31" type="verse">
						Godai, “Simoonaa, Simoonaa, akeeka; asai gisttiyaa harqqiyoogaadan, Seexaanai inttena harqqanau Xoossaa woossin, Xoossai ero giis.
					</seg>
					<seg id="b.LUK.22.32" type="verse">
						SHin taani ne ammanoi bayenna mala, neessi Xoossaa woossaas; neeni taakko simmiyo wode, ne ishantta minttetta” yaagiis.
					</seg>
					<seg id="b.LUK.22.33" type="verse">
						Simooni, “Godau, taani nenaara qasho keettaa baanau, qassi nenaara haiqqanaukka giigaas” yaagiis.
					</seg>
					<seg id="b.LUK.22.34" type="verse">
						SHin Yesuusi, “PHeexiroosaa, taani neeyyo odais; hachchi qammi, kuttoi waassanaappe kase, neeni tana eriyoogaa heezzutoo kaddana” yaagiis.
					</seg>
					<seg id="b.LUK.22.35" type="verse">
						Yesuusi ba erissiyo ashkkaratussi, “Korjjoi woi qarcciiti woi caammi bainnan taani inttena kiittido wode, inttessi paccidabi de7ii?” yaagiis. Yaagin eti, “Aibinne baawa” yaagidosona.
					</seg>
					<seg id="b.LUK.22.36" type="verse">
						Yesuusi eta, “SHin ha77i korjjoi woi qarcciiti de7iyoi ooninne ekki efo. Bisoi bainna urai ooninne ba maayuwaa baizzidikka issi biso shammo.
					</seg>
					<seg id="b.LUK.22.37" type="verse">
						Aissi giikko, taani inttessi odais; Xoossaa maxaafan xaafettida tabai polettiyo gishshau, 'Hagee mooranchchatuura paidettiis' geetettidi xaafettidaagee tanan polettanau bessees” yaagiis.
					</seg>
					<seg id="b.LUK.22.38" type="verse">
						Erissiyo ashkkarati, “Godau, hagan naa77u bisoti de7oosona” yaagin Yesuusi, “Hegee gidana” yaagiis.
					</seg>
					<seg id="b.LUK.22.39" type="verse">
						Yesuusi katamaappe kiyidi, haroodeegaadan Dabira Zaite Deriyaa kiyiis. Qassi erissiyo ashkkaratikka a kaallidosona.
					</seg>
					<seg id="b.LUK.22.40" type="verse">
						He sohuwaa gakkidi, “Paaciyan intte gelennan attana mala, Xoossaa woossite” yaagiis.
					</seg>
					<seg id="b.LUK.22.41" type="verse">
						SHuchchaa olin gakkiyo sohuwaa keenaa etappe haakki biidi gulbbatidi
					</seg>
					<seg id="b.LUK.22.42" type="verse">
						Xoossaa, “Ta Aawau, neeni koyiyoobaa gidikko, ha burccukkuwaa taappe digga; shin neeni koyiyoobai hanoppe attin, taani koyiyoobai hanoppo” yaagidi woossiis.
					</seg>
					<seg id="b.LUK.22.43" type="verse">
						Saluwaappe yiidi minttettiya kiitanchchai ayyo beettiis.
					</seg>
					<seg id="b.LUK.22.44" type="verse">
						Ba wozanaa giddon mishettidi, daro minttidi woossees. I cawattiyo cawai sa7an xokkiya suutta milatees.
					</seg>
					<seg id="b.LUK.22.45" type="verse">
						Woosaappe denddidi, ba erissiyo ashkkaratukko guyye biis. Biidi eti daro qarettido gishshau, daafuridi xiskkidaageeta demmidi,
					</seg>
					<seg id="b.LUK.22.46" type="verse">
						“Aissi xiskkeetii? Paaciyan gelennan attana mala, denddidi Xoossaa woossite” yaagiis.
					</seg>
					<seg id="b.LUK.22.47" type="verse">
						I biron hegaa haasayishin, asai yiis. Tammanne naa77u erissiyo ashkkaratuppe issi Yihudaa giyoogee he asaa kaalettiiddi, Yesuusa yeranau akko shiiqiis.
					</seg>
					<seg id="b.LUK.22.48" type="verse">
						SHin Yesuusi a, “Yihudaa, neeni tana Asa Na7aa yerada aatta immai?” yaagiis.
					</seg>
					<seg id="b.LUK.22.49" type="verse">
						Yesuusaara de7iya erissiyo ashkkarati hegaa be7ido wode a, “Godau, nuuni eta bisuwan shocanee?” yaagidosona.
					</seg>
					<seg id="b.LUK.22.50" type="verse">
						Etappe issoi qeese ubbatu halaqaa ashkkaraa shocidi, a ushachcha haittaa qanxxi oliis.
					</seg>
					<seg id="b.LUK.22.51" type="verse">
						SHin Yesuusi, “Aggite” yaagidi, a haittaa bochchidi pattiis.
					</seg>
					<seg id="b.LUK.22.52" type="verse">
						Hegaappe guyyiyan, Yesuusi baakko yiida qeese halaqata, Beeta Maqidasiyaa wotaaddarata azaziyaageetanne cima asaa hagaadan yaagiis; “Tana pangga kessidi, pangga oiqqiyoogaadan oiqqanau bisonne dulla oiqqidi yiidetii?
					</seg>
					<seg id="b.LUK.22.53" type="verse">
						Taani Beeta Maqidasiyan gallassi gallassi inttenaara de7iyo wode tana oiqqibeekketa; shin hagee intte wodenne xumaa wolqqaa wode” yaagiis.
					</seg>
					<seg id="b.LUK.22.54" type="verse">
						Yesuusa qachchidi, qeese ubbatu halaqaa soo ekki efiidosona. Qassi PHeexiroosi haahuwan kaalliis.
					</seg>
					<seg id="b.LUK.22.55" type="verse">
						Eti dirssa giddon tamaa eettidi, issippe uttidaashin, PHeexiroosikka eta giddo gelidi, utti bayiis.
					</seg>
					<seg id="b.LUK.22.56" type="verse">
						Issi ashkkariyaa PHeexiroosi tamaa achchan uttidaagaa be7idaara tishshi ootta xeellada, “Hageekka aara issippe de7ees” yaagaasu.
					</seg>
					<seg id="b.LUK.22.57" type="verse">
						SHin PHeexiroosi, “Ha mishiree, taani a erikke” yaagidi kaddiis.
					</seg>
					<seg id="b.LUK.22.58" type="verse">
						Guuttaa gam77ishin, issoi PHeexiroosa be7idi, “Neenikka etaara issippe de7aasa” yaagiis. SHin PHeexiroosi, “Hagoo, taani etaara issippe de7ikke” yaagiis.
					</seg>
					<seg id="b.LUK.22.59" type="verse">
						Hara bitanee issi saate gidiyaagaa keenaappe guyyiyan, “Ha bitaneekka Galiila asa gidiyo gishshau, aara de7iyoogee tuma” yaagidi minttidi odiis.
					</seg>
					<seg id="b.LUK.22.60" type="verse">
						SHin PHeexiroosi, “Hagoo, neeni giyoobai aibakko taani erikke” yaagiis. I biron haasayishin, sohuwaarakka kuttoi waassi aggiis.
					</seg>
					<seg id="b.LUK.22.61" type="verse">
						Godai guyye simmidi, PHeexiroosa xeelliis. Xeellin PHeexiroosi Godai bana, “Neeni hachchi kuttoi waassanaappe kase, heezzutoo tana kaddana” giidoogaa hassayiis.
					</seg>
					<seg id="b.LUK.22.62" type="verse">
						PHeexiroosi kare kiyidi, mishettidi yeekkiis.
					</seg>
					<seg id="b.LUK.22.63" type="verse">
						Yesuusa oiqqida asati shocoosonanne a bolli qilliiccoosona.
					</seg>
					<seg id="b.LUK.22.64" type="verse">
						A aifiyaa goozidi, “Nena dechchidai oonee? Ane hananabaa yoota” yaagidi a oichchidosona.
					</seg>
					<seg id="b.LUK.22.65" type="verse">
						Qassi a hara daro cashshaa cayidosona.
					</seg>
					<seg id="b.LUK.22.66" type="verse">
						Wonttin dere cimati, qeese halaqatinne higgiyaa tamaarissiyaageeti issisaa shiiqidi, Yesuusa bantta shiiqidosaa efiidi,
					</seg>
					<seg id="b.LUK.22.67" type="verse">
						“Kiristtoosi nenee? Nuussi oda” yaagidosona. SHin i yaagidi zaariis; “Taani inttessi odikko, tana ammanekketa.
					</seg>
					<seg id="b.LUK.22.68" type="verse">
						Qassi taani inttena oichchikko odekketa; woi tana qashuwaappe birshshekketa.
					</seg>
					<seg id="b.LUK.22.69" type="verse">
						SHin taani Asa Na7ai, ha77ippe doommada, wolqqaama Xoossaappe ushachcha baggaara uttana” yaagiis.
					</seg>
					<seg id="b.LUK.22.70" type="verse">
						Eti ubbai Yesuusa, “Yaatin neeni Xoossaa Na7ee?” yaagidosona. Yaagin i zaaridi, “Intte tana, 'Neeni Xoossaa Na7aa' giyoogaa tumaa geeta” yaagiis.
					</seg>
					<seg id="b.LUK.22.71" type="verse">
						Eti, “Nuuni nu huuphiyan a doonaappe siyida; simmi hagaappe sinttan nuna ai markka koshshii?” yaagidosona.
					</seg>
				</div>
				<div id="b.LUK.23" type="chapter">
					<seg id="b.LUK.23.1" type="verse">
						Eti ubbai issippe denddidi, Yesuusa PHilaaxoosakko efiidosona.
					</seg>
					<seg id="b.LUK.23.2" type="verse">
						Efiidi, “Hagee nu dere asaa balettishin, asai Roome biittaa kawuwaassi giiraa immenna mala diggishiininne qassi, 'Taani kawuwaa' yaagishin demmida” yaagidi Yesuusa mootuwaa doommidosona.
					</seg>
					<seg id="b.LUK.23.3" type="verse">
						PHilaaxoosi Yesuusa, “Neeni Aihudatu kawoo?” yaagidi oichchiis. Yesuusi zaaridi a, “Neenikka gaasa” yaagiis.
					</seg>
					<seg id="b.LUK.23.4" type="verse">
						PHilaaxoosi qeese halaqatussinne asaassi odiiddi, “Ha bitaniyaa bolli taani harai atto issi moorokka demmabeikke” yaagiis.
					</seg>
					<seg id="b.LUK.23.5" type="verse">
						SHin eti, “Hagee Galiilappe doommidi, harai atto hagaa gakkanaashinkka, Yihudaa biitta ubban tamaarissiiddi, asa ooshshees” yaagidi minttidi yootidosona.
					</seg>
					<seg id="b.LUK.23.6" type="verse">
						PHilaaxoosi hegaa siyido wode, “I Galiila asee?” yaagidi oichchiis.
					</seg>
					<seg id="b.LUK.23.7" type="verse">
						PHilaaxoosi Heeroodisi heemmiyo biittan Yesuusi de7iyoogaa eridi, he wode Yerusalaamen de7iya Heeroodisakko a yeddiis.
					</seg>
					<seg id="b.LUK.23.8" type="verse">
						Heeroodisi Yesuusa be7anau daro wodiyaappe doommidi amotti uttido gishshau, a be7ido wode daro ufaittiis. I amottidoogee kase Yesuusabaa siyidoogaassa. Qassi Yesuusi oottiyo malaataappe be7ana yaagidi, qoppiiddi de7ees.
					</seg>
					<seg id="b.LUK.23.9" type="verse">
						Heeroodisi Yesuusa darobaa oichchiis; shin Yesuusi ayyo ainne zaaribeenna.
					</seg>
					<seg id="b.LUK.23.10" type="verse">
						Qeese halaqatinne higgiyaa tamaarissiyaageeti a minttidi mootiiddi, hegan eqqi bayidosona.
					</seg>
					<seg id="b.LUK.23.11" type="verse">
						Heeroodisinne a wotaaddarati Yesuusa karidi, a bolli qilliiccidosona. Alleequwaara de7iya maayuwaa a maizzidi, PHilaaxoosakko zaaridi yeddidosona.
					</seg>
					<seg id="b.LUK.23.12" type="verse">
						Hegaappe kase bantta giddon morkketti uttida PHilaaxoosinne Heeroodisi he gallassi dabbotidosona.
					</seg>
					<seg id="b.LUK.23.13" type="verse">
						PHilaaxoosi qeese halaqata, deriyaa haariyaageetanne asaa issippe xeesidi,
					</seg>
					<seg id="b.LUK.23.14" type="verse">
						hagaadan yaagiis; “'Asa balettees' yaagidi ha bitaniyaa taakko ehiideta; be7ite; taani a intte sinttan qoridoogaappe guyyiyan, intte a mootido mootuwan a bolli ainne balabaa demmabeikke.
					</seg>
					<seg id="b.LUK.23.15" type="verse">
						Qassi Heeroodisi a nuukko haa yeddido gishshau, a bolli ainne demmibeennaagee erettees. Be7ite; ha bitanee bana worissanau bessiyaabaa ainne oottibeenna.
					</seg>
					<seg id="b.LUK.23.16" type="verse">
						Hegaa gishshau, taani a lissuwan garafada, birshsha yeddana” yaagiis.
					</seg>
					<seg id="b.LUK.23.17" type="verse">
						PHilaaxoosayyo Paasikaa bonchchiyo gallassan issi ura qashuwaappe birshshiyo meezee de7ees.
					</seg>
					<seg id="b.LUK.23.18" type="verse">
						SHin eti ubbai issippe, “Ha bitaniyaa worada nuussi Barbbaana birshsha” yaagiiddi wocamidosona.
					</seg>
					<seg id="b.LUK.23.19" type="verse">
						Barbbaani kataman ooshshaa kessidi, asa worido gishshau, qasho keettan qashettidi de7ees.
					</seg>
					<seg id="b.LUK.23.20" type="verse">
						PHilaaxoosi Yesuusa birshshanau koyidi, naa77anttuwaa etassi haasayiis.
					</seg>
					<seg id="b.LUK.23.21" type="verse">
						SHin eti, “Masqqaliyaa bolli misimaariyan a xishada kaqqa! Kaqqa!” yaagiiddi wocamoosona.
					</seg>
					<seg id="b.LUK.23.22" type="verse">
						Heezzanttuwaa PHilaaxoosi eta, “Aissi? I ai iitabaa oottidee? SHemppo worissiya iitabaa a bolli demmabeikke; hegaa gishshau, lissuwan a garafada, birshsha yeddana” yaagiis.
					</seg>
					<seg id="b.LUK.23.23" type="verse">
						SHin Yesuusi masqqaliyaa bolli misimaariyan xishettidi kaqettana mala, eti qaalaa xoqqu oottidi, minttidi yootidosona. Eta wocamainne qeese halaqatu qaalai darido gishshau,
					</seg>
					<seg id="b.LUK.23.24" type="verse">
						eti woossiiddi uttido pirddaa PHilaaxoosi Yesuusa bolli pirddiis.
					</seg>
					<seg id="b.LUK.23.25" type="verse">
						Yaatidi kase eti birshshissarkkii yaagidi woossiiddi uttido bitaniyaa birshshissiis; birshshettidaagee ooshshaa gishshaunne shemppuwaa worido gishshau qashettida bitaniyaa. SHin eti Yesuusa bantta koyidoogaadan oottana mala, PHilaaxoosi a etassi aattidi immiis.
					</seg>
					<seg id="b.LUK.23.26" type="verse">
						Yesuusa efiiddi, issi Simoona giyo Qareena biitta asi gaxaappe katamaa yiyaagaa oiqqidi, Yesuusappe guyyeera tookkana mala, masqqaliyaa a bolli wottidosona.
					</seg>
					<seg id="b.LUK.23.27" type="verse">
						Yeekkiiddinne waassiiddi uttida maccaasatinne keehi daro asai issippe a kaalliis.
					</seg>
					<seg id="b.LUK.23.28" type="verse">
						SHin Yesuusi etakko simmidi, hagaadan yaagiis; “Yerusalaame maccaasatoo, taassi yeekkoppite; shin asai, 'Maine maccaasati, na7a mulekka yelibeenna maccaasati, na7a mulekka xanttibeenna maccaasati bantta hailau' yaagana gallassai yiyo gishshau, intte huuphessinne intte naatussi yeekkite.
					</seg>
					<seg id="b.LUK.23.30" type="verse">
						He wode eti dereta, 'Nu bolli kunddite!' yaagana. Keratakka, 'Nuna genttite!' geettaa doommana.
					</seg>
					<seg id="b.LUK.23.31" type="verse">
						Aissi giikko, eti qayye mittaa hagaadan oottiyaageeta gidikko, mela mittaa waataneeshsha?” yaagiis.
					</seg>
					<seg id="b.LUK.23.32" type="verse">
						Iitabaa oottida naa77u asatakka Yesuusaara gattidi woranau efiidosona.
					</seg>
					<seg id="b.LUK.23.33" type="verse">
						Guuggiyaa giyo sohuwaa gakkidi, masqqaliyaa bolli misimaariyan Yesuusa xishidi kaqqidosona. He iitabaa oottidaageetakka he sohuwan issuwaa Yesuusappe ushachcha baggaara, issuwaa haddirssa baggaara, masqqaliyaa bolli misimaariyan xishidi kaqqidosona.
					</seg>
					<seg id="b.LUK.23.34" type="verse">
						Yesuusi, “Ta Aawau, eti bantta oottiyoogaa erenna gishshau, eta nagaraa atto ga” yaagiis. A maayuwaa shaakkidi, saamaa yeggidosona.
					</seg>
					<seg id="b.LUK.23.35" type="verse">
						Asai eqqidi xeellishin, deriyaa haariyaageeti, “Harata ashshiis; Xoossai doorido a i gidikko, ane bana ashsho” yaagiiddi a karidi qilliiccoosona.
					</seg>
					<seg id="b.LUK.23.36" type="verse">
						Qassi wotaaddarati akko shiiqidi, woiniyaa eessaa caalaa ehiidi, “Neeni Aihudatu kawo gidikko, ane ne huuphiyaa ashsha” yaagidi a bolli qilliiccoosona.
					</seg>
					<seg id="b.LUK.23.38" type="verse">
						Qassi, “Hagee Aihudatu kawuwaa” giidi, Giriike qaalan, Roomaisxxe qaalaaninne Ibraisxxe qaalan xaafido xifatee a huuphessaara de7ees.
					</seg>
					<seg id="b.LUK.23.39" type="verse">
						Iitabaa oottidi masqqaliyan kaqettida asatuppe issoi, “Neeni a gidikko, ane nenanne nunanne ashsha” yaagidi Yesuusa naassiis.
					</seg>
					<seg id="b.LUK.23.40" type="verse">
						SHin hankkoi a, “Neeni hagaa mala pirddan de7aiddakka Xoossaassi yayyikkii?
					</seg>
					<seg id="b.LUK.23.41" type="verse">
						Nuuni nu oosuwaa malaa ekkiyo gishshau, nuussi imettida pirddai bessiyaagaa; shin hagee ainne iitabaa oottibeenna” yaagidi a hanqqettiis.
					</seg>
					<seg id="b.LUK.23.42" type="verse">
						I Yesuusa, “Yesuusaa, neeni ne kawotettaa wolqqan yiyo wode, tana dogoppa” yaagiis.
					</seg>
					<seg id="b.LUK.23.43" type="verse">
						Yaagin Yesuusi, “Taani neessi tumaa odais; hachchi neeni tanaara gannatiyan de7ana” yaagiis.
					</seg>
					<seg id="b.LUK.23.44" type="verse">
						He wode usuppun saate heera gidin, awai xumiis; uddufun saate gakkanaashin, biitta ubban sa7ai xumiis.
					</seg>
					<seg id="b.LUK.23.45" type="verse">
						Xumin Beeta Maqidasiyan kaqettida magalashoikka naa77u kiyidi, pooshetti wodhdhiis.
					</seg>
					<seg id="b.LUK.23.46" type="verse">
						Yesuusi qaalaa xoqqu oottidi, “Ta Aawau, taani ta shemppuwaa ne kushiyan wottais” yaagidi haiqqi bayiis.
					</seg>
					<seg id="b.LUK.23.47" type="verse">
						Mato halaqai hegaa be7idi, “Hagee tumu xillo asa” yaagidi Xoossaa galatiis.
					</seg>
					<seg id="b.LUK.23.48" type="verse">
						Hegaa be7anau issisaa shiiqi uttida asai ubbai hegaa be7ido wode, bantta tiraa bubbuxiiddi, soo simmidosona.
					</seg>
					<seg id="b.LUK.23.49" type="verse">
						Yesuusa eriya asai ubbainne Galiilappe a kaallida maccaasati hegaa be7iiddi, haahuwan eqqidosona.
					</seg>
					<seg id="b.LUK.23.50" type="verse">
						Yaa7aa alaafetuppe issi Yooseefa giyo lo77o xillo bitanee de7ees.
					</seg>
					<seg id="b.LUK.23.51" type="verse">
						Yooseefi eta zoretaanne eta oosuwaa dosibeenna. I Armmaatiyaasa geetettiya Aihudatu katamaa asa; qassi Xoossaa kawotettaa naagiiddi uttiis.
					</seg>
					<seg id="b.LUK.23.52" type="verse">
						He bitanee PHilaaxoosakko biidi, Yesuusa ahaa ekkanau woossiis.
					</seg>
					<seg id="b.LUK.23.53" type="verse">
						Yooseefi masqqaliyaappe ahaa wottidi, moogo afalan xaaxiis. Xaaxidi shuchchaa woocido asa moogiyo gonggoluwaa giddon kase ooninne moogettibeennaagan ahaa wottiis.
					</seg>
					<seg id="b.LUK.23.54" type="verse">
						Hegee Sambbataassi giigettiyo gallassa; Sambbatai doommana hanees.
					</seg>
					<seg id="b.LUK.23.55" type="verse">
						Galiilappe Yesuusaara yiida maccaasati Yooseefa kaalliiddi, Yesuusi moogettido gonggoluwaanne a ahaa waati wottidaakko be7idosona.
					</seg>
					<seg id="b.LUK.23.56" type="verse">
						Be7idi soo simmidi, shittuwaanne tiyettiyoobaa giigissidosona. Higgee azaziyoogaadan, Sambbatan shemppidosona.
					</seg>
				</div>
				<div id="b.LUK.24" type="chapter">
					<seg id="b.LUK.24.1" type="verse">
						SHin woggaa gallassi wonttimaattan maccaasati bantta giigissido shittuwaa ekkidi, Yesuusi moogettido gonggoluwaa biidosona.
					</seg>
					<seg id="b.LUK.24.2" type="verse">
						Biidi, gonggoluwaa doonaappe shuchchaa gonddorssidoogaa be7idosona.
					</seg>
					<seg id="b.LUK.24.3" type="verse">
						SHin giddo gelidi, Godaa Yesuusa ahaa demmibookkona.
					</seg>
					<seg id="b.LUK.24.4" type="verse">
						Maccaasati, “Haha! Laa hagee waaniichchidee?” yaagishin, phooliya maayuwaa maayida naa77u asati eti akeekennan eta matan eqqidosona.
					</seg>
					<seg id="b.LUK.24.5" type="verse">
						Eti yayyidi, sa7aa xeellidaashin, asati eta yaagidosona; “Paxa de7iyaagaa haiqqida asaa sohuwan aissi koyeetii?
					</seg>
					<seg id="b.LUK.24.6" type="verse">
						I denddiichchiis; hagan baawa. Yesuusi, 'Tana Asa Na7aa asai nagaranchchatussi aattidi immin, masqqaliyaa bolli tana misimaariyan xishin, taani kaqettanaunne heezzantto gallassi denddanau bessees' yaagidi kase Galiilan de7iyo wode, inttessi odidoogaa hassayite” yaagiis.
					</seg>
					<seg id="b.LUK.24.8" type="verse">
						Yaagin maccaasati Yesuusi giidoogaa hassayidi, i moogettido gonggoluwaappe simmidi, hegaa ubbaa tammanne isiini erissiyo ashkkaratussinne haratu ubbaassi odidosona.
					</seg>
					<seg id="b.LUK.24.10" type="verse">
						Hegaa Yesuusi kiittidoogeetussi odidai Magddala katamaappe yiida Mairaamo, Yohaano, Yaaqooba aayyiyoo Mairaamonne, qassi etaara de7iya hara maccaasata.
					</seg>
					<seg id="b.LUK.24.11" type="verse">
						He maccaasatu qaalai pattenna haasaya misatin, Yesuusi kiittidoogeeti ammanibookkona.
					</seg>
					<seg id="b.LUK.24.12" type="verse">
						SHin PHeexiroosi denddidi, gonggoluwaa woxxiis; hokkidi gonggoluwaa giddo xeellidi, moogido afalaa xalaalaa be7iis. Hegaa be7idi garamettiiddi, ba soo biis.
					</seg>
					<seg id="b.LUK.24.13" type="verse">
						Yesuusa kaalliyaageetuppe naa77ati hanidabaa ubbaa bantta giddon haasayiiddi, he gallassi Yerusalaameppe naa77u saate keenaa haakkiya Emaahuusa giyo qeeri katamaa boosona.
					</seg>
					<seg id="b.LUK.24.15" type="verse">
						Biiddi eti issippe haasayishiininne zorettishin, Yesuusi ba huuphen etakko shiiqidi, etaara bees.
					</seg>
					<seg id="b.LUK.24.16" type="verse">
						SHin eti a erenna mala, eta wozanaa jallissiis.
					</seg>
					<seg id="b.LUK.24.17" type="verse">
						Yesuusi eta, “Ha intte kayyottidi hemettiiddi, issoi issuwaara haasayiyo yohoi aibee?” yaagiis.
					</seg>
					<seg id="b.LUK.24.18" type="verse">
						Etappe issoi Qalayoopha giyoogee zaaridi, “Ha giddon Yerusalaamen hanidabaa erennan Yerusalaame be7anau biida imatti ne xalaalee?” yaagiis.
					</seg>
					<seg id="b.LUK.24.19" type="verse">
						Yesuusi, “I aibee?” yaagiis. Eti hagaadan yaagidosona; “Xoossaa sinttaaninne asa ubbaa sinttan oosuwaaninne qaalan hananabaa yootiya mino gidida Naazireeta Yesuusabaa.
					</seg>
					<seg id="b.LUK.24.20" type="verse">
						Nu qeese halaqatinne deriyaa haariyaageeti haiquwaa pirddaassi a aatti immidi, masqqaliyaa bolli misimaariyan xishidi, a kaqqidosona.
					</seg>
					<seg id="b.LUK.24.21" type="verse">
						SHin nuuni, 'Israa7eelata ashshanaagee a' yaagidi ufaissan naagoos. Qassi hegee ubbai hanoosappe hachchi heezzu gallassa gidiis.
					</seg>
					<seg id="b.LUK.24.22" type="verse">
						Qassi nunaara de7iya issi issi maccaasati garamiyaabaa nuuyyo odidosona. Yesuusa moogido gonggoluwaa wonttimaattan biidi,
					</seg>
					<seg id="b.LUK.24.23" type="verse">
						a ahaa demmibookkona; '“I paxa de7ees” yaagiya kiitanchchatu ajjuutaa be7ida' yaagiiddi guyye simmidosona.
					</seg>
					<seg id="b.LUK.24.24" type="verse">
						Nunaara de7iyaageetuppe issoi issoi gonggoluwaa biidi, maccaasati etassi giidoogaadan hanidaagaa be7idosona; shin Yesuusa be7ibookkona” yaagidosona.
					</seg>
					<seg id="b.LUK.24.25" type="verse">
						Yesuusi eta, “Intte aiba eeyya asee? Hananabaa yootiyaageeti odido ubbabaa intte wozanan ammananau waanidi gam77eetii?
					</seg>
					<seg id="b.LUK.24.26" type="verse">
						I ha waayiyaa ekkanaunne ba bonchchuwaa bonchchettanau bessennee?” yaagiis.
					</seg>
					<seg id="b.LUK.24.27" type="verse">
						Yaagidi Muuse maxaafaappenne hananabaa yootiyaageetu maxaafaappe doommidi, Xoossaa maxaafatu ubban babai xaafettidaagaa etassi birshshiis.
					</seg>
					<seg id="b.LUK.24.28" type="verse">
						Eti bantta biyo qeeri katamaakko matishin, Yesuusi etassi haaho sohuwaa baanabaa milatiis;
					</seg>
					<seg id="b.LUK.24.29" type="verse">
						shin eti Yesuusa, “Sa7ai omariyo gishshau, nunaara aqa; sa7ainne qammana hanees” yaagidi teqqidosona. Hegaa gishshau, Yesuusi etaara aqanau geliis.
					</seg>
					<seg id="b.LUK.24.30" type="verse">
						Etaara qumaa maanau uttidi, oittaa ekkidi anjjiis; menttidi etassi immiis.
					</seg>
					<seg id="b.LUK.24.31" type="verse">
						Eti a akeekana mala, eta aifee dooyettin, Yesuusa gididoogaa eridosona; erin i eta aifiyaappe geemmiis.
					</seg>
					<seg id="b.LUK.24.32" type="verse">
						Eti bantta giddon, “I nuussi ogiyan odishiininne Xoossaa maxaafata birshshishin, nu wozanai mishettidi xuugettibeennee?” yaagidi haasayettidosona.
					</seg>
					<seg id="b.LUK.24.33" type="verse">
						Eti sohuwaara denddidi, Yerusalaame simmidosona; tammanne isiini erissiyo ashkkaratinne etaara de7iyaageeti, “Godai tumu denddiis; Simoonikka a be7iis” yaagiiddi issippe shiiqi uttidaageeta demmidosona.
					</seg>
					<seg id="b.LUK.24.35" type="verse">
						He naa77ati ogiyan hanidabaanne Yesuusi oittaa menttiyo wode, eti a waati eridaakkonne etassi odidosona.
					</seg>
					<seg id="b.LUK.24.36" type="verse">
						Eti hegaa odishin, Yesuusi ba huuphen eta giddo yiidi eqqidi, “Sarotettai inttessi gido” yaagiis.
					</seg>
					<seg id="b.LUK.24.37" type="verse">
						SHin eti dagammidi yayyidosona. Qassi etassi moitillee beettiyaabaa milatiis.
					</seg>
					<seg id="b.LUK.24.38" type="verse">
						Milatin i eta, “Aissi dagammeetii? Intte wozanan aissi sireetii?
					</seg>
					<seg id="b.LUK.24.39" type="verse">
						Taani tana gididoogaa, ta kushiyaanne ta tohuwaa be7ite; tana oiqqi xeellite; aissi giikko, moitillessi ashoinne meqetti baawa; shin intte be7iyoogaadan, taassi de7ees” yaagiis.
					</seg>
					<seg id="b.LUK.24.40" type="verse">
						Hegaa yaagidi, ba kushiyaanne ba tohuwaa eta bessiis.
					</seg>
					<seg id="b.LUK.24.41" type="verse">
						Hegee eta ufaissin, eti garamettidi, biron ammananau danddayibeenna gishshau i, “Hagan aibakko inttessi miyoobi de7ii?” yaagiis.
					</seg>
					<seg id="b.LUK.24.42" type="verse">
						Xiixxido moliyaappe issi muxuwaanne eessaa ililuwaappe eti ayyo immin,
					</seg>
					<seg id="b.LUK.24.43" type="verse">
						ekkidi eta sinttan miis.
					</seg>
					<seg id="b.LUK.24.44" type="verse">
						I eta, “Taani inttenaara de7aidda, 'Muuse higgiyan, hananabaa yootiyaageetu maxaafaaninne Daawita mazamuriyaa maxaafan tabai xaafettidaagee ubbai polettanau bessees' yaagada, inttessi yootido yohoi hagaa” yaagiis.
					</seg>
					<seg id="b.LUK.24.45" type="verse">
						He wode, Xoossaa maxaafati giyoogee etassi gelana mala, eta wozanaa dooyiis.
					</seg>
					<seg id="b.LUK.24.46" type="verse">
						Dooyidi, hagaadan yaagiis; “'I waayettanaunne heezzantta gallassi haiquwaappe denddanau bessees.
					</seg>
					<seg id="b.LUK.24.47" type="verse">
						Qassi nagaraappe simmiyoogeenne nagaraa atto giyoogee Yerusalaameppe doommidi, Aihuda gidenna asa ubbaassi a sunttan odettanau bessees' geetettidi xaafettiis.
					</seg>
					<seg id="b.LUK.24.48" type="verse">
						Ha yohuwaassi intte markka.
					</seg>
					<seg id="b.LUK.24.49" type="verse">
						Ta Aawai immana giidoogaa taani inttessi yeddana; shin Xoossai saluwaappe yiya wolqqaa inttena afaladan maizzana gakkanaassi, Yerusalaame kataman naagite” yaagiis.
					</seg>
					<seg id="b.LUK.24.50" type="verse">
						Hegaappe guyyiyan, Biitaaniyaa giyo katamaa gakkanaashin eta kaalettiis; ba kushiyaa sinttau yeddidi, eta anjjiis.
					</seg>
					<seg id="b.LUK.24.51" type="verse">
						Anjjiiddi etappe shaahettidi, saluwaa biis.
					</seg>
					<seg id="b.LUK.24.52" type="verse">
						Eti ayyo goinnidi, daro ufaissan Yerusalaame simmidosona.
					</seg>
					<seg id="b.LUK.24.53" type="verse">
						Xoossaa galatiiddi, paccennan Beeta Maqidasiyan de7idosona.
					</seg>
				</div>
			</div>
			<div id="b.JOH" type="book">
				<div id="b.JOH.1" type="chapter">
					<seg id="b.JOH.1.1" type="verse">
						Qaalai koiro de7ees; qaalaikka Xoossaara issippe de7ees; qassi qaalai Xoossaa.
					</seg>
					<seg id="b.JOH.1.2" type="verse">
						Qaalai Xoossaara issippe koiro de7ees.
					</seg>
					<seg id="b.JOH.1.3" type="verse">
						Xoossai ubbabaa qaalaa baggaara medhdhiis. Merettidabai ubbai i bainnan aibinne merettibeenna.
					</seg>
					<seg id="b.JOH.1.4" type="verse">
						Aani de7oi de7ees; de7oi asau poo7o.
					</seg>
					<seg id="b.JOH.1.5" type="verse">
						Poo7oi xuman poo7ees; xumai poo7uwaa xoonibeenna.
					</seg>
					<seg id="b.JOH.1.6" type="verse">
						Xoossai kiittido issi asi de7ees; a sunttai Yohaannisa.
					</seg>
					<seg id="b.JOH.1.7" type="verse">
						Asai ubbai poo7uwaa baggaara ammanana mala, poo7uwaabaa markkattanau markka gididi yiis.
					</seg>
					<seg id="b.JOH.1.8" type="verse">
						Poo7uwaabaa markkattanau i yiidoogaappe attin, i ba huuphen poo7o gidenna.
					</seg>
					<seg id="b.JOH.1.9" type="verse">
						Asa ubbau poo7issiya tumu poo7oi sa7aa yees.
					</seg>
					<seg id="b.JOH.1.10" type="verse">
						Qaalai sa7an de7iis; Xoossai Qaalan sa7aa medhdhiis; shin sa7ai a eribeenna.
					</seg>
					<seg id="b.JOH.1.11" type="verse">
						I baageetukko yiis; shin aageeti a shiishshi ekkibookkona.
					</seg>
					<seg id="b.JOH.1.12" type="verse">
						SHin i bana shiishshi ekkida ubbatuyyo, ba sunttan ammanidaageetuyyo, Xoossaa naata gidana mala, maataa immiis.
					</seg>
					<seg id="b.JOH.1.13" type="verse">
						Eti Xoossaappe yelettidoogaappe attin, asi yeliyo maaran woi asa sheniyan woi attumaasa sheniyan yelettibookkona.
					</seg>
					<seg id="b.JOH.1.14" type="verse">
						Qaalai asa gididi, nu giddon de7iis. Nuuni a bonchchuwaa aaro kehatettainne tumatettai kumidoogaa be7ida. Aawaayyo issi Na7aa xalaala gidida i ekkido bonchchoi hagaa.
					</seg>
					<seg id="b.JOH.1.15" type="verse">
						Yohaannisi abaa markkattiis; ba qaalaa xoqqu oottidi, “Taani, 'Taappe guyyeera yiyaagee taappe wolqqaamees; aissi giikko, taappe i kase de7iis' gaada markkattidoogee hagaa” yaagiis.
					</seg>
					<seg id="b.JOH.1.16" type="verse">
						Nuuni ubbai a kumetta aaro kehatettaappe anjjuwaa ekkida.
					</seg>
					<seg id="b.JOH.1.17" type="verse">
						Aissi giikko, Xoossai higgiyaa Muuse baggaara immiis; shin aaro kehatettainne tumatettai Yesuus Kiristtoosa baggaara yiis.
					</seg>
					<seg id="b.JOH.1.18" type="verse">
						Xoossaa be7ida asi mulekka baawa; ba Aawaa lanqqiyan de7iya issi Na7aa xalaalai abaa markkattiis.
					</seg>
					<seg id="b.JOH.1.19" type="verse">
						Yerusalaamen de7iya Aihudati qeesetanne Leewata, “Neeni oonee?” giidi Yohaannisa oichchana mala, Yohaannisakko kiittin, Yohaannisi etau markkattido markkatettai hagaa.
					</seg>
					<seg id="b.JOH.1.20" type="verse">
						Yohaannisi, “Taani Kiristtoosa gidikke” yaagidi geeshshidi markkattidoogaappe attin, markkattiyoogaa ixxibeenna.
					</seg>
					<seg id="b.JOH.1.21" type="verse">
						Eti, “Yaatin, neeni oonee? Neeni Eelaaseeyye?” yaagidi oichchidosona. Oichchin Yohaannisi, “Akkai gidikke” yaagiis. Qassikka eti, “Neeni hananabaa yootiyaagee?” yaagidi oichchidosona. Oichchin Yohaannisi, “Akkai” yaagidi zaariis.
					</seg>
					<seg id="b.JOH.1.22" type="verse">
						Yaatin, “Neeni oonee? Nuuni nuna kiittidaageetuyyo yootana mala, neeni nebaa woigai?” yaagidosona.
					</seg>
					<seg id="b.JOH.1.23" type="verse">
						Yohaannisi zaaridi, “Hananabaa yootiya Isiyaasi giidoogaadan, bazzon ba qaalaa xoqqu oottidi, 'Godaa ogiyaa sitti oottite!' giya cenggurssai taagaa” yaagiis.
					</seg>
					<seg id="b.JOH.1.24" type="verse">
						Qassi Parisaaweti kiittido asati
					</seg>
					<seg id="b.JOH.1.25" type="verse">
						Yohaannisa, “Neeni Kiristtoosa woi, Eelaasa woi hananabaa yootiyaagaa gidana xayikko, yaatin aissi xammaqai?” yaagidi oichchidosona.
					</seg>
					<seg id="b.JOH.1.26" type="verse">
						Oichchin Yohaannisi zaaridi, “Taani haattan xammaqais; shin intte erenna asi intte giddon eqqiis.
					</seg>
					<seg id="b.JOH.1.27" type="verse">
						I taappe guyyeera yees. Taani a caammaa qashuwaa birshshanaukka bessikke” yaagiis.
					</seg>
					<seg id="b.JOH.1.28" type="verse">
						Hagee ubbai Yorddaanoosa SHaafaappe hefinttan Biitaaniyaa giyo biittan, Yohaannisi xammaqiyoosan haniis.
					</seg>
					<seg id="b.JOH.1.29" type="verse">
						Yohaannisi wonttetta gallassi Yesuusi baakko yiishin be7idi yaagiis; “Xoossaa dorssai, sa7aa nagaraa xaissiyaagee, hageeho!
					</seg>
					<seg id="b.JOH.1.30" type="verse">
						Taani, 'Taappe guyyeera issi asi yaana; i taappe wolqqaama; aissi giikko, taappe kase de7iis' gaada haasayidoogee hagaa.
					</seg>
					<seg id="b.JOH.1.31" type="verse">
						I oonakko taani erikke; shin Israa7eela asau a qonccissanaassi haattan xammaqaidda yaas” yaagiis.
					</seg>
					<seg id="b.JOH.1.32" type="verse">
						Yohaannisi hagaadan yaagidi markkattiis; “Geeshsha Ayyaanai saluwaappe haraphphedan wodhdhishiininne a bolli uttishin, taani be7aas.
					</seg>
					<seg id="b.JOH.1.33" type="verse">
						Taani a erikke; shin haattan xammaqanau tana kiittidaagee, 'Geeshsha Ayyaanai wodhdhidi, issi asa bolli uttishin, neeni be7ana; Geeshsha Ayyaanan xammaqanaagee a' yaagidi taayyo yootiis.
					</seg>
					<seg id="b.JOH.1.34" type="verse">
						Taani hegaa be7ada, Xoossaa Na7aa i gididoogaa markkattais” yaagiis.
					</seg>
					<seg id="b.JOH.1.35" type="verse">
						Qassi wonttetta gallassi Yohaannisi ba erissiyo ashkkaratuppe naa77atuura issippe eqqiis;
					</seg>
					<seg id="b.JOH.1.36" type="verse">
						eqqidi Yesuusi aadhdhishin be7idi, “Xoossaa dorssai hageeho!” yaagiis.
					</seg>
					<seg id="b.JOH.1.37" type="verse">
						Yohaannisi erissiyo naa77u ashkkarati Yohaannisi giyoogaa siyidi, Yesuusa kaallidosona.
					</seg>
					<seg id="b.JOH.1.38" type="verse">
						Yesuusi bana kaalliyaageeta guyye simmi be7idi, “Ai koyeetii?” yaagidi oichchiis. Eti zaaridi, “Rabii, neeni awan de7ai?” yaagidosona. “Rabii” giyoogee “Tamaarissiyaagoo” giyoogaa.
					</seg>
					<seg id="b.JOH.1.39" type="verse">
						Yesuusi eta, “Haa yiidi be7ite” yaagiis. Yaagin eti biidi, i de7iyoosaa be7idosona; he gallassi eti sa7ai tammu saate heera gidiyo gishshau, a matan pe7idosona.
					</seg>
					<seg id="b.JOH.1.40" type="verse">
						Yohaannisi giidoogaa siyidi, Yesuusa kaallida naa77u asatuppe issoi, Simoon PHeexiroosa ishaa Inddiraasa.
					</seg>
					<seg id="b.JOH.1.41" type="verse">
						Inddiraasi koiro ba ishaa Simoonaara gaittidi, “Nuuni Masiyaara gaittida” yaagiis. “Masiyaa” giyoogee “Kiristtoosa” giyoogaa.
					</seg>
					<seg id="b.JOH.1.42" type="verse">
						Inddiraasi Simoona Yesuusakko ekki ehiis. Ehin Yesuusi Simoona be7idi, “Neeni Yoona na7aa Simoona; ne sunttai Keefa gidana” yaagiis. “Keefa” giyoogaa birshshettainne “PHeexiroosa” giyoogaa birshshettai issuwaa; hegaa giyoogee “SHuchchaa” giyoogaa.
					</seg>
					<seg id="b.JOH.1.43" type="verse">
						Wonttetta gallassi Yesuusi Galiila giyo biitti baanau qofaa qachchiis; i Piliphphoosaara gaittidi, “Tana kaalla!” yaagiis.
					</seg>
					<seg id="b.JOH.1.44" type="verse">
						Piliphphoosi Inddiraasinne PHeexiroosi de7ido Beetasaida giyo katamaappe yiida asa.
					</seg>
					<seg id="b.JOH.1.45" type="verse">
						Piliphphoosi Naatinaa7eelaara gaittidi, “Higgiyaa maxaafan Muusee abaa xaafidogaa, qassi hananabaa yootiyaageetikka abaa xaafido Yooseefa na7aa Yesuusaara, Naazireete kataman de7iyaagaara, nuuni gaittida” yaagiis.
					</seg>
					<seg id="b.JOH.1.46" type="verse">
						Naatinaa7eeli zaaridi, “Naazireete katamaappe payyabi kiyanau danddayii?” yaagiis. Yaagin Piliphphoosi, “Yaada be7a” yaagiis.
					</seg>
					<seg id="b.JOH.1.47" type="verse">
						Naatinaa7eeli baakko yiyaagaa Yesuusi be7idi, “Genee bainna tumu Israa7eela asi hagaa!” yaagiis.
					</seg>
					<seg id="b.JOH.1.48" type="verse">
						Yaagin Naatinaa7eeli Yesuusa, “Neeni tana awan erai?” yaagiis. Yesuusi zaaridi, “Piliphphoosi nena xeesanaappe kase, neeni balasiyaa giyo mittaa garssan de7ishin, taani nena be7aas” yaagiis.
					</seg>
					<seg id="b.JOH.1.49" type="verse">
						Naatinaa7eeli zaaridi, “Tamaarissiyaagoo, neeni Xoossaa Na7aa! Neeni Israa7eela kawuwaa!” yaagiis.
					</seg>
					<seg id="b.JOH.1.50" type="verse">
						Yaagin Yesuusi, “Taani nena balasiyo giyo mittee garssan be7aas giido gishshau ammanai? Neeni hagaappe aadhdhiyaabaa be7ana!” yaagiis.
					</seg>
					<seg id="b.JOH.1.51" type="verse">
						Qassikka Yesuusi, “Taani intteyyo tumaa odais; saloi dooyettin, Xoossaa kiitanchchati ta bolli, Asa Na7aa bolli, pude kiyishiininne duge wodhdhishin, intte be7ana” yaagiis.
					</seg>
				</div>
				<div id="b.JOH.2" type="chapter">
					<seg id="b.JOH.2.1" type="verse">
						Heezzantto gallassi Galiila biittan Qaana giyo kataman bullachchi bullashettiis; Yesuusa aayyiyaa he bullachchan de7ausu.
					</seg>
					<seg id="b.JOH.2.2" type="verse">
						Yesuusikka ba erissiyo ashkkaratuura issippe he bullachchaa xeesettiis.
					</seg>
					<seg id="b.JOH.2.3" type="verse">
						Woiniyaa eessai wuriichchin, Yesuusa aayyiyaa Yesuusa, “Etau woiniyaa eessai wuriichchiis” yaagaasu.
					</seg>
					<seg id="b.JOH.2.4" type="verse">
						Yesuusi zaaridi, “Ha maccaasee, nena gattiyaabi aibee? Ta wodee birooni gakkibeenna” yaagiis.
					</seg>
					<seg id="b.JOH.2.5" type="verse">
						Yesuusa aayyiyaa ashkkarata, “I intteyyo odiyoobaa aiba gidikkonne oottite” yaagaasu.
					</seg>
					<seg id="b.JOH.2.6" type="verse">
						Aihudati haimaanootiyau oottiyoogaadan, meechchaa wogaayyo issoi issoi heezzu heezzu oto oiqqiya usuppun shuchcha baattati hegan de7oosona.
					</seg>
					<seg id="b.JOH.2.7" type="verse">
						Yesuusi ashkkarata, “Baattatun haattaa kunttite” yaagiis; yaagin eti baattatuyyo doonaa gakkanaassi haattaa kunttidosona.
					</seg>
					<seg id="b.JOH.2.8" type="verse">
						Yesuusi eta, “Ha77i duuqqidi, bullachchaa alaafiyau immite” yaagiis; eti ayyo efiidi immidosona.
					</seg>
					<seg id="b.JOH.2.9" type="verse">
						Bullachchaa alaafee woine eessa gidida haattaa ganxxi xeellidi, auppe yiidaakkonne eribeenna; shin haattaa kunttida ashkkarati eroosona. Bullachchaa alaafee machchiyo ekkiyaagaa xeesidi,
					</seg>
					<seg id="b.JOH.2.10" type="verse">
						“Ooninne aife woine eessaa asaa kasetidi ushshees; yaatidi bullachchaasai daro uyidoogaappe guyyiyan, qiraariyaa ushshees. SHin neeni aife woine eessaa hanno gakkanaassi wotta bayadasa!” yaagiis.
					</seg>
					<seg id="b.JOH.2.11" type="verse">
						Yesuusi ba oottido wolqqaama malaatatuppe hagaa koiruwaa Galiila biittan Qaana giyo kataman oottiis; hegan ba bonchchuwaa qonccissiis. Qassi erissiyo ashkkaratikka a ammanidosona.
					</seg>
					<seg id="b.JOH.2.12" type="verse">
						Hegaappe guyyiyan, Yesuusi ba aayeera, ba ishanttuuranne ba erissiyo ashkkaratuura issippe Qifirinaahooma giyo katamaa biis; biidi amarida gallassaa takkiis.
					</seg>
					<seg id="b.JOH.2.13" type="verse">
						Aihudati bonchchiyo Paasikaa Baalaa gallassai matattin, Yesuusi Yerusalaame biis.
					</seg>
					<seg id="b.JOH.2.14" type="verse">
						Biidi Beeta Maqidasiyan miizzaa, dorssaanne haraphphiyaa baizziya asaa demmiis; qassi harati bantta oidiyan uttidi, miishshaa laammiyaageeta demmiis.
					</seg>
					<seg id="b.JOH.2.15" type="verse">
						I golaa xurqqayyiyaa dooqqidi, eta ubbaa dorssaaranne miizzaara Beeta Maqidasiyaappe kare kessidi yedettiis. Miishshaa laammiyaageetu xaraphpheezaakka aatti yeggidi, eta miishshaa laaliis.
					</seg>
					<seg id="b.JOH.2.16" type="verse">
						Haraphphiyaa baizziyaageeta i, “Ha haraphpheta hagaappe kessite; ta Aawaa keettaa giya oottoppite!” yaagiis.
					</seg>
					<seg id="b.JOH.2.17" type="verse">
						Erissiyo ashkkarati Xoossaa maxaafan, “Taani ne keettau mishettiyo mishoi tana tamadan xuuggees” geetettidi xaafettidaagaa hassayidosona.
					</seg>
					<seg id="b.JOH.2.18" type="verse">
						Hegaappe guyyiyan, Aihudati zaaridi, “Neeni hagaa oottana danddayiyoogau nuna ai malaata bessuutee?” yaagidosona.
					</seg>
					<seg id="b.JOH.2.19" type="verse">
						Yaagin Yesuusi, “Ha Beeta Maqidasiyaa qolite; taani heezzu gallassan zaarettada keexxana” yaagiis.
					</seg>
					<seg id="b.JOH.2.20" type="verse">
						Qassikka Aihudati, “Ha Beeta Maqidasiyaa keexxanau oitamanne usuppun laittaa ekkiis; shin neeni heezzu gallassan keexxuutee?” yaagidosona.
					</seg>
					<seg id="b.JOH.2.21" type="verse">
						SHin i haasayiyo Beeta Maqidasee ba asatettaa.
					</seg>
					<seg id="b.JOH.2.22" type="verse">
						Hegaa gishshau, Yesuusi haiquwaappe denddidoogaappe guyyiyan, erissiyo ashkkarati i hegaa giidoogaa hassayidosona. Qassi eti Xoossaa maxaafaagaanne Yesuusi haasayidoogaa ammanidosona.
					</seg>
					<seg id="b.JOH.2.23" type="verse">
						Paasikaa bonchchiyoosan Yesuusi Yerusalaamen de7ishin, i oottido malaataa be7idi, daro asai a ammaniis.
					</seg>
					<seg id="b.JOH.2.24" type="verse">
						SHin Yesuusi he asaa ubbaa eriyo gishshau, eta ammanibeenna.
					</seg>
					<seg id="b.JOH.2.25" type="verse">
						Asabaa ooninne ayyo markkattana mala koyibeenna; aissi giikko, asa wozanan aibi de7iyaakko, i ba huuphen erees.
					</seg>
				</div>
				<div id="b.JOH.3" type="chapter">
					<seg id="b.JOH.3.1" type="verse">
						Parisaawetu baggan Aihudatuyyo halaqa gidiya Niqoodimoosa giyo issi bitanee de7ees.
					</seg>
					<seg id="b.JOH.3.2" type="verse">
						Niqoodimoosi qammi Yesuusakko yiidi, “Tamaarissiyaagoo, neeni Xoossai kiittido tamaarissiyaagaa gidiyoogaa nuuni eroos; aissi giikko, Xoossai aara de7iyo asappe attin, ha neeni oottiyo wolqqaama malaatata oottanau danddayiya asi baawa” yaagiis.
					</seg>
					<seg id="b.JOH.3.3" type="verse">
						Yaagin Yesuusi zaaridi, “Taani neeyyo tumaa odais; ooninne naa77antto yelettana xayikko, Xoossaa kawotettaa be7anau danddayenna” yaagiis.
					</seg>
					<seg id="b.JOH.3.4" type="verse">
						Niqoodimoosi, “Cima asi waanidi naa77antto yelettanau danddayii? Ba aayee uluwaa simmi gelidi, naa77anttuwaa yelettanau asi danddayii?” yaagiis.
					</seg>
					<seg id="b.JOH.3.5" type="verse">
						Yesuusi zaaridi, “Taani neeyyo tumaa odais; ooninne haattaappenne Geeshsha Ayyaanaappe yelettana xayikko, Xoossaa kawotettaa gelanau danddayenna.
					</seg>
					<seg id="b.JOH.3.6" type="verse">
						Asappe yelettidaagee asa; Ayyaanaappe yelettidaagee ayyaana;
					</seg>
					<seg id="b.JOH.3.7" type="verse">
						'Intte naa77antto yelettanau bessees' gaada taani intteyyo odido gishshau, neeni garamettoppa.
					</seg>
					<seg id="b.JOH.3.8" type="verse">
						Carkkoi ba koyidosaa carkkees. Neeni a kooshinchchaa siyaasa; shin i auppe yiyaakko woi au biyaakko, neeni erakka. Ayyaanaappe yelettida ubbai hegaa mala” yaagiis.
					</seg>
					<seg id="b.JOH.3.9" type="verse">
						Yaagin Niqoodimoosi, “Hagee waanidi hananau danddayii?” yaagidi oichchiis.
					</seg>
					<seg id="b.JOH.3.10" type="verse">
						Yesuusi zaaridi, “Neeni Israa7eelata tamaarissiyaagaa gidaidda hagaa erikkii?
					</seg>
					<seg id="b.JOH.3.11" type="verse">
						Taani neeyyo tumaa odais; nuuni eriyoogaa haasayoosinne be7idoogaa markkattoos; shin nuuni markkattiyoogaa intte ekkekketa.
					</seg>
					<seg id="b.JOH.3.12" type="verse">
						Taani intteyyo sa7aabaa yootin, intte ammanennaageeta gidikko, saluwaabaa yootin waani ammanuuteetii?
					</seg>
					<seg id="b.JOH.3.13" type="verse">
						Saluwaappe wodhdhida taappe Asa Na7aappe attin, saluwaa kiyidabi ooninne baawa; saluwan de7iya Asa Na7ai tana” yaagiis.
					</seg>
					<seg id="b.JOH.3.14" type="verse">
						Muusee bazzon shooshshaa kaqqidoogaadan, tana ammanida ubbai merinaa de7uwaa ekkana mala, taani Asa Na7ai kaqettanau bessees.
					</seg>
					<seg id="b.JOH.3.16" type="verse">
						Xoossaa Na7aa ammaniya ubbai merinaa de7uwaa ekkanaappe attin, xayenna mala, Xoossai ha sa7aa keehi siiqido gishshau, ba mexi issi Na7aa immiis.
					</seg>
					<seg id="b.JOH.3.17" type="verse">
						Aissi giikko, Xoossai ba Na7aa ha sa7aa pirddanau kiittibeenna; shin sa7aa a baggaara ashshanau kiittiis.
					</seg>
					<seg id="b.JOH.3.18" type="verse">
						Na7aa ammaniya ooninne pirddettenna; shin Na7aa ammanenna ooninne, Xoossaa Na7aa issuwaa ammanibeenna gishshau, ha77ikka pirddetti uttiis.
					</seg>
					<seg id="b.JOH.3.19" type="verse">
						Asaa bolli pirddiyo pirddai hagaa; poo7oi sa7aa yiis; shin asaa oosoi iita gidiyo gishshau, asai poo7uwaappe aattidi, xumaa siiqees.
					</seg>
					<seg id="b.JOH.3.20" type="verse">
						Iitabaa oottiya ooninne poo7o ixxees; aissi giikko, ba oosoi qonccenna mala, poo7uwaakko shiiqenna.
					</seg>
					<seg id="b.JOH.3.21" type="verse">
						SHin tumaa oottiya ooninne Xoossai azazidoogaadan, i oottidoogaa poo7oi qonccissana mala, poo7uwaakko shiiqees.
					</seg>
					<seg id="b.JOH.3.22" type="verse">
						Hegaappe guyyiyan, Yesuusinne erissiyo ashkkarati Yihudaa biitti biidosona; Yesuusi he biittan etaara amarida wodiyaa uttidi, asaa xammaqiis.
					</seg>
					<seg id="b.JOH.3.23" type="verse">
						Qassi Yohaannisi Saleema matan de7iya Henoona giyoosan gooba haattai de7iyo gishshau, asaa xammaqees; asai yi yiidi xammaqettees.
					</seg>
					<seg id="b.JOH.3.24" type="verse">
						Yohaannisi biron qashettiichchibeenna.
					</seg>
					<seg id="b.JOH.3.25" type="verse">
						Hegaappe guyyiyan, Yohaannisi erissiyo ashkkaratinne amarida Aihudati meechchaabaa palamettidosona.
					</seg>
					<seg id="b.JOH.3.26" type="verse">
						Eti Yohaannisakko biidi, “Tamaarissiyaagoo, Yorddaanoosa SHaafaappe hefinttan nenaara de7iyaagee, neeni abaa markkattidoogee, be7a ha77i xammaqees; asai ubbaikka akko bees” yaagidosona.
					</seg>
					<seg id="b.JOH.3.27" type="verse">
						Yohaannisi zaaridi, “Xoossai immana xayikko, asi ainne ekkanau danddayenna.
					</seg>
					<seg id="b.JOH.3.28" type="verse">
						'Taani Kiristtoosa gidikke; shin taani appe sinttau kiitettaas' giidoogau taayyo intte intte huuphen markka.
					</seg>
					<seg id="b.JOH.3.29" type="verse">
						Bullachchiyo maccaasiyaa de7iyo urai bullachchiyaagaa; he bullachchiyaagaa laggee eqqidi, i giyoogaa siyiyaagee bullachchiyaagaa haasayan daro ufaittees. Hegaa gishshau, hagee ta ufaissai polettiis.
					</seg>
					<seg id="b.JOH.3.30" type="verse">
						I gitatana bessees; taani qassi guuxxana bessees” yaagiis.
					</seg>
					<seg id="b.JOH.3.31" type="verse">
						Bollappe yiyaagee ubbaappe bolla. Sa7aappe beettidaagee sa7aabaa; i qassi sa7aabaa haasayees. Saluwaappe yiyaagee ubbaappe bolla.
					</seg>
					<seg id="b.JOH.3.32" type="verse">
						I ba be7idobaanne siyidobaa markkattees; shin a markkatettaa ekkiyai baawa.
					</seg>
					<seg id="b.JOH.3.33" type="verse">
						A markkatettaa ekkiya ooninne Xoossai tumanchcha gidiyoogaa hegan markkattees.
					</seg>
					<seg id="b.JOH.3.34" type="verse">
						Xoossai kiittidoogee Xoossaa qaalaa yootees; aissi giikko, Xoossai ba Geeshsha Ayyaanaa palahissidi immees.
					</seg>
					<seg id="b.JOH.3.35" type="verse">
						Xoossai ba Na7aa siiqees; siiqidi ubbabaa a kushiyan wottiis.
					</seg>
					<seg id="b.JOH.3.36" type="verse">
						Na7aa ammaniya urau merinaa de7oi de7ees; shin Na7aa ammanennaagaa bolli Xoossaa hanqqoi de7anaagaappe attin, i de7o be7enna.
					</seg>
				</div>
				<div id="b.JOH.4" type="chapter">
					<seg id="b.JOH.4.1" type="verse">
						Yesuusi Yohaannisaagaappe dariya kaalliyaageeta baakko shiishsheesinne xammaqees giyoogaa Parisaaweti siyidoogaa Yesuusi erido wode, Yihudaappe aggidi, Galiila biis; gidikkokka, erissiyo ashkkarati xammaqidoogaappe attin, Yesuusi ba huuphen oonanne xammaqibeenna.
					</seg>
					<seg id="b.JOH.4.4" type="verse">
						Galiila biiddi, Samaariyaara aadhdhanaagee a ashshennabaa gidiis.
					</seg>
					<seg id="b.JOH.4.5" type="verse">
						Hegaa gishshau, Yaaqoobi ba na7aa Yooseefayyo immido gadiyaa matan de7iya Sikaara giyo Samaariyaa katamaa biis.
					</seg>
					<seg id="b.JOH.4.6" type="verse">
						He sohuwan Yaaqooba haattaa ollai de7ees; Yesuusi hemetan daafuridi, he haattaa ollaa matan uttiis. He wode sa7ai usuppun saate heera.
					</seg>
					<seg id="b.JOH.4.7" type="verse">
						Samaariyaa katamaa maccaasa issinniyaa haattaa duuqqanau yaasu; Yesuusi he maccaasiyo, “Tana haattaa ushsharkkii!” yaagiis.
					</seg>
					<seg id="b.JOH.4.8" type="verse">
						Yesuusi erissiyo ashkkarati quma shammanau katamaa biidosona.
					</seg>
					<seg id="b.JOH.4.9" type="verse">
						He maccaasiyaa zaarada, “Neeni Aihuda asa gidaidda, Samaariyaa maccaasa gidiya tana, waata haattaa ushsha gai?” yaagaasu; aissi giikko, Aihudati Samaaretuura giigettokkona.
					</seg>
					<seg id="b.JOH.4.10" type="verse">
						Yesuusi zaaridi o, “Neeni Xoossai immiyoobaanne qassi nena haattaa ushsha giyaagee oonakko eriyaabaa gidiyaakko, a woossana shin; i neeyyo de7o haattaa immana” yaagiis.
					</seg>
					<seg id="b.JOH.4.11" type="verse">
						Maccaasiyaa zaarada, “Godau, neeyyo duuqqiyoobi baawa; ollaikka ziqqa. Yaatin, de7o haattaa auppe ekkuutee?
					</seg>
					<seg id="b.JOH.4.12" type="verse">
						Nuuyyo ha haattaa ollaa immida nu aawaa Yaaqoobappe neeni gitatai? I, a naatinne a mehee hagaappe uyidosona” yaagaasu.
					</seg>
					<seg id="b.JOH.4.13" type="verse">
						Yaagin Yesuusi, “Ha haattaappe uyida ooninne naa77anttuwaa saamettana.
					</seg>
					<seg id="b.JOH.4.14" type="verse">
						SHin taani immana haattaa uyiya ooninne mulekka saamettenna. Taani immana haattai he aawu giddon merinaa de7uwau pulttiya pultto gidana” yaagiis.
					</seg>
					<seg id="b.JOH.4.15" type="verse">
						Maccaasiyaa zaarada, “Godau, taani saamettenna malanne haattaa tikkanaukka ha sohuwaa yeenna mala, taayyo he haattaa imma!” yaagaasu.
					</seg>
					<seg id="b.JOH.4.16" type="verse">
						Yaagin Yesuusi o, “Baada ne azinaa xeesada haa ya” yaagiis.
					</seg>
					<seg id="b.JOH.4.17" type="verse">
						Maccaasiyaa zaarada, “Tau azini baawa” yaagaasu. Yaagin Yesuusi o, “Tau azini baawa giyoogaa balabaakka.
					</seg>
					<seg id="b.JOH.4.18" type="verse">
						Neeni ichchashu azinaa geladasa; ha77i nenaara de7iya bitanee ne azina gidenna. Neeni ha77i tau odidoogee tuma” yaagiis.
					</seg>
					<seg id="b.JOH.4.19" type="verse">
						Maccaasiyaa zaarada, “Godau, neeni hananabaa yootiyaagaa gidennan aggakka;
					</seg>
					<seg id="b.JOH.4.20" type="verse">
						nu aawati ha deriyan goinnidosona; shin Aihudati intte asi Xoossau goinnanau bessiya sohoi Yerusalaameena yaageeta” yaagaasu.
					</seg>
					<seg id="b.JOH.4.21" type="verse">
						Yaagin Yesuusi, “Ha maccaasee tana ammana; ha deriyan woi Yerusalaamen Aawaayyo intte goinnenna wodee yaana.
					</seg>
					<seg id="b.JOH.4.22" type="verse">
						Intte Samaariyaa asai intte erennabau goinneeta; atotettai Aihudatuppe yiyo gishshau, nuuni Aihudati nu eriyoogau goinnoos.
					</seg>
					<seg id="b.JOH.4.23" type="verse">
						SHin Aawau tumaappe goinniyaageeti ayyaanaaninne tumatettan goinniyo wodee matattiis; ha77ikka gakkiichchiis. Aissi giikko, asi baayyo goinnana mala, Aawai koyiyoogeeti hageetu malaa.
					</seg>
					<seg id="b.JOH.4.24" type="verse">
						Xoossai ayyaana; qassi au goinniyaageeti ayyaanaaninne tumatettan goinnanau bessees” yaagiis.
					</seg>
					<seg id="b.JOH.4.25" type="verse">
						Maccaasiyaa zaarada, “Kiristtoosa giyo masee yaanaagaa taani erais. I yiyo wode nuuyyo ubbabaa yootana” yaagaasu.
					</seg>
					<seg id="b.JOH.4.26" type="verse">
						Yaagin Yesuusi, “Ha nenaara haasayiya taani a” yaagiis.
					</seg>
					<seg id="b.JOH.4.27" type="verse">
						Hinno eti haasayishin, Yesuusi erissiyo ashkkarati biidosaappe simmidosona. Yesuusi maccaaseera haasayishin, eti be7idi daro garamettidosona; shin maccaasiyo, “Ai koyai?” giidai woi Yesuusa, “Iira aissi haasayai?” giidai ooninne baawa.
					</seg>
					<seg id="b.JOH.4.28" type="verse">
						Hegaappe guyyiyan, maccaasiyaa ba haatta otuwaa agga bayada, guyye katamaa baasu; baada asau,
					</seg>
					<seg id="b.JOH.4.29" type="verse">
						“Taani oottidobaa ubbaa taayyo yootida bitaniyaa be7anau hinddite; hegee Kiristtoosa gidanddeeshsha?” yaagaasu.
					</seg>
					<seg id="b.JOH.4.30" type="verse">
						Asai katamaappe kiyidi, Yesuusakko biis.
					</seg>
					<seg id="b.JOH.4.31" type="verse">
						Hegee hanishin, erissiyo ashkkarati Yesuusa, “Guuttabaa markkii!” yaagidi woossidosona.
					</seg>
					<seg id="b.JOH.4.32" type="verse">
						SHin i, “Taayyo intte erenna qumai taani maanaagee de7ees” yaagiis.
					</seg>
					<seg id="b.JOH.4.33" type="verse">
						Hegaa gishshau, erissiyo ashkkarati bantta giddon, “Ayyo miyoobaa ehiida asi de7anddeeshsha?” yaagidosona.
					</seg>
					<seg id="b.JOH.4.34" type="verse">
						Yaagin Yesuusi etau, “Ta qumai tana kiittidaagee koyiyoobaa oottanaagaanne a oosuwaa polanaagaa.
					</seg>
					<seg id="b.JOH.4.35" type="verse">
						Intte, 'Oiddu aginappe guyyiyan, kattai cakettana' geekketiiyye? Taani intteyyo odais; goshshaa loitti xeellite; kattai cahaa bessiis.
					</seg>
					<seg id="b.JOH.4.36" type="verse">
						Zeriyaageenne cakkiyaagee issippe ufaittana mala, cakkiyaagee damoozaa ekkeesinne kattaa merinaa de7uwau shiishshees.
					</seg>
					<seg id="b.JOH.4.37" type="verse">
						Aissi giikko, 'Issoi zerees; qassi issoi cakkees' giyo haasayai tuma.
					</seg>
					<seg id="b.JOH.4.38" type="verse">
						Intte daafuribeennaagaa cakkana mala, taani inttena kiittaas; harati ootti daafuridosona; intte haratu daafuran gelideta” yaagiis.
					</seg>
					<seg id="b.JOH.4.39" type="verse">
						Maccaasiyaa, “I taani oottido ubbabaa yootiis” gaada markkattido gishshau, he kataman de7iya Samaariyaa asaappe daroi Yesuusa ammaniis.
					</seg>
					<seg id="b.JOH.4.40" type="verse">
						Samaariyaa asai Yesuusakko yiido wode, bantta matan takkana mala, Yesuusa woossidosona; woossin i yaani naa77u gallassaa uttiis.
					</seg>
					<seg id="b.JOH.4.41" type="verse">
						I yootiyo qaalaa gishshau, kaseegaappe daro asai ammaniis;
					</seg>
					<seg id="b.JOH.4.42" type="verse">
						qassi eti maccaasiyo, “Nuuni nu huuphen i giyoogaa siyidi ammanidoogaappe attin, neeni markkattido gishshassa gidenna; qassi i tumu ha sa7aa ashshiyaagaa gidiyoogaakka nuuni eroos” yaagidosona.
					</seg>
					<seg id="b.JOH.4.43" type="verse">
						Naa77u gallassappe guyyiyan, Yesuusi yaappe kiyidi, Galiila biitti biis.
					</seg>
					<seg id="b.JOH.4.44" type="verse">
						Aissi giikko, Yesuusi ba huuphen, “Hananabaa yootiyaagee ba biittan bonchchettenna” yaagiis.
					</seg>
					<seg id="b.JOH.4.45" type="verse">
						Yesuusi Galiila gakkido wode, Galiila asai a mokkiis; aissi giikko, Paasikaa bonchchiyo gallassi eti Yerusalaamen de7iyo gishshau, i oottido ubbabaa be7idosona.
					</seg>
					<seg id="b.JOH.4.46" type="verse">
						Yesuusi haattaa woine eessa kessido, Galiilan de7iya Qaana katamaa biis. Qifirinaahooman a na7ai sahettiyo kawo keettan oottiya issi halaqai de7ees.
					</seg>
					<seg id="b.JOH.4.47" type="verse">
						Yesuusi Yihudaappe Galiila yiidoogaa he halaqai siyidi, akko yiis. Yiidi haiquwau matida ba na7aa biidi pattana mala, Yesuusa woossiis.
					</seg>
					<seg id="b.JOH.4.48" type="verse">
						Yesuusi halaqaa, “Xoossai oottiyo malaataanne garamissiyaabaa be7ennan de7iiddi, intte mulekka ammanekketa” yaagiis.
					</seg>
					<seg id="b.JOH.4.49" type="verse">
						Halaqai zaaridi, “Godau, ta na7ai haiqqennan de7ishin, tanaara hinddarkkii” yaagiis.
					</seg>
					<seg id="b.JOH.4.50" type="verse">
						Yaagin Yesuusi, “Ba; ne na7ai paxana!” yaagiis. He halaqai Yesuusi giidoogaa ammanidi, aggidi biis.
					</seg>
					<seg id="b.JOH.4.51" type="verse">
						I ba soo biishin, a ashkkarati aara ogiyan gaittidi a, “Ne na7ai paxa de7ees” giidosona.
					</seg>
					<seg id="b.JOH.4.52" type="verse">
						I ba ashkkarata ba na7au ai saatiyan kehidaakkonne oichchin eti, “Zine laappun saatiyan mishoi a aggiis” yaagidosona.
					</seg>
					<seg id="b.JOH.4.53" type="verse">
						Yaagin na7aa aawai Yesuusi baayyo, “Ne na7ai paxana” giidoogee likke he saatiyaana gididoogaa hassayiis. Hegaa gishshau, inne a so asai ubbai ammaniis.
					</seg>
					<seg id="b.JOH.4.54" type="verse">
						Hagee Yesuusi Yihudaappe Galiila yiidi oottido naa77antto wolqqaama malaataa.
					</seg>
				</div>
				<div id="b.JOH.5" type="chapter">
					<seg id="b.JOH.5.1" type="verse">
						Hegaappe guyyiyan, Yesuusi Aihudati bonchchiyo baalaayyo Yerusalaame biis.
					</seg>
					<seg id="b.JOH.5.2" type="verse">
						Yerusalaamen dorssaa penggiyaa matan Ibraisxxe qaalan Beetasaida giyo dagatti uttida haattai de7ees; he dagatti uttida haattaa yuuyi aadhdhida ichchashu baranddai de7ees.
					</seg>
					<seg id="b.JOH.5.3" type="verse">
						Hegan haattai qaaxxiyoogaa naagiya daro hargganchcha asati, qooqeti, wobbetinne silati zin77i uttidosona.
					</seg>
					<seg id="b.JOH.5.4" type="verse">
						Aissi giikko, issi issitoo Godaa kiitanchchai dagattida haattaakko biidi, haattaa qaattees; haattai qaaxxidoogaappe guyyiyan, koiro gelida urai bana oiqqida ai harggiyaappekka paxees.
					</seg>
					<seg id="b.JOH.5.5" type="verse">
						He sohuwan hasttamanne hosppun laitta sahettida issi bitanee de7ees.
					</seg>
					<seg id="b.JOH.5.6" type="verse">
						He bitanee hegan zin77idaagaa Yesuusi be7idi, qassi daro wodiyaa sahettidoogaa eridi bitaniyaa, “Paxanau koyai?” yaagiis.
					</seg>
					<seg id="b.JOH.5.7" type="verse">
						Sahettiya bitanee zaaridi, “Godau, haattai qaaxxiyo wode, tana dagattida haattan yeggiya asi baawa; shin taani gelana haniyo wode, hara urai taappe kasetidi geliichchees” yaagiis.
					</seg>
					<seg id="b.JOH.5.8" type="verse">
						Yaagin Yesuusi a, “Dendda eqqa; ne arssaa tookkada ba” yaagiis.
					</seg>
					<seg id="b.JOH.5.9" type="verse">
						Bitanee sohuwaarakka paxi aggiis; ba arssaa tookkidi biis. Hegee hanidoogee Sambbata gallassaana.
					</seg>
					<seg id="b.JOH.5.10" type="verse">
						Hegaa gishshau, Aihudati paxida bitaniyaa, “Hachchi sa7ai Sambbata; neeni ne arssaa tookkiyoogee higge gidenna” yaagidosona.
					</seg>
					<seg id="b.JOH.5.11" type="verse">
						SHin bitanee, “Tana pattidaagee, 'Ne arssaa tookkada ba' yaagiis” yaagidi etau zaariis.
					</seg>
					<seg id="b.JOH.5.12" type="verse">
						Eti a, “Nena, 'Ne arssaa tookkada ba' giidaagee i oonee?” yaagidi oichchidosona.
					</seg>
					<seg id="b.JOH.5.13" type="verse">
						SHin Yesuusi he sohuwan daro asai de7iyaagaa giddo gelidi geemettido gishshau, bitanee bana pattida asi oonakkonne erenna.
					</seg>
					<seg id="b.JOH.5.14" type="verse">
						Yesuusi guyyeppe he bitaniyaa Beeta Maqidasiyan demmidi, “Be7a, neeni paxadasa; hagaappe iitabai nena gakkenna mala, naa77antto nagara oottoppa” yaagiis.
					</seg>
					<seg id="b.JOH.5.15" type="verse">
						Hegaappe guyyiyan, bitanee biidi, bana pattidaagee Yesuusa gididoogaa Aihudatuyyo odiis.
					</seg>
					<seg id="b.JOH.5.16" type="verse">
						Yesuusi hagaa Sambbatan oottido gishshau, Aihudati Yesuusa waisuwaa doommidosona.
					</seg>
					<seg id="b.JOH.5.17" type="verse">
						Yesuusi zaaridi etayyo, “Ta Aawai ubba wode oottees; taanikka oottanau bessees” yaagiis.
					</seg>
					<seg id="b.JOH.5.18" type="verse">
						Hegaa gishshau, Yesuusi Sambbata gallassaa bonchchenna gishsha xalaalaassa gidennan, bana Xoossaara giigissidi, “Xoossai ta Aawaa” giido gishshau, Aihudati a woranau kaseegaappe minttidi koyoosona.
					</seg>
					<seg id="b.JOH.5.19" type="verse">
						Yesuusi zaaridi etau, “Taani intteyyo tumaa odais; Na7ai barkka ainne oottenna. I ba Aawai oottishin be7iyoogaa xalaalaa oottees; Aawai oottiyoogaa Na7aikka oottees.
					</seg>
					<seg id="b.JOH.5.20" type="verse">
						Aissi giikko, Aawai ba Na7aa siiqees; qassi i oottiyo ooso ubbabaa ba Na7aa bessees. Intte garamettana mala, i hagaappe aadhdhiya oosuwaakka ba Na7aa bessana.
					</seg>
					<seg id="b.JOH.5.21" type="verse">
						Aissi giikko, Aawai haiqqidaageeta haiquwaappe denttidi, paxa wottiyoogaadan, Na7aikka qassi ba siiqiyoogeeta paxa wottees.
					</seg>
					<seg id="b.JOH.5.22" type="verse">
						Asai ubbai Aawaa bonchchiyoogaadan, Na7aakka bonchchana mala, Aawai pirdda ubbaa Na7au immidoogaappe attin, i oonanne pirddenna; Na7aa bonchchenna uri, Na7aa kiittida Aawaakka bonchchenna.
					</seg>
					<seg id="b.JOH.5.24" type="verse">
						“Taani intteyyo tumaa odais; ta qaalaa siyiyaagaunne tana kiittidaagan ammaniyaagau merinaa de7oi de7ees. Haiquwaappe de7uwau i pinnidoogaappe attin, pirddettenna.
					</seg>
					<seg id="b.JOH.5.25" type="verse">
						Taani intteyyo tumaa odais; haiqqida asai Xoossaa Na7aa cenggurssaa siyiyo wodee yaana; ha77ikka yees. He cenggurssaa siyiyaageeti paxa de7ana.
					</seg>
					<seg id="b.JOH.5.26" type="verse">
						Aissi giikko, Aawai banan de7oi de7iyoogaadan, ba Na7aanikka de7oi de7ana mala oottiis.
					</seg>
					<seg id="b.JOH.5.27" type="verse">
						Aawai Na7aayyo pirddiyo maataa immiis; aissi giikko, Na7ai Asa Na7aa.
					</seg>
					<seg id="b.JOH.5.28" type="verse">
						“Hagan garamettoppite; aissi giikko, duufuwan de7iyaageeti a cenggurssaa siyiyo wodee yees.
					</seg>
					<seg id="b.JOH.5.29" type="verse">
						Siyidi eti duufuwaappe gaxi kiyana; lo77obaa oottidaageeti de7anau denddana; qassi iitabaa oottidaageeti pirddettanau denddana.
					</seg>
					<seg id="b.JOH.5.30" type="verse">
						“Taani tarkka ainne oottanau danddayikke; Xoossai tau odidoogaadan pirddais. Ta pirddai tuma; aissi giikko, taani tana kiittidaagee dosiyoobaa oottiyoogaappe attin, taani dosiyoogaa oottikke.
					</seg>
					<seg id="b.JOH.5.31" type="verse">
						“Taani tabaa markkattikko, ta markkatettai tuma gidenna.
					</seg>
					<seg id="b.JOH.5.32" type="verse">
						Tabaa markkattiya harai de7ees; qassi i tabaa markkattiyoogee tuma gidiyoogaa taani erais.
					</seg>
					<seg id="b.JOH.5.33" type="verse">
						“Intte Yohaannisakko asa kiittin, i tumau markkattiis.
					</seg>
					<seg id="b.JOH.5.34" type="verse">
						Taani hegaa inttena attona gaada giyoogaappe attin, asa markkatetti tana koshshiina gidenna.
					</seg>
					<seg id="b.JOH.5.35" type="verse">
						Yohaannisi muqaaddadan, eexxiisinne poo7issiis; qassi intte amarida wodiyaa a poo7uwan ufaittanau koyideta.
					</seg>
					<seg id="b.JOH.5.36" type="verse">
						“SHin tau Yohaannisaagaappe aadhdhiya markkatettai de7ees; aissi giikko, taani wurssanau Aawai taayyo immido oosoi, ha taani oottiyoogee, Aawai tana kiittidoogaa tabaa markkattees.
					</seg>
					<seg id="b.JOH.5.37" type="verse">
						“Qassi tana kiittida Aawaikka ba huuphen tabaa markkattees. Intte a cenggurssaa mulekka siyibeekketa; a meraakka be7ibeekketa.
					</seg>
					<seg id="b.JOH.5.38" type="verse">
						I kiittidoogaa intte ammanenna gishshau, a qaalai intte wozanan baawa.
					</seg>
					<seg id="b.JOH.5.39" type="verse">
						“Xoossaa maxaafatuppe merinaa de7uwaa demmiyoobaa intteyyo milatin, eta xanna7eeta; etikka tabaa markkattoosona.
					</seg>
					<seg id="b.JOH.5.40" type="verse">
						SHin de7uwaa demmanau taakko yiyoogaa intte koyekketa.
					</seg>
					<seg id="b.JOH.5.41" type="verse">
						“Asi tana bonchchanaagaa koyikke.
					</seg>
					<seg id="b.JOH.5.42" type="verse">
						SHin taani intte wozanan Xoossaa siiqoi bainnaagaa erais.
					</seg>
					<seg id="b.JOH.5.43" type="verse">
						Taani ta Aawaa sunttan yaas; shin tana mokkibeekketa. Hara asi ba sunttan yiyo wode, a mokkeeta.
					</seg>
					<seg id="b.JOH.5.44" type="verse">
						Intte issoi issuwaa bonchcheeta; shin issi Xoossaappe yiya bonchchuwaa koyekketa. Yaatin, waanidi ammananau danddayeetii?
					</seg>
					<seg id="b.JOH.5.45" type="verse">
						“Taani Aawan inttena mootiyoobaa intteyyo milatoppo; inttena intte demmana giidi ufaissan naagiyo Muusee mootana.
					</seg>
					<seg id="b.JOH.5.46" type="verse">
						Intte Muusa ammanidabaa gidiyaakko, tanakka ammanana; aissi giikko, tabaa xaafidai a.
					</seg>
					<seg id="b.JOH.5.47" type="verse">
						SHin intte i xaafidoogaa ammanennan ixxikko, taani giyoogaa waanidi ammanuuteetii?” yaagiis.
					</seg>
				</div>
				<div id="b.JOH.6" type="chapter">
					<seg id="b.JOH.6.1" type="verse">
						Hegaappe guyyiyan, Yesuusi Galiila abbaappe woi Xibiriyaadoosa abbaappe hefintti pinniis.
					</seg>
					<seg id="b.JOH.6.2" type="verse">
						I hargganchchatu bolli oottido wolqqaama malaataa be7ido gishshau, daro asai a kaalliis.
					</seg>
					<seg id="b.JOH.6.3" type="verse">
						Yesuusi deriyaa kiyidi, yaani ba erissiyo ashkkaratuura issippe uttiis.
					</seg>
					<seg id="b.JOH.6.4" type="verse">
						Aihudati bonchchiyo Paasikaa gallassai gakkiis.
					</seg>
					<seg id="b.JOH.6.5" type="verse">
						Yesuusi sinttaukko xeellidi, daro asai baakko yiyaagaa be7iis; be7idi Piliphphoosa, “Ha asaa ubbaa mizanau gidiya qumaa auppe shammanee?” yaagiis.
					</seg>
					<seg id="b.JOH.6.6" type="verse">
						I hegaa Piliphphoosa paaccanau giis; aissi giikko, i ba huuphen ai oottanaakkonne erees.
					</seg>
					<seg id="b.JOH.6.7" type="verse">
						Piliphphoosi zaaridi Yesuusa, “Huuphiyan huuphiyan, harai atto issi issi barssa gattanau, naa77u xeetu biran shammido oittaikka gidenna” yaagiis.
					</seg>
					<seg id="b.JOH.6.8" type="verse">
						Qassi Yesuusi erissiyo ashkkaratuppe issoi, Simoon PHeexiroosa ishai Inddiraasi,
					</seg>
					<seg id="b.JOH.6.9" type="verse">
						“Bangga oitta ichchashainne naa77u molee de7iyo issi na7ai hagan de7ees; shin ha asa ubbau hegee ai maaddanee?” yaagiis.
					</seg>
					<seg id="b.JOH.6.10" type="verse">
						Yesuusi erissiyo ashkkarata, “Asaa utissite” yaagiis. He sohuwan daro maatai de7ees. Asai ubbai uttiis; attumaasaa qoodai ichchashu sha7aa gidana.
					</seg>
					<seg id="b.JOH.6.11" type="verse">
						Yesuusi oittaa ekkiis; Xoossaa galatidi, hegan uttida asaayyo gishiis. Moliyaakka hegaadan oottiis; oottin asai ba koyidoogaa keenaa miis.
					</seg>
					<seg id="b.JOH.6.12" type="verse">
						Eti ubbai kallidoogaappe guyyiyan, Yesuusi ba erissiyo ashkkarata, “Issibaikka moorettenna mala, attida xarzzaa shiishshite” yaagiis.
					</seg>
					<seg id="b.JOH.6.13" type="verse">
						Hegaa gishshau, eti ubbaakka shiishshidosona; asai miishin attida bangga oittaa xarzzaa shiishshidi, tammanne naa77u samppaa kunttidosona.
					</seg>
					<seg id="b.JOH.6.14" type="verse">
						Asai Yesuusi oottido wolqqaama malaataa be7ido wode, “Hagee tumaappe ha sa7aa yaana giido hananabaa yootiyaagaa” yaagidosona.
					</seg>
					<seg id="b.JOH.6.15" type="verse">
						Eti yiidi bana oiqqidi, wolqqan kawo oottanau haniyoogaa Yesuusi eridi, barkka deriyaa bolli naa77anttuwaa kiyiis.
					</seg>
					<seg id="b.JOH.6.16" type="verse">
						Sa7ai omarido wode, Yesuusi erissiyo ashkkarati abbaakko biidosona;
					</seg>
					<seg id="b.JOH.6.17" type="verse">
						wolwoluwan gelidi, abbaa pinnidi, Qifirinaahooma biidosona. Sa7aikka qammiichchiis; shin Yesuusi biron etakko yibeenna.
					</seg>
					<seg id="b.JOH.6.18" type="verse">
						Wolqqaama carkkoi carkkido gishshau, abbai qaaxxees;
					</seg>
					<seg id="b.JOH.6.19" type="verse">
						ichchashu woikko usuppun kilo meetire gidiyaagaa keenaa eti abbaa shaaroogaappe guyyiyan, Yesuusi abbaa bollaara hemettiiddi yiyaagaa be7idi yayyidosona.
					</seg>
					<seg id="b.JOH.6.20" type="verse">
						SHin i, “Yayyoppite; tanattennee!” yaagiis.
					</seg>
					<seg id="b.JOH.6.21" type="verse">
						Eti wolwoluwan a gelissanau koyidosona; sohuwaarakka wolwoloi eti biyoosaa abbaa gaxaa gakki aggiis.
					</seg>
					<seg id="b.JOH.6.22" type="verse">
						Wonttetta gallassi, abbaappe hefinttaara attida daro asai issi wolwolo xalaalai de7iyaagaa be7iis; Yesuusi ba erissiyo ashkkaratuura wolwoluwan gelidi, etaara beennan, eti banttarkka biidoogaa akeekidosona.
					</seg>
					<seg id="b.JOH.6.23" type="verse">
						SHin Xibiriyaadoosappe hara wolwoloti Yesuusi Xoossaa galatin, asai oittaa miidosaa heeraa yiidosona.
					</seg>
					<seg id="b.JOH.6.24" type="verse">
						Asai Yesuusi woi erissiyo ashkkarati hegan bainnaagaa be7idi, Yesuusa koyanau wolwoluwan gelidi, Qifirinaahooma biidosona.
					</seg>
					<seg id="b.JOH.6.25" type="verse">
						Asai Yesuusa abbaappe hefinttan demmido wode, “Tamaarissiyaagoo, hagaa aude yaadii?” yaagiis.
					</seg>
					<seg id="b.JOH.6.26" type="verse">
						Yaagin Yesuusi zaaridi, “Taani intteyyo tumaa odais; intte tana koyiyoogee oittaa miido gishshassanne kallido gishshassa gidiyoogaappe attin, wolqqaama malaata be7ido gishshassa gidenna.
					</seg>
					<seg id="b.JOH.6.27" type="verse">
						Merinaa de7o qumau, taani Asa Na7ai intteyyo immanaagau, oottiteppe attin, samiya qumau oottoppite; aissi giikko, Aawai Xoossai a bolli gido giyo paramaa parami wottiis” yaagiis.
					</seg>
					<seg id="b.JOH.6.28" type="verse">
						Hegaappe guyyiyan eti, “Nuuni Xoossaa oosuwaa oottanau ai oottanee?” yaagidi Yesuusa oichchidosona.
					</seg>
					<seg id="b.JOH.6.29" type="verse">
						Oichchin Yesuusi zaaridi, “Intte oottana mala, Xoossai koyiyo oosoi hagaa; i kiittidoogaa ammanite” yaagiis.
					</seg>
					<seg id="b.JOH.6.30" type="verse">
						Eti zaaridi, “Nuuni be7idi, nena ammanana mala, ai wolqqaama malaata oottuutee? Ai oottuutee?
					</seg>
					<seg id="b.JOH.6.31" type="verse">
						Xoossaa maxaafai, 'Eti maanau saluwaappe oittaa immiis' giyoogaadan, nu aawati bazzon mannaa miidosona” yaagidosona.
					</seg>
					<seg id="b.JOH.6.32" type="verse">
						Yaagin Yesuusi, “Taani intteyyo tumaa odais; intteyyo saluwaappe tumu oittaa immiyaagee ta Aawaa gidiyoogaappe attin, intteyyo saluwaappe oittaa immidaagee Muusa gidenna.
					</seg>
					<seg id="b.JOH.6.33" type="verse">
						Aissi giikko, Xoossaa oittai saluwaappe wodhdhiyaagee sa7au de7uwaa immees” yaagiis.
					</seg>
					<seg id="b.JOH.6.34" type="verse">
						Eti zaaridi, “Godau, nuuyyo he oittaa ubba wode imma” yaagidosona.
					</seg>
					<seg id="b.JOH.6.35" type="verse">
						Yaagin Yesuusi, “Taani de7o oitta; taakko yiya urai mulekka namisettenna. Qassi tana ammaniya urai mulekka saamettenna.
					</seg>
					<seg id="b.JOH.6.36" type="verse">
						SHin taani intteyyo odaas; intte tana be7ideta; shin ammanekketa.
					</seg>
					<seg id="b.JOH.6.37" type="verse">
						Ta Aawai tau immiyo ubbai taakko yaana; qassi taakko yiya oonanne mulekka taani wora yeddikke.
					</seg>
					<seg id="b.JOH.6.38" type="verse">
						Aissi giikko, taani tana kiittidaagee koyiyoogaa oottanau saluwaappe yaasippe attin, ta koyiyoogaa oottanau yabeikke.
					</seg>
					<seg id="b.JOH.6.39" type="verse">
						Tana kiittidaagee koyiyoogee hagaa; taani i tau immido ubbatakka wurssettaa gallassi denttanaappe attin, issuwaakka bashshana mala koyenna.
					</seg>
					<seg id="b.JOH.6.40" type="verse">
						Aissi giikko, ta Aawai koyiyoogee hagaa; tana Na7aa be7idi, ammaniya ubbati merinaa de7uwaa ekkana; taanikka he ubbata wurssettaa gallassi denttana” yaagiis.
					</seg>
					<seg id="b.JOH.6.41" type="verse">
						Yesuusi, “Taani saluwaappe wodhdhida oittaa” giido gishshau, Aihudati a bolli zuuzummidosona.
					</seg>
					<seg id="b.JOH.6.42" type="verse">
						Eti, “Hagee nuuni a aawaanne a aayyiyo eriyo Yooseefa na7aa Yesuusa gidennee? Yaatin, i woigidi, 'Taani saluwaappe wodhdhaas' gaanau danddayii?” yaagidosona.
					</seg>
					<seg id="b.JOH.6.43" type="verse">
						Yesuusi zaaridi, “Issoi issuwaara zuuzummiyoogaa aggite.
					</seg>
					<seg id="b.JOH.6.44" type="verse">
						Tana kiittida ta Aawai taakko ehiido asappe attin, taakko yaanau danddayiya asi baawa; taanikka wurssettaa gallassi a denttana.
					</seg>
					<seg id="b.JOH.6.45" type="verse">
						Hananabaa yootiyaageeti, 'Xoossai asa ubbaa tamaarissana' yaagidi xaafidosona; Aawai giyoogaa siyiyaageenne Aawaappe tamaariyaagee ooninne taakko yees.
					</seg>
					<seg id="b.JOH.6.46" type="verse">
						Xoossaa matappe yiidaagaappe attin, Xoossaa be7ida asi baawa; a xalaalai Xoossaa be7iis.
					</seg>
					<seg id="b.JOH.6.47" type="verse">
						“Taani intteyyo tumaa odais; tana ammaniya urau merinaa de7oi de7ees.
					</seg>
					<seg id="b.JOH.6.48" type="verse">
						Taani de7o oitta.
					</seg>
					<seg id="b.JOH.6.49" type="verse">
						Intte aawati bazzon mannaa miidosona; shin haiqqidosona.
					</seg>
					<seg id="b.JOH.6.50" type="verse">
						Asi appe miidi haiqqenna oittai saluwaappe yiyaagee hagaa.
					</seg>
					<seg id="b.JOH.6.51" type="verse">
						Saluwaappe wodhdhida de7o oittai tana; ooninne ha oittaappe miikko, merinau de7ana; qassi ha sa7ai de7ana mala, taani immana oittai ta ashuwaa” yaagiis.
					</seg>
					<seg id="b.JOH.6.52" type="verse">
						Aihudati, “Ha bitanee ba ashuwaa nuuni maana mala, nuuyyo waatidi immanau danddayii?” yaagidi bantta giddon palamettidosona.
					</seg>
					<seg id="b.JOH.6.53" type="verse">
						Hegaa gishshau, Yesuusi eta, “Taani intteyyo tumaa odais; ta ashuwaa, Asa Na7aa ashuwaa, intte maana xayikko, qassi ta suuttaakka intte uyana xayikko, inttenan de7oi baawa.
					</seg>
					<seg id="b.JOH.6.54" type="verse">
						Ta ashuwaa miya uraunne, ta suuttaa uyiya uraunne merinaa de7oi de7ees. Taani wurssettaa gallassi a denttana.
					</seg>
					<seg id="b.JOH.6.55" type="verse">
						Aissi giikko, ta ashoi tumu quma; ta suuttaikka tumu ushsha.
					</seg>
					<seg id="b.JOH.6.56" type="verse">
						Ta ashuwaa miya urainne ta suuttaa uyiya urai tanaara de7ees; taanikka aara de7ais.
					</seg>
					<seg id="b.JOH.6.57" type="verse">
						De7o Aawai tana kiittin, taani a gaasuwan de7iyoogaadan, tana miya uraikka ta gaasuwan de7ana.
					</seg>
					<seg id="b.JOH.6.58" type="verse">
						Saluwaappe wodhdhida oittai hagaa; intte aawati miidi haiqqido mannaa mala gidenna; ha oittaa miya urai merinau de7ana” yaagiis.
					</seg>
					<seg id="b.JOH.6.59" type="verse">
						Yesuusi Qifirinaahooma kataman Aihuda woosa keettan tamaarissiiddi, hagaa yaagiis.
					</seg>
					<seg id="b.JOH.6.60" type="verse">
						Yesuusi erissiyo ashkkaratuppe dariya baggai hegaa siyido wode, “Hagee gelenna timirtte; hagee ooyyo gelii?” yaagidosona.
					</seg>
					<seg id="b.JOH.6.61" type="verse">
						SHin Yesuusi ba erissiyo ashkkarati hegau zuuzummidoogaa eridi, “Hagee inttena xubbii?
					</seg>
					<seg id="b.JOH.6.62" type="verse">
						Yaatin taani, Asa Na7ai, kase de7iyoosaa pude kiyishin be7iyaakko waanuuteetii?
					</seg>
					<seg id="b.JOH.6.63" type="verse">
						Geeshsha Ayyaanai de7uwaa immees; ashoi ainne go77enna. Taani intteyyo yootido qaalai ayyaananne de7o.
					</seg>
					<seg id="b.JOH.6.64" type="verse">
						SHin intte giddon ammanennaageeti de7oosona” yaagiis; aissi giikko, ammanennaageeti augeetakko Yesuusi kaseesappe doommidi erees. Qassi bana aatti immanaageetakka erees.
					</seg>
					<seg id="b.JOH.6.65" type="verse">
						Qassikka Yesuusi, “Aawai ba geennan ooninne taakko yaanau danddayenna taani giidoogee hegaa gishshassa” yaagiis.
					</seg>
					<seg id="b.JOH.6.66" type="verse">
						Hegaa gaasuwan, Yesuusa kaalliyaageetuppe daroti a aggi bayidi, guyye simmidosona; naa77antto a kaallibookkona.
					</seg>
					<seg id="b.JOH.6.67" type="verse">
						Yesuusi qassi ba tammanne naa77u erissiyo ashkkarata, “Inttekka aggi bayidi baanau koyeetii?” yaagiis.
					</seg>
					<seg id="b.JOH.6.68" type="verse">
						Simoon PHeexiroosi zaaridi, “Godau, nuuni ookko baanee? Neeyyo merinaa de7uwaa qaalai de7ees.
					</seg>
					<seg id="b.JOH.6.69" type="verse">
						Neeni Xoossaa geeshshaa gidiyoogaa nuuni ammanoosinne eroos” yaagiis.
					</seg>
					<seg id="b.JOH.6.70" type="verse">
						Yaagin Yesuusi eta, “Taani inttena tammanne naa77ata doorabeikkinaa? Qassi intteppe issoi xalahe” yaagiis.
					</seg>
					<seg id="b.JOH.6.71" type="verse">
						Yesuusi hegaa Simoona na7aa Yihudaa Asqqoroota gees; aissi giikko, Yihudai tammanne naa77u erissiyo ashkkaratuppe issuwaa; i Yesuusa aatti immanaagaa.
					</seg>
				</div>
				<div id="b.JOH.7" type="chapter">
					<seg id="b.JOH.7.1" type="verse">
						Hegaappe guyyiyan, Yesuusi Galiilan yaa haa yuuyiis; Aihudati a woranau koyiyo gishshau, Yihudan yuuyana koyibeenna.
					</seg>
					<seg id="b.JOH.7.2" type="verse">
						Aihudati bonchchiyo Daase Baalai gakki uttiis.
					</seg>
					<seg id="b.JOH.7.3" type="verse">
						Hegaa gishshau, Yesuusa ishantti a, “Ne erissiyo ashkkarati neeni oottiyoogaa be7ana mala, hagaappe denddada Yihudaa biitti ba.
					</seg>
					<seg id="b.JOH.7.4" type="verse">
						Aissi giikko, baayyo erettanau koyiya asi ooninne ba ooso genttenna. Neeni hageeta oottiyaabaa gidikko, nebaa sa7aa erissa!” yaagidosona.
					</seg>
					<seg id="b.JOH.7.5" type="verse">
						Aissi giikko, harai atto a ishanttikka a ammanibookkona.
					</seg>
					<seg id="b.JOH.7.6" type="verse">
						Yesuusi eta, “Tau injjetiya wodee gakkibeenna; shin intteyyo ai wodeekka injjetees.
					</seg>
					<seg id="b.JOH.7.7" type="verse">
						Sa7ai inttena ixxanau danddayenna; shin taani sa7aa oosoi iita gidiyoogaa markkattiyo gishshau, tana ixxees.
					</seg>
					<seg id="b.JOH.7.8" type="verse">
						Baalaa bonchchiyoosaa intte biite; tau injjetiya wodee gakkibeenna gishshau, taani baalaa bonchchiyoosaa baanaagee biroona” yaagiis.
					</seg>
					<seg id="b.JOH.7.9" type="verse">
						I hagaa giidi, Galiilan attiis.
					</seg>
					<seg id="b.JOH.7.10" type="verse">
						SHin a ishantti baala gallassaa bonchchiyoosaa biidoogaappe guyyiyan, ikka asi be7ennan geeman he sohuwaa biis.
					</seg>
					<seg id="b.JOH.7.11" type="verse">
						Aihudati baala gallassaa bonchchiyoosan a koyoosonanne, “I awan de7ii?” yaagiiddi, a lal77oosona.
					</seg>
					<seg id="b.JOH.7.12" type="verse">
						Asaa giddon daro zuuzunttai denddiis. Amarida asai, “I lo77o asa” yaagees; harati qassi, “Akkai; i asa balettees” yaagoosona.
					</seg>
					<seg id="b.JOH.7.13" type="verse">
						SHin Aihudatuyyo yayyido gishshau, ooninne abaa qoncciyan haasayenna.
					</seg>
					<seg id="b.JOH.7.14" type="verse">
						Baala gallassaa bonchchiyoogee baggettin, Yesuusi Beeta Maqidasiyaa biidi, tamaarissuwaa doommiis.
					</seg>
					<seg id="b.JOH.7.15" type="verse">
						Aihudati garamettidi, “Ha bitanee ainne tamaarennan hagaa keeni waani eridee?” yaagidosona.
					</seg>
					<seg id="b.JOH.7.16" type="verse">
						Hegaa gishshau, Yesuusi zaaridi, “Taani tamaarissiyoogee tana kiittida Xoossaa matappe yiyoogaappe attin, tabaa gidenna.
					</seg>
					<seg id="b.JOH.7.17" type="verse">
						Xoossaa sheniyaa oottanau dosiya ooninne ha taani tamaarissiyoogee Xoossaa matappe yiyaakko woi qassi taani ta huupheppe haasayiyaakko erana.
					</seg>
					<seg id="b.JOH.7.18" type="verse">
						Babaa haasayiya urai ba huuphessi bonchcho koyees; shin bana kiittidaagaa bonchchuwaa koyiya urai tumanchcha; aani worddoi baawa.
					</seg>
					<seg id="b.JOH.7.19" type="verse">
						Muusee intteyyo higgiyaa immibeennee? SHin intteppe issoinne higgiyaa naagenna. Tana aissi woranau koyeetii?” yaagiis.
					</seg>
					<seg id="b.JOH.7.20" type="verse">
						Asai zaaridi, “Nenan xalahee de7ees; nena woranau oonee koyidai?” yaagiis.
					</seg>
					<seg id="b.JOH.7.21" type="verse">
						Yaagin Yesuusi, “Taani issi wolqqaamabaa oottin, intte ubbai garamettideta.
					</seg>
					<seg id="b.JOH.7.22" type="verse">
						Qaxxarai intte aawatuura yiidoogaappe attin, Muuseera yibeenna; shin intte naata intte qaxxarana mala, Muusee inttena azazido gishshau, intte Sambbatan naata qaxxareeta.
					</seg>
					<seg id="b.JOH.7.23" type="verse">
						Muusee higgee azazido gishshau, intte Sambbatan qaxxariyaabaa gidikko, yaatin taani issi asayyo kumetta bollaa pattido gishshau, tana aissi hanqqetteetii?
					</seg>
					<seg id="b.JOH.7.24" type="verse">
						Tumu pirddaa pirdditeppe attin, asa som77o xeellidi pirddoppite” yaagiis.
					</seg>
					<seg id="b.JOH.7.25" type="verse">
						Hegaa gishshau, Yerusalaame asaappe issooti issooti, “Eti woranau koyiyo bitanee hagaa gidennee?
					</seg>
					<seg id="b.JOH.7.26" type="verse">
						Be7ite, qoncciyan i haasayees; eti a ainne gookkona. Hagee Kiristtoosa gidiyoogaa halaqati tumu eriyoonaashsha?
					</seg>
					<seg id="b.JOH.7.27" type="verse">
						SHin nuuni i auppe yiidaakko eroos; Kiristtoosi yiyo wode, i auppe yiyaakkonne ooninne erenna” yaagidosona.
					</seg>
					<seg id="b.JOH.7.28" type="verse">
						Hegaappe guyyiyan, Yesuusi Beeta Maqidasiyan tamaarissiiddi, ba qaalaa xoqqu oottidi, “Intte tana ereeta; qassi taani awappe yiidaakkokka ereeta. Taani ta shenen yabeikke; shin tana kiittidaagee tumanchcha; intte a erekketa.
					</seg>
					<seg id="b.JOH.7.29" type="verse">
						SHin taani a erais; aissi giikko, i tana kiittin, taani a matappe yaas” yaagiis.
					</seg>
					<seg id="b.JOH.7.30" type="verse">
						Hegaa gishshau, eti a oiqqanau koyidosona; shin a wodee birooni gakkibeenna gishshau, ooninne a bolli kushe wottibeenna.
					</seg>
					<seg id="b.JOH.7.31" type="verse">
						SHin daro asai Yesuusa ammanidi, “Kiristtoosi yiyo wode, ha bitanee oottido malaataappe xoqqiyaagaa oottaneeyye?” yaagidosona.
					</seg>
					<seg id="b.JOH.7.32" type="verse">
						Parisaaweti daro asai Yesuusabaa zuuzummiyoogaa siyidosona; qeese halaqatinne Parisaaweti a oitti qashissanau amarida wotaaddarata kiittidosona.
					</seg>
					<seg id="b.JOH.7.33" type="verse">
						Yesuusi, “Taani inttenaara guuttaa takkana; hegaappe guyyiyan, tana kiittidaagaakko baana.
					</seg>
					<seg id="b.JOH.7.34" type="verse">
						Intte tana koyana; shin demmekketa; aissi giikko, taani de7iyoosaa intte baanau danddayekketa” yaagiis.
					</seg>
					<seg id="b.JOH.7.35" type="verse">
						Aihudati issoi issuwaara, “Hagee nuuni demmennasaa awa baana hanii? Aihudati de7iyo Giriike katamaa biidi, Giriiketa tamaarissanau haniiyye?
					</seg>
					<seg id="b.JOH.7.36" type="verse">
						I, 'Intte tana koyana; shin demmekketa' qassi, 'Taani de7iyoosaa intte baanau danddayekketa' yaagees; hegaa giyoogee woigiyoogee?” yaagidosona.
					</seg>
					<seg id="b.JOH.7.37" type="verse">
						He baala gallassaa bonchchiyo gallassaappe waannatiya wurssetta gallassan Yesuusi denddi eqqidi, ba qaalaa xoqqu oottidi, “Saamettida urai ooninne taakko yiidi uyo.
					</seg>
					<seg id="b.JOH.7.38" type="verse">
						Tanan ammaniyaagau, Xoossaa maxaafai giyoogaadan, a uluwaappekka de7o haattaa shaafai goggana” yaagiis.
					</seg>
					<seg id="b.JOH.7.39" type="verse">
						I hegaa a ammanidaageeti ekkana Geeshsha Ayyaanaabaa haasayiis. Yesuusi biron bonchchettiichchibeenna gishshau, he wode Geeshsha Ayyaanai imettiichchibeenna.
					</seg>
					<seg id="b.JOH.7.40" type="verse">
						He asaappe dariya baggai i giyoogaa siyidi, “Tumu hagee hananabaa yootiyaagaa!” yaagiis.
					</seg>
					<seg id="b.JOH.7.41" type="verse">
						Harati, “Hagee Kiristtoosa” yaagidosona. SHin harati qassi, “Kiristtoosi Galiilappe waani kiyii?
					</seg>
					<seg id="b.JOH.7.42" type="verse">
						Xoossaa maxaafai, 'Kiristtoosi Daawita zariyaappe Daawiti de7ido Beetaliheeme katamaappe yaana' geenneeyye?” yaagidosona.
					</seg>
					<seg id="b.JOH.7.43" type="verse">
						Yesuusa gaasuwan asai ba giddon shaahettiis.
					</seg>
					<seg id="b.JOH.7.44" type="verse">
						He asaappe issooti issooti a oiqqanau koyidosona; shin kushiyaaninne a bochchibookkona.
					</seg>
					<seg id="b.JOH.7.45" type="verse">
						Beeta Maqidasiyaa wotaaddarati qeese halaqatukkonne Parisaawetukko simmidosona; simmin eti Beeta Maqidasiyaa wotaaddarata, “Aissi a ehibeekketii?” yaagidi oichchidosona.
					</seg>
					<seg id="b.JOH.7.46" type="verse">
						Oichchin Beeta Maqidasiyaa wotaaddarati etau, “Ha bitanee haasayidoogaadan, mulekka ooninne haasayibeenna!” yaagidi zaaridosona.
					</seg>
					<seg id="b.JOH.7.47" type="verse">
						Parisaaweti zaaridi, “I inttenakka balettidee?
					</seg>
					<seg id="b.JOH.7.48" type="verse">
						Halaqatuppe woi Parisaawetuppe a ammanida asi de7ii?
					</seg>
					<seg id="b.JOH.7.49" type="verse">
						SHin higgiyaa erenna ha asai qanggettidaagaa” yaagidosona.
					</seg>
					<seg id="b.JOH.7.50" type="verse">
						Etappe kase issoi qammi Yesuusakko biida Niqoodimoosi eta,
					</seg>
					<seg id="b.JOH.7.51" type="verse">
						“Issi urai giyoobaa siyennan woi i ai oottidaakko erennan de7iiddi, kasetidi a bolli pirddiyoogee nu higgiyan de7ii?” yaagiis.
					</seg>
					<seg id="b.JOH.7.52" type="verse">
						Yaagin eti zaaridi a, “Neenikka qassi Galiila biittaa asee? Galiila biittaappe hananabaa yootiyaabi beettennaagaa Xoossaa maxaafata marammarada era” yaagidosona.
					</seg>
					<seg id="b.JOH.7.53" type="verse">
						Asai ubbai aggidi, ba soo ba soo biis.
					</seg>
				</div>
				<div id="b.JOH.8" type="chapter">
					<seg id="b.JOH.8.1" type="verse">
						SHin Yesuusi Dabira Zaite Deriyaakko biis.
					</seg>
					<seg id="b.JOH.8.2" type="verse">
						Qassi wonttetta gallassi guuran Beeta Maqidasiyaa simmiis; daro asai akko yin, uttidi eta tamaarissiis.
					</seg>
					<seg id="b.JOH.8.3" type="verse">
						Higgiyaa tamaarissiyaageetinne Parisaaweti shaaramuxishin oiqqido issi mishiriyo akko ekki ehiidosona. Eti asa ubbaa sinttan o essidi Yesuusa,
					</seg>
					<seg id="b.JOH.8.4" type="verse">
						“Tamaarissiyaagoo, ha mishiriyaa shaaramuxaidda ohettaasu.
					</seg>
					<seg id="b.JOH.8.5" type="verse">
						Higgiyaa bolli Muusee hanni mala maccaasa shuchchan caddana mala, nuna azaziis. Yaatin neeni woigai?” yaagidosona.
					</seg>
					<seg id="b.JOH.8.6" type="verse">
						Eti hegaa giidoogee Yesuusa mootiyoobaa demmidi a paaccanaassa; shin Yesuusi hokkidi, ba biradhdhiyan biittaa bolli xaafiis.
					</seg>
					<seg id="b.JOH.8.7" type="verse">
						Eti a oichchidi aggennan ixxin, pude xoqqu giidi, “Intte giddon nagara oottibeenna asi kasetidi, o shuchchan caddo” yaagiis.
					</seg>
					<seg id="b.JOH.8.8" type="verse">
						Qassikka hokkidi, biittaa bolli xaafiis.
					</seg>
					<seg id="b.JOH.8.9" type="verse">
						Eti hegaa siyido wode, kasetidi cimati kiyin, issoi issoi kiyiiddi wuridosona; wurin Yesuusa xalaalai hegan eqqida mishireera attiis.
					</seg>
					<seg id="b.JOH.8.10" type="verse">
						I pude xoqqu giidi mishiriyo, “Mishiree, asati awan de7iyoonaa? Ooninne ne bolli pirddibeennee?” yaagiis.
					</seg>
					<seg id="b.JOH.8.11" type="verse">
						Yaagin mishiriyaa, “Godau, ooninne ta bolli pirddibeenna” yaagaasu. Yesuusi o, “Taanikka ne bolli pirddikke; ba; naa77anttada nagara oottoppa” yaagiis.
					</seg>
					<seg id="b.JOH.8.12" type="verse">
						Qassikka Yesuusi asau, “Taani sa7au poo7o; tana kaalliya ooninne de7o poo7uwaa ekkanaappe attin, xuman mulekka hemettenna” yaagidi haasayiis.
					</seg>
					<seg id="b.JOH.8.13" type="verse">
						Yaagin Parisaaweti, “Neeni nebaa markkattaasa; ne markkatettai tuma gidenna” yaagidosona.
					</seg>
					<seg id="b.JOH.8.14" type="verse">
						Yesuusi zaaridi, “Taani tabaa markkattikkokka, ta markkatettai tuma; aissi giikko, taani awappe yiidaakkonne qassi awa biyaakko, intte erekketa.
					</seg>
					<seg id="b.JOH.8.15" type="verse">
						Asi pirddiyo ogiyan intte pirddeeta; taani issi uraa bollikka pirddikke.
					</seg>
					<seg id="b.JOH.8.16" type="verse">
						SHin taani pirddiyaabaa gidikkokka, ta pirddai tuma; aissi giikko, tana kiittida ta Aawai tanaara de7eesippe attin, taani tarkka de7ikke.
					</seg>
					<seg id="b.JOH.8.17" type="verse">
						Naa77u asa markkatettai tuma gidiyoogee intte higgiyan xaafetti uttiis.
					</seg>
					<seg id="b.JOH.8.18" type="verse">
						Taani tabaa ta huuphen markkattais; qassi tana kiittida ta Aawaikka tabaa markkattees” yaagiis.
					</seg>
					<seg id="b.JOH.8.19" type="verse">
						Yaagin eti, “Ne aawai awan de7ii?” yaagidi Yesuusa oichchidosona. Yesuusi zaaridi, “Intte tanakka woi ta Aawaakka erekketa; tana eridabaa gidiyaakko, intte ta Aawaakka erana” yaagiis.
					</seg>
					<seg id="b.JOH.8.20" type="verse">
						Yesuusi Beeta Maqidasiyan tamaarissiiddi, muxuwaata miishshaa yeggiyo saaxiniyaa matan hegaa haasayiis. A ooninne oiqqibeenna; aissi giikko, a wodee biron gakkiichchibeenna.
					</seg>
					<seg id="b.JOH.8.21" type="verse">
						Qassikka Yesuusi eta, “Taani baana. Bin intte tana koyana; shin intte intte nagaran haiqqana. Taani biyoosaakka baanau intte danddayekketa” yaagiis.
					</seg>
					<seg id="b.JOH.8.22" type="verse">
						Aihudati, “I, 'Taani biyoosaa intte baanau danddayekketa' yaagees; i bana barkka woraneeyye?” yaagidosona.
					</seg>
					<seg id="b.JOH.8.23" type="verse">
						Yesuusi zaaridi, “Intte garssa asa; taani bolla asa. Intte ha sa7aa asa; taani ha sa7aa asa gidikke.
					</seg>
					<seg id="b.JOH.8.24" type="verse">
						Intte intte nagaran haiqqanaagaa taani intteyyo yootidoogee hegaassa; taani tana gidiyoogaa intte ammanana xayikko, intte intte nagaran haiqqana” yaagiis.
					</seg>
					<seg id="b.JOH.8.25" type="verse">
						Yaagin eti, “Neeni oonee?” yaagidi oichchidosona. Yesuusi zaaridi, “Taani intteyyo kaseesappe yootido tana.
					</seg>
					<seg id="b.JOH.8.26" type="verse">
						Taani inttebaa haasayiyoobainne pirddiyoobai darobai de7ees. SHin tana kiittidaagee tumanchcha; qassi taani appe siyidoogaa sa7aa asaayyo yootais” yaagiis.
					</seg>
					<seg id="b.JOH.8.27" type="verse">
						I ba Aawaabaa haasayiyoogaa eti akeekibookkona.
					</seg>
					<seg id="b.JOH.8.28" type="verse">
						Hegaa gishshau, Yesuusi eta, “Tana Asa Na7aa intte masqqaliyaa bolli kaqqiyo wode, taani tana gidiyoogaanne qassi taani ta Aawai tana tamaarissidoogaadan haasayiyoogaappe attin, ta shenen ainne oottennaagaa intte erana.
					</seg>
					<seg id="b.JOH.8.29" type="verse">
						Qassi tana kiittidaagee tanaara de7ees; taani ubba wode a ufaissiyaagaa oottiyo gishshau, i ta xalaalaa aggibeenna” yaagiis.
					</seg>
					<seg id="b.JOH.8.30" type="verse">
						Yesuusi hegaa haasayishin siyida daro asai a ammaniis.
					</seg>
					<seg id="b.JOH.8.31" type="verse">
						Yesuusi bana ammanida Aihudata, “Intte taani tamaarissiyoogau azazettikko, tumu tana kaalliyaageeta.
					</seg>
					<seg id="b.JOH.8.32" type="verse">
						Intte tumatettaakka erana; qassi tumatettai inttena ailletettaappe kessana” yaagiis.
					</seg>
					<seg id="b.JOH.8.33" type="verse">
						Eti zaaridi, “Nuuni Abrahaama zare; nuuni ooyyookka ailletibookko. Yaatin neeni woigada, 'Ailletettaappe intte kiyana' gai?” yaagidosona.
					</seg>
					<seg id="b.JOH.8.34" type="verse">
						Yaagin Yesuusi, “Taani intteyyo tumaa odais; nagara oottiya ooninne nagara aille.
					</seg>
					<seg id="b.JOH.8.35" type="verse">
						Aillee ubba wode sooni de7enna; shin na7i merinau sooni de7ees.
					</seg>
					<seg id="b.JOH.8.36" type="verse">
						Na7ai inttena ailletettaappe kessikko, intte ailletettaappe intte tumu kiyana.
					</seg>
					<seg id="b.JOH.8.37" type="verse">
						Intte Abrahaama zare gidiyoogaa taani erais; shin ta qaalai intte wozanan bainna gishshau, tana woranau koyeeta.
					</seg>
					<seg id="b.JOH.8.38" type="verse">
						Taani ta Aawai tana bessidoogaa haasayais; qassi inttekka intte aawaappe siyidoogaa ootteeta” yaagiis.
					</seg>
					<seg id="b.JOH.8.39" type="verse">
						Eti zaaridi, “Nu aawai Abrahaama” yaagidosona. Yaagin Yesuusi eta, “Intte Abrahaama naata gididaakko, i oottido oosuwaa malaa oottana.
					</seg>
					<seg id="b.JOH.8.40" type="verse">
						SHin Xoossaappe siyido tumaa yootida tana intte woranau koyeeta; Abrahaami hegaadan oottibeenna.
					</seg>
					<seg id="b.JOH.8.41" type="verse">
						Intte intte aawai oottidoogaa ootteeta” yaagiis. Eti zaaridi, “Nuuni shaaramuxan yelettibookko; nuuyyo issi Aawai, Xoossaa xalaalai de7ees” yaagidosona.
					</seg>
					<seg id="b.JOH.8.42" type="verse">
						Yaagin Yesuusi eta, “Intte Xoossaa naata tumu gididaakko, tana siiqana; aissi giikko, taani Xoossaa matappe yaada hagan de7ais. Tana i kiittidoogaappe attin, taani ta shenen yabeikke.
					</seg>
					<seg id="b.JOH.8.43" type="verse">
						Taani giyoogaa intte akeekennaagee aibissee? Taani giyoogaa intte siyanau danddayenna gishshassa.
					</seg>
					<seg id="b.JOH.8.44" type="verse">
						Intte intte aawaa xalahe halaqaa naata; qassi intte intte aawai amottiyoobaa oottanau koyeeta. I kaseppe doommidi, shemppo woridaagaa; tumatetti aani bainna gishshau, tumatettaakko shiiqi erenna. I wordduwaa haasayiyo wode, baappe haasayees; aissi giikko, i worddanchchanne qassi wordduwaukka aawa.
					</seg>
					<seg id="b.JOH.8.45" type="verse">
						SHin taani tumaa haasayiyo gishshau, intte tana ammanekketa.
					</seg>
					<seg id="b.JOH.8.46" type="verse">
						Intteppe tana nagara oottishin be7aas gaanau danddayiyai oonee? Taani tumaa haasayiyaabaa gidikko, tana aissi ammanekketii?
					</seg>
					<seg id="b.JOH.8.47" type="verse">
						Xoossaa asa gidiya urai Xoossai giyoogaa ezggees; intte Xoossaa asa gidenna gishshau, Xoossai giyoogaa ezggekketa” yaagiis.
					</seg>
					<seg id="b.JOH.8.48" type="verse">
						Aihudati zaaridi, “Nuuni nena, 'Neeni Samaariyaa asa; nenan xalahee de7ees' giidi mooridoo?” yaagidosona.
					</seg>
					<seg id="b.JOH.8.49" type="verse">
						Yesuusi eta hagaadan yaagiis; “Ta bolli xalahee baawa. Taani ta Aawaa bonchchais; shin intte tana kaushsheeta.
					</seg>
					<seg id="b.JOH.8.50" type="verse">
						Taani ta huuphessi bonchcho koyikke; hegaa koyiyaageenne pirddiyaagee de7ees.
					</seg>
					<seg id="b.JOH.8.51" type="verse">
						Taani intteyyo tumaa odais; ta qaalaa naagiya ooninne mulekka haiqqenna” yaagiis.
					</seg>
					<seg id="b.JOH.8.52" type="verse">
						Aihudati zaaridi, “Ne bolli xalahee de7iyoogaa nuuni ha77i erida. Abrahaami haiqqiis; hananabaa yootiyaageetikka haiqqidosona; shin neeni, 'Ta qaalaa naagiya ooninne mulekka haiqqenna' yaagaasa.
					</seg>
					<seg id="b.JOH.8.53" type="verse">
						Neeni haiqqida nu aawaa Abrahaamappe darai? Hananabaa yootiyaageetikka qassi haiqqidosona. Neeni nena o mala gaada qoppai?” yaagidosona.
					</seg>
					<seg id="b.JOH.8.54" type="verse">
						Yaagin Yesuusi, “Taani tana bonchchikko, ta bonchchoi hada; intte nu Xoossaa giyo ta Aawai tana bonchchees.
					</seg>
					<seg id="b.JOH.8.55" type="verse">
						Intte a erana xayikkokka, taani a erais. Taani a erikke giikko, inttenadan worddanchcha gidais; shin taani a erais; qassi a qaalaakka naagais.
					</seg>
					<seg id="b.JOH.8.56" type="verse">
						Intte aawai Abrahaami, ta gallassaa be7anau laamotiis; be7idikka ufaittiis” yaagiis.
					</seg>
					<seg id="b.JOH.8.57" type="verse">
						Aihudati zaaridi a, “Neeyyo harai atto ishatamu laitta kumibeennaagee Abrahaama be7adii?” yaagidosona.
					</seg>
					<seg id="b.JOH.8.58" type="verse">
						Yaagin Yesuusi eta, “Taani intteyyo tumaa odais; Abrahaami yelettanaappekka kase taani de7ais” yaagiis.
					</seg>
					<seg id="b.JOH.8.59" type="verse">
						Hegaa gishshau, eti Yesuusa caddanau shuchchaa ekkidosona; shin Yesuusi etappe geemettidi, Beeta Maqidasiyaappe kiyidi biis.
					</seg>
				</div>
				<div id="b.JOH.9" type="chapter">
					<seg id="b.JOH.9.1" type="verse">
						Yesuusi biiddi, yelettoosappe qooqe gididi de7iya issi bitaniyaa be7iis.
					</seg>
					<seg id="b.JOH.9.2" type="verse">
						Erissiyo ashkkarati Yesuusa, “Tamaarissiyaagoo, ha bitanee qooqe gididi yelettanaadan, nagara oottidai oonee? I oottideeyye? Woi a yelidaageeti oottidonaa?” yaagidi oichchidosona.
					</seg>
					<seg id="b.JOH.9.3" type="verse">
						Oichchin Yesuusi, “Xoossaa oosoi a bollan qonccana mala qooqidoogaappe attin, i woi a aayyiyaanne a aawai nagara oottibookkona.
					</seg>
					<seg id="b.JOH.9.4" type="verse">
						Nuuni sa7ai qammennan de7ishin, tana kiittidaagaa oosuwaa oottanau bessees. Ooninne oottanau danddayenna qammai yees.
					</seg>
					<seg id="b.JOH.9.5" type="verse">
						Taani sa7an de7aidda sa7au poo7o” yaagiis.
					</seg>
					<seg id="b.JOH.9.6" type="verse">
						Yesuusi hegaa giidi, sa7an cuchchiis; ba cuchchan guutta urqqaa shugissidi, he urqqan qooqe bitaniyaa aifiyaa tiyiis.
					</seg>
					<seg id="b.JOH.9.7" type="verse">
						Tiyidi, “Baada Saliihooma giyo dagattida haattan ne aifiyaa meecca” yaagiis. “Saliihooma” giyoogee “Kiitettidaagaa” giyoogaa. Hegaa gishshau, bitanee biidi, ba aifiyaa meecettidi, xeelliiddi simmiis.
					</seg>
					<seg id="b.JOH.9.8" type="verse">
						Bitaniyaa shoorotinne bitanee kase woossishin be7ida asainne, “Hagee uttidi woossiya bitaniyaa gidenneeyye?” yaagidosona.
					</seg>
					<seg id="b.JOH.9.9" type="verse">
						Qassi amaridaageeti, “Hagee attennee” yaagidosona. Harati qassi, “CHii, hagee a milatiyoogaappe attin, a gidenna” yaagidosona. SHin bitanee, “Taani attennee” yaagiis.
					</seg>
					<seg id="b.JOH.9.10" type="verse">
						Yaagin eti bitaniyaa, “Yaatin, ne aifee waani xeellidee?” yaagidi oichchidosona.
					</seg>
					<seg id="b.JOH.9.11" type="verse">
						I zaaridi, “Yesuusa giyo asi guutta urqqaa shugissidi, ta aifiyaa tiyiis. Tiyidi, 'Saliihooma giyo dagattida haattan baada ne aifiyaa meecetta' yaagiis. Taani baada meecettada xeellaas” yaagiis.
					</seg>
					<seg id="b.JOH.9.12" type="verse">
						Eti a, “I awan de7ii?” yaagidi oichchidosona. Oichchin bitanee, “Taani erikke” yaagiis.
					</seg>
					<seg id="b.JOH.9.13" type="verse">
						Eti kase qooqidi xeellida bitaniyaa Parisaawetukko ekki efiidosona.
					</seg>
					<seg id="b.JOH.9.14" type="verse">
						Yesuusi urqqaa shugissidi, bitaniyaa aifiyaa pattido gallassai Sambbata gallassa.
					</seg>
					<seg id="b.JOH.9.15" type="verse">
						Hegaa gishshau, bitanee waani xeellidaakkonne Parisaaweti a naa77anttuwaa oichchidosona. Oichchin bitanee etau, “I ta aifiyan guutta urqqaa wottiis. Ta aifiyaa meecettaas; meecettada ha77i xeellais” yaagiis.
					</seg>
					<seg id="b.JOH.9.16" type="verse">
						Parisaawetuppe issooti issooti, “Hagaa oottida bitanee Sambbata higgiyaa naagenna gishshau, Xoossaa matappe yibeenna” yaagidosona. SHin harati, “Nagaranchcha asi hagaa mala wolqqaama malaataa waani oottanau danddayii?” yaagidosona; yaagidi eti bantta giddon shaahettidosona.
					</seg>
					<seg id="b.JOH.9.17" type="verse">
						Hegaa gishshau, Parisaaweti bitaniyaa, “I ne aifiyaa dooyido gishshau, abaa woigai?” yaagidosona. Yaagin bitanee, “I hananabaa yootiyaagaa” yaagiis.
					</seg>
					<seg id="b.JOH.9.18" type="verse">
						Aihudati he xeellida bitaniyaa aayyiyoonne aawaa xeesidi oichchana gakkanaassi, bitanee qooqe gididoogaanne ha77i i xeelliyoogaa ammanibookkona.
					</seg>
					<seg id="b.JOH.9.19" type="verse">
						Aihudati a aayyiyoonne aawaa, “Intte, 'Qooqe gididi yelettiis' giyo intte na7ai hagee? Yaatin, ha77i waanidi xeellidee?” yaagidi oichchidosona.
					</seg>
					<seg id="b.JOH.9.20" type="verse">
						Oichchin bitaniyaa aayyiyaanne aawai, “Hagee nu na7aa gididoogaanne qooqe i gididi yelettidoogaa nuuni eroos.
					</seg>
					<seg id="b.JOH.9.21" type="verse">
						SHin ha77i i waani xeellidaakko, nuuni erokko; woi a aifiyaa ooni pattidaakko, nuuni erokko. A oichchite; i gastta asa; babaa haasayanau danddayees!” yaagidosona.
					</seg>
					<seg id="b.JOH.9.22" type="verse">
						Bitaniyaa aayyiyaanne aawai Aihudatuyyo yayyido gishshau, hegaa giidosona; aissi giikko, Aihudati Yesuusi Kiristtoosa yaagidi markkattiya urai de7ikko, he uraa Aihuda woosa keettaappe kessanau kasetidi qachchi wottidosona.
					</seg>
					<seg id="b.JOH.9.23" type="verse">
						A aayyiyaanne aawai, “I gastta asa; a oichchite!” giidoogee hegaassa.
					</seg>
					<seg id="b.JOH.9.24" type="verse">
						Hegaa gishshau, qooqe gididi yelettida bitaniyaa eti naa77anttuwaa xeesidi, “Xoossaa galata; ha bitanee nagaranchcha gidiyoogaa nuuni eroos” yaagidosona.
					</seg>
					<seg id="b.JOH.9.25" type="verse">
						Yaagin bitanee, “I nagaranchcha gidin, gidana xayin erikke; taani qooqe gidiyoogaanne ha77i xeelliyoogaa he issibaa erais” yaagiis.
					</seg>
					<seg id="b.JOH.9.26" type="verse">
						Eti zaaridi bitaniyaa, “I neeyyo ai oottidee? I ne aifiyaa waati pattidee?” yaagidosona.
					</seg>
					<seg id="b.JOH.9.27" type="verse">
						Yaagin i eta, “Taani intteyyo yootarggaas; siyibeekketa. Aissi naa77anttuwaa siyanau koyeetii? Inttekka Yesuusa kaalliyaageeta gidanau koyeetiiyye?” yaagiis.
					</seg>
					<seg id="b.JOH.9.28" type="verse">
						Eti a cayidi, “Neeni he bitaniyaa kaalliyaagaa; nuuni Muusa kaalliyaageeta.
					</seg>
					<seg id="b.JOH.9.29" type="verse">
						Xoossai Muuseyyo haasayidoogaa nuuni eroos; shin ha bitaniyaa gidikko, i awappe yiidaakkonne nuuni erokko” yaagidosona.
					</seg>
					<seg id="b.JOH.9.30" type="verse">
						Yaagin bitanee, “I awappe yiidaakkonne intte erennaagee garamissiyaabaa; shin i ta aifiyaa pattiis!
					</seg>
					<seg id="b.JOH.9.31" type="verse">
						Xoossaayyo yayyiya urainne Xoossai koyiyoobaa oottiya urai de7ikko, he uraabaa Xoossai siyiyoogaappe attin, nagaranchchatubaa siyenna.
					</seg>
					<seg id="b.JOH.9.32" type="verse">
						Qooqe gididi yelettida asa aifiyaa ooninne pattin, sa7ai merettoosappe doommin, siyetti erenna.
					</seg>
					<seg id="b.JOH.9.33" type="verse">
						Ha bitanee Xoossaappe yibeennabaa gidiyaakko, issibaanne oottanaukka danddayenna” yaagiis.
					</seg>
					<seg id="b.JOH.9.34" type="verse">
						Eti zaaridi ayyo, “Neeni nagaran yelettada diccidaagee nuna tamaarissanau koyai?” yaagidosona; Aihuda woosa keettaappe a kare kessidosona.
					</seg>
					<seg id="b.JOH.9.35" type="verse">
						Eti bitaniyaa kare kessidoogaa Yesuusi siyiis; Yesuusi bitaniyaa demmidi, “Asa Na7aa ammanai?” yaagiis.
					</seg>
					<seg id="b.JOH.9.36" type="verse">
						Bitanee Yesuusa, “Godau, taani a ammananaadan i oonee? Taayyo odarkkii!” yaagiis.
					</seg>
					<seg id="b.JOH.9.37" type="verse">
						Yaagin Yesuusi bitaniyaa, “Neeni a be7adasa; ha nenaara haasayiyaageekka a” yaagiis.
					</seg>
					<seg id="b.JOH.9.38" type="verse">
						Bitanee zaaridi, “Godau, ammanais” yaagidi Yesuusayyo goinniis.
					</seg>
					<seg id="b.JOH.9.39" type="verse">
						Yesuusi, “Qooqeti xeellana malanne xeelliyaageeti qooqana mala, taani pirddanau ha sa7aa yaas” yaagiis.
					</seg>
					<seg id="b.JOH.9.40" type="verse">
						Aara de7iya amarida Parisaaweti hegaa siyidi, “Nuunikka qooqeeyye?” yaagidi oichchidosona.
					</seg>
					<seg id="b.JOH.9.41" type="verse">
						Oichchin Yesuusi, “Intte qooqe gididaakko, intteyyo nagara gidenna; shin ha77i intte, 'Nuuni xeelloos' yaageeta; intte nagaraara de7eeta” yaagiis.
					</seg>
				</div>
				<div id="b.JOH.10" type="chapter">
					<seg id="b.JOH.10.1" type="verse">
						Yesuusi, “Taani intteyyo tumaa odais; dorssaa birddiyau penggeera gelennan harasaara geliya ooninne kaisonne pangga.
					</seg>
					<seg id="b.JOH.10.2" type="verse">
						SHin penggeera geliyaagee dorssaa heemmiya asa.
					</seg>
					<seg id="b.JOH.10.3" type="verse">
						Penggiyaa naagiyaagee au penggiyaa dooyees; dorssatikka a qaalaa siyana; i ba dorssata eta sunttan sunttan xeesidi, kare kaalettana.
					</seg>
					<seg id="b.JOH.10.4" type="verse">
						I baageeta kare kessidoogaappe guyyiyan, etappe sinttaara hemettees; etikka a qaalaa eriyo gishshau, a kaalloosona.
					</seg>
					<seg id="b.JOH.10.5" type="verse">
						Hara uraa qaalaa eti erenna gishshau, appe baqatanaappe attin, a geeduwaa kaallokkona” yaagiis.
					</seg>
					<seg id="b.JOH.10.6" type="verse">
						Yesuusi etau ha leemisuwaa odiis; shin i etau ai odiyaakkonne eti akeekibookkona.
					</seg>
					<seg id="b.JOH.10.7" type="verse">
						Yesuusi qassikka etau, “Taani intteyyo tumaa odais; taani dorssatuyyo pengge.
					</seg>
					<seg id="b.JOH.10.8" type="verse">
						Taappe kase yiida ubbai kaisonne pangga; shin dorssati eti giyoogaa siyibookkona.
					</seg>
					<seg id="b.JOH.10.9" type="verse">
						Penggee tana; tanan geliya ooninne attana. I gelananne kiyana; qassi lo77o maatai de7iyoosaakka demmana.
					</seg>
					<seg id="b.JOH.10.10" type="verse">
						Kaisoi wuuqqanau, woranaunne xaissanau yiyoogaappe attin, harabau yeenna; taani etau de7oi de7ana malanne kumidi palahana mala yaas.
					</seg>
					<seg id="b.JOH.10.11" type="verse">
						“Taani dorssaa loitta heemmiyaagaa; dorssaa loitti heemmiyaagee he dorssatu gishshau haiqqees.
					</seg>
					<seg id="b.JOH.10.12" type="verse">
						Miishshaa ekkidi heemmiya urai wanggireelloi yiishin be7idi, dorssata yeggi bayidi baqatees. Aissi giikko, dorssati aageeta gidokkona; qassi ikka dorssata heemmiyaagaa gidenna. Hegaa gishshau, wanggireelloi dorssata oiqqeesinne laalees.
					</seg>
					<seg id="b.JOH.10.13" type="verse">
						Miishshaa ekkidi heemmiyaagee miishshau heemmiyo gishshaunne dorssaabai a qofissenna gishshau, dorssata aggi bayidi baqatees.
					</seg>
					<seg id="b.JOH.10.14" type="verse">
						“Taani dorssaa loitta heemmiyaagaa; ta Aawai tana eriyoogaadan, taanikka qassi ta Aawaa erais. Hegaadankka, taani ta dorssata erais; ta dorssatikka tana eroosona. Qassi taani ta dorssatu gishshau, haiqqanau koyais.
					</seg>
					<seg id="b.JOH.10.16" type="verse">
						Ha wudiyan bainna hara dorssatikka tau de7oosona. Taani etakka ehaanau bessees. Qassi eti ta qaalaa siyana; issi wudee de7ana; heemmiyaageekka issuwaa gidana.
					</seg>
					<seg id="b.JOH.10.17" type="verse">
						“Taani ta shemppuwaa zaarettada ekkana mala, aattada immanau koyiyo gishshau, ta Aawai tana siiqees.
					</seg>
					<seg id="b.JOH.10.18" type="verse">
						Taani dosada ta shemppuwaa aatta immiyoogaappe attin, taappe ooninne ekkenna. Taayyo ta shemppuwaa aatta immiyo maatai de7ees; qassi zaarettada ekkanaukka maatai de7ees. Taani ha azazuwaa ta Aawaappe ekkaas” yaagiis.
					</seg>
					<seg id="b.JOH.10.19" type="verse">
						He haasayaa gishshau, Aihudatu giddon qassikka shaahoi merettiis.
					</seg>
					<seg id="b.JOH.10.20" type="verse">
						Etappe dariya baggai, “Aani xalahee de7ees! I gooyees! A haasayaa aissi siyeetii?” yaagidosona.
					</seg>
					<seg id="b.JOH.10.21" type="verse">
						Harati qassi, “Xalahee oiqqido asi hagaadan haasayenna; xalahee qooqe asa aife xeelissanau danddayiiyye?” yaagidosona.
					</seg>
					<seg id="b.JOH.10.22" type="verse">
						Yerusalaamen Beeta Maqidasiyaa Ooraxissiyo Baalai gakkiis; sa7ai he wode balggo.
					</seg>
					<seg id="b.JOH.10.23" type="verse">
						Yesuusi Beeta Maqidasiyan Solomona baranddan, yaanne haanne hamettees.
					</seg>
					<seg id="b.JOH.10.24" type="verse">
						Aihudati Yesuusa matan yuuyi aadhdhidi, “Neeni nuna aude gakkanaassi sirissaidda wottuutee? Neeni Kiristtoosa gidikko, nuuyyo geeshshada oda” yaagidosona.
					</seg>
					<seg id="b.JOH.10.25" type="verse">
						Yesuusi etayyo zaaridi, “Taani intteyyo yootaas; shin tana ammanekketa; taani ta Aawaa sunttan oottiyo oosoi tabaa markkattees.
					</seg>
					<seg id="b.JOH.10.26" type="verse">
						SHin taani intteyyo odidoogaadan, intte ta dorssa gidenna gishshau ammanekketa.
					</seg>
					<seg id="b.JOH.10.27" type="verse">
						Ta dorssati ta qaalaa siyoosona; taani eta erais; etikka tana kaalloosona.
					</seg>
					<seg id="b.JOH.10.28" type="verse">
						Taani etayyo merinaa de7uwaa immais; qassi eti mulekka haiqqokkona. Ooninne ta kushiyaappe eta wotti ekkanau danddayenna.
					</seg>
					<seg id="b.JOH.10.29" type="verse">
						Eta taayyo immida ta Aawai ooppenne aadhdhees; ooninne ta Aawaa kushiyaappe eta wotti ekkanau danddayenna.
					</seg>
					<seg id="b.JOH.10.30" type="verse">
						Taanne ta Aawai issuwaa” yaagiis.
					</seg>
					<seg id="b.JOH.10.31" type="verse">
						Aihudati Yesuusa caddanau qassikka shuchchaa denttidosona.
					</seg>
					<seg id="b.JOH.10.32" type="verse">
						Yesuusi eta, “Taani oottanau ta Aawai taayyo immido daro lo77o oosuwaa inttena bessaas; hegeetuppe augeetu gishshau, tana shuchchan caddanau koyeetii?” yaagiis.
					</seg>
					<seg id="b.JOH.10.33" type="verse">
						Aihudati zaaridi, “Nuuni nena lo77o ooso gishshau, shuchchan caddanau koyokko; shin neeni Xoossaa cayiyo gishshaunne qassi asa gidaidda ne huuphiyaa Xoossaa oottido gishshau, caddanau koyoos!” yaagidosona.
					</seg>
					<seg id="b.JOH.10.34" type="verse">
						Yaagin Yesuusi zaaridi, “Intte higgiyan Xoossai, 'Intte xoossata' giidoogee xaafettibeennee?
					</seg>
					<seg id="b.JOH.10.35" type="verse">
						Xoossaa maxaafata laammanau danddayettenna; Xoossai ba qaalai yiido asata, 'xoossata' giidi xeesidobaa gidikko,
					</seg>
					<seg id="b.JOH.10.36" type="verse">
						taani, 'Taani Xoossaa Na7aa' giido gishshau, ta Aawai anjjidi, sa7aa kiittido tana, 'Xoossaa cayaasa' yaageetii?
					</seg>
					<seg id="b.JOH.10.37" type="verse">
						Taani ta Aawai oottiyoogaa oottana xayikko, tana ammanoppite.
					</seg>
					<seg id="b.JOH.10.38" type="verse">
						SHin taani oottiyaabaa gidikko, harai atto intte tana ammanana xayikkokka, ta Aawai tanan de7iyoogaanne taanikka ta Aawan de7iyoogaa eranaadaaninne akeekanaadan, ta oosuwaa ammanite” yaagiis.
					</seg>
					<seg id="b.JOH.10.39" type="verse">
						Qassikka eti a oiqqanau koyidosona; shin i etappe baqatiis.
					</seg>
					<seg id="b.JOH.10.40" type="verse">
						Yohaannisi kase xammaqiyoosaa Yorddaanoosa SHaafaappe hefintti Yesuusi pinnidi, yaani de7iis.
					</seg>
					<seg id="b.JOH.10.41" type="verse">
						Daro asai Yesuusakko yiidi, “Yohaannisi wolqqaama malaata oottibeenna; shin i ha bitaniyaabaa haasayidobai ubbai tuma” yaagidosona.
					</seg>
					<seg id="b.JOH.10.42" type="verse">
						Yaani daro asai Yesuusa ammaniis.
					</seg>
				</div>
				<div id="b.JOH.11" type="chapter">
					<seg id="b.JOH.11.1" type="verse">
						Biitaaniyaa giyo qeeri kataman Al77aazara giyo issi bitanee harggiis; he katamai Mairaamanne i michchiyaa Martta de7ido katamaa.
					</seg>
					<seg id="b.JOH.11.2" type="verse">
						Godaa tohuwaa shittuwaa tiyada, ba binnaanan a tohuwaa quccidaara he Mairaamo; harggidaagee qassi i ishaa Al77aazara.
					</seg>
					<seg id="b.JOH.11.3" type="verse">
						Hegaa gishshau, michchentti, “Godau, neeni siiqiyoogee harggiis” giidi Yesuusayyo kiittidosona.
					</seg>
					<seg id="b.JOH.11.4" type="verse">
						Yesuusi hegaa siyido wode, “Taani Xoossaa Na7ai harggiyaa gaasuwan bonchchettana mala, Xoossaa bonchchuwaassi ha harggee Al77aazara oiqqidoogaappe attin, woriya hargge gidenna” yaagiis.
					</seg>
					<seg id="b.JOH.11.5" type="verse">
						Yesuusi Martto, i michchiyoonne Al77aazara siiqees;
					</seg>
					<seg id="b.JOH.11.6" type="verse">
						Al77aazari harggidoogaa Yesuusi siyido wode, ba de7iyoosan naa77u gallassaa pe7iis.
					</seg>
					<seg id="b.JOH.11.7" type="verse">
						Hegaappe guyyiyan, Yesuusi ba erissiyo ashkkarata, “Naa77anttuwaa Yihudaa biitti boos” yaagiis.
					</seg>
					<seg id="b.JOH.11.8" type="verse">
						Erissiyo ashkkarati zaaridi, “Tamaarissiyaagoo, guutta wodeppe kase Aihudati nena shuchchan caddanau koyidosona; qassikka yaa buutee?” yaagidosona.
					</seg>
					<seg id="b.JOH.11.9" type="verse">
						Yaagin Yesuusi, “Issi gallassan tammanne naa77u saatee de7ees; de7enneeyye? Gallassi hemettiya asi xubettenna; aissi giikko, i ha sa7aa poo7uwaa be7ees.
					</seg>
					<seg id="b.JOH.11.10" type="verse">
						SHin qammi hemettiya urai de7ikko, poo7oi aani bainna gishshau, xubettees” yaagiis.
					</seg>
					<seg id="b.JOH.11.11" type="verse">
						Yesuusi hegaa giidoogaappe guyyiyan, qassikka etau, “Nu dabboi Al77aazari xiskkiis; shin xiskkuwaappe a denttanau taani bais” yaagiis.
					</seg>
					<seg id="b.JOH.11.12" type="verse">
						Erissiyo ashkkarati zaaridi, “Godau, i xiskkidabaa gidikko, denddana” yaagidosona.
					</seg>
					<seg id="b.JOH.11.13" type="verse">
						Al77aazari haiqqidoogaa Yesuusi odiis; shin Al77aazari xiskkidi zin77idoogaa odiis giidi, eti qoppidosona.
					</seg>
					<seg id="b.JOH.11.14" type="verse">
						Hegaa gishshau, Yesuusi geeshshidi eta, “Al77aazari haiqqiis.
					</seg>
					<seg id="b.JOH.11.15" type="verse">
						Intte ammanana mala, taani he sohuwan de7ennaagaayyo, intte gishshau ufaittais. SHin hinddite; akko boos” yaagiis.
					</seg>
					<seg id="b.JOH.11.16" type="verse">
						Hegaappe guyyiyan, Menttiyaa giyo Toomaasi ba lagge erissiyo ashkkarata, “Aara haiqqanau nuunikka qassi boos!” yaagiis.
					</seg>
					<seg id="b.JOH.11.17" type="verse">
						Yesuusi gakkiyo wode, Al77aazari moogettoosappe oiddu gallassa gidiis.
					</seg>
					<seg id="b.JOH.11.18" type="verse">
						Biitaanee Yerusalaameppe naa77u kilo meetire keenaa haakkees.
					</seg>
					<seg id="b.JOH.11.19" type="verse">
						Daro Aihudati Marttonne Mairaamo eta ishai haiqqidoogau minttettanau yiidosona.
					</seg>
					<seg id="b.JOH.11.20" type="verse">
						Martta Yesuusi yiidoogaa siyada, a mokkanau kiyaasu; shin Mairaama sooni attaasu.
					</seg>
					<seg id="b.JOH.11.21" type="verse">
						Martta Yesuusa, “Godau, neeni hagan de7idabaa gidiyaakko, ta ishai haiqqenna.
					</seg>
					<seg id="b.JOH.11.22" type="verse">
						SHin neeni woossiyoobaa ai gidikkokka, Xoossai neeyyo harai atto ha77ikka immanaagaa taani erais” yaagaasu.
					</seg>
					<seg id="b.JOH.11.23" type="verse">
						Yesuusi, “Ne ishai haiquwaappe denddana” yaagiis.
					</seg>
					<seg id="b.JOH.11.24" type="verse">
						Yaagin Martta, “Wurssettaa gallassi haiquwaappe denddanaagaa taani erais” yaagaasu.
					</seg>
					<seg id="b.JOH.11.25" type="verse">
						Yesuusi iyyo, “Taani denddonne de7o; tana ammaniya urai harai atto, haiqqikkokka paxa de7ana.
					</seg>
					<seg id="b.JOH.11.26" type="verse">
						Qassi paxa de7iya urainne tana ammaniya urai ubbai mulekka haiqqenna; hegaa neeni ammanai?” yaagiis.
					</seg>
					<seg id="b.JOH.11.27" type="verse">
						Martta zaarada, “Godau, ee taani ammanais; neeni Xoossaa Na7aa, sa7aa yaanau de7iya Kiristtoosa gidiyoogaa taani ammanais” yaagaasu.
					</seg>
					<seg id="b.JOH.11.28" type="verse">
						Martta hegaa giidoogaappe guyyiyan, baada ba michcheeyyo geeman xeesada, “Tamaarissiyaagee yiidi, nena koyees” yaagaasu.
					</seg>
					<seg id="b.JOH.11.29" type="verse">
						Mairaama hegaa siyido wode, eesuwan dendda eqqada Yesuusakko baasu.
					</seg>
					<seg id="b.JOH.11.30" type="verse">
						Yesuusi Martta a mokkidosan de7eesippe attin, biron qeeri katamaa gakkiichchibeenna.
					</seg>
					<seg id="b.JOH.11.31" type="verse">
						Mairaamo minttettiiddi, sooni iira de7iya Aihudati, a eesuwan dendda eqqada kare kiyiyoogaa be7idi, Al77aazari moogettido gonggoluwaa baada yaani yeekkanau hanausu yaagidi, o kaallidi kiyidosona.
					</seg>
					<seg id="b.JOH.11.32" type="verse">
						Mairaama Yesuusi de7iyoosaa baada Yesuusa be7ido wode, a tohuwaa bollan kunddaasu; kunddada, “Godau, neeni hagan de7idobaa gidiyaakko, ta ishai haiqqenna shin!” yaagaasu.
					</seg>
					<seg id="b.JOH.11.33" type="verse">
						Yesuusi a yeekkiyoogaanne qassi iira yiida Aihudatikka yeekkiyoogaa be7idi, ba wozanan daro mishettiis; qassi tookki shemppiis.
					</seg>
					<seg id="b.JOH.11.34" type="verse">
						Eta, “Awan moogidetii?” yaagidi oichchin, “Godau, yaada be7a” yaagidi zaaridosona.
					</seg>
					<seg id="b.JOH.11.35" type="verse">
						Yesuusi afuxxiis.
					</seg>
					<seg id="b.JOH.11.36" type="verse">
						Hegaa gishshau, Aihudati, “Al77aazara i ai keenaa siiqiyaakko be7ite!” yaagidosona.
					</seg>
					<seg id="b.JOH.11.37" type="verse">
						SHin etappe issooti issooti, “Hagee qooqe bitaniyaa xeelissidaagee ha bitanee haiqqenna mala teqqanau danddayennee?” yaagidosona.
					</seg>
					<seg id="b.JOH.11.38" type="verse">
						Yesuusi qassikka wozanappe qarettidi, Al77aazari moogettido gonggoluwaakko biis; he gonggoloi shuchchan qum77etti uttiis.
					</seg>
					<seg id="b.JOH.11.39" type="verse">
						Yesuusi, “SHuchchaa pogite!” yaagidi azaziis. Haiqqida bitaniyaa michchiyaa Martta, “Godau, i haiqqoosappe oiddu gallassa gidido gishshau, ha77i xinqqana!” yaagaasu.
					</seg>
					<seg id="b.JOH.11.40" type="verse">
						Yesuusi Martto, “Ammaniyaabaa gidikko, neeni Xoossaa bonchchuwaa be7anaagaa taani neeyyo yootabeikkinaa?” yaagiis.
					</seg>
					<seg id="b.JOH.11.41" type="verse">
						Eti shuchchaa denttidosona; denttin Yesuusi saluwaa pude xeellidi, “Aawau, taani giyoogaa neeni siyido gishshau, nena galatais.
					</seg>
					<seg id="b.JOH.11.42" type="verse">
						Neeni ubba wode siyiyoogaa taani erais; shin hagan yuuyi aadhdhidi eqqida asai neeni tana kiittidoogaa ammanana mala, hagaa taani eta gishshau gais” yaagiis.
					</seg>
					<seg id="b.JOH.11.43" type="verse">
						Yesuusi hegaa giidoogaappe guyyiyan, ba qaalaa xoqqu oottidi, “Al77aazaraa, haa kiya!” yaagiis.
					</seg>
					<seg id="b.JOH.11.44" type="verse">
						Haiqqida bitaniyau kusheenne tohoi shaluwan qashetti uttidaashiininne a som77oikka afalan kametti uttidaashin kiyiis. Kiyin Yesuusi eta, “Birshshidi aggi bayite! Bo!” yaagiis.
					</seg>
					<seg id="b.JOH.11.45" type="verse">
						Hegaa gishshau, Mairaamikko yiida Aihudatuppe daroti Yesuusi oottidoogaa be7idi, a ammanidosona.
					</seg>
					<seg id="b.JOH.11.46" type="verse">
						SHin etappe issooti issooti Parisaawetukko biidi, Yesuusi oottidoogaa etau odidosona.
					</seg>
					<seg id="b.JOH.11.47" type="verse">
						Hegaappe guyyiyan, qeese halaqatinne Parisaaweti yaa7aa shiishshidi, “Ha bitanee daro wolqqaama malaataa oottiyo gishshau, ai oottanee?
					</seg>
					<seg id="b.JOH.11.48" type="verse">
						Nuuni a co77u giidi, aggi bayikko, asai ubbai a ammanana; qassi Roome biittaa asati yiidi, nu Beeta Maqidasiyaanne nu asaa xaissana” yaagidosona.
					</seg>
					<seg id="b.JOH.11.49" type="verse">
						Etappe issoi Qayaafa giyoogee, he laitti qeese ubbatu halaqa gididaagee, “Intte ainne erekketa!
					</seg>
					<seg id="b.JOH.11.50" type="verse">
						Asai ubbai xayiyoogaappe asa ubbaa gishshau, issi asi haiqqiyoogee keha gidiyoogaa intte akeekite” yaagiis.
					</seg>
					<seg id="b.JOH.11.51" type="verse">
						I hegaa baappe gibeenna; shin he laitti qeese ubbatu halaqa gidiyo gishshau, Yesuusi Aihuda asaa gishshau haiqqanau bessiyoogaa hananabaa yootiis.
					</seg>
					<seg id="b.JOH.11.52" type="verse">
						Qassi Yesuusi Aihuda asaa xalaalaayyo haiqqenna; shin laaletti de7iya Xoossaa naata issippe shiishshanau haiqqana.
					</seg>
					<seg id="b.JOH.11.53" type="verse">
						He gallassappe doommidi, eti a woranau maqettidosona.
					</seg>
					<seg id="b.JOH.11.54" type="verse">
						Hegaa gishshau, Yesuusi Aihudatu giddon qoncciyan yaa haa hemettibeenna; shin bazzuwaa lanqqiyan de7iya biitti, Efireema giyo qeeri katamaa biis. Biidi ba erissiyo ashkkaratuura he sohuwan takkiis.
					</seg>
					<seg id="b.JOH.11.55" type="verse">
						Aihudati Paasikaa bonchchiyo gallassai matiis; qassi daro asai bana geeshshanau, Paasikaa bonchchiyo gallassai gakkanaappe kase he biittaappe Yerusalaame biis.
					</seg>
					<seg id="b.JOH.11.56" type="verse">
						Eti Yesuusa koyoosona; Beeta Maqidasiyan eqqidi, “Ai qoppeetii? Paasikaa bonchchiyoosaa Yesuusi yeennee?” yaagidi issoi issuwaa oichchidosona.
					</seg>
					<seg id="b.JOH.11.57" type="verse">
						Qassi qeesetu halaqatinne Parisaaweti Yesuusa qachchanau, i de7iyoosaa eriya ooninne banttayyo yootana mala azazidosona.
					</seg>
				</div>
				<div id="b.JOH.12" type="chapter">
					<seg id="b.JOH.12.1" type="verse">
						Paasikaa bonchchiyo gallassaappe usuppun gallassaa kasetidi, Yesuusi i haiquwaappe denttido Al77aazari de7iyo Biitaaniyaa giyo katamaa biis.
					</seg>
					<seg id="b.JOH.12.2" type="verse">
						He sohuwan eti au kahuwaa kattidosona; Al77aazari aara issippe uttidaashin, Martta kahuwaa kattausu.
					</seg>
					<seg id="b.JOH.12.3" type="verse">
						Mairaama daro miishshan baizettiya narddoose giyo geeshsha shittuwaa ehaada, Yesuusa tohuwaa tiyaasu; tiyada ba binnaanan a tohuwaa quccaasu; keetta ubbai shittuwaa sawuwan tonggu gees.
					</seg>
					<seg id="b.JOH.12.4" type="verse">
						SHin Yesuusi erissiyo ashkkaratuppe issoi, Yesuusa aatti immanaagee, Yihudaa Asqqorootu,
					</seg>
					<seg id="b.JOH.12.5" type="verse">
						“Ha shittoi issi xeetanne ishatamu biran baizettin, aibissi birai hiyyeesau imettennee?” yaagiis.
					</seg>
					<seg id="b.JOH.12.6" type="verse">
						I kaiso gidido gishshau, hegaa giisippe attin, hiyyeesau qarettidi gibeenna; i miishshaa qarcciitaa oiqqiyaagaa gidiyo gishshau, ubba wode appe baayyo ekkees.
					</seg>
					<seg id="b.JOH.12.7" type="verse">
						Yesuusi, “Bau de7iyaabaa taani moogettiyo gallassau minjju; o aggite.
					</seg>
					<seg id="b.JOH.12.8" type="verse">
						Hiyyeesati ubba wode inttenaara de7ana; shin taani ubba wode inttenaara de7ikke” yaagiis.
					</seg>
					<seg id="b.JOH.12.9" type="verse">
						Aihudatuppe daro asai Yesuusi Biitaaniyan de7iyoogaa siyidi, yaa biis; eti Yesuusa be7ana gishsha xalaalau gidennan, i haiquwaappe denttido Al77aazarakka be7anau biidosona.
					</seg>
					<seg id="b.JOH.12.10" type="verse">
						Hegaa gishshau, qeese halaqati Al77aazarakka qassi woranau maqettidosona.
					</seg>
					<seg id="b.JOH.12.11" type="verse">
						Aissi giikko, Al77aazara gaasuwan daro Aihudati banttana kaalettiyaageeta aggi bayidi, Yesuusa ammanoosona.
					</seg>
					<seg id="b.JOH.12.12" type="verse">
						Wonttetta gallassi Paasikaa bonchchiyoosaa yiida daro asai Yesuusi Yerusalaame biyoogaa siyiis.
					</seg>
					<seg id="b.JOH.12.13" type="verse">
						Siyidi zambbaa haittaa oiqqidi, a mokkanau kiyidosona. Bantta qaalaa xoqqu oottidi, “Xoossai galatetto! Xoossaa sunttan yiya Israa7eela kawoi anjjettidaagaa!” yaagidosona.
					</seg>
					<seg id="b.JOH.12.14" type="verse">
						Xoossaa maxaafai, “Xiyoone katamau, yayyoppa! Be7a, ne kawoi hare maraa bolli uttidi yees” giyoogaadan, Yesuusi hare maraa demmidi, a toggiis.
					</seg>
					<seg id="b.JOH.12.16" type="verse">
						Yesuusi erissiyo ashkkarati hegaa kase akeekibookkona; shin Yesuusi bonchchettidoogaappe guyyiyan, Xoossaa maxaafai hegaa ubbaa giidoogaanne qassi etikka hegaa ubbaa Yesuusayyo oottidoogaa hassayidosona.
					</seg>
					<seg id="b.JOH.12.17" type="verse">
						Al77aazari moogettido gonggoluwaappe Yesuusi a xeesidi, haiquwaappe denttido wode, Yesuusaara de7iya daro asai Yesuusayyo markkattiis.
					</seg>
					<seg id="b.JOH.12.18" type="verse">
						Daro asai a mokkanau kiyidoogee, i he wolqqaama malaataa oottido gishshassa.
					</seg>
					<seg id="b.JOH.12.19" type="verse">
						Hegaa gishshau, Parisaaweti issoi issuwaa, “Intte ainne oottanau danddayennaagaa be7eetii! Be7ite, dere ubbai a geeduwaa kaallees” yaagidosona.
					</seg>
					<seg id="b.JOH.12.20" type="verse">
						Paasikaa bonchchiyo gallassi goinnanau Yerusalaame biidaageetu giddon issi issi Giriike asati de7oosona.
					</seg>
					<seg id="b.JOH.12.21" type="verse">
						Eti Galiila biittan Beetasaida giyo katamaappe yiida Piliphphoosakko biidi, “Godau, nuuni Yesuusa be7anau koyoos” yaagidi woossidosona.
					</seg>
					<seg id="b.JOH.12.22" type="verse">
						Piliphphoosi biidi, Inddiraasayyo odiis; odin naa77aikka biidi, Yesuusayyo odidosona.
					</seg>
					<seg id="b.JOH.12.23" type="verse">
						Yesuusi etau hagaadan yaagiis; “Taani, Asa Na7ai, bonchchettiyo saatee gakkiis.
					</seg>
					<seg id="b.JOH.12.24" type="verse">
						Taani intteyyo tumaa odais; issi gistte aifiyaa biittan wodhdhada wooqqana xayikko, barkka attausu. SHin he gisttee aifiyaa wooqqikko, daro aifiyaa aifausu.
					</seg>
					<seg id="b.JOH.12.25" type="verse">
						Ba shemppuwaa siiqiya ooninne bashshees; qassi ba shemppuwaa ha sa7an ixxiya ooninne merinaa de7uwau ashshees.
					</seg>
					<seg id="b.JOH.12.26" type="verse">
						Ooninne tau oottikko, tana kaallanau bessees; qassi taani de7iyoosan ta ashkkaraikka de7ana. Tau oottiya oonanne, ta Aawaikka a bonchchana.
					</seg>
					<seg id="b.JOH.12.27" type="verse">
						“Ha77i ta shemppoi daro un77ettiis; yaatin woigoo? Taani, 'Ta Aawau, tana ha saateeppe ashsharkkii' yaagoo? CHii, taani ha saatiyan yiidoogee hagaa gishshassa.
					</seg>
					<seg id="b.JOH.12.28" type="verse">
						Ta Aawau, ne sunttaa bonchcha” yaagiis. He wode saluwaappe, “Taani ta sunttaa bonchchaas; qassikka gujjada bonchchana” yaagiya qaalai yiis.
					</seg>
					<seg id="b.JOH.12.29" type="verse">
						He sohuwan eqqida daro asai he qaalaa siyidi, “Hegee dadaa” yaagiis. Harati qassi, “Kiitanchchai ayyo haasayiis” yaagidosona.
					</seg>
					<seg id="b.JOH.12.30" type="verse">
						Yesuusi zaaridi eta, “Ha qaalai intte gishshau yiidoogaappe attin, ta gishshassa gidenna.
					</seg>
					<seg id="b.JOH.12.31" type="verse">
						Ha sa7ai pirddettiyo wodee ha77a; ha sa7aa haariyaagee ha77i kare olettana.
					</seg>
					<seg id="b.JOH.12.32" type="verse">
						Qassi taani masqqaliyaa bolli kaqettiyo wode, asa ubbaa taakko ekkana” yaagiis.
					</seg>
					<seg id="b.JOH.12.33" type="verse">
						I hegaa giidoogee ai mala haiquwaa i haiqqanaakkonne eta erissanaassa.
					</seg>
					<seg id="b.JOH.12.34" type="verse">
						Daro asai zaaridi Yesuusa, “Nu higgee Kiristtoosi merinau de7iyoogaa odees. Yaatin, neeni woigada, 'Asa Na7ai masqqaliyaa bolli kaqettana' gai? He Asa Na7ai oonee?” yaagidosona.
					</seg>
					<seg id="b.JOH.12.35" type="verse">
						Yaagin Yesuusi, “Poo7oi inttenaara guutta wodiyaa takkana. Intteyyo xumenna mala, poo7oi de7ishin, poo7uwan hemettite. Xuman hemettiya urai au biyaakkonne erenna.
					</seg>
					<seg id="b.JOH.12.36" type="verse">
						Poo7uwaa asa gidana mala, intteyyo poo7oi de7ishin, poo7uwaa ammanite” yaagiis. Yesuusi hegaa haasayidoogaappe guyyiyan, biidi etappe geemettiis.
					</seg>
					<seg id="b.JOH.12.37" type="verse">
						I hegaa keena wolqqaama malaataa eta sinttan oottikkokka, hananabaa yootiya Isiyaasi, “Godau, nu markkatettaa ooni ammanidee? Godai ba wolqqaa oona bessidee?” giidoogee tuma gidana mala, eti a ammanibookkona.
					</seg>
					<seg id="b.JOH.12.39" type="verse">
						Isiyaasi qassikka, “Eta aifee xeellenna mala, eta wozanaikka akeekenna mala, eti Xoossaakko simmin, i eta pattenna mala, Xoossai eta aifiyaa qooqissiis. Eta wozanaa dammissiis” giido gishshau, eti ammananau danddayibookkona.
					</seg>
					<seg id="b.JOH.12.41" type="verse">
						Isiyaasi Yesuusa bonchchuwaa be7ido gishshaunne qassi abaa haasayido gishshau, hegaa giis.
					</seg>
					<seg id="b.JOH.12.42" type="verse">
						Hegaa gidinkka, harai atto Aihudatu halaqatuppekka daroti Yesuusa ammanidosona. SHin Parisaaweti banttana Aihudatu woosa keettaappe kessoosona giidi yayyido gishshau, ammanida giidi markkattibookkona.
					</seg>
					<seg id="b.JOH.12.43" type="verse">
						Aissi giikko, eti Xoossaa sabaappe aattidi, asa sabaa siiqidosona.
					</seg>
					<seg id="b.JOH.12.44" type="verse">
						Yesuusi ba qaalaa xoqqu oottidi yaagiis; “Tana ammaniya ooninne tana kiittidaagaakka ammaniyoogaappe attin, ta xalaalaa ammanenna.
					</seg>
					<seg id="b.JOH.12.45" type="verse">
						Tana be7iya ooninne tana kiittidaagaakka be7ees.
					</seg>
					<seg id="b.JOH.12.46" type="verse">
						Tana ammaniya ubbai xuman de7enna mala, taani poo7o gidada sa7aa yaas.
					</seg>
					<seg id="b.JOH.12.47" type="verse">
						Ta qaalaa siyidi azazettenna uraa oonanne taani pirddikke; aissi giikko, taani sa7aa ashshanau yiidoogaappe attin, pirddanau yabeikke.
					</seg>
					<seg id="b.JOH.12.48" type="verse">
						Tana ixxiya oonanne qassi ta qaalaa ekkenna oonanne pirddiyaagee de7ees. Taani yootido qaalai wurssettaa gallassi he uraa pirddana.
					</seg>
					<seg id="b.JOH.12.49" type="verse">
						Aissi giikko, taani hagaa taappe haasayabeikke; shin tana kiittida ta Aawai taani gaanaagaanne haasayanaagaa tana azaziis.
					</seg>
					<seg id="b.JOH.12.50" type="verse">
						Qassi a azazoi merinaa de7uwaa ehiyoogaa taani erais; hegaa gishshau, taani yootiyoogee ta Aawai tana yoota giidi odidoogaa” yaagiis.
					</seg>
				</div>
				<div id="b.JOH.13" type="chapter">
					<seg id="b.JOH.13.1" type="verse">
						Paasikaa bonchchiyo gallassai gakkanaappe kasetidi, ha sa7aappe shaahettidi, Aawaakko biyo wodee gakkidoogaa Yesuusi eriis; ha sa7an de7iya baageeta ubba wode siiqiis; wurssettai gakkanaassi eta siiqiis.
					</seg>
					<seg id="b.JOH.13.2" type="verse">
						Yesuusinne erissiyo ashkkarati kahuwaa miishin, Simoona na7aa Yihudaa Asqqorootu Yesuusa aatti immanaadan, xalahe halaqai a qofissi wottiis.
					</seg>
					<seg id="b.JOH.13.3" type="verse">
						Yesuusi ba Aawai ubbabaa a kushiyan wottidoogaa, qassi Xoossaa matappe i yiidoogaanne, simmidi akko baanaagaa eriis.
					</seg>
					<seg id="b.JOH.13.4" type="verse">
						Yesuusi miyoosaappe denddi eqqidi, bolla bagga maayuwaa qaari wottidi, pooxaa ba xeessan gixxiis.
					</seg>
					<seg id="b.JOH.13.5" type="verse">
						Hegaappe guyyiyan, haattaa kuixaaruwan tigidi, ba erissiyo ashkkaratu tohuwaa meecciyoogaanne ba xeessan gixxido pooxan qucciyoogaa doommiis.
					</seg>
					<seg id="b.JOH.13.6" type="verse">
						Yesuusi Simoon PHeexiroosakko yin PHeexiroosi, “Godau, neeni ta tohuwaa meeccanau hanaiyye?” yaagiis.
					</seg>
					<seg id="b.JOH.13.7" type="verse">
						Yesuusi zaaridi a, “Taani oottiyoogaa neeni ha77i erakka; shin guyyeppe akeekana” yaagiis.
					</seg>
					<seg id="b.JOH.13.8" type="verse">
						Yaagin PHeexiroosi, “Neeni ta tohuwaa mulekka meeccakka!” yaagiis. Yesuusi a, “Taani ne tohuwaa meeccana xayikko, neeyyoonne taayyoonne issippetetti baawa” yaagidi zaariis.
					</seg>
					<seg id="b.JOH.13.9" type="verse">
						Yaagin PHeexiroosi Yesuusa, “Godau, yaatikko, ta tohuwaa xalaalaa meeccoppa; ta kushiyaakka ta huuphiyaakka meecca!” yaagiis.
					</seg>
					<seg id="b.JOH.13.10" type="verse">
						Yesuusi zaaridi, “Bollaa meecettiichchida urai ooninne tohoppe harabaa meecettanau koshshenna; ayyo ubbasaikka geeshsha. Qassi inttekka geeshsha; shin ubbai geeshsha gidekketa” yaagiis.
					</seg>
					<seg id="b.JOH.13.11" type="verse">
						Aissi giikko, Yesuusi bana aatti immana urai oonakkonne erees; i, “Intte ubbai geeshsha gidekketa” giidoogee hegaassa.
					</seg>
					<seg id="b.JOH.13.12" type="verse">
						Eta tohuwaa meeccidoogaappe guyyiyan, Yesuusi ba maayuwaa maayidi, ba sohuwaa guyye simmidi biidi uttiis; uttidi eta yaagiis; “Taani intteyyo oottidoogaa akeekeetii?
					</seg>
					<seg id="b.JOH.13.13" type="verse">
						Intte tana tamaarissiyaagoonne Godau geeta; taani he intte giyoogaa gidiyo gishshau, loittideta.
					</seg>
					<seg id="b.JOH.13.14" type="verse">
						Taani intteyyo Godanne inttena tamaarissiyaagaa gidaidda, intte tohuwaa meeccidabaa gidikko, inttekka issoi issuwaa tohuwaa meeccanau bessees.
					</seg>
					<seg id="b.JOH.13.15" type="verse">
						Aissi giikko, taani intteyyo oottidoogaadan, inttekka oottana mala, intteyyo leemiso gidaas.
					</seg>
					<seg id="b.JOH.13.16" type="verse">
						Taani intteyyo tumaa odais; ashkkari ba godaappe aadhdhenna. Qassi kiitettida uraikka bana kiittidaagaappe aadhdhenna.
					</seg>
					<seg id="b.JOH.13.17" type="verse">
						Intte hegaa eridi oottiyaabaa gidikko anjjettidaageeta.
					</seg>
					<seg id="b.JOH.13.18" type="verse">
						“Taani intte ubbaabaa haasayikke. Taani dooridoogeeta erais; shin Xoossaa maxaafai, 'Taani barssidoogee ta kushiyaa saxxiis' giidoogee tuma gidanau bessees.
					</seg>
					<seg id="b.JOH.13.19" type="verse">
						Hegee haniyo wode taani tana gidiyoogaa intte ammanana mala, hegee hananaappe kasetada intteyyo haara odais.
					</seg>
					<seg id="b.JOH.13.20" type="verse">
						Taani intteyyo tumaa odais; taani kiittiyo oonanne mokkiya urai tanakka mokkees; qassi tana mokkiya ooninne tana kiittidaagaa mokkees” yaagiis.
					</seg>
					<seg id="b.JOH.13.21" type="verse">
						Yesuusi hegaa haasayidoogaappe guyyiyan, ba wozanan daro metootiis; metootidi, “Taani intteyyo tumaa odais; tana intteppe issoi aatti immana” giidi qoncciyan odiis.
					</seg>
					<seg id="b.JOH.13.22" type="verse">
						I obaa haasayiyaakkonne, erissiyo ashkkaratuyyo mulekka erettennan ixxin, issoi issuwaa xeellidosona.
					</seg>
					<seg id="b.JOH.13.23" type="verse">
						Erissiyo ashkkaratuppe issoi, Yesuusi siiqiyoogee, Yesuusa matan uttiis.
					</seg>
					<seg id="b.JOH.13.24" type="verse">
						Hegaa gishshau, Simoon PHeexiroosi he erissiyo ashkkaraa qim77otidi, “I oona giyaakko, ane a oichcha” yaagiis.
					</seg>
					<seg id="b.JOH.13.25" type="verse">
						Hegaa gishshau, he erissiyo ashkkarai Yesuusa haittaakko shiiqidi, “Godau, i oonee?” yaagiis.
					</seg>
					<seg id="b.JOH.13.26" type="verse">
						Yesuusi zaaridi, “Taani oittan cambbaa tushkkada immiyoogee a” yaagiis. Qassi oittaa mentti ekkidi, cambbaa tushkkidi, Simoona na7aa, Yihudaa Asqqorootuyyo immiis.
					</seg>
					<seg id="b.JOH.13.27" type="verse">
						Yihudai oittaa menttettaa ekkidoogaappe guyyiyan, Seexaanai sohuwaarakka Yihudan geliis. Yesuusi a, “Neeni oottanaagaa eesuwan ootta!” yaagiis.
					</seg>
					<seg id="b.JOH.13.28" type="verse">
						SHin he sohuwan uttidaageetuppe ooninne Yesuusi hegaa a aissi giidaakkonne eribeenna.
					</seg>
					<seg id="b.JOH.13.29" type="verse">
						Yihudai miishshaa qarcciitaa oiqqiyo gishshau, erissiyo ashkkaratuppe issooti issooti Yesuusi Yihudaa, “Paasikaa bonchchiyo gallassau banttana koshshiyaabaa baada shamma woi hiyyeesau muxuwaataa imma giis” yaagidi qoppidosona.
					</seg>
					<seg id="b.JOH.13.30" type="verse">
						Yihudai oittaa me7ettaa ekkidi, sohuwaarakka kare kiyiis; he wode sa7ai qamma.
					</seg>
					<seg id="b.JOH.13.31" type="verse">
						Yihudai kare kiyidoogaappe guyyiyan, Yesuusi yaagiis; “Ha77i taani Asa Na7ai bonchchettaas: Xoossaikka ta baggaara bonchchettiis.
					</seg>
					<seg id="b.JOH.13.32" type="verse">
						Xoossai ta baggaara, Asa Na7aa baggaara bonchchettikko, i ba huuphen tana Asa Na7aa bonchchana; qassi i tana sohuwaara bonchchana.
					</seg>
					<seg id="b.JOH.13.33" type="verse">
						Ta naatoo, taani inttenaara daro wodiyaa gam77ikke. Intte tana koyana; shin taani Aihudata, 'Taani biyoosaa intte baanau danddayekketa' giidoogaadan, intteyyookka ha77i odais.
					</seg>
					<seg id="b.JOH.13.34" type="verse">
						Taani inttena ooratta azazuwaa azazais; issoi issuwaa siiqite. Taani inttena siiqidoogaadankka, intte issoi issuwaa siiqana bessees.
					</seg>
					<seg id="b.JOH.13.35" type="verse">
						Intte issoi issuwaara siiqettikko, ta erissiyo ashkkarata gidiyoogaa asai ubbai erana” yaagiis.
					</seg>
					<seg id="b.JOH.13.36" type="verse">
						Simoon PHeexiroosi Yesuusa, “Godau, neeni au bai?” yaagiis. Oichchin Yesuusi zaaridi, “Taani biyoosaa neeni ha77i tana kaallanau danddayakka; shin guyyeppe kaallana” yaagiis.
					</seg>
					<seg id="b.JOH.13.37" type="verse">
						Yaagin PHeexiroosi, “Godau, taani nena ha77i kaallanau aissi danddayikkinaa? Taani ne gishshau, haiqqanaukka giiga uttaas!” yaagiis.
					</seg>
					<seg id="b.JOH.13.38" type="verse">
						Yesuusi zaaridi, “Ta gishshau haiqqanau hai tumu giiga uttadii? Taani neeyyo tumaa odais; kuttoi waassanaappe kase, neeni tana heezzutoo kaddana” yaagiis.
					</seg>
				</div>
				<div id="b.JOH.14" type="chapter">
					<seg id="b.JOH.14.1" type="verse">
						Yesuusi erissiyo ashkkarata, “Intte wozanai hirggoppo; Xoossaa ammanite; tanakka ammanite.
					</seg>
					<seg id="b.JOH.14.2" type="verse">
						Ta Aawaa keettan daro sohoi de7ees. Hegaa gidennaakko, taani intteyyo hegaa yootikke; taani intteyyo sohuwaa giigissanau bais.
					</seg>
					<seg id="b.JOH.14.3" type="verse">
						Taani baada sohuwaa giigissoogaappe guyyiyan, taani de7iyoosan inttekka de7ana mala, simmada yaada inttena taakko ekka efaana.
					</seg>
					<seg id="b.JOH.14.4" type="verse">
						Qassi intte taani biyo ogiyaa ereeta” yaagiis.
					</seg>
					<seg id="b.JOH.14.5" type="verse">
						Yaagin Toomaasi, “Godau, neeni biyoosaa nuuni erokko; ogiyaa waanidi eranau danddayiyoonii?” yaagiis.
					</seg>
					<seg id="b.JOH.14.6" type="verse">
						Yesuusi zaaridi, “Ogee, tumainne de7oi tana; ta baggaarappe attin, ooninne ta Aawaakko baanau danddayenna.
					</seg>
					<seg id="b.JOH.14.7" type="verse">
						Intte tana eriyaabaa gidiyaakko, ta Aawaakka erana; ha77ippe doommidi, intte a ereetanne qassi a be7ideta” yaagiis.
					</seg>
					<seg id="b.JOH.14.8" type="verse">
						Piliphphoosi Yesuusa, “Godau, Aawaa nuna bessa; hegee nuuyyo gidana” yaagiis.
					</seg>
					<seg id="b.JOH.14.9" type="verse">
						Yesuusi zaaridi yaagiis; “Taani hagaa keena wodiyaa inttenaara de7inkka, tana erikkii Piliphphoosaa? Tana be7ida urai Aawaakka be7iis; yaatin, neeni woigada, 'Aawaa nuna bessa' gai?
					</seg>
					<seg id="b.JOH.14.10" type="verse">
						Taani Aawaa giddon de7iyoogaa qassi Aawaikka ta giddon de7iyoogaa neeni ammanikkiiyye? Taani intteyyo odiyo qaalaa taani taappe odikke; shin ta giddon de7iya Aawai ba oosuwaa oottees.
					</seg>
					<seg id="b.JOH.14.11" type="verse">
						Taani Aawaa giddon de7iyoogaaninne qassi Aawaikka ta giddon de7iyoogan tana ammanite; hegee xayikko, abau a oosuwaabau tana ammanite.
					</seg>
					<seg id="b.JOH.14.12" type="verse">
						“Taani intteyyo tumaa odais; tana ammaniya urai taani oottiyo oosuwaa oottana. Taani Aawaakko biyo gishshau, he urai hagaappe aadhdhiya oosuwaa oottana.
					</seg>
					<seg id="b.JOH.14.13" type="verse">
						Aawai Na7aa baggaara, ta baggaara bonchchettana mala, ta sunttan intte woossiyo ubbabaa taani intteyyo polana.
					</seg>
					<seg id="b.JOH.14.14" type="verse">
						Intte ta sunttan tana ai oichchikkokka, taani polana.
					</seg>
					<seg id="b.JOH.14.15" type="verse">
						“Intte tana siiqiyaabaa gidikko, ta azazuwaa naagana.
					</seg>
					<seg id="b.JOH.14.16" type="verse">
						Taani Aawaa woossana; inttenaara merinau de7ana mala, tumatettaa Ayyaanaa, hara minttettiyaagaa intteyyo i immana. Ha sa7ai he tumatettaa Ayyaanaa be7ennaagaanne erennaagaa gidiyo gishshau, a ekkanau danddayenna; shin i inttenaara de7iyo gishshaunne intte giddon de7ana gishshau, intte a ereeta.
					</seg>
					<seg id="b.JOH.14.18" type="verse">
						“Taani inttena intterkka yeggabeikke; taani simmada inttekko yaana.
					</seg>
					<seg id="b.JOH.14.19" type="verse">
						Guutta wodiyaappe guyyiyan, sa7ai tana naa77antto be7enna; shin intte tana be7ana; taani paxa de7iyo gishshau, inttekka qassi paxa de7ana.
					</seg>
					<seg id="b.JOH.14.20" type="verse">
						Taani ta Aawaa giddon de7iyoogaanne intte ta giddon de7iyoogaa, qassi taani intte giddon de7iyoogaanne intte he gallassi erana.
					</seg>
					<seg id="b.JOH.14.21" type="verse">
						“Ta azazoi a matan de7iyo asi, qassi he azazuwaakka naagiyaagee, i tana siiqiya asa. Tana siiqiya asa ta Aawaikka siiqees; taanikka a siiqais. Taani ayyo qonccana” yaagiis.
					</seg>
					<seg id="b.JOH.14.22" type="verse">
						Yihudaa Asqqoroota gidenna Yihudai Yesuusa, “Godau, neeni ne huuphiyaa sa7aa bessennan, nuna bessana giyoogaa woigada gai?” yaagiis.
					</seg>
					<seg id="b.JOH.14.23" type="verse">
						Yaagin Yesuusi, “Tana siiqiya ooninne ta qaalaa naagana; ta Aawai a siiqana; qassi ta Aawainne taaninne akko yiidi, aara de7ana.
					</seg>
					<seg id="b.JOH.14.24" type="verse">
						Tana siiqenna urai ooninne ta qaalau azazettenna; intte siyiyo qaalai tana kiittida Aawaagaa gidiyoogaappe attin, taagaa gidenna.
					</seg>
					<seg id="b.JOH.14.25" type="verse">
						“Taani inttenaara issippe de7aidda hagaa intteyyo odaas;
					</seg>
					<seg id="b.JOH.14.26" type="verse">
						shin Geeshsha Ayyaanai, minttettiyaagee, Aawai ta sunttan kiittanaagee, inttena ubbabaa tamaarissana. Taani intteyyo odido ubbabaakka inttena hassayissana.
					</seg>
					<seg id="b.JOH.14.27" type="verse">
						“Taani sarotettaa inttenaara wottais; ta sarotettaa intteyyo immais. Taani sa7ai immiyo sarotettaa malaa immikke. Intte hirggoppitenne yayyoppite.
					</seg>
					<seg id="b.JOH.14.28" type="verse">
						Taani intteyyo, 'Taani bais; shin simmada inttekko yaana' giidoogaa siyideta; intte tana siiqidobaa gidiyaakko, taappe Aawai dariyo gishshau, taani Aawaakko biyoogan intte ufaittana shin.
					</seg>
					<seg id="b.JOH.14.29" type="verse">
						Hegee haniyo wode intte ammanana mala, hegee hanennan de7ishin, haara kasetada taani intteyyo odarggaas.
					</seg>
					<seg id="b.JOH.14.30" type="verse">
						“Ha sa7aa haariyaagee yiyo gishshau, taani hagaappe sinttan inttenaara keehi haasayikke. Tana i ainne oottanau danddayenna.
					</seg>
					<seg id="b.JOH.14.31" type="verse">
						SHin taani Aawaa siiqiyoogaa sa7ai eranau bessees; qassi taanikka Aawai tana azazidoogaadan oottais. Denddi eqqite; hagaappe boos.
					</seg>
				</div>
				<div id="b.JOH.15" type="chapter">
					<seg id="b.JOH.15.1" type="verse">
						“Taani woine giyo turaayyo tumu ano; goshshanchchai ta Aawaa.
					</seg>
					<seg id="b.JOH.15.2" type="verse">
						Ta giddon de7iya aife aifenna turaa mara ubbaa i karees; aifiya turaa mara ubbai kaseegaappe keehi aifanaadan, he maraa xeeraa i qanxxana.
					</seg>
					<seg id="b.JOH.15.3" type="verse">
						Taani intteyyo ha77i odido qaalaa gaasuwan, intte geeshsha.
					</seg>
					<seg id="b.JOH.15.4" type="verse">
						Ta giddon de7ite; taanikka intte giddon de7ana. Woiniyaa turaa marai anoora issippe de7ennan xayikko, he marai barkka aife aifanau danddayennaagaadan, inttekka ta giddon de7ennan xayikko, aife aifanau danddayekketa.
					</seg>
					<seg id="b.JOH.15.5" type="verse">
						“Taani woine turaayyo ano; intte he turaa marata. Ta giddon de7iya urai, taanikka a giddon de7iyo urai, daro aife aifana; aissi giikko, taani bainnan intterkka ainne oottanau danddayekketa.
					</seg>
					<seg id="b.JOH.15.6" type="verse">
						Ta giddon de7enna urai tura maradan, karen yeggin melana; melidaagaa shiishshidi taman wottin, i eexxana.
					</seg>
					<seg id="b.JOH.15.7" type="verse">
						Intte ta giddon de7ikko, qassi ta qaalaikka intte giddon de7ikko, intte koyidobaa aiba gidinkka woossite; intte ekkana.
					</seg>
					<seg id="b.JOH.15.8" type="verse">
						Intte daro aifiyaa aifikkonne qassi ta erissiyo ashkkarata gidikko, hegan ta Aawai bonchchettana.
					</seg>
					<seg id="b.JOH.15.9" type="verse">
						Aawai tana siiqidoogaadan, taanikka inttena siiqaas; ta siiquwan de7ite.
					</seg>
					<seg id="b.JOH.15.10" type="verse">
						Taani ta Aawaa azazuwaa naagada a siiquwan de7idoogaadan, inttekka ta azazuwaa naagikko, ta siiquwan de7ana.
					</seg>
					<seg id="b.JOH.15.11" type="verse">
						“Ta ufaissai inttenaara de7ana malanne, inttekka daro ufaittana mala, taani hagaa intteyyo yootaas.
					</seg>
					<seg id="b.JOH.15.12" type="verse">
						Ta azazoi hagaa; taani inttena siiqiyoogaadan, inttekka issoi issuwaara siiqettite.
					</seg>
					<seg id="b.JOH.15.13" type="verse">
						Ba shemppuwaa ba laggiyaayyo aattidi immiyoogaappe aadhdhiya siiqoi ooyyookka baawa.
					</seg>
					<seg id="b.JOH.15.14" type="verse">
						Taani inttena azazidobaa ubbaa oottikko, intte ta laggeta.
					</seg>
					<seg id="b.JOH.15.15" type="verse">
						“Ashkkarai ba godai oottiyoobaa erenna gishshau, taani inttena hagaappe sinttau ashkkarata giikke; shin taani inttena ta laggeta gaas. Aissi giikko, ta Aawaappe siyido ubbabaa taani intteyyo yootaas.
					</seg>
					<seg id="b.JOH.15.16" type="verse">
						Taani inttena dooridoogaappe attin, intte tana dooribeekketa. Intte biidi aifiyaa aifana mala, taani inttena sunttaas. Qassi Aawaikka intte ta sunttan woossidobaa ubbaa immana.
					</seg>
					<seg id="b.JOH.15.17" type="verse">
						Taani inttena azaziyoogee hagaa; issoi issuwaara siiqettite.
					</seg>
					<seg id="b.JOH.15.18" type="verse">
						“Sa7ai inttena ixxikko, kasetidi tana ixxidoogaa akeekite.
					</seg>
					<seg id="b.JOH.15.19" type="verse">
						Intte sa7aabaa gididaakko, sa7ai babaadan inttena siiqana; shin taani inttena sa7aappe dooridoogaappe attin, intte sa7aabaa gidekketa; sa7ai inttena ixxiyoogee hegaassa.
					</seg>
					<seg id="b.JOH.15.20" type="verse">
						'Ashkkarai ba godaappe darenna' gaada taani intteyyo odidoogaa hassayite. Eti tana yedettidabaa gidikko, inttenakka yedettana. Eti ta qaalaa naagidabaa gidikko, intte qaalaakka naagana.
					</seg>
					<seg id="b.JOH.15.21" type="verse">
						SHin eti tana kiittidaagaa erenna gishshau, ha ubbaa ta gaasuwan eti intte bolli wottana.
					</seg>
					<seg id="b.JOH.15.22" type="verse">
						Taani yaada etau odennabaa gidiyaakko, etau nagara gidenna; shin ha77i eti oottiyo nagaraa gaasoyiyoobi baawa.
					</seg>
					<seg id="b.JOH.15.23" type="verse">
						Tana ixxiyaagee ta Aawaakka ixxees. Ooninne oottibeenna oosuwaa eta giddon taani oottabeennabaa gidiyaakko, etau nagara gidennan attana; shin ha77i eti taani oottido oosuwaa be7idi, tanakka ta Aawaakka ixxidosona.
					</seg>
					<seg id="b.JOH.15.25" type="verse">
						SHin eta higgiyan, 'Tana coo ixxidosona' geetettidi xaafettidaagee polettana mala, hagee haniis.
					</seg>
					<seg id="b.JOH.15.26" type="verse">
						“SHin Aawaappe yiya tumatettaa Ayyaanai minttettiyaagee yaana. Taani Aawaappe intteyyo a yeddana; qassi i tabaa markkattana.
					</seg>
					<seg id="b.JOH.15.27" type="verse">
						Inttekka qassi kaseesappe doommidi, tanaara de7iyo gishshau, tabaa markkattana.
					</seg>
				</div>
				<div id="b.JOH.16" type="chapter">
					<seg id="b.JOH.16.1" type="verse">
						“Taani hagaa intte xubettenna mala, intteyyo odaas.
					</seg>
					<seg id="b.JOH.16.2" type="verse">
						Eti inttena bantta Aihuda woosa keettaappe kessi yeddana. Hegaa bolli qassi inttena woriya urai Xoossau oottiyoobaa au milatiyo wodee yaana.
					</seg>
					<seg id="b.JOH.16.3" type="verse">
						Eti hegaa intte bolli oottiyoogee tananne Aawaa erenna gishshassa.
					</seg>
					<seg id="b.JOH.16.4" type="verse">
						SHin eti hegaa intte bolli oottiyo wodee gakkiyo wode, taani intteyyo odidoogaa intte hassayana mala, taani intteyyo hagaa odaas. “Taani inttenaara de7iyo gishshau, koiro hegaa intteyyo odabeikke.
					</seg>
					<seg id="b.JOH.16.5" type="verse">
						SHin ha77i taani tana kiittidaagaakko bais; shin intteppe ooninne, 'Au bai?' giidi tana oichchiyai baawa.
					</seg>
					<seg id="b.JOH.16.6" type="verse">
						SHin taani hagaa odido gishshau, intte wozanan daro azzanoi de7ees.
					</seg>
					<seg id="b.JOH.16.7" type="verse">
						SHin taani intteyyo tumaa odais; taani biyoogee intteyyo keha. Aissi giikko, taani baana xayikko, minttettiyaagee inttekko yeenna; shin taani biikko, a inttekko yeddana.
					</seg>
					<seg id="b.JOH.16.8" type="verse">
						Qassi minttettiyaagee yiidi, nagaraabaa, xillotettaabaanne pirddaabaa ha sa7aa asaa erissana.
					</seg>
					<seg id="b.JOH.16.9" type="verse">
						Nagaraabai asai tana ammanenna gishshassa.
					</seg>
					<seg id="b.JOH.16.10" type="verse">
						Xillotettaabai qassi taani Aawaakko biyo gishshau, intte tana naa77anttuwaa be7ekketa.
					</seg>
					<seg id="b.JOH.16.11" type="verse">
						Xoossaa pirddaabai qassi sa7aa haariyaagee pirddettiichchido gishshassa.
					</seg>
					<seg id="b.JOH.16.12" type="verse">
						“Taani intteyyo odiyoobai darobai de7ees; shin ha77i intteyyo gelenna.
					</seg>
					<seg id="b.JOH.16.13" type="verse">
						Tumatettaa Ayyaanai yiyo wode, inttena tumatetta ubbaakko efaana. Aissi giikko, i ba siyidobaa odanaappe attin, baappe ainne odenna. Qassi sinttappe yaanabaa intteyyo i odana.
					</seg>
					<seg id="b.JOH.16.14" type="verse">
						I tana bonchchana; aissi giikko, i taayyo de7iyaabaappe ekkidi, intteyyo odana.
					</seg>
					<seg id="b.JOH.16.15" type="verse">
						Aawau de7iyaabai ubbai tabaa; minttettiyaagee tau de7iyaabaappe ekkidi, intteyyo odana taani giidoogee hegaassa.
					</seg>
					<seg id="b.JOH.16.16" type="verse">
						“Guutta wodeppe guyyiyan, intte tana be7ekketa; qassi guutta wodeppe guyyiyan, intte tana be7ana” yaagiis.
					</seg>
					<seg id="b.JOH.16.17" type="verse">
						Erissiyo ashkkaratuppe issooti issooti bantta giddon, “'Guutta wodeppe guyyiyan, intte tana be7ekketa; qassi guutta wodeppe guyyiyan, intte tana be7ana; aissi giikko, taani Aawaakko bais' giyoogee hegee woigiyoogee?” yaagidosona.
					</seg>
					<seg id="b.JOH.16.18" type="verse">
						“'Guutta wodeppe guyyiyan' giyoogee woigiyoogee? I aibau haasayiyaakkonne nuuyyo erettenna” yaagidosona.
					</seg>
					<seg id="b.JOH.16.19" type="verse">
						Eti bana oichchanau koyiyoogaa Yesuusi eridi, eta yaagiis; “Taani, 'Guutta wodeppe guyyiyan, intte tana be7ekketa; qassi guutta wodeppe guyyiyan, intte tana be7ana' giidoogau intte issoi issuwaa oichcheetii?
					</seg>
					<seg id="b.JOH.16.20" type="verse">
						Taani intteyyo tumaa odais. Intte yeekkananne koizzana; shin ha sa7ai ufaittana. Qassi intte azzanana; shin intte azzanoi ufaissa gidana.
					</seg>
					<seg id="b.JOH.16.21" type="verse">
						Issi maccaasiyaa na7a yelana haniyo wode, ba maaretaa wodee gakkido gishshau, he maaretaabaa hirggausu; shin na7a yelidoogaappe guyyiyan, na7i ha sa7an yelettido ufaissaa gishshau, ba maaretaa hassayukku.
					</seg>
					<seg id="b.JOH.16.22" type="verse">
						Hegaa gishshau, inttekka intte wozanan hirggeeta; shin taani naa77anttuwaa inttena be7ana; qassi intte wozanai keehi ufaittana; intte ufaissaa ooninne intteppe ekkenna.
					</seg>
					<seg id="b.JOH.16.23" type="verse">
						“He gallassi intte tana ainne woossekketa. Taani intteyyo tumaa odais; intte ta sunttan woossiyoobaa ubbaa Aawai intteyyo immana.
					</seg>
					<seg id="b.JOH.16.24" type="verse">
						Ha77i gakkanaassikka ta sunttan ainne woossibeekketa; intte ufaissai polettana mala, Xoossaa woossite; intte ekkana.
					</seg>
					<seg id="b.JOH.16.25" type="verse">
						“Hagaa taani intteyyo leemisuwan yootaas; shin taani leemisuwan yootenna wodee yaana; shin Aawaabaa taani intteyyo qoncciyan odana.
					</seg>
					<seg id="b.JOH.16.26" type="verse">
						Taani he gallassi, intte ta sunttan Aawaa woossana; qassi intte gishshau, taani Aawaa woossana giikke.
					</seg>
					<seg id="b.JOH.16.27" type="verse">
						Aissi giikko, Aawai ba huuphen inttena siiqees; intte tana siiqiyo gishshaunne taani Aawaa matappe yiidoogaa ammanido gishshau, i inttena siiqees.
					</seg>
					<seg id="b.JOH.16.28" type="verse">
						Taani Aawaa matappe sa7aa yaas; qassi sa7aa aggada Aawaakko baana” yaagiis.
					</seg>
					<seg id="b.JOH.16.29" type="verse">
						Erissiyo ashkkarati zaaridi Yesuusa, “Be7a, ha77i neeni qoncciyan haasayaasa; leemison ainne haasayakka.
					</seg>
					<seg id="b.JOH.16.30" type="verse">
						Neeni ubbabaa eriyoogaa nuuni ha77i eroos; qassi nena ooninne oichchana mala, neeni koyennaagaa eroos. Hegee nuna neeni Xoossaappe yiidoogaa ammanttees” yaagidosona.
					</seg>
					<seg id="b.JOH.16.31" type="verse">
						Yaagin Yesuusi zaaridi eta, “Ha77i ammaneetii?
					</seg>
					<seg id="b.JOH.16.32" type="verse">
						Be7ite, intte intte soo intte soo laalettiyo wodeenne ta xalaalaa yeggi bayiyo wodee yaana; ha77ikka yiichchiis. SHin Aawai tanaara de7iyo gishshau, ta xalaalaa gidikke.
					</seg>
					<seg id="b.JOH.16.33" type="verse">
						Intte ta giddon de7iiddi, saro de7ana mala, taani hagaa intteyyo odaas. Sa7an intte waayettana. SHin minnite; taani sa7aa xoonaas” yaagiis.
					</seg>
				</div>
				<div id="b.JOH.17" type="chapter">
					<seg id="b.JOH.17.1" type="verse">
						Yesuusi hegaa haasayidoogaappe guyyiyan, pude saluwaa xeellidi, hagaadan yaagiis; “Aawau, wodee gakkiis; ne Na7ai nena bonchchana mala, neeni ne Na7aa bonchcha.
					</seg>
					<seg id="b.JOH.17.2" type="verse">
						Aissi giikko, neeni ayyo immido ubbau merinaa de7uwaa i immana mala, asa ubbaa bollan ayyo maataa immadasa.
					</seg>
					<seg id="b.JOH.17.3" type="verse">
						Asai nena issi Xoossaa gididaagaa erana malanne, qassi neeni kiittido Yesuus Kiristtoosa erana mala, hagee merinaa de7o.
					</seg>
					<seg id="b.JOH.17.4" type="verse">
						Neeni taayyo oottanau immido oosuwaa polada, nena sa7an bonchchaas.
					</seg>
					<seg id="b.JOH.17.5" type="verse">
						Ha77ikka qassi Aawau, sa7ai merettanaappe kase ne matan taayyo de7iya bonchchuwan ne sinttan tana bonchcha.
					</seg>
					<seg id="b.JOH.17.6" type="verse">
						“Sa7aa asaappe neeni tau immidoogeeta nenaara eretissaas; eti neegeeta; qassi neeni eta tau immadasa. Eti ne qaalaukka azazettidosona.
					</seg>
					<seg id="b.JOH.17.7" type="verse">
						Ha77i neeni tau immido ubbabai neeppe yiidoogaa eti eroosona.
					</seg>
					<seg id="b.JOH.17.8" type="verse">
						Aissi giikko, neeni tau immido qaalaa taani etau immaas; etikka he qaalaa ekkidosona. Taani ne matappe yiidoogee tuma gidiyoogaa eroosona; eridi neeni tana kiittidoogaakka ammanidosona.
					</seg>
					<seg id="b.JOH.17.9" type="verse">
						“Taani etau woossais; sa7au nena woossikke. SHin neeni tau immido asau woossais; aissi giikko, eti neegeeta.
					</seg>
					<seg id="b.JOH.17.10" type="verse">
						Tau de7iya ubbabai nebaa; qassi neeyyo de7iya ubbabaikka tabaa. Taani eta baggaara bonchchettaas.
					</seg>
					<seg id="b.JOH.17.11" type="verse">
						Taani hagaappe guyyiyan, sa7an de7ikke; eti sa7an de7oosona; taani ha77i neekko bais. Geeshsha Aawau, ha neeni tau immidoogeeti neeninne taani issuwaa gidiyoogaadan, eti issuwaa gidana mala, eta ne sunttan naaga.
					</seg>
					<seg id="b.JOH.17.12" type="verse">
						Taani etaara sa7an de7aidda, neeni tau immido ne sunttaa wolqqan eta naagaas. Taani eta naagaas; Xoossaa maxaafai giidoogee polettana mala, xayoi bessiyo uraappe attin, etappe harai ooninne xayibeenna.
					</seg>
					<seg id="b.JOH.17.13" type="verse">
						“Ha77i taani neekko bais; eta wozanan ta ufaissai polettana mala, hagaa taani sa7an haasayais.
					</seg>
					<seg id="b.JOH.17.14" type="verse">
						Taani etau ne qaalaa immaas; taani sa7aassa gidennaagaadan, etikka sa7aassa gidenna gishshau, sa7ai eta ixxiis.
					</seg>
					<seg id="b.JOH.17.15" type="verse">
						Neeni xalahiyaappe eta naagana mala woossiyoogaappe attin, sa7aappe kessana mala woossikke.
					</seg>
					<seg id="b.JOH.17.16" type="verse">
						Taani sa7aassa gidennaagaadan, etikka sa7aassa gidokkona.
					</seg>
					<seg id="b.JOH.17.17" type="verse">
						Neeni tumatettan eta nebaa ootta; ne qaalaikka tumatettaa.
					</seg>
					<seg id="b.JOH.17.18" type="verse">
						Neeni tana sa7aa kiittidoogaadan, taanikka eta sa7aa kiittaas;
					</seg>
					<seg id="b.JOH.17.19" type="verse">
						qassi eti tumatettan nebaa gidana mala, eta gishshau, taani ta huuphiyaa neeyyo immais.
					</seg>
					<seg id="b.JOH.17.20" type="verse">
						“Taani eta xalaalau woossikke; shin eti qaalaa yootin, tana ammanidaageetuyyookka woossais.
					</seg>
					<seg id="b.JOH.17.21" type="verse">
						Eti ubbai issuwaa gidana mala, taani woossais. Aawau, neeni ta giddon de7iyoogaadan, qassi taanikka ne giddon de7iyoogaadan, eti nu giddon de7ona. Qassi neeni tana kiittidoogaa sa7ai ammanana mala, eti issuwaa gidona.
					</seg>
					<seg id="b.JOH.17.22" type="verse">
						Neeninne taani issuwaa gidiyoogaadan, eti issuwaa gidana mala, neeni tana bonchchidoogaadan, taanikka eta bonchchaas.
					</seg>
					<seg id="b.JOH.17.23" type="verse">
						Taani eta giddon de7in, neeni ta giddon de7in, qassi neeni tana siiqiyoogaadan, etakka siiqidoogaanne tana sa7aa kiittidoogaa sa7ai eranaadan, eti muleera issuwaa gidona.
					</seg>
					<seg id="b.JOH.17.24" type="verse">
						“Aawau, sa7ai merettanaappe kase neeni tana siiqido gishshau, tau immido ta bonchchuwaa eti be7ana mala, neeni tau immidoogeeti taani de7iyoosan tanaara de7ana mala koyais.
					</seg>
					<seg id="b.JOH.17.25" type="verse">
						“Xillo Aawau, sa7ai nena erenna; shin taani nena erais. Qassi neeni tana kiittidoogaa hageeti eroosona.
					</seg>
					<seg id="b.JOH.17.26" type="verse">
						Neeni tana siiqido siiqoi eta giddon de7ana mala, qassi taanikka eta giddon de7ana mala, taani ne sunttaa eta erissaas; sinttaukka erissana” yaagiis.
					</seg>
				</div>
				<div id="b.JOH.18" type="chapter">
					<seg id="b.JOH.18.1" type="verse">
						Yesuusi hegaa giidi, Xoossaa woossidoogaappe guyyiyan, ba erissiyo ashkkaratuura Qediroona giyo shaafaa pinniis. He sohuwan daro wogarai de7ees; Yesuusinne erissiyo ashkkarati he wogaraa giddo gelidosona.
					</seg>
					<seg id="b.JOH.18.2" type="verse">
						Yesuusa aatti immida Yihudai he sohuwaa erees; aissi giikko, Yesuusi ubba wode ba erissiyo ashkkaratuura hegan shiiqees.
					</seg>
					<seg id="b.JOH.18.3" type="verse">
						Hegaa gishshau, Yihudai paanoosiyaa, xomppiyaa, tooraanne gonddalliyaa oiqqida daro wotaaddaratanne qassi qeese halaqatinne Parisaaweti yeddido Beeta Maqidasiyaa wotaaddarata kaaletti ekkidi, he sohuwaa biis.
					</seg>
					<seg id="b.JOH.18.4" type="verse">
						Yesuusi bana gakkana haniya ubbabaa eridi, gaxi kiyidi, “Oona koyeetii?” yaagiis.
					</seg>
					<seg id="b.JOH.18.5" type="verse">
						Yaagin eti zaaridi, “Naazireeta Yesuusa koyoos” yaagidosona. Yesuusi zaaridi, “Taani a” yaagiis. Yesuusa aatti immida Yihudaikka hegan etaara eqqiis;
					</seg>
					<seg id="b.JOH.18.6" type="verse">
						Yesuusi, “Taani a” giido wode, eti guyyekko shiiqidi, sa7an kunddidosona.
					</seg>
					<seg id="b.JOH.18.7" type="verse">
						Yesuusi qassikka, “Oona koyeetii?” Yaagin eti, “Naazireeta Yesuusa koyoos” yaagidosona.
					</seg>
					<seg id="b.JOH.18.8" type="verse">
						Yaagin Yesuusi zaaridi, “Taani a gidiyoogaa intteyyo yootaas; simmi intte tana koyiyaabaa gidikko, hageeta yeddite” yaagiis.
					</seg>
					<seg id="b.JOH.18.9" type="verse">
						I, “Aawau, neeni tau immidoogeetuppe harai atto, issuwaakka bashshabeikke” giidoogee polettana mala, hegaa giis.
					</seg>
					<seg id="b.JOH.18.10" type="verse">
						Simoon PHeexiroosau bisoi de7ees; i he bisuwaa shoddinnee qeese ubbatu halaqaa ashkkaraa ushachcha haittaa shocidi, qanxxi yeggiis. He ashkkaraa sunttai Malkkoosa.
					</seg>
					<seg id="b.JOH.18.11" type="verse">
						Yesuusi PHeexiroosa, “Ne bisuwaa shoohuwan zaarada wotta! Ta Aawai taayyo immido burccukkuwaappe taani uyennabaa neeyyo milatii?” yaagiis.
					</seg>
					<seg id="b.JOH.18.12" type="verse">
						SHaalaqai, daro wotaaddaratinne qassi Aihudatu halaqati Yesuusa oiqqidi qachchidosona.
					</seg>
					<seg id="b.JOH.18.13" type="verse">
						Koiro Yesuusa Haannakko efiidosona; aissi giikko, Haanni he laitti qeese ubbatu halaqa gidiya Qayaafa bollo.
					</seg>
					<seg id="b.JOH.18.14" type="verse">
						“Asa ubbaa gishshau, issi asi haiqqikko lo77o” giidi Aihudata zoridaagee Qayaafa.
					</seg>
					<seg id="b.JOH.18.15" type="verse">
						Simoon PHeexiroosinne hara issi erissiyo ashkkarai Yesuusa kaallidi biidosona. He hara erissiyo ashkkaraa qeese ubbatu halaqai loitti erees; hegee Yesuusaara qeese ubbatu halaqaa dirssa garssi geliis.
					</seg>
					<seg id="b.JOH.18.16" type="verse">
						SHin PHeexiroosi kareera dirssaa penggen eqqiis. Qeese ubbatu halaqai loitti eriyo hara erissiyo ashkkarai kare kiyidi, penggiyaa naagiya na7eeyyo yootidi, PHeexiroosa dirssa garssi gelissiis.
					</seg>
					<seg id="b.JOH.18.17" type="verse">
						Penggiyaa naagiya na7iyaa PHeexiroosa, “Neeni ha bitanee erissiyo ashkkaratuppe issuwaa gidikkiiyye?” yaagaasu. Yaagin PHeexiroosi, “CHii, taani gidikke” yaagiis.
					</seg>
					<seg id="b.JOH.18.18" type="verse">
						Sa7ai meeggiyo gishshau, ashkkaratinne halaqati xiixinttaa tamaa oittidi, bonqqidaagaa yuuyi aadhdhi eqqidi ho77oosona; PHeexiroosikka etaara eqqidi, he tamaa ho77ees.
					</seg>
					<seg id="b.JOH.18.19" type="verse">
						Qeese ubbatu halaqai Yesuusa i erissiyo ashkkaratubaanne a timirttiyaabaa oichchiis.
					</seg>
					<seg id="b.JOH.18.20" type="verse">
						Yesuusi zaaridi, “Taani asa ubbau qoncciyan odaas. Taani Aihuda ubbai shiiqiyo Aihuda woosa keettaaninne Beeta Maqidasiyan ubba wode tamaarissaas; geeman ainne haasayabeikke.
					</seg>
					<seg id="b.JOH.18.21" type="verse">
						Yaatin, neeni tana aissi oichchai? Taani odidoogaa siyida asaa oichcha; he asai taani odidoogaa erees” yaagiis.
					</seg>
					<seg id="b.JOH.18.22" type="verse">
						Yesuusi hegaa giido wode, he sohuwan eqqida wotaaddaratuppe issoi Yesuusa baqqidi, “Qeese ubbatu halaqaa bolli hagaadan zaarai?” yaagiis.
					</seg>
					<seg id="b.JOH.18.23" type="verse">
						Yesuusi zaaridi, “Taani balabaa haasayidabaa gidikko, hagan de7iya asa ubbau oda; shin taani tumaa haasayidabaa gidikko, tana aissi baqqai?” yaagiis.
					</seg>
					<seg id="b.JOH.18.24" type="verse">
						Hegaa gishshau, Haanni, qashetti uttida Yesuusa, qeese ubbatu halaqaa, Qayaafakko yeddiis.
					</seg>
					<seg id="b.JOH.18.25" type="verse">
						PHeexiroosi hegan eqqidi, tamaa ho77ees; harati a, “Neeni ha bitanee erissiyo ashkkaratuppe issuwaa gidikkiiyye?” yaagiis. Yaagin PHeexiroosi, “CHii; taani gidikke” yaagidi kaddiis.
					</seg>
					<seg id="b.JOH.18.26" type="verse">
						Qeese ubbatu halaqaa ashkkaratuppe issoi, PHeexiroosi haittaa qanxxido bitaniyaa dabboi PHeexiroosa, “Taani nena aara daro wogaraa giddon be7abeikkinaayye?” yaagidi oichchiis.
					</seg>
					<seg id="b.JOH.18.27" type="verse">
						Oichchin PHeexiroosi qassikka kaddiis; sohuwaarakka kuttoi waassi aggiis.
					</seg>
					<seg id="b.JOH.18.28" type="verse">
						Eti Yesuusa Qayaafa sooppe deriyaa haariyaagaa ooso keettaa ekki efiidosona. Sa7ai maallado guura; Aihudati Paasikaa bonchchiyo gallassa qumaa maanau, bantta huuphessi tunenna mala, deriyaa haariyaagaa ooso keettaa gelibookkona.
					</seg>
					<seg id="b.JOH.18.29" type="verse">
						Hegaa gishshau, PHilaaxoosi etakko kare kiyidi, “Ha bitaniyaa intte aibin mooteetii?” yaagiis.
					</seg>
					<seg id="b.JOH.18.30" type="verse">
						Yaagin eti, “I iitabaa oottibeennabaa gidiyaakko, nuuni a neekko ehookko” yaagidosona.
					</seg>
					<seg id="b.JOH.18.31" type="verse">
						PHilaaxoosi zaaridi etayyo, “Intte a ekki efiidi, intte higgee giyoogaadan, a bolli pirddite” yaagiis. Yaagin Aihudati, “Oonanne woriyo maati nuuyyo baawa” yaagidosona;
					</seg>
					<seg id="b.JOH.18.32" type="verse">
						hagee hanidoogee Yesuusi ai mala haiquwaa haiqqanaakko erissanau haasayidoogee polettanaassa.
					</seg>
					<seg id="b.JOH.18.33" type="verse">
						PHilaaxoosi ba ooso keettaa naa77anttuwaa gelidi, Yesuusa xeesiis; xeesidi, “Neeni Aihuda kawoo?” yaagidi a oichchiis.
					</seg>
					<seg id="b.JOH.18.34" type="verse">
						Oichchin Yesuusi PHilaaxoosa, “Ha oishaa neeni neeppe oichchaiyye woi hara asi neeyyo tabaa odidee?” yaagiis.
					</seg>
					<seg id="b.JOH.18.35" type="verse">
						PHilaaxoosi zaaridi, “Tana Aihuda asa gai? Ne zaretinne qeesetu halaqati nena tau aatti immidosona; neeni ai oottadii?” yaagiis.
					</seg>
					<seg id="b.JOH.18.36" type="verse">
						Yaagin Yesuusi, “Ta kawotettai ha sa7aana gidenna. Ta kawotettai ha sa7aana gididaakko, tana Aihudatuyyo aatti immennaadan, ta ashkkarati tau olettana; shin ta kawotettai ha sa7aana gidenna” yaagiis.
					</seg>
					<seg id="b.JOH.18.37" type="verse">
						Hegaa gishshau, PHilaaxoosi Yesuusa, “Yaatin, neeni kawooyye?” yaagidi oichchiis. Yesuusi zaaridi, “Neeni tana kawo gaasa. Taani tumatettaayyo markkattana gishshau yelettaas; qassi hegaa gishshau, ha sa7aa yaas. Tumaa bagga gidiya ooninne taani giyoogaa siyees” yaagiis.
					</seg>
					<seg id="b.JOH.18.38" type="verse">
						Yaagin PHilaaxoosi, “Tumatetti aibee?” yaagiis. PHilaaxoosi hegaa giidoogaappe guyyiyan, Aihudatukko kare kiyidi, “Taani aani ai balanne demmabeikke.
					</seg>
					<seg id="b.JOH.18.39" type="verse">
						SHin Paasikaa bonchchiyo gallassi, issi asa taani intteyyo qashuwaappe birshshiyo meezee de7ees; taani intteyyo Aihudatu kawuwaa birshshiyoogaa koyeetii?” yaagiis.
					</seg>
					<seg id="b.JOH.18.40" type="verse">
						Eti zaaridi, bantta qaalaa xoqqu oottidi, “Barbbaana birshshappe attin, a gidenna!” yaagidosona. SHin Barbbaani pangga.
					</seg>
				</div>
				<div id="b.JOH.19" type="chapter">
					<seg id="b.JOH.19.1" type="verse">
						Hegaappe guyyiyan, PHilaaxoosi Yesuusa oiqqidi, lissuwan garafiis.
					</seg>
					<seg id="b.JOH.19.2" type="verse">
						Wotaaddarati agunttaappe akiliiliyaa loittidi, a huuphiyan wottidosona; qassi zo7o maayuwaakka a maizzidosona.
					</seg>
					<seg id="b.JOH.19.3" type="verse">
						Akko shiiqidi, “Aihuda kawuwau, shemppo gam77a!” yaagidi a qinxxalliyaa baqqidosona.
					</seg>
					<seg id="b.JOH.19.4" type="verse">
						PHilaaxoosi qassikka kare kiyidi Aihudata, “Be7ite, taani aani ai balanne demmabeennaagaa intte erana mala, a inttekko kare kessana” yaagiis.
					</seg>
					<seg id="b.JOH.19.5" type="verse">
						Hegaappe guyyiyan, Yesuusi agunttaa akiliiliyaa ba huuphiyan wottidi, zo7o maayuwaa maayidi, kare kiyiis; PHilaaxoosi Aihudata, “Bitaniyaa hagaa be7ite” yaagiis.
					</seg>
					<seg id="b.JOH.19.6" type="verse">
						Qeese halaqatinne wotaaddarati a be7ido wode, bantta qaalaa xoqqu oottidi, “Masqqaliyaa bolli misimaariyan xishada a kaqqa! Kaqqa!” yaagidosona. Yaagin PHilaaxoosi eta, “Intte a ekki efiidi, masqqaliyaa bolli misimaariyan xishidi kaqqite; aissi giikko, taani ai balanne demmabeikke” yaagiis.
					</seg>
					<seg id="b.JOH.19.7" type="verse">
						Aihudati zaaridi, “Nuuyyo higgee de7ees; nu higgee giyoogaadan, i haiqqanau bessees; aissi giikko, i bana Xoossaa Na7aa oottiis” yaagidosona.
					</seg>
					<seg id="b.JOH.19.8" type="verse">
						PHilaaxoosi hegaa siyido wode, kaseegaappe keehi yayyiis.
					</seg>
					<seg id="b.JOH.19.9" type="verse">
						Qassikka PHilaaxoosi ba ooso keettaa simmi gelidi Yesuusa, “Neeni auppe yaadii?” yaagidi oichchiis; shin Yesuusi ayyo ainne zaaribeenna.
					</seg>
					<seg id="b.JOH.19.10" type="verse">
						Hegaa gishshau, PHilaaxoosi a, “Tau yootikkii? Nena birshshanau woi masqqaliyaa bolli misimaariyan xishada kaqqanau tau maati de7iyoogaa erikkiiyye?” yaagiis.
					</seg>
					<seg id="b.JOH.19.11" type="verse">
						Yaagin Yesuusi, “Xoossai neeyyo bollappe maataa immibeennabaa gidiyaakko, neeyyo ta bolli maati de7enna shin. Hegaa gishshau, tana neeyyo aatti immidaagee aadhdhiya nagaraa oottiis” yaagiis.
					</seg>
					<seg id="b.JOH.19.12" type="verse">
						PHilaaxoosi hegaa siyido wode, Yesuusa birshshanau oge koyiis; shin Aihudati bantta qaalaa xoqqu oottidi, “Neeni a birshshiyaabaa gidikko, Kawuwaa Qeesaara dabbo gidakka! Bana kawo giya ooninne Qeesaara morkke!” yaagidosona.
					</seg>
					<seg id="b.JOH.19.13" type="verse">
						PHilaaxoosi hegaa siyidi, Yesuusa kare kessiis. Yaatidi shuchchaa baasidi kessidosaa giyoosan pirdda oidiyan uttiis; Ibraisxxe qaalan he sohoi gabataa giyoogaa.
					</seg>
					<seg id="b.JOH.19.14" type="verse">
						He gallassai Paasikaa bonchchiyo gallassau giigissiyo gallassa; sa7ai usuppun saate heera gidana. PHilaaxoosi Aihudata, “Intte kawuwaa hagaa be7ite!” yaagiis.
					</seg>
					<seg id="b.JOH.19.15" type="verse">
						Yaagin Aihudati bantta qaalaa xoqqu oottidi, “Digga! Digga! Masqqaliyaa bolli misimaariyan xishada kaqqa!” yaagidosona. PHilaaxoosi zaaridi, “Intte kawuwaa taani masqqaliyaa bolli misimaariyan xishada kaqqiyoogaa koyeetii?” yaagidi oichchiis. Oichchin qeese halaqati, “Qeesaarappe hara kawoi nuuyyo baawa!” yaagidosona.
					</seg>
					<seg id="b.JOH.19.16" type="verse">
						Hegaappe guyyiyan, eti masqqaliyaa bolli misimaariyan xishidi, Yesuusa kaqqana mala, PHilaaxoosi etau aatti immiis. Eti Yesuusa oiqqidi, ekki efiidosona.
					</seg>
					<seg id="b.JOH.19.17" type="verse">
						Yesuusi ba masqqaliyaa tookkidi, Guuggiyaa Sohuwaa giyoosaa biis. “Guuggiyaa Sohuwaa” giyoogee Ibraisxxe qaalan “Golggottaa” giyoogaa.
					</seg>
					<seg id="b.JOH.19.18" type="verse">
						Eti he sohuwan masqqaliyaa bolli misimaariyan xishidi, Yesuusa kaqqidosona; qassi aara hara naa77u asata, issuwaa ya baggaara qassi issuwaa ha baggaara Yesuusa gidduwan wottidi, masqqaliyaa bolli misimaariyan xishidi kaqqidosona.
					</seg>
					<seg id="b.JOH.19.19" type="verse">
						PHilaaxoosi xifatiyaa xaafidi, masqqaliyaa bolli wottiis. I xaafidoogee, “Aihudatu Kawuwaa, Naazireeta Yesuusa” yaagees.
					</seg>
					<seg id="b.JOH.19.20" type="verse">
						Yesuusi masqqaliyaa bolli misimaariyan xishettidi kaqettidosai katamaa matan de7iyo gishshau, daro Aihudati he xifatiyaa nabbabidosona. Xifatee Ibraisxxe qaalan, Roomaisxxe qaalaaninne Giriike qaalan xaafettiis.
					</seg>
					<seg id="b.JOH.19.21" type="verse">
						Hegaa gishshau, Aihuda qeese halaqati PHilaaxoosa, “'Ha bitanee bana Aihuda kawo yaagiis' gaada xaafappe attin, 'Aihuda kawo' gaada xaafoppa” yaagidosona.
					</seg>
					<seg id="b.JOH.19.22" type="verse">
						Yaagin PHilaaxoosi, “Taani xaafidoogaa xaafarggaas” yaagidi zaariis.
					</seg>
					<seg id="b.JOH.19.23" type="verse">
						Wotaaddarati masqqaliyaa bolli misimaariyan xishidi, Yesuusa kaqqidoogaappe guyyiyan, a maayuwaa ekkidi, oiddu kessi shaakkidosona; issi issi wotaaddaraa issi shaahoi gakkiis. A adussa maayuwaakka ekkidosona; adussa maayoi hashiyaappe doommidi, duge gakkanaassi yeda maayettiyaabaappe attin, qanxxettidi sikettibeenna.
					</seg>
					<seg id="b.JOH.19.24" type="verse">
						Wotaaddarati issoi issuwaa, “Oona gakkanaakko, saamaa yegganaappe attin, maayuwaa peerokko” yaagidosona. Hegee hanidoogee Xoossaa maxaafai, “Ta maayuwaa shaakki ekkidosona; ta adussa maayuwan saamaa yeggidosona” giyoogee polettanaassa. Hegaa gishshau, wotaaddarati hegaa oottidosona.
					</seg>
					<seg id="b.JOH.19.25" type="verse">
						SHin Yesuusa masqqaliyaa matan a aayyiyaa, a aayee michchiyaa, Qaliyoopha machchiyaa Mairaamanne Magddala giyo katamaappe yiida Mairaama eqqidosona.
					</seg>
					<seg id="b.JOH.19.26" type="verse">
						Yesuusi ba aayyiyaanne i siiqiyo erissiyo ashkkarai hegan eqqidaageeta be7idi, ba aayyiyo, “Ha mishiree, ne na7aa hagaa be7a!” yaagiis.
					</seg>
					<seg id="b.JOH.19.27" type="verse">
						Hegaappe guyyiyan, he erissiyo ashkkaraa, “Ne aayyiyo hanno be7a!” yaagiis. He erissiyo ashkkarai o he saatiyaappe doommidi, ba soo ekki efiis.
					</seg>
					<seg id="b.JOH.19.28" type="verse">
						Hegaappe guyyiyan, Yesuusi ubbabai ha77i polettidoogaa eridi, Xoossaa maxaafai giidoogee polettana mala, “Tana saammees” yaagiis.
					</seg>
					<seg id="b.JOH.19.29" type="verse">
						He sohuwan issi xuggaa kumida caala woine eessai de7ees. Eti ispponjjiyaa he woine eessan yeggidi, hiisoophphe giyo mittaa xeeran wottidi, Yesuusa doonaakko shiishshidosona.
					</seg>
					<seg id="b.JOH.19.30" type="verse">
						Yesuusi woine eessaa ganxxi be7idoogaappe guyyiyan, “Polettiis” yaagiis. Qassi hegaappe guyyiyan, ba huuphiyaa ziqqi oottidi, ba shemppuwaa immiis.
					</seg>
					<seg id="b.JOH.19.31" type="verse">
						He gallassai giigettiyo gallassa gidiyo gishshaunne qassi he Sambbatai daro bonchcho gidiyo gishshau, Sambbatan asatu ahai masqqaliyaa bolli pe7enna mala, kaqettida asatu suiliyaa menttidi, masqqaliyaappe wottana mala, Aihudati PHilaaxoosa woossidosona.
					</seg>
					<seg id="b.JOH.19.32" type="verse">
						Hegaa gishshau, wotaaddarati yiidi, Yesuusaara kaqettida koiro bitaniyaa suiliyaa menttidosona; qassi aara kaqettida naa77antto bitaniyaa suiliyaakka menttidosona.
					</seg>
					<seg id="b.JOH.19.33" type="verse">
						SHin Yesuusakko yiido wode i haiqqiichchidoogaa be7idi, a suiliyaa menttibookkona.
					</seg>
					<seg id="b.JOH.19.34" type="verse">
						Gidikkonne, wotaaddaratuppe issoi a miyyiyaa tooran caddiis; caddin sohuwaarakka suuttainne haattai goggi bayiis.
					</seg>
					<seg id="b.JOH.19.35" type="verse">
						Intte ammanana mala, hagaa be7idaagee markkattiis; i markkattiyoogeekka tumaa; qassi ba haasayai tuma gidiyoogaa i erees.
					</seg>
					<seg id="b.JOH.19.36" type="verse">
						Hegee hanidoogee Xoossaa maxaafai, “A meqettatuppe issoinne meqqenna” giidoogee polettanaassa.
					</seg>
					<seg id="b.JOH.19.37" type="verse">
						Qassikka Xoossaa maxaafai harai, “Asai ba caddidoogaa be7ana” yaagees.
					</seg>
					<seg id="b.JOH.19.38" type="verse">
						Hegaappe guyyiyan, Armmaatiyaasa giyo katamaappe yiida Yooseefi Yesuusa ahaa ekki efaanau PHilaaxoosa woossiis; Yooseefi Aihudatuyyo yayyido gishshau, asi erennan Yesuusa kaalliyaagaa. Yooseefi woossin PHilaaxoosi, “Ekkada efa” yaagiis. Hegaa gishshau, Yooseefi biidi, Yesuusa ahaa ekki efiis.
					</seg>
					<seg id="b.JOH.19.39" type="verse">
						Qassi Niqoodimoosi hegaappe kase Yesuusakko qammi yiidaagee, karbbiyaaranne godare uuttaara walahettida oitamanne ichchashu kilo giraame gidiyaagaa keena shittuwaa oiqqi ekkidi, Yooseefaara yiis.
					</seg>
					<seg id="b.JOH.19.40" type="verse">
						He naa77u asati Yesuusa ahaa ekkidi, Aihudati ahaa xaaxiyo maaraadankka, shittuwaara gattidi, liinuwaa giyo afalan xaaxidosona.
					</seg>
					<seg id="b.JOH.19.41" type="verse">
						Yesuusi masqqaliyaa bolli misimaariyan xishettidi kaqettido sohuwan daro wogarai de7ees; he wogara giddon shuchchaa wooci kessido biron ooninne moogettibeenna ooratta gonggoloi de7ees.
					</seg>
					<seg id="b.JOH.19.42" type="verse">
						He gonggoloi matan de7iyo gishshaunne qassi Aihudati Sambbatau giigettiyo gallassa gidiyo gishshau, Yesuusa yaani wottidosona.
					</seg>
				</div>
				<div id="b.JOH.20" type="chapter">
					<seg id="b.JOH.20.1" type="verse">
						Woggaa gallassi guuran, biron daabidaabiyaagan, Magddala giyo katamaappe yiida Mairaama Yesuusi moogettido gonggoluwaakko baasu; baada shuchchai he gonggoluwaa doonaappe denddiichchidaagaa be7aasu.
					</seg>
					<seg id="b.JOH.20.2" type="verse">
						Simoon PHeexiroosakkonne Yesuusi siiqiyo hinkko erissiyo ashkkaraakko, a woxxaidda baada, “Gonggoluwaappe Godaa ekki efirggidosona; awan a wottidaakkonne nuuni erokko” yaagaasu.
					</seg>
					<seg id="b.JOH.20.3" type="verse">
						Hegaa gishshau, PHeexiroosinne hinkko erissiyo ashkkarai aggidi, gonggoluwaakko biidosona.
					</seg>
					<seg id="b.JOH.20.4" type="verse">
						Naa77aikka issippe woxxidosona; shin hinkko erissiyo ashkkarai PHeexiroosappe aadhdhidi kasetidi, he gonggoluwaakko gakkiis.
					</seg>
					<seg id="b.JOH.20.5" type="verse">
						He erissiyo ashkkarai hokkidi, liinuwaa giyo afalaa be7iis; shin giddo gelibeenna.
					</seg>
					<seg id="b.JOH.20.6" type="verse">
						Simoon PHeexiroosi a kaallidi yiidi, gonggoluwaa giddo geliis. Gelidi liinuwaa giyo afalai hegan de7iyaagaa be7iis;
					</seg>
					<seg id="b.JOH.20.7" type="verse">
						qassi Yesuusa huuphiyan xaaxetti uttida afalai he xaaxettidoogaadankka dumma issisan de7iyaagaa be7iis; he afalai dumma de7eesippe attin, liinuwaa giyo afalaara issippe de7enna.
					</seg>
					<seg id="b.JOH.20.8" type="verse">
						He wode, kasetidi gonggoluwaakko gakkida hinkko erissiyo ashkkarai geliis. Geli be7idi ammaniis.
					</seg>
					<seg id="b.JOH.20.9" type="verse">
						Yesuusi haiquwaappe denddanau bessiyoogaa yootiya Xoossaa maxaafaa eti biron akeekiichchibookkona.
					</seg>
					<seg id="b.JOH.20.10" type="verse">
						Hegaappe guyyiyan, erissiyo ashkkarati bantta soo simmidi biidosona.
					</seg>
					<seg id="b.JOH.20.11" type="verse">
						SHin Mairaama he gonggoluwaa doonan eqqada yeekkausu. Yeekkaidda hokkada gonggoluwaa giddo xeellaasu.
					</seg>
					<seg id="b.JOH.20.12" type="verse">
						Bootta maayuwaa maayida naa77u kiitanchchati Yesuusa ahai zin77idosan issoi huuphessaara issoi tohossaara uttidaageeta be7aasu.
					</seg>
					<seg id="b.JOH.20.13" type="verse">
						Eti o, “Mishiree, aissi yeekkai?” yaagidi oichchidosona. Oichchin a, “Asati ta Godaa efirggidosona; eti awan wottidaakkonne taani erikke” yaagaasu.
					</seg>
					<seg id="b.JOH.20.14" type="verse">
						Hegaa giidoogaappe guyyiyan, guyye simma xeellada, Yesuusi eqqidaagaa be7aasu. SHin i Yesuusa gididoogaa akeekabeikku.
					</seg>
					<seg id="b.JOH.20.15" type="verse">
						Yesuusi o, “Mishiree, aissi yeekkai? Oona koyai?” yaagidi oichchiis. Mairaama wogaraa naagiyaagaa gaada, “Godau, neeni ekkidabaa gidikko, a awan wottidaakko, tau yootarkkii; taani a ekka efaana” yaagaasu.
					</seg>
					<seg id="b.JOH.20.16" type="verse">
						Yesuusi o, “Mairaamee” yaagiis. A akko simmada, Ibraisxxe qaalan “Rabunii” yaagaasu; hegaa birshshettai “Tamaarissiyaagoo” giyoogaa.
					</seg>
					<seg id="b.JOH.20.17" type="verse">
						Yesuusi o, “Taani biron ta Aawaakko babeenna gishshau, tana bochchoppa; shin ta ishanttukko baada, 'Taani ta Aawaakkonne intte Aawaakko, ta Xoossaakkonne intte Xoossaakko, pude bais giis' gaada etau oda” yaagiis.
					</seg>
					<seg id="b.JOH.20.18" type="verse">
						Magddala giyo katamaappe yiida Mairaama Godaa be7idoogaanne iyyo i hegaa odidoogaa baada erissiyo ashkkaratuyyo odaasu.
					</seg>
					<seg id="b.JOH.20.19" type="verse">
						He Woggaa gallassi omarssi, erissiyo ashkkarati Aihudatuyyo yayyido gishshau, kariyaa koridi, shiiqi uttidaashin, Yesuusi yiidi, eta gidduwan eqqidi, “Sarotettai intteyyo gido” yaagiis.
					</seg>
					<seg id="b.JOH.20.20" type="verse">
						Hegaa giidoogaappe guyyiyan, ba kushiyaanne ba miyyiyaa eta bessiis; erissiyo ashkkarati Godaa be7ido wode keehi ufaittidosona.
					</seg>
					<seg id="b.JOH.20.21" type="verse">
						Yesuusi naa77anttuwaakka etau, “Sarotettai intteyyo gido; ta Aawai tana kiittidoogaadan, taanikka inttena kiittais” yaagiis.
					</seg>
					<seg id="b.JOH.20.22" type="verse">
						Hegaa giidoogaappe guyyiyan, eta bolli ufu giidi shemppiis; qassi, “Geeshsha Ayyaanaa ekkite.
					</seg>
					<seg id="b.JOH.20.23" type="verse">
						Intte atto giido asaa nagarai atto geetettana; intte atto geennaageetu nagarai atto geetettenna” yaagiis.
					</seg>
					<seg id="b.JOH.20.24" type="verse">
						SHin tammanne naa77u erissiyo ashkkaratuppe issoi, Mentte giyo Toomaasi, Yesuusi yiido wode etaara de7enna.
					</seg>
					<seg id="b.JOH.20.25" type="verse">
						Hegaa gishshau, hinkko erissiyo ashkkarati Toomaasau, “Nuuni Godaa be7ida!” yaagidosona. SHin Toomaasi etau, “Misimaariyan i cadettido a kushiyan de7iya malaataa be7ennaaninne he malaataa ta biradhdhiyan bochchennan, qassi ta kushiyaa a miyyiyan yedda be7ennan taani ammanikke” yaagiis.
					</seg>
					<seg id="b.JOH.20.26" type="verse">
						Saaminttappe guyyiyan, Yesuusi erissiyo ashkkarati qassikka sooni shiiqi uttidosona; Toomaasikka etaara de7ees. Karee koretti uttidaashin, Yesuusi yiidi, eta gidduwan eqqiis; eqqidi, “Sarotettai intteyyo gido” yaagiis.
					</seg>
					<seg id="b.JOH.20.27" type="verse">
						Hegaappe guyyiyan, Yesuusi Toomaasa, “Ne kushiyaa haa ehaada, ta kushiyaa be7a, qassi ne kushiyaa haa ehaada, ta miyyiyan yedda be7a, neeni ammaniyaagaa gidanaappe attin, ammanennaagaa gidoppa!” yaagiis.
					</seg>
					<seg id="b.JOH.20.28" type="verse">
						Toomaasi zaaridi, “Ta Godau, ta Xoossau!” yaagiis.
					</seg>
					<seg id="b.JOH.20.29" type="verse">
						Yaagin Yesuusi, “Neeni tana be7ido gishshau ammanadasa; be7ennan ammanidaageeti anjjettidaageeta” yaagiis.
					</seg>
					<seg id="b.JOH.20.30" type="verse">
						Yesuusi ha maxaafan xaafettibeenna hara daro malaatata ba erissiyo ashkkaratu sinttan oottiis.
					</seg>
					<seg id="b.JOH.20.31" type="verse">
						SHin Yesuusi i Kiristtoosa, Xoossaa Na7aa gidiyoogaa intte ammanana malanne, qassi a ammanidi a sunttan de7uwaa intte demmana mala, hagee xaafettiis.
					</seg>
				</div>
				<div id="b.JOH.21" type="chapter">
					<seg id="b.JOH.21.1" type="verse">
						Hegaappe guyyiyan, Yesuusi Xibiriyaadoosa giyo abbaa lanqqiyan ba erissiyo ashkkaratuyyo naa77anttuwaa beettiis. I etau hagaadan beettiis.
					</seg>
					<seg id="b.JOH.21.2" type="verse">
						Simoon PHeexiroosinne mentte giyo Toomaasi, Qaana Galiilappe yiida Naatinaa7eeli, Zabddiyoosa naatinne Yesuusi erissiyo ashkkaratuppe hara naa77ati issippe de7oosona.
					</seg>
					<seg id="b.JOH.21.3" type="verse">
						Simoon PHeexiroosi etau, “Taani mole oiqqanau bais” yaagiis. Yaagin eti, “Nuunikka nenaara baana” yaagidi, kiyidi wolwoluwaa giddo gelidosona; shin eti he gallassi qammi mole ainne oiqqibookkona.
					</seg>
					<seg id="b.JOH.21.4" type="verse">
						Maallado wonttaara awai kiyanaappe kase, Yesuusi abbaa gaxan eqqiis; shin erissiyo ashkkarati Yesuusa gididoogaa eribookkona.
					</seg>
					<seg id="b.JOH.21.5" type="verse">
						Yesuusi eta, “Naatoo, mole oiqqibeekketiiyye?” yaagiis. Yaagin eti zaaridi, “Ainne oiqqibookko” yaagidosona.
					</seg>
					<seg id="b.JOH.21.6" type="verse">
						I zaaridi, “Intte gitiyaa wolwoluwaappe ushachcha baggakko yeggite; amaridaagaa intte oiqqana” yaagiis. Hegaa gishshau, gitiyaa ushachcha baggakko yeggin, molee darido gishshau, goochchi kessanaagee eta xooniis.
					</seg>
					<seg id="b.JOH.21.7" type="verse">
						Yesuusi siiqiyo ashkkarai PHeexiroosa, “Hagee Godaattennee!” yaagiis. Simooni PHeexiroosi Godaa i gididoogaa siyido wode, kallo de7iyo gishshau, ba maayuwaa maayidi, abbaa giddo guppi geliis.
					</seg>
					<seg id="b.JOH.21.8" type="verse">
						SHin hinkko erissiyo ashkkarati molee kumi uttido gitiyaa goochchiiddi, wolwoluwan abbaappe gaxi kiyidosona; eti abbaappe naa77u xeetu wara keenaa haakkidi de7oosonappe attin, keehi haakkidi de7okkona.
					</seg>
					<seg id="b.JOH.21.9" type="verse">
						Eti abbaappe gaxi kiyido wode, xiixinttaa bonqquwan molee de7iyaagaanne oittaa be7idosona.
					</seg>
					<seg id="b.JOH.21.10" type="verse">
						Yesuusi eta, “Ha77i intte oiqqido moliyaappe amaridaagaa hammite” yaagiis.
					</seg>
					<seg id="b.JOH.21.11" type="verse">
						Simoon PHeexiroosi wolwoluwan gelidi, xeetanne ishatamanne heezzu wogga moleti kumi uttido gitiyaa goochchidi, abbaappe gaxi kessiis; molee hegaa keena daro gidinkka gitee daakettibeenna.
					</seg>
					<seg id="b.JOH.21.12" type="verse">
						Yesuusi eta, “Haa yiidi, qan77iyaa qan77ite” yaagiis. Erissiyo ashkkaratuppe issoinne, “Neeni oonee?” giidi a oichchanau xalibeenna; aissi giikko, Godaa i gididoogaa eti eridosona.
					</seg>
					<seg id="b.JOH.21.13" type="verse">
						Yesuusi yiidi, oittaa ekkidi, etau immiis; moliyaakka hegaadan immiis.
					</seg>
					<seg id="b.JOH.21.14" type="verse">
						Yesuusi haiquwaappe denddidoogaappe guyyiyan, ba erissiyo ashkkaratuyyo beettishin hagee heezzantto.
					</seg>
					<seg id="b.JOH.21.15" type="verse">
						Eti qumaa miidoogaappe guyyiyan, Yesuusi Simoon PHeexiroosa, “Yoona na7au Simoonaa, tana hageetuppe aattada siiqai?” yaagiis. Simoon PHeexiroosi, “Ee Godau, taani nena dosiyoogaa neeni eraasa” yaagiis. Yesuusi a, “Ta dorssa marata heemma” yaagiis.
					</seg>
					<seg id="b.JOH.21.16" type="verse">
						Yesuusi qassikka, “Yoona na7au Simoonaa, tana siiqai?” yaagiis. Simoon PHeexiroosi, “Ee Godau, taani nena dosiyoogaa neeni eraasa” yaagiis. Yaagin Yesuusi, “Ta dorssata heemma” yaagiis.
					</seg>
					<seg id="b.JOH.21.17" type="verse">
						Yesuusi heezzanttuwaa, “Yoona na7au Simoonaa, tana dosai?” yaagiis. Yesuusi heezzanttuwaa Simoon PHeexiroosa, “Tana dosai?” yaagidi oichchido gishshau, PHeexiroosi azzanidi, “Godau, neeni ubbabaa eraasa; taani nena dosiyoogaa neeni eraasa” yaagiis. Yaagin Yesuusi, “Ta dorssata heemma.
					</seg>
					<seg id="b.JOH.21.18" type="verse">
						Taani neeyyo tumaa odais; neeni wodallatettan de7iyo wode, ne xeessan qabattuwaa nerkka gixxada, neeni koyidosaa baasa. SHin cimidoogaappe guyyiyan, ne kushiyaa micca bessaasa. Nena hara urai gixissees; neeni dosennasaakka efees” yaagiis.
					</seg>
					<seg id="b.JOH.21.19" type="verse">
						Yesuusi hegaa PHeexiroosi ai mala haiquwaa haiqqidi, Xoossaa bonchchissanaakkonne erissanau giis; qassi hegaa giidoogaappe guyyiyan, Yesuusi PHeexiroosa, “Tana kaalla” yaagiis.
					</seg>
					<seg id="b.JOH.21.20" type="verse">
						PHeexiroosi guyye simmidi, Yesuusi siiqiyo erissiyo ashkkarai baappe guyyeera yiyaagaa be7iis; he erissiyo ashkkarai, kahuwaa miyoosan Yesuusakko shiiqidi a, “Godau, nena aatti immanai oonee?” yaagidaagaa.
					</seg>
					<seg id="b.JOH.21.21" type="verse">
						PHeexiroosi he erissiyo ashkkaraa be7idi Yesuusa, “Godau, ha bitanee qassi waananee?” yaagiis.
					</seg>
					<seg id="b.JOH.21.22" type="verse">
						Yaagin Yesuusi a, “Taani yaana gakkanaassi i de7ana mala taani koyikko, hegee nena ai metii? Neeni tana kaalla” yaagiis.
					</seg>
					<seg id="b.JOH.21.23" type="verse">
						Hegaa gishshau, he erissiyo ashkkarai haiqqenna giyo haasayai ishanttu ubbaakko gakkiis; shin Yesuusi, “Taani yaana gakkanaassi, i de7ana mala, taani koyikko, nena ai metii?” giidoogaappe attin, “Haiqqenna” gibeenna.
					</seg>
					<seg id="b.JOH.21.24" type="verse">
						He yohuwaabaa markkattidaageenne qassi hegaa xaafidaagee he erissiyo ashkkaraa; a markkatettai tuma gidiyoogaa nuuni eroos.
					</seg>
					<seg id="b.JOH.21.25" type="verse">
						Yesuusi oottido hara darobaikka de7ees; ubbabai huuphiyan huuphiyan xaafettiyaakko, xaafettiya maxaafatuyyo ha mule sa7ai gidanabaa taayyo milatenna.
					</seg>
				</div>
			</div>
			<div id="b.ACT" type="book">
				<div id="b.ACT.1" type="chapter">
					<seg id="b.ACT.1.1" type="verse">
						Tewofiloosaa, Yesuusi saluwaa biido gallassai gakkanaassi, oottanaunne tamaarissanau doommido ubbabaa taani ta koiro maxaafan xaafaas. Saluwaa baanaappe kase i ba dooridi kiittidoogeeta Geeshsha Ayyaanan azaziis.
					</seg>
					<seg id="b.ACT.1.3" type="verse">
						I ba kiittidoogeetussi oitamu gallassaa beettiiddinne qassi Xoossaa kawotettaabaa etau yootiiddi, ba waayiyaappe guyyiyan, haiquwaappe denddidoogaa siree bainnan daro ammanttidi, bana eta bessiis.
					</seg>
					<seg id="b.ACT.1.4" type="verse">
						Etaara issippe de7iiddi, eta hagaadan yaagidi azaziis; “Yerusalaameppe kiyoppite; shin intte taappe siyidoogaa ta Aawai inttessi immana giidoogaa naagite.
					</seg>
					<seg id="b.ACT.1.5" type="verse">
						Aissi giikko, Yohaannisi haattan xammaqiis; shin guutta wodiyaappe guyyiyan, Geeshsha Ayyaanan intte xammaqettana” yaagiis.
					</seg>
					<seg id="b.ACT.1.6" type="verse">
						Yesuusi kiittidoogeeti Yesuusaara gaittido wode a, “Godau, ha wodiyan Israa7eelatussi kawotettaa zaaruutee?” yaagidi oichchidosona.
					</seg>
					<seg id="b.ACT.1.7" type="verse">
						Oichchin Yesuusi eta, “Ta Aawai ba godatettan keerido aginaanne wodiyaa intte eranaassa gidenna.
					</seg>
					<seg id="b.ACT.1.8" type="verse">
						SHin Geeshsha Ayyaanai intte bolli wodhdhiyo wode, wolqqaa intte ekkana; ekkidi Yerusalaameeninne Yihudaa biitta ubban, Samaariyaaninne sa7aa gaxaa gakkanaashinkka taassi markkattiyaageeta gidana” yaagiis.
					</seg>
					<seg id="b.ACT.1.9" type="verse">
						Hegaa giidoogaappe guyyiyan, eti xeellishin, xoqqu xoqqu giiddi, saluwaa bin, eta aifiyaappe shaarai a genttiis.
					</seg>
					<seg id="b.ACT.1.10" type="verse">
						Yesuusi biyo wode, eti saluwaa tishshi oottidi xeellishin, issi bootta maayuwaa maayida naa77u asati sohuwaara eta matan eqqidi,
					</seg>
					<seg id="b.ACT.1.11" type="verse">
						“Galiila asatoo, saluwaa xeelliiddi, intte aissi eqqidetii? Ha intteppe saluwaa biida Yesuusi saluwaa biyoogaa intte be7idoogaadankka, simmidi yaana” yaagidosona.
					</seg>
					<seg id="b.ACT.1.12" type="verse">
						Hegaappe guyyiyan, Yesuusi kiittidoogeeti Dabira Zaite geetettiya deriyaappe Yerusalaame simmidosona. Dabira Zaitee Yerusalaame matan de7ees.
					</seg>
					<seg id="b.ACT.1.13" type="verse">
						Yesuusi kiittidoogeeti Yerusalaame gelidi, bantta de7iyo sohuwaa pooqiyaa pude kiyidosona; kiyidaageeti PHeexiroosa, Yohaannisa, Yaaqooba, Inddiraasa, Piliphphoosa, Toomaasa, Barttalamoosa, Maatiyoosa, Ilppiyoosa na7aa Yaaqooba, ba biittaassi mishettiya Simoonanne Yaaqooba na7aa Yihudaa.
					</seg>
					<seg id="b.ACT.1.14" type="verse">
						Hageeti ubbati maccaasatuura, Yesuusa aayee Mairaamiiranne Yesuusa ishanttuura ubbai issi wozana gididi, tolidi woossoosona.
					</seg>
					<seg id="b.ACT.1.15" type="verse">
						He wode, PHeexiroosi xeetanne laatamaa gidiya ammaniya asaa shiiquwan issippe de7iya ba ishanttu giddon denddi eqqidi, hagaadan yaagiis;
					</seg>
					<seg id="b.ACT.1.16" type="verse">
						“Ta ishatoo, Yesuusa oiqqidaageeta kaalettida Yihudaabaa Geeshsha Ayyaanai kase Daawita doonan odido Xoossaa maxaafaa qaalai polettanau bessees.
					</seg>
					<seg id="b.ACT.1.17" type="verse">
						Aissi giikko, Yihudai nunaara de7ees; qassi nunaara issippe oottanaassi doorettiis” yaagiis.
					</seg>
					<seg id="b.ACT.1.18" type="verse">
						Yihudai ba iita oosuwan demmido miishshan gadiyaa shammiis; sinttau gufannidi kunddin, a uloi gidduwaappe daahettiis; a maraccee muleerakka zaazetti aggiis.
					</seg>
					<seg id="b.ACT.1.19" type="verse">
						Yihudaa bolli hanidabaa Yerusalaamen de7iya asai ubbai siyiis; hegaa gishshau, he gadiyaa bantta qaalan Akelddaama giidi xeegidosona; Akelddaama giyoogee suutta gade giyoogaa.
					</seg>
					<seg id="b.ACT.1.20" type="verse">
						PHeexiroosi yootiiddi, “Aissi giikko, Mazamure Maxaafan, 'A keettai mela de7o; ooninne hegan de7oppo' qassi 'A sunttatettaakka harai ekko' geetettidi xaafettiis.
					</seg>
					<seg id="b.ACT.1.21" type="verse">
						“Hegaa gishshau, issi asi Godaa Yesuusa dendduwaa markkattanau, nunan gaittana bessees; Yohaannisi xammaqido wodiyaappe doommidi, Yesuusi nuuppe saluwaa biido wode gakkanaas, Godaa Yesuusi nunaara hemettido wode ubban i nunaara de7iyaageetuppe issuwaa gidanau bessees” yaagiis.
					</seg>
					<seg id="b.ACT.1.23" type="verse">
						Yaagin ammaniya asai dooruwaassi Yosxxoosa giyo Barssaaba geetettiya Yooseefanne Maatiyaasa naa77aa essidosona.
					</seg>
					<seg id="b.ACT.1.24" type="verse">
						Hegaappe guyyiyan, Xoossaa woossiiddi, “Ubbaa wozanaa eriya Godau, Yihudai ba sohuwaa baanau yeggi bayido oosuwaanne Yesuusi kiittido oosuwaa sohuwaa ekkanaadan, ha naa77u asatuppe issuwaa neeni dooridoogaa nuna bessa” yaagidosona.
					</seg>
					<seg id="b.ACT.1.26" type="verse">
						Etan saamaa yeggidosona; saamai Maatiyaasa bollan wodhdhin, Maatiyaasi Yesuusi kiittido tammanne isiinetuura qoodettiis.
					</seg>
				</div>
				<div id="b.ACT.2" type="chapter">
					<seg id="b.ACT.2.1" type="verse">
						PHenxxaqosxxe giyo gallassai gakkido wode, ammaniyaageeti ubbati issippe gididi, issisaa shiiqidaashin,
					</seg>
					<seg id="b.ACT.2.2" type="verse">
						gagantti yeggiya gotiyaadan guummiya gunttai akeekennan saluwaappe yiidi, eti uttido keettaa ubbaa kumiis.
					</seg>
					<seg id="b.ACT.2.3" type="verse">
						Qassi tama laco milatiya inxxarssati etassi beettidi, shaahetti shaahettidi, eta ubbaa bolli wodhdhidosona.
					</seg>
					<seg id="b.ACT.2.4" type="verse">
						Eta ubban Geeshsha Ayyaanai kumidi, dumma dumma qaalan haasayana mala, eta danddayissin, haasayaa doommidosona.
					</seg>
					<seg id="b.ACT.2.5" type="verse">
						Sa7an de7iya zare ubbaappe yiidi, Xoossaa woosan sheekkida Aihudati Yerusalaamen de7oosona.
					</seg>
					<seg id="b.ACT.2.6" type="verse">
						Ha gunttaa siyido wode, asai ubbai shiiqiis; shiiqidi ammaniyaageeti eta qaalan haasayishin siyido gishshau, giyoobaa xayidosona.
					</seg>
					<seg id="b.ACT.2.7" type="verse">
						Garamettidi, “Oorattabaa” giidi, “Be7ite; ha haasayiya ubbati Galiila asata gidokkonaayye?
					</seg>
					<seg id="b.ACT.2.8" type="verse">
						Yaatin, nuuni nu yelettido biittaa qaalan eti haasayishin waanidi siyiyoonii?
					</seg>
					<seg id="b.ACT.2.9" type="verse">
						Nuuni PHartte asati, Meedoona asati, Elaameexe asati, naa77u shaafatuppe gidduwan de7iyaageeti, Yihudan, Qaphphadooqiyan, PHanxxoosan Isiyan,
					</seg>
					<seg id="b.ACT.2.10" type="verse">
						Pirggiyan, PHinifiliyan, Gibxxen, Qareena baggan de7iya Liibiyaa woradatun de7iyaageeti, Roomeppe yiida imattati, Aihudati, Aihudatettau laamettida nuuppe amaridaageeti, Qarxxeese asatinne, Araba asati, Xoossai oottido gita oosuwaa nu qaalan eti haasayishin siyoos” yaagidosona.
					</seg>
					<seg id="b.ACT.2.12" type="verse">
						Ubbaikka garamettidi, yohoi banttau qashettennan ixxin bantta giddon, “Laa hagee woigiyoogee?” yaagidosona.
					</seg>
					<seg id="b.ACT.2.13" type="verse">
						SHin harati ammaniyaageetun Qilliicciiddi, “Hageeti uyidi mattottidosona” yaagidosona.
					</seg>
					<seg id="b.ACT.2.14" type="verse">
						SHin PHeexiroosi, Yesuusi kiittido hara tammanne isiinetuura denddi eqqidi, ba qaalaa xoqqu oottidi, etassi hagaadan yaagidi yootiis; “Aihudatoo, qassi Yerusalaamen de7iya ubbatoo, taani yootiyoogaa ezggite. Hagee intteyyo eretto; intte qoppiyoogaadan, hageeti mattottibookkona.
					</seg>
					<seg id="b.ACT.2.15" type="verse">
						Aissi giikko, wonttaappe biron heezzu saate gidees.
					</seg>
					<seg id="b.ACT.2.16" type="verse">
						SHin hagee hananabaa yootiya Yuu7eeli haasayidoogaa.
					</seg>
					<seg id="b.ACT.2.17" type="verse">
						“I haasayiiddi, 'Xoossai hagaadan yaagees; wodiyaa wurssettan hagaadan hanana. Taani asa ubbaa bolli ta Ayyaanaa gussana. Intte attuma naatinne intte macca naati hananabaa yootana. Intte wodalla naatikka ajjuutaa be7ana; intte cimatikka aimuwaa aimottana.
					</seg>
					<seg id="b.ACT.2.18" type="verse">
						He gallassatun ta attuma ashkkaratu bollinne ta macca ashkkaratu bolli taani ta Ayyaanaa gussana. Gussin eti hananabaa yootana.
					</seg>
					<seg id="b.ACT.2.19" type="verse">
						Qassi taani bolla saluwan oorattabaa, garssa sa7ankka malaataa bessana. Suuttai, tamainne shaaraadan gorddida cuwai de7ana.
					</seg>
					<seg id="b.ACT.2.20" type="verse">
						Gitanne bonchcho gidida Godaa gallassai gakkanaappe kase awai xumana; aginaikka suutta milatana.
					</seg>
					<seg id="b.ACT.2.21" type="verse">
						He wode hagaadan hanana; Godaa sunttaa xeesiya ooninne attana' yaagiis.
					</seg>
					<seg id="b.ACT.2.22" type="verse">
						“Israa7eela asatoo, ha qaalaa siyite; Naazireeta Yesuusi intte giddon Xoossai banan oottido wolqqaama oosuwan, oorattabaaninne malaatan intteyyo qonccissido asa; hegaa inttekka ereeta.
					</seg>
					<seg id="b.ACT.2.23" type="verse">
						Yesuusi inttessi imettana mala, Xoossai kase ba sheniyaaninne ba eran ba qofaa qachchi wottiis; yaatin, a intte nagaranchchatu kushiyan masqqaliyaa bolli misimaariyan xishissidi, kaqissi worideta.
					</seg>
					<seg id="b.ACT.2.24" type="verse">
						SHin haiqoi Yesuusa oiqqanau danddayibeenna gishshau, Xoossai haiquwaa seelaa appe xaissidi, a denttiis.
					</seg>
					<seg id="b.ACT.2.25" type="verse">
						Aissi giikko, Daawiti Yesuusabaa hagaadan yaagees; 'Taani metootennaadan, Godai ta ushachchan de7iyo gishshau, taani ubba wode Godaa ta matan be7ais.
					</seg>
					<seg id="b.ACT.2.26" type="verse">
						Hegaa gishshau, ta wozanai ufaittiis; ta inxxarssankka ufaissai kumiis. Qassi ta bollaikka lo77o de7ana giidi, ufaissan naagees.
					</seg>
					<seg id="b.ACT.2.27" type="verse">
						Aissi giikko, ta shemppuwaa Si7ooliyan aggakka. Qassi ne Geeshsha Na7aa ahaakka musissakka.
					</seg>
					<seg id="b.ACT.2.28" type="verse">
						Neeni tana de7uwaa ogiyaa erissadasa. Neeni tanaara de7iyoogan taani daro ufaittais' yaagees.
					</seg>
					<seg id="b.ACT.2.29" type="verse">
						“Ishatoo, nu aawatu halaqaa Daawitabaa taani intteyyo geeshshada odanau bessees; Daawiti haiqqidi moogettiis; a duufoi hachchi gakkanaassikka nu matan de7ees.
					</seg>
					<seg id="b.ACT.2.30" type="verse">
						Daawiti hananabaa yootiyaagaa gidido gishshaunne Xoossai a naatu zerettaappe issuwaa a kawotaa araatan utissanau ayyo caaqqidoogaa erido gishshau,
					</seg>
					<seg id="b.ACT.2.31" type="verse">
						Kiristtoosa dendduwaa sinttau xeellidi, 'A shemppoi Si7ooliyan attibeenna; a bollaikka musibeenna' giidi yootiis.
					</seg>
					<seg id="b.ACT.2.32" type="verse">
						“Xoossai ha Yesuusa haiquwaappe denttidoogaassi nuuni ubbai markka.
					</seg>
					<seg id="b.ACT.2.33" type="verse">
						Hegaa gishshau, Xoossai baappe ushachcha baggan a xoqqu xoqqu oottidi, ayyo Geeshsha Ayyaanaa immana giidoogaadan, Geeshsha Ayyaanaa ekkidi, hagaa intte ha77i be7iyoogaanne siyiyoogaa nu bolli gussiis.
					</seg>
					<seg id="b.ACT.2.34" type="verse">
						Aissi giikko, Daawiti ba huuphen saluwaa kiyibeenna; shin yaagiis; 'Godai ta godaa; “Taani ne morkketa neeni tohuwan yedhdha eqqiyoobaa oottana gakkanaassi hagan taappe ushachcha baggaara utta” giis' yaagiis.
					</seg>
					<seg id="b.ACT.2.36" type="verse">
						“Hegaa gishshau, Xoossai masqqaliyaa bolli misimaariyan ha intte xishidi kaqqido Yesuusa Godanne Kiristtoosa oottidoogaa Israa7eela zare ubbai tumaappe ero” yaagiis.
					</seg>
					<seg id="b.ACT.2.37" type="verse">
						Asai PHeexiroosi giidoogaa siyido wode, asau wozanai maashin, PHeexiroosanne Yesuusi kiittido harata, “Ishanttoo, yaanin nuuni ai oottanee?” yaagidosona.
					</seg>
					<seg id="b.ACT.2.38" type="verse">
						PHeexiroosi eta, “Intte nagarai atto geetettana mala, nagaraappe simmidi, intte huuphiyan huuphiyan Yesuus Kiristtoosa sunttan xammaqettite. Xoossai immiyo Geeshsha Ayyaanaa intte ekkana.
					</seg>
					<seg id="b.ACT.2.39" type="verse">
						Aissi giikko, Xoossai immana giido qaalai inttessa intte naatussanne Godai nu Xoossai baakko xeesiyo haahuwan de7iyaageetu ubbaassa” yaagiis.
					</seg>
					<seg id="b.ACT.2.40" type="verse">
						PHeexiroosi etassi qaalaa haraakka gujji markkattidi, “Ha wodiyaa geella asaappe intte huuphiyaa ashshite” yaagidi zoriis.
					</seg>
					<seg id="b.ACT.2.41" type="verse">
						PHeexiroosi yootidoogaa ekkidaageeti xammaqettidosona; he gallassi heezzu sha7u gidiya asai ammaniis.
					</seg>
					<seg id="b.ACT.2.42" type="verse">
						Eti Yesuusi kiittidoogeetu timirttiyan, issippetettan oittaa mentti miyoogaaninne Xoossaa woosan genccoosona.
					</seg>
					<seg id="b.ACT.2.43" type="verse">
						Yesuusi kiittidoogeetu kushiyan daro oorattabainne malaatai oosettin, asa ubbaa yashshai oiqqiis.
					</seg>
					<seg id="b.ACT.2.44" type="verse">
						Ammanida ubbati issippe de7oosona; qassi banttau de7iyaabaa ubbaakka issippe shaakkidosona.
					</seg>
					<seg id="b.ACT.2.45" type="verse">
						Eti bantta biittaanne banttassi de7iyaabaa baizzi baizzidi, oonanne koshshido keena miishshaa ubbaassi shaakkidosona.
					</seg>
					<seg id="b.ACT.2.46" type="verse">
						Qassi ubba gallassi, issi wozana gididi, Beeta Maqidasiyan paccennan gaittidi, bantta keettaa keettaa xeesettidi ufaissaaninne pashkka wozanan qumaa moosona.
					</seg>
					<seg id="b.ACT.2.47" type="verse">
						Xoossaa galatiiddi, asa ubban sabettidosona. Qassi Godai attiyaageeta gallassi gallassikka eta bolli gujjees.
					</seg>
				</div>
				<div id="b.ACT.3" type="chapter">
					<seg id="b.ACT.3.1" type="verse">
						Issi gallassi, PHeexiroosinne Yohaannisi Xoossaa woossanau uddufun saatiyan Beeta Maqidasiyaa biidosona.
					</seg>
					<seg id="b.ACT.3.2" type="verse">
						Yelettoosappe doommidi, wobbe gididi de7iya issi bitanee Beeta Maqidasiyaa geliya asaappe miishshaa woossanau, ubba gallassi daro lo77o giyo Beeta Maqidasiyaa penggiyan wottiyoogee de7ees.
					</seg>
					<seg id="b.ACT.3.3" type="verse">
						He wobbe bitanee, PHeexiroosinne Yohaannisi Beeta Maqidasiyaa gelana hanishin be7idi, miishsha eta woossiis.
					</seg>
					<seg id="b.ACT.3.4" type="verse">
						Woossin PHeexiroosi Yohaannisaara a tishshi ootti xeellidi, “Nuukko haa xeella” yaagiis.
					</seg>
					<seg id="b.ACT.3.5" type="verse">
						Wobbe bitanee etappe aibakko ekkanau qaaqqatidi, etakko xeelliis.
					</seg>
					<seg id="b.ACT.3.6" type="verse">
						SHin PHeexiroosi a, “Tau miishshi baawa; shin taassi de7iyaabaa taani neessi immana; Naazireeta Yesuus Kiristtoosa sunttan denddada hemetta” yaagiis.
					</seg>
					<seg id="b.ACT.3.7" type="verse">
						Yaagidi, wobbe bitaniyaa ba ushachcha kushiyan oiqqidi, pude denttiis; sohuwaarakka a tohoinne meeshi meqettai minni aggiis.
					</seg>
					<seg id="b.ACT.3.8" type="verse">
						Bitanee pude guppidi, denddi eqqiis; yaanne haanne hemetaa doommiis. Hegaappe guyyiyan hemettiiddi, guppiiddinne Xoossaa galatiiddi, etaara issippe Beeta Maqidasiyaa geliis.
					</seg>
					<seg id="b.ACT.3.9" type="verse">
						I hemetettishiininne Xoossaa galatishin, asai ubbai a be7iis.
					</seg>
					<seg id="b.ACT.3.10" type="verse">
						Be7idi, miishsha woossanau daro lo77o giyo Beeta Maqidasiyaa penggen uttidaagee a gididoogaa akeekiis; i hanidobaa be7idi garamettiis.
					</seg>
					<seg id="b.ACT.3.11" type="verse">
						Bitanee PHeexiroosanne Yohaannisa oiqqi uttidaashin, asai ubbai garamettidi, Solomona baranddaa giyoosan issippe etakko woxxiis.
					</seg>
					<seg id="b.ACT.3.12" type="verse">
						PHeexiroosi asaa be7ido wode asaassi yaagiis; “Israa7eela asatoo, aissi hagau garametteetii? Woi aissi nuna tishshi ootti xeelleetii? Nuuni nu huuphe wolqqan woi Xoossaa milatiyoogan ha bitaniyaa hemetissidobaa intteyyo misatii?
					</seg>
					<seg id="b.ACT.3.13" type="verse">
						Abrahaama Xoossai, Yisaaqa Xoossai, Yaaqooba Xoossai, nu aawatu Xoossai, intte aatti immidoogaa PHilaaxoosi birshshanau qoppi uttidaashin, intte a sinttan, 'Nuuni a erokko' giido ba Na7aa Yesuusa bonchchiis.
					</seg>
					<seg id="b.ACT.3.14" type="verse">
						SHin intte geeshshaanne xilluwaa, 'Nuuni a erokko' giidi, shemppuwaa woridaagaa a gishshaa inttessi birshshanau PHilaaxoosa woossideta.
					</seg>
					<seg id="b.ACT.3.15" type="verse">
						De7uwaa immiyaagaa intte worideta; shin Xoossai haiquwaappe a denttiis; denttidoogaassi nuuni markka.
					</seg>
					<seg id="b.ACT.3.16" type="verse">
						Ha wobbe bitaniyaa Yesuusa sunttaa wolqqai minttiis; intte be7iyoogeenne eriyoogeekka i a sunttan ammaniyoogan oosettiis; ha intte ubbaa sinttan a hagaadan payya oottidaagee, Yesuusa i ammaniyoogaa.
					</seg>
					<seg id="b.ACT.3.17" type="verse">
						“Ha77ikka ta ishatoo, inttekka inttena kaalettiyaageetuugaadan, erennan oottidoogaa taani erais.
					</seg>
					<seg id="b.ACT.3.18" type="verse">
						SHin Xoossai hananabaa beni yootiya ubbatu doonan, 'Kiristtoosi waayettana bessees' yaagidi yootiis; ba yootidoogaakka hegaadan poliis.
					</seg>
					<seg id="b.ACT.3.19" type="verse">
						Simmi Xoossai intte nagaraa xaissanaadan, Godaa matappe ayyaanaa minotettaa wodee intteyyo yaanaadaaninne Xoossai Yesuus Kiristtoosa kase intteyyo doorettidaagaa yeddanaadan, intte nagaraappe Xoossaakko simmite.
					</seg>
					<seg id="b.ACT.3.21" type="verse">
						Xoossai hananabaa yootiya ba geeshshatu doonan benippe doommidi haasayidoogaadan, ubbabai ooraxxiyo wodee gakkanaassi, Yesuusi saluwan gam77anau bessees.
					</seg>
					<seg id="b.ACT.3.22" type="verse">
						Muusee, 'Godai Xoossai tana denttidoogaadan, intte zariyaa giddoppe intteyyo hananabaa yootiyaagaa denttana; intte i giyoogaa ubbaa siyite.
					</seg>
					<seg id="b.ACT.3.23" type="verse">
						He hananabaa yootiyaagee odiyoogaa siyenna asi ooninne asaa giddoppe shaahettidi xayo' yaagiis.
					</seg>
					<seg id="b.ACT.3.24" type="verse">
						“Qassi Sameelappe doommidi, appe guyyiyan hananabaa yootiyaageeti ubbati, ha wodiyaabaa yootidosona.
					</seg>
					<seg id="b.ACT.3.25" type="verse">
						Intte hananabaa yootiyaageetu naata; qassi Xoossai Abrahaamassi, 'Sa7an de7iya asaa ubbaa taani ne zerettaa bagaara anjjana' yaagidi nu aawatuura maacettido maachchaa naata.
					</seg>
					<seg id="b.ACT.3.26" type="verse">
						Xoossai inttena ubbata intte iita ogiyaappe guyye zaaridi anjjana mala, ba ashkkaraa denttidi, intteyyo koiro yeddiis” yaagiis.
					</seg>
				</div>
				<div id="b.ACT.4" type="chapter">
					<seg id="b.ACT.4.1" type="verse">
						PHeexiroosinne Yohaannisi asaassi yootishin, qeese halaqati, Beeta Maqidasiyaa wotaaddarata azaziyaageenne Saaduqaaweti,
					</seg>
					<seg id="b.ACT.4.2" type="verse">
						eti asaa tamaarissiyo gishshaunne harati haiquwaappe denddanaagau markka gidana mala, Yesuusi haiquwaappe denddidoogaa yootido gishshau, daro yiillotidi, etakko yiidosona.
					</seg>
					<seg id="b.ACT.4.3" type="verse">
						Yiidi eta oiqqidi, Sa7ai omariichchido gishshau wonttanaassi qasho keettaa gelissidosona.
					</seg>
					<seg id="b.ACT.4.4" type="verse">
						SHin qaalaa siyidaageetuppe daroti ammanidosona; ammanida attumaasaa qoodai ichchashu sha7aa keeni gidiis.
					</seg>
					<seg id="b.ACT.4.5" type="verse">
						Wonttetta gallassi, eta haariyaageeti, cimati, higgiyaa tamaarissiyaageeti, qeese ubbatu halaqai Haanni, Qayaafi, Yohaannisi Iskkinddirinne qeese ubbatu halaqaa dabboti ubbai Yerusalaamen yaa7idosona.
					</seg>
					<seg id="b.ACT.4.7" type="verse">
						Yesuusi kiittidoogeeta bantta gidduwan essidi, “Ai wolqqan woi o sunttan hagaa intte oottidetii?” yaagidi oichchidosona.
					</seg>
					<seg id="b.ACT.4.8" type="verse">
						He wode PHeexiroosi banan Geeshsha Ayyaanai kumin, eta hagaadan yaagiis; “Deriyaa haariyaageetoo, cimatoo,
					</seg>
					<seg id="b.ACT.4.9" type="verse">
						hachchi ha wobbe bitaniyaassi oosettida lo77o oosuwaabaanne i waani paxidaakko, intte nuna oichchikko,
					</seg>
					<seg id="b.ACT.4.10" type="verse">
						masqqaliyaa bolli misimaariyan intte xishidi kaqqin, Xoossai haiquwaappe denttido Naazireeta Yesuus Kiristtoosa sunttan ha bitanee paxidi, intte sinttan eqqidoogee intte ubbaassinne Israa7eela asa ubbaassi eretto.
					</seg>
					<seg id="b.ACT.4.11" type="verse">
						Gimbbiyaageeti intte karidi ixxido shuchchai, godaa xaphuwaa minttiya, ubbaappe aadhdhiya shuchcha gidiis; he shuchchai Yesuusa.
					</seg>
					<seg id="b.ACT.4.12" type="verse">
						Asi atotettaa Yesuusa baggaara demmanaappe attin, hara o baggaaranne demmenna; nuuni a sunttan attanau bessees; aissi giikko, Xoossai saluwaappe garssan asassi immido hara suntti baawa” yaagiis.
					</seg>
					<seg id="b.ACT.4.13" type="verse">
						Yaa7aa asai PHeexiroosinne Yohaannisi xalido xalaa be7ido wode, eti tamaaribeenna coo asa gididoogaa akeekidi garamettidosona; qassi eti Yesuusaara de7iyoogaa eridosona.
					</seg>
					<seg id="b.ACT.4.14" type="verse">
						Qassi paxida bitanee PHeexiroosaaranne Yohaannisaara eqqidaagaa asai be7idi, giyoobaa xayiis.
					</seg>
					<seg id="b.ACT.4.15" type="verse">
						SHin PHeexiroosinne Yohaannisi yaa7aappe kare kiyana mala asai azazidi, ba giddon zorettiiddi,
					</seg>
					<seg id="b.ACT.4.16" type="verse">
						“Ha asata ai oottanee? Aissi giikko, eta kushiyan oosettida gita malaatai Yerusalaamen de7iya ubbaassi beettiis. Nuuni hegaa erokko gaanau danddayokko.
					</seg>
					<seg id="b.ACT.4.17" type="verse">
						SHin yohoi asau laalettenna mala, hagaappe sinttan ha asati Yesuusa sunttaa ooyyoonne denttennaadan, minttidi eta, 'Inttena erite' goos” yaagidosona.
					</seg>
					<seg id="b.ACT.4.18" type="verse">
						Eta xeesidi, Yesuusa sunttaa mulekka denttennaadaaninne abaa tamaarissennaadan azazidosona.
					</seg>
					<seg id="b.ACT.4.19" type="verse">
						SHin PHeexiroosinne Yohaannisi zaaridi, “Xoossau azazettiyoogaa aggidi, intteyyo azazettiyoogee Xoossaa sinttan lo77okkonne ane intte pirddite.
					</seg>
					<seg id="b.ACT.4.20" type="verse">
						Aissi giikko, nuuni be7idobaanne siyidobaa yootennan agganau danddayokko” yaagidi yaa7au odidosona.
					</seg>
					<seg id="b.ACT.4.21" type="verse">
						Yaa7ai eta qaxxayanau gaasottiyoobi xayin, naa77anttuwaa keehi manddidi, hanidabau asai ubbai Xoossaa galatiyo gishshau, eta birshshi yeddidosona.
					</seg>
					<seg id="b.ACT.4.22" type="verse">
						He harggiyaappe pattiyo malaatai oosettido bitanee yelettoosappe laittai au oitamaappe aadhdhiis.
					</seg>
					<seg id="b.ACT.4.23" type="verse">
						PHeexiroosinne Yohaannisi birshshettidi, bantta dabbotukko biidi, qeese halaqatinne cimati banttana giidobaa ubbaa etassi odidosona.
					</seg>
					<seg id="b.ACT.4.24" type="verse">
						Eti hegaa siyido wode, issi wozana gididi, Xoossaa hagaadan yaagidi woossidosona; “Ubbaa Haariya Godau, saluwaa, sa7aa, abbaanne eta giddon de7iya ubbabaa medhdhidaagoo,
					</seg>
					<seg id="b.ACT.4.25" type="verse">
						neeni ne ashkkaraa nu aawaa Daawita doonan Geeshsha Ayyaanan haasayaidda, 'Aihuda gidenna asai aissi yiillotidee? Qassi asai aissi pattennabau maqettidee?
					</seg>
					<seg id="b.ACT.4.26" type="verse">
						Sa7aa kawoti giigettidosona; deriyaa haariyaageeti Godaa bollinne i tiyido Kiristtoosa bolli issippe denddidosona' yaagada haasayadasa.
					</seg>
					<seg id="b.ACT.4.27" type="verse">
						“Aissi giikko, Heeroodisinne PHenxxeniyaa PHilaaxoosi Aihuda gidenna asaaranne Israa7eela asaara, neeni tiyido Kiristtoosa ne geeshsha Na7aa Yesuusa bolli denddanau, ha kataman shiiqidoogee tuma.
					</seg>
					<seg id="b.ACT.4.28" type="verse">
						Qassi neeni ne wolqqaaninne ne sheniyan hanana gaada qoppa uttidobaa ubbaa oottanau shiiqidosona.
					</seg>
					<seg id="b.ACT.4.29" type="verse">
						Ha77ikka Godau, eta manddettaa xeella; nuuni ne ashkkarati, ne qaalaa kumetta xalan yootanaadan, nuna danddayissa.
					</seg>
					<seg id="b.ACT.4.30" type="verse">
						Pattanau ne wolqqaa bessa; qassi ne geeshsha Na7aa Yesuusa sunttan oorattabaanne malaataa ootissa” giidi woossidosona.
					</seg>
					<seg id="b.ACT.4.31" type="verse">
						Eti Xoossaa woossidoogaappe guyyiyan, he eti shiiqidosai qaaxxiis. Eta ubban Geeshsha Ayyaanai kumin, Xoossaa qaalaa xalan yootidosona.
					</seg>
					<seg id="b.ACT.4.32" type="verse">
						Ammaniyaageeti ubbati qofaaninne wozanan issuwaa gididosona. Eta mehee ubbai issippe de7iyoorippe attin, baassi de7idabaa ooninne babaa gibeenna.
					</seg>
					<seg id="b.ACT.4.33" type="verse">
						Yesuusi kiittidoogeeti Godaa Yesuusi haiquwaappe denddidoogaa gita wolqqan markkattoosona; qassi Xoossai eta ubbau aaro kehatettaa darissidi immiis.
					</seg>
					<seg id="b.ACT.4.34" type="verse">
						Ammaniyaageetu giddon metootanchchi issoinne baawa; aissi giikko, biittai woi keettai de7iyoogeeti ubbati baizzi baizzidi, ekkido miishshaa ehiidi,
					</seg>
					<seg id="b.ACT.4.35" type="verse">
						Yesuusi kiittidoogeetussi immoosona; he miishshai asau koshshiyoogaadan shaahettidi, huuphiyan huuphiyan imettees.
					</seg>
					<seg id="b.ACT.4.36" type="verse">
						Qophphiroosa giyo haruuruwan yelettida Yooseefa giyo Leewa zare issoi de7ees; a sunttaa Yesuusi kiittidoogeeti Barnnaabaasa giidosona. Hegaa birshshettai “Minttettiya Na7aa” giyoogaa.
					</seg>
					<seg id="b.ACT.4.37" type="verse">
						Barnnaabaasi baassi de7iya biittaa baizzidi, miishshaa ehiidi, Yesuusi kiittidoogeetussi immiis.
					</seg>
				</div>
				<div id="b.ACT.5" type="chapter">
					<seg id="b.ACT.5.1" type="verse">
						Issi Hanaaniyaa giyo bitanee ba maccaasee Saphphiiro giyooriira gade baizziis.
					</seg>
					<seg id="b.ACT.5.2" type="verse">
						He baizzido miishshaappe ba maccaasiyaa erishin ashshidi, baggaa ehiidi, Yesuusi kiittidoogeetussi immiis.
					</seg>
					<seg id="b.ACT.5.3" type="verse">
						SHin PHeexiroosi Hanaaniyaa, “Neeni Geeshsha Ayyaanaa cimmada ne gadiyaa baizzido miishshaappe shaakkada ashshana mala, xalahee ne wozanan aissi kumidee?
					</seg>
					<seg id="b.ACT.5.4" type="verse">
						Neeni baizzanaappe kase gadee nebaa gidenneeyye? Qassi neeni baizza simminkka miishshai neessa gidenneeyye? Yaatin, hagaa malabaa oottanau aissi ne wozanan qoppadii? Neeni Xoossau worddotidoogaappe attin, asau worddotabaakka” yaagiis.
					</seg>
					<seg id="b.ACT.5.5" type="verse">
						Hanaanee he qaalaa siyidosaarakka kunddidi haiqqi aggiis; hegaa siyida ubbai daro yayyiis.
					</seg>
					<seg id="b.ACT.5.6" type="verse">
						Wodalla asati soo gelidi, a ahaa xaaxidi, gade kessidi a moogidosona.
					</seg>
					<seg id="b.ACT.5.7" type="verse">
						Heezzu saate heerappe guyyiyan, Hanaaniyaa maccaasiyaa hegaa erennan de7aidda PHeexiroosi de7iyoosaa gelaasu.
					</seg>
					<seg id="b.ACT.5.8" type="verse">
						Gelin PHeexiroosi o, “Intte gadiyaa hanni keena miishshen baizzidetii? Ane tau oda” yaagiis. A, “Ee hanni keena miishshen baizzida” yaagaasu.
					</seg>
					<seg id="b.ACT.5.9" type="verse">
						PHeexiroosi maccaasiyo, “Neeninne ne azinai Godaa Ayyaanaa paaccanau aissi zorettidetii? Be7a; ne azinaa moogida asati karen de7oosona; nenakka eti kare kessana” yaagiis.
					</seg>
					<seg id="b.ACT.5.10" type="verse">
						Maccaasiyaa sohuwaarakka PHeexiroosa tohuwaa matan kunddada haiqqa aggaasu; wodalla asati geliyo wode haiqqidaaro demmidi, kare kessidi, i azinaa lanqqiyan moogidosona.
					</seg>
					<seg id="b.ACT.5.11" type="verse">
						Woosa keettaa asai ubbainne hegaa siyida hara asai ubbai daro yashshaa yayyiis.
					</seg>
					<seg id="b.ACT.5.12" type="verse">
						Yesuusi kiittidoogeeti daro malaataanne oorattabaa asaa giddon oottoosona; ammaniya ubbati Solomona baranddaa giyoosan issippe gaittidosona.
					</seg>
					<seg id="b.ACT.5.13" type="verse">
						Hara asappe etaara gaittanau harai atto issoinne xalibeenna; shin asai eta bonchchees.
					</seg>
					<seg id="b.ACT.5.14" type="verse">
						Ammaniya maccaasainne attumaasai kaseegaappe daroi Godaassi gujettees.
					</seg>
					<seg id="b.ACT.5.15" type="verse">
						Hegaa gishshau, asai hargganchchata halaaninne saleenan tookkidi, PHeexiroosi hegaara aadhdhiyo wode harai atto, au eeshoikkonne etappe issuwaa issuwaa bollaara aadhdhana mala, katamaa ogetu dooni kessidi wottees.
					</seg>
					<seg id="b.ACT.5.16" type="verse">
						Qassi daro asai Yerusalaame matan de7iya katamatuppe hargganchchatanne tuna ayyaanan ohettida asata ekki yees; ubbatikka paxidosona.
					</seg>
					<seg id="b.ACT.5.17" type="verse">
						Paxin qeese ubbatu halaqainne aara de7iya Saaduqaaweti ubbati Yesuusi kiittidoogeeta daro qanaatidi, eta bolli denddidosona.
					</seg>
					<seg id="b.ACT.5.18" type="verse">
						Qassi Yesuusi kiittidoogeeta oiqqidi, dere asaa qachchiyo keettan yeggidosona.
					</seg>
					<seg id="b.ACT.5.19" type="verse">
						SHin Godaa kiitanchchai qammi qasho keettaa penggiyaa dooyidi, Yesuusi kiittidoogeeta kare kessidi,
					</seg>
					<seg id="b.ACT.5.20" type="verse">
						“Intte biidi, Beeta Maqidasiyan eqqidi, ha ooratta de7uwaa qaalaa ubba asau yootite” yaagiis.
					</seg>
					<seg id="b.ACT.5.21" type="verse">
						Yesuusi kiittidoogeeti hegaa siyido wode, guuraara Beeta Maqidasiyaa gelidi, tamaarissanau doommidosona. Qassi qeese ubbatu halaqainne aara de7iyaageeti yiidi, yaa7aanne Israa7eela cimata ubbata issippe xeegidi, Yesuusi kiittidoogeeta bantta sintti ehaana mala, wotaaddarata qasho keettau kiittidosona.
					</seg>
					<seg id="b.ACT.5.22" type="verse">
						SHin wotaaddarati qasho keettaa biidi, Yesuusi kiittidoogeeta demmibookkona; guyye simmidi yaa7au, “Nuuni biyo wode qasho keettaa kariyaa daro mintti gorddin, naagiyaageetikka penggen eqqidaageeta demmida; shin nuuni kariyaa dooyiyo wode, giddon harai atto issi asinne baawa” yaagidosona.
					</seg>
					<seg id="b.ACT.5.24" type="verse">
						Yaagin Beeta Maqidasiyaa wotaaddarata azaziyaageenne qeese halaqati hegaa siyido wode, “Hagee waanidee? Qassi digin waananee?” yaagidi hirggidosona.
					</seg>
					<seg id="b.ACT.5.25" type="verse">
						Hegaappe guyyiyan, issi bitanee etakko yiidi, “Be7ite; qasho keettan intte yeggido asati Beeta Maqidasiyan eqqidi, asaa tamaarissoosona” yaagidi etau odiis.
					</seg>
					<seg id="b.ACT.5.26" type="verse">
						Odin, Beeta Maqidasiyaa wotaaddarata azaziyaagee wotaaddaratuura biidi, Yesuusi kiittidoogeeta ehiis; shin eti banttana asai shuchchan caddana giidi yayyido gishshau, eta loddan ehiidosona.
					</seg>
					<seg id="b.ACT.5.27" type="verse">
						Eti Yesuusi kiittidoogeeta ehiidi, yaa7aa sinttan essin, qeese ubbatu halaqai eta,
					</seg>
					<seg id="b.ACT.5.28" type="verse">
						“Inttena nuuni he bitaniyaa sunttan tamaarissenna mala minttidi azazibookkonii? Be7ite; intte timirttiyaa Yerusalaame katamaa muleera gattideta; qassi he bitaniyaa shemppuwan nuna oittanau qoppeeta!” yaagidi oichchiis.
					</seg>
					<seg id="b.ACT.5.29" type="verse">
						Oichchin PHeexiroosinne Yesuusi kiittido harati zaaridi yaagidosona; “Nuuni asau azazettanaappe Xoossau azazettanau bessees.
					</seg>
					<seg id="b.ACT.5.30" type="verse">
						Masqqaliyaa bolli misimaariyan xishi kaqqidi, intte worido Yesuusa nu aawatu Xoossai haiquwaappe denttiis;
					</seg>
					<seg id="b.ACT.5.31" type="verse">
						Israa7eelatussi nagaraappe simuwaanne nagaraa atto geettaa Yesuusi immana mala, Xoossai haariyaagaanne ashshiyaagaa a oottidi, baappe ushachcha baggan xoqqu xoqqu oottiis.
					</seg>
					<seg id="b.ACT.5.32" type="verse">
						Hegaassi nuuni markka; qassi Xoossai baassi azazettiyaageetussi immido Geeshsha Ayyaanaikka markka” yaagidosona.
					</seg>
					<seg id="b.ACT.5.33" type="verse">
						Yaa7aa asai hegaa siyido wode, daro yiillotidi, Yesuusi kiittidoogeeta woranau qoppidosona.
					</seg>
					<seg id="b.ACT.5.34" type="verse">
						SHin asa ubban daro bonchchettida Gamaaliyaala giyoogee, higgiyaa tamaarissiya issi Parisaawee, yaa7an denddi eqqidi, Yesuusi kiittidoogeeta guutta wodiyaa kare kessana mala azaziis.
					</seg>
					<seg id="b.ACT.5.35" type="verse">
						Azazidi yaa7aa hagaadan yaagiis; “Israa7eela asatoo, intte ha asata oottana qoppiyooban inttena naagite.
					</seg>
					<seg id="b.ACT.5.36" type="verse">
						Aissi giikko, hagaappe kase wodiyan Tewodaasi bana gita giidi denddiis; denddin oiddu xeetu gidiya asati aara gaittidosona; shin a worin, a kaallida ubbatikka laalettidi, pattenna asa gididi attidosona.
					</seg>
					<seg id="b.ACT.5.37" type="verse">
						Hegaappe guyyiyan, asai qoodettiyo wode, Galiila Yihudai denddidi, daro asaa panggayidi kaalettiis; shin akka worin, a kaallida asai ubbaikka laalettiis.
					</seg>
					<seg id="b.ACT.5.38" type="verse">
						“Ha77ikka taani intteyyo odais; ha asatuppe shaahettite; eta bochchoppite. Aissi giikko, ha qofainne ha oosoi asi oottidobaa gidikko xayana.
					</seg>
					<seg id="b.ACT.5.39" type="verse">
						SHin ha qofainne ha oosoi Xoossaappe yiidabaa gidikko, intte eta xaissanau danddayekketa; geelladan yaaniiddi Xoossaara intte iitettananne” yaagiis.
					</seg>
					<seg id="b.ACT.5.40" type="verse">
						Yaagin yaa7ai Gamaaliyaala zoriyaa ekkidi, Yesuusi kiittidoogeeta soo xeesidi, lissuwan garafissiis; hegaappe guyyiyan eta, “Yesuusa sunttaa naa77anttuwaa mulekka denttoppite” giidi birshshi yeddiis.
					</seg>
					<seg id="b.ACT.5.41" type="verse">
						Yesuusa sunttaa gishshau, eti kauyyanau bessiyoogaa Xoossai qoppido gishshau, yaa7aappe ufaittiiddi kiyidosona.
					</seg>
					<seg id="b.ACT.5.42" type="verse">
						Eti ubba gallassi Beeta Maqidasiyaaninne asa son Yesuusi Xoossai tiyido Kiristtoosa gididoogaa tamaarissiyoogaanne yootiyoogaa yaa gujjidosona.
					</seg>
				</div>
				<div id="b.ACT.6" type="chapter">
					<seg id="b.ACT.6.1" type="verse">
						He wode, kaalliyaageetu qoodai dari dari biishin, Giriike qaalaa haasayiya Aihudatinne Yihudan de7iya Aihudati ooyettidosona; aissi giikko, Giriike qaalaa haasayiya Aihudati, “Ubba gallassi yeziyo quman nu am77eti naaqettoosona” yaagidosona.
					</seg>
					<seg id="b.ACT.6.2" type="verse">
						Yesuusi kiittido tammanne naa77ati woosa keettaa asa ubbaa xeegidi, hagaadan yaagidosona; “Nuuni Xoossaa qaalaa yootiyoogaa aggidi, quma yezanau nuussi bessenna.
					</seg>
					<seg id="b.ACT.6.3" type="verse">
						Ishatoo, lo77o geetettiyaageeta Geeshsha Ayyaanainne aadhdhida eratettai kumido laappun asata intte giddoppe doorite; nuuni qassi eta ha oosuwaassi sunttana.
					</seg>
					<seg id="b.ACT.6.4" type="verse">
						SHin nuuni Xoossaa woosaaninne qaalaa yootuwan minnana” yaagidosona.
					</seg>
					<seg id="b.ACT.6.5" type="verse">
						Yesuusi kiittidoogeeti haasayido haasayai asa ubbaa ufaissiis; ufaissin, ammanoinne Geeshsha Ayyaanai kumido Isxxifaanoosa, Piliphphoosa, PHirokoroosa, Niqaaroona, Ximoona, PHarmmeenanne Aihudatu ammanuwan gelida Anxxookiyaa Niiqolaawoosa dooridosona.
					</seg>
					<seg id="b.ACT.6.6" type="verse">
						Dooridi Yesuusi kiittidoogeetu sinttan eta essin, Yesuusi kiittidoogeeti Xoossaa woossidoogaappe guyyiyan, bantta kushiyaa eta bolli wottidosona.
					</seg>
					<seg id="b.ACT.6.7" type="verse">
						Xoossaa qaalai aakki aakki biis; kaalliyaageetu qoodainne Yerusalaamen keehi dari dari biis; qassi daro qeesetikka ammanidosona.
					</seg>
					<seg id="b.ACT.6.8" type="verse">
						Aaro kehatettainne wolqqai kumido Isxxifaanoosi, asaa giddon oorattabaanne gita malaataa oottees.
					</seg>
					<seg id="b.ACT.6.9" type="verse">
						Ailletettaappe kiyida asaa giyo Aihuda woosa keettaappe, Qareenappe, Iskkinddiriyaa asatuppe, Kilqqiyaappenne Isiyaappe yiida issi issi asati denddidi, Isxxifaanoosaara palamettoosona.
					</seg>
					<seg id="b.ACT.6.10" type="verse">
						SHin Isxxifaanoosi aadhdhida eratettaaninne Ayyaanan haasayiyoogaa teqqanau danddayibookkona.
					</seg>
					<seg id="b.ACT.6.11" type="verse">
						He wode eti, “Muusanne Xoossaa i cayishin siyida” giya worddo asata shammidosona.
					</seg>
					<seg id="b.ACT.6.12" type="verse">
						SHammidi dere asaa, cimatanne higgiyaa tamaarissiyaageeta hanqetissidosona; Isxxifaanoosakko yiidi a oiqqidi, yaa7aakko ehin,
					</seg>
					<seg id="b.ACT.6.13" type="verse">
						a bolli paidido worddo markkati, “Ha bitanee ha Beeta Maqidasiyaanne Muuse higgiyaa cayiyoogaa audenne aggenna.
					</seg>
					<seg id="b.ACT.6.14" type="verse">
						Aissi giikko i, 'Hagee Naazireeta Yesuusi ha Beeta Maqidasiyaa qolana; Muusee nuussi immido higgiyaakka laammana' yaagishin, nuuni siyida” yaagidosona.
					</seg>
					<seg id="b.ACT.6.15" type="verse">
						Yaa7an uttida asai ubbai Isxxifaanoosa akeekidi xeelliyo wode, a som77oi kiitanchchaa som77uwaa milatees.
					</seg>
				</div>
				<div id="b.ACT.7" type="chapter">
					<seg id="b.ACT.7.1" type="verse">
						Qeese ubbatu halaqai Isxxifaanoosa, “Hagee tumee?” yaagidi oichchiis.
					</seg>
					<seg id="b.ACT.7.2" type="verse">
						Oichchin Isxxifaanoosi hagaadan yaagiis; “Ta ishatoo, ta aawatoo, siyite! Nu aawaa Abrahaami biron Kaaraane baanaappe kase Masphphexoomiyan de7ishin, bonchcho Xoossai ayyo beettidi,
					</seg>
					<seg id="b.ACT.7.3" type="verse">
						'Ne biittaappenne ne dabbotuppe shaahettada, taani nena bessiyo biitti ba' yaagiis.
					</seg>
					<seg id="b.ACT.7.4" type="verse">
						He wode Abrahaami Kaladaawetu biittaappe kiyidi, Kaaraanen de7anau biis. A aawai haiqqidoogaappe guyyiyan, Xoossai a ha biittaa intte ha77i de7iyoosaa ehiis.
					</seg>
					<seg id="b.ACT.7.5" type="verse">
						I ha biittaappe harai atto, tohuwan yedhdhiyo sohuwaakka Abrahaamassi immibeenna; shin ayyo na7i xayikkokka, Xoossai a, 'Taani neeyyoonne neeppe guyyiyan, ne zerettaayyo ha biittaa laata oottada immana' yaagiis.
					</seg>
					<seg id="b.ACT.7.6" type="verse">
						Xoossai Abrahaamassi, 'Ne zareti hara biittan de7ana; yaani oiddu xeetu laittau eti ailletananne naaqettana.
					</seg>
					<seg id="b.ACT.7.7" type="verse">
						SHin taani ne zareta haariya asaa bolli pirddana; hegaappe guyyiyan, eti he deriyaappe kiyidi, hagan tau goinnana' yaagiis.
					</seg>
					<seg id="b.ACT.7.8" type="verse">
						Xoossai Abrahaama zaree qaxxarettana mala aara maacettin, Yisaaqa i yelidi, hosppuntta gallassi qaxxariis; Yisaaqi Yaaqooba qaxxarin, qassi Yaaqoobi tammanne naa77u aawatu halaqata qaxxariis.
					</seg>
					<seg id="b.ACT.7.9" type="verse">
						“Aawatu halaqati Yooseefa qanaatidi, Gibxxe biittaassi ailletanaadan, a baizzidosona; baizzinkka Xoossai aara issippe de7ees.
					</seg>
					<seg id="b.ACT.7.10" type="verse">
						A waaye ubbaappekka a kessiis; qassi Gibxxe kawuwaa sinttankka nashuwaanne aadhdhida eratettaa ayyo immiis; Gibxxe kawoi Yooseefassi Gibxxe biittaanne ba keetta ubbaa haaranaadan, sunttatettaa immiis.
					</seg>
					<seg id="b.ACT.7.11" type="verse">
						“Gibxxe biittaaninne Kanaane biittan ubban koshai gelidi, daro asaa tuggayiis; tuggayin nu aawati quma demmibookkona.
					</seg>
					<seg id="b.ACT.7.12" type="verse">
						Yaaqoobi Gibxxe biittan kattai de7iyoogaa siyidi, nu aawata koiro yaa yeddiis.
					</seg>
					<seg id="b.ACT.7.13" type="verse">
						Naa77antto buussan Yooseefi ba ishanttussi erettiis; qassi Gibxxe kawoikka Yooseefa zariyaa eriis.
					</seg>
					<seg id="b.ACT.7.14" type="verse">
						Yooseefi ba aawaa Yaaqoobinne ba dabbo ubbai muleera laappun tammanne ichchashu asai baakko yaana mala, kiittidi xeegissiis.
					</seg>
					<seg id="b.ACT.7.15" type="verse">
						Yaaqoobi Gibxxe biittaa wodhdhidi haiqqiis; nu aawatikka yaani haiqqidosona.
					</seg>
					<seg id="b.ACT.7.16" type="verse">
						Eta ahai he sohuwaappe Sekeema giyo biittaa toohettidi, yaani Abrahaami Hamoora naatuppe daro biran shammido makkaanan moogettiis.
					</seg>
					<seg id="b.ACT.7.17" type="verse">
						“SHin Xoossai Abrahaamassi immana giidoogee polettiyo wodee gakkana matin, Yooseefa erenna hara kawoi Gibxxe biittan denddana gakkanaassi, asai dari dari biis.
					</seg>
					<seg id="b.ACT.7.19" type="verse">
						He kawoi nu zariyaa cimmidi, guutta naati haiqqana mala, kare eta kessi olanaadan, nu aawata un77ettiis.
					</seg>
					<seg id="b.ACT.7.20" type="verse">
						“Muusee yelettidoi he wode; Xoossaa sinttan i daro lo77o na7a gidiis; ba aawaa keettan heezzu agina gakkanaas dicciis.
					</seg>
					<seg id="b.ACT.7.21" type="verse">
						Muusee wora olettido wode, Gibxxe kawuwaa na7iyaa demmada ba na7adan a dichchaasu.
					</seg>
					<seg id="b.ACT.7.22" type="verse">
						Muusee Gibxxetu aadhdhida eratettaa ubbaa tamaaridi, qaalaaninne oosuwan wolqqaama asa gidiis.
					</seg>
					<seg id="b.ACT.7.23" type="verse">
						“SHin Muuseyyo yelettoosappe laittai oitamaa kumido wode, ba ishantta, Israa7eela asata be7anau ba wozanan qoppiis.
					</seg>
					<seg id="b.ACT.7.24" type="verse">
						Israa7eelatuppe issuwaa Gibxxe issoi naaqqishin be7idi, he Israa7eeliyaa maaddiis; he naaqqida Gibxxe bitaniyaa woridi, a haluwaa kessiis.
					</seg>
					<seg id="b.ACT.7.25" type="verse">
						Muusee ba ishantta ba baggaara Xoossai ashshana haniyoogaa eti akeekidosona giidi qoppiis; shin eti akeekibookkona.
					</seg>
					<seg id="b.ACT.7.26" type="verse">
						“Wonttetta gallassi naa77u Israa7eela asati issoi issuwaara warettiyaageeta demmidi, eta sigettanau koyidi, 'Asatoo, Ishantti intte aissi issoi issuwaa naaqqeetii?' yaagiis.
					</seg>
					<seg id="b.ACT.7.27" type="verse">
						“SHin he ba shooruwaa naaqqiyaagee Muusa, 'Nena nu bolli haariyaagaanne daanna oottidi, sunttidai oonee?
					</seg>
					<seg id="b.ACT.7.28" type="verse">
						Neeni zine Gibxxe bitaniyaa woridoogaadan, tanakka woranau koyaiyye?' yaagidi, Muusa gaxi sugi yeggiis.
					</seg>
					<seg id="b.ACT.7.29" type="verse">
						Muusee hegaa siyido wode Gibxxeppe baqatidi, Midiyaama biittan bete gididi de7iiddi, naa77u attuma naata yaani yeliis.
					</seg>
					<seg id="b.ACT.7.30" type="verse">
						“Godaa kiitanchchai oitamu laittaappe guyyiyan, Siinaa Deriyaa matan de7iya bazzuwaa buuran eexxiya tamaa lacuwaa giddon Muusessi beettiis.
					</seg>
					<seg id="b.ACT.7.31" type="verse">
						Muusee ba be7idoogau garamettidi, akeeki xeellanau buuraa mati i shiiqidaashin, Godaa qaalai, 'Taani ne aawatu Xoossaa, Abrahaama Xoossaa, Yisaaqa Xoossaa, Yaaqooba Xoossaa' yaagidi Muusekko yiis. Muusee yashshaa kokkoridi, xeellanau xalibeenna.
					</seg>
					<seg id="b.ACT.7.33" type="verse">
						“Godai Muusa, 'Neeni eqqido biittai geeshsha gidiyo gishshau, ne tohuwan de7iya caammaa kessa.
					</seg>
					<seg id="b.ACT.7.34" type="verse">
						Taani Gibxxen de7iya ta asaa waayiyaa geeshsha be7ada, qassi eta ooliyaakka siyada, eta ashshanau wodhdhaas. Ha77i haa ya. Taani nena Gibxxe kiittana' yaagiis.
					</seg>
					<seg id="b.ACT.7.35" type="verse">
						“He Muusa Israa7eelati; 'Nena nuna haariyaagaanne daanna oottidi sunttidai oonee?' yaagidi ixxidosona; ixxin buuraa giddon ayyo beettida kiitanchchan haariyaagaanne ashshiyaagaa gidana mala, Xoossai a kiittiis.
					</seg>
					<seg id="b.ACT.7.36" type="verse">
						He Muusee Israa7eelata Gibxxe biittan Zo7o Abbaaninne bazzuwan, oitamu laittau oorattabaanne Xoossai oottiyo malaataa oottiiddi, Gibxxeppe kaalettiis.
					</seg>
					<seg id="b.ACT.7.37" type="verse">
						“Israa7eela asaassi, 'Xoossai tana denttidoogaadan, intte zariyaa giddoppe ta mala hananabaa yootiyaagaa intteyyo denttana' yaagidai he Muusa.
					</seg>
					<seg id="b.ACT.7.38" type="verse">
						I Israa7eela asaa maabaraara issippe bazzuwan de7idaagaa; i nu aawatuuranne Siinaa Deriyaa bollan baassi haasayida kiitanchchaara issippe de7iis. Yaatidi Xoossaappe de7uwaa qaalaa nuussi immanau ekkiis.
					</seg>
					<seg id="b.ACT.7.39" type="verse">
						“Muusessi nu aawati azazettanau dosibookkona; shin gede a sugi olidi, guyye gibxxe simmanau amottidosona.
					</seg>
					<seg id="b.ACT.7.40" type="verse">
						Qassi Aaroona, 'Nuna kaalettiya xoossata nuussi ootta; aissi giikko, ha nuna Gibxxeppe ehiida Muusee waanidaakkonne nuuni erokko' yaagidosona.
					</seg>
					<seg id="b.ACT.7.41" type="verse">
						Mara milatissidi, he wode eeqaa oottidosona; he eeqaassi yarshshuwaa yarshshidi, bantta kushee oottido oosuwan ufaittidosona.
					</seg>
					<seg id="b.ACT.7.42" type="verse">
						SHin Xoossai etau zokkuwaa zaariis; eti saluwaa xoolinttiyaassi goinnanaadan, eta yeggi bayiis; hananabaa yootiyaageetu maxaafan, 'Israa7eela asatoo, oitamu laittaa bazzon shukkido mehiyaanne yarshshuwaa taassi yarshshidetii?
					</seg>
					<seg id="b.ACT.7.43" type="verse">
						Intte intteyyo goinnanau oottido eeqata, Molooka dunkkaaniyaanne Refaana giyo intte xoossaa xoolinttiyaa tookkideta. Taani inttena Baabilooneppe hini baggi yeddana' geetettidi xaafettiis.
					</seg>
					<seg id="b.ACT.7.44" type="verse">
						“Muusee ba be7idoogaa milatissidi, Godai ayyo odidoogaadan oottido markka dunkkaanee nu aawatussi bazzuwan de7ees.
					</seg>
					<seg id="b.ACT.7.45" type="verse">
						Qassi nu aawati dunkkaaniyaa bantta aawatuppe kayan ekkidi, Xoossai kase yedettido Aihuda gidenna asaa biittaa oiqqido wode, Yaasuura gelissidosona; he dunkkaanee Daawiti de7iyo wodee gakkanaassikka he sohuwan de7iis.
					</seg>
					<seg id="b.ACT.7.46" type="verse">
						Daawiti Xoossan sabettiis; qassi Yaaqooba Godai de7ana keettaa keexxanau Xoossaa woossiis.
					</seg>
					<seg id="b.ACT.7.47" type="verse">
						SHin ayyo keettaa keexxidai Solomona.
					</seg>
					<seg id="b.ACT.7.48" type="verse">
						“SHin hananabaa yootiyaagee, 'Godai, “Saloi ta kawotaa araataa; sa7aikka ta tohoi yedhdhiyoosaa. Yaatin, taayyo ai mala keetta keexxuuteetii? Woi taani shemppanasai awaanee? Ha ubbabaa ta kushiyan oottabeikkinaa?” yaagees' giidoogaadan, Ubbaappe Bolla Xoossai asi keexxido keettan de7enna.
					</seg>
					<seg id="b.ACT.7.51" type="verse">
						“Intte aiba morgge zozzida asee? Intte wozanai Xoossaa qaalaa ekkanau aiba dammidee? Intte haittaikka aiba tullidee? Ubba wode Geeshsha Ayyaanaassi azazettennan ixxeeta.
					</seg>
					<seg id="b.ACT.7.52" type="verse">
						Hananabaa yootiyaageetun intte aawati waissibeennai oonee? Xoossaa Na7ai Xilloi yaanaagaa kasetidi yootidaageetakka woridosona. Ha77i inttekka kiitanchchatu kushiyaappe Xoossaa higgiyaa ekkidi azazettibeennaageeti, Xilluwaa aatti immidi worideta” yaagiis.
					</seg>
					<seg id="b.ACT.7.54" type="verse">
						Eti hegaa siyido wode, bantta wozanan Isxxifaanoosassi daro yiillotidi, bantta menttershshaa sa77idi manddidosona.
					</seg>
					<seg id="b.ACT.7.55" type="verse">
						SHin Isxxifaanoosi banan Geeshsha Ayyaanai kumin, saluwaa pude tishshi ootti xeellidi, Xoossaa bonchchuwaanne Yesuusi Xoossaappe ushachcha baggan eqqidaagaa be7iis.
					</seg>
					<seg id="b.ACT.7.56" type="verse">
						Be7idi, “Xeellite, taani saloi dooyettin, Asa Na7ai Xoossaappe ushachcha baggan eqqidaagaa be7ais” yaagiis.
					</seg>
					<seg id="b.ACT.7.57" type="verse">
						Qaalaa xoqqu oottidi wocamiiddi, bantta haittaa tuccidi, issippe akko wottaa shoddidosona.
					</seg>
					<seg id="b.ACT.7.58" type="verse">
						Katamaappe gaxaa a kessidi, shuchchan caddidosona. Markkati bantta maayuwaa issi Saa7oola giyo wodallaa matan wottidosona.
					</seg>
					<seg id="b.ACT.7.59" type="verse">
						Isxxifaanoosi, “Ta Godaa Yesuusaa, ta shemppuwaa ekka” yaagidi xeesishin, eti shuchchan a caddoosona.
					</seg>
					<seg id="b.ACT.7.60" type="verse">
						Caddishin gulbbatidi, ba qaalaa xoqqu oottidi, “Ta Godau, ha nagaraa etau atto ga” yaagiis. Hegaa yaaginnee haiqqi aggiis. Saa7oolikka Isxxifaanoosa woriyoogaa ufaittiis.
					</seg>
				</div>
				<div id="b.ACT.8" type="chapter">
					<seg id="b.ACT.8.1" type="verse">
						He gallassi Yerusalaamen de7iya woosa keettan gita yedetai denddiis; denddin Yesuusi kiittidoogeetuppe attin, ammaniyaageeti ubbati Yihudaa biittaaninne Samaariyaa biittan laalettidosona.
					</seg>
					<seg id="b.ACT.8.2" type="verse">
						Xoossaa woosan sheekkida asati Isxxifaanoosa moogidosona; qassi au daro yeekkidosona.
					</seg>
					<seg id="b.ACT.8.3" type="verse">
						SHin Saa7ooli woosa keettaa xaissees; ubbaa keettaa geli gelidi, attumaasaanne maccaasaa goochchi goochchidi, qasho keettaa yeddees.
					</seg>
					<seg id="b.ACT.8.4" type="verse">
						Laalettida ammaniyaageeti qaalaa yootiiddi, ubbasaa biidosona.
					</seg>
					<seg id="b.ACT.8.5" type="verse">
						Piliphphoosi Samaariyaa katamaa wodhdhidi, Kiristtoosabaa asaassi yootiis.
					</seg>
					<seg id="b.ACT.8.6" type="verse">
						Daro asai Piliphphoosi giidoogaa keehi akeekidi siyiis; i oottiyo malaataakka be7iis.
					</seg>
					<seg id="b.ACT.8.7" type="verse">
						Aissi giikko, tuna ayyaanati qaalaa xoqqu oottidi haasayiiddi, daro asaappe kiyidosona; qassi daro silatinne wobbeti paxidosona.
					</seg>
					<seg id="b.ACT.8.8" type="verse">
						He kataman asai daro ufaittiis.
					</seg>
					<seg id="b.ACT.8.9" type="verse">
						SHin Simoona giyo issi bitanee kase, bana gita giiddi kaayiiddi, Samaariyaa asaa, “Laa hagee aiba oorattabee” giissiiddinne he kataman de7iis.
					</seg>
					<seg id="b.ACT.8.10" type="verse">
						Guuttaappe doommidi, gitaa gakkanaashin, asai ubbai, “Xoossaa wolqqai gitai hagaa” giidi abaa ezggees.
					</seg>
					<seg id="b.ACT.8.11" type="verse">
						Daro wodiyaappe doommidi, kaayuwan Samaariyaa asaa “Laa hagee aiba oorattabee” giissido gishshau, asai abaa ezggees.
					</seg>
					<seg id="b.ACT.8.12" type="verse">
						SHin Piliphphoosi Xoossaa kawotettaabaanne Yesuus Kiristtoosa sunttaabaa attumaageetussinne maccaageetussi yootin, eti abaa ammanidi xammaqettidosona.
					</seg>
					<seg id="b.ACT.8.13" type="verse">
						Qassi Simoonikka ba huuphen ammaniis; ammanidi xammaqettidoogaappe guyyiyan, Piliphphoosaara issippe de7iiddi, oosettiya malaataanne Xoossai oottido gita malaataa be7idi garamettiis.
					</seg>
					<seg id="b.ACT.8.14" type="verse">
						Yesuusi kiittido Yerusalaamen de7iyaageeti, Samaariyaa asai Xoossaa qaalaa ekkidoogaa siyido wode, PHeexiroosanne Yohaannisa etakko yeddidosona.
					</seg>
					<seg id="b.ACT.8.15" type="verse">
						Yeddin PHeexiroosinne Yohaannisi wodhdhidi, ammaniyaageeti Geeshsha Ayyaanaa ekkana mala, etau Xoossaa woossidosona;
					</seg>
					<seg id="b.ACT.8.16" type="verse">
						aissi giikko, Samaariyaa asati Godaa Yesuusa sunttan xinqqate xalaalaa xammaqettidoogaappe attin, etappe issuwaa bollinne Geeshsha Ayyaanai wodhdhiichchibeenna.
					</seg>
					<seg id="b.ACT.8.17" type="verse">
						He wode PHeexiroosinne Yohaannisi bantta kushiyaa eta bolli wottin, eti Geeshsha Ayyaanaa ekkidosona.
					</seg>
					<seg id="b.ACT.8.18" type="verse">
						Yesuusi kiittidoogeeti bantta kushiyaa eta bolli wottin, etassi Geeshsha Ayyaanai imettidoogaa Simooni be7ido wode, PHeexiroosassinne Yohaannisassi miishshaa ehiidi,
					</seg>
					<seg id="b.ACT.8.19" type="verse">
						“Taanikka ta kushiyaa wottiyo ubbai Geeshsha Ayyaanaa ekkana mala, ha godatettaa taukka immerkketii” yaagiis.
					</seg>
					<seg id="b.ACT.8.20" type="verse">
						SHin PHeexiroosi ayyo hagaadan yaagiis; “Neeni Xoossaa imuwaa miishshan shammanau qoppido gishshau, ne miishshai nenaara coo xayo.
					</seg>
					<seg id="b.ACT.8.21" type="verse">
						Ne wozanai Xoossaa sinttan suure gidenna gishshau, neeyyo hagan oosoi woi sohoi baawa.
					</seg>
					<seg id="b.ACT.8.22" type="verse">
						Yaatada ha ne wozanaa iita qofaa gishshau, nagaraappe simma; geelladan ne wozanan de7iya iita qofaa Xoossai atto gaanaakkonne Xoossaa woossa.
					</seg>
					<seg id="b.ACT.8.23" type="verse">
						Aissi giikko, neeni daro qanaatiyaa oiqqada nagaraa qashuwan de7iyoogaa taani be7ais” yaagiis.
					</seg>
					<seg id="b.ACT.8.24" type="verse">
						Yaagin Simooni PHeexiroosassinne Yohaannisassi zaaridi, “Intte giidobaappe issibainne tana gakkenna mala, intte tau Xoossaa woossite” yaagiis.
					</seg>
					<seg id="b.ACT.8.25" type="verse">
						PHeexiroosinne Yohaannisi markkattidoogaappenne Godaa qaalaa yootidoogaappe guyyiyan, guyye Yerusalaame simmidosona; simmiiddi Samaariyan de7iya daro qeeri katamatun wonggeliyaa mishiraachchuwaa yootidosona.
					</seg>
					<seg id="b.ACT.8.26" type="verse">
						Godaa kiitanchchai Piliphphoosa, “Denddada Yerusalaameppe Gaaza efiya bazzo ogiyaakko ba; he ogee tohossa baggaara de7ees” yaagiis.
					</seg>
					<seg id="b.ACT.8.27" type="verse">
						Piliphphoosi denddidi biis. Hinddake giyo Toophphiyaa kaweessi biittaa haariya i miishsha ubbaakka naagiya Toophphiyaa asa issi mureessai de7ees; de7iyaagee goinnanau Yerusalaame biis.
					</seg>
					<seg id="b.ACT.8.28" type="verse">
						Parai goochchiyo gaariyan uttidi, Yerusalaameppe guyye simmiiddi, hananabaa yootiya Isiyaasa maxaafaa nabbabees.
					</seg>
					<seg id="b.ACT.8.29" type="verse">
						Geeshsha Ayyaanai Piliphphoosa, “He gaariyaakko shiiqada hemetta” yaagiis.
					</seg>
					<seg id="b.ACT.8.30" type="verse">
						Yaagin Piliphphoosi woxxidi, hananabaa yootiya Isiyaasa maxaafaa mureessai nabbabishin siyidi a, “Neeni nabbabiyoogaa akeekai?” yaagiis.
					</seg>
					<seg id="b.ACT.8.31" type="verse">
						Mureessai, “Tau odidi akeekissiya asi bainnan waanidi akeekettii?” yaagiis; qassi banaara gaariyan kiyidi uttana mala, Piliphphoosa woossiis.
					</seg>
					<seg id="b.ACT.8.32" type="verse">
						Mureessai nabbabiyo maxaafaa sohoi hagaadan yaagees; “Dorssadan i shuhettanau laagettiis. Dorssa marai ba ikisiyaa meediyaagaa sinttan co77u giyoogaadan, ikka ba doonaa pogibeenna.
					</seg>
					<seg id="b.ACT.8.33" type="verse">
						I kauyyidoogan au xillo pirddi xayiis. A de7oi ha sa7aappe pude ekettiichchido gishshau, a zariyaabaa oonee yootanai?” yaagees.
					</seg>
					<seg id="b.ACT.8.34" type="verse">
						Mureessai zaaridi Piliphphoosassi, “Hananabaa yootiyaagee hagaa obaa odii? Babaa odiiyye woi hara asabaa odii? Tau odarkkii” yaagiis.
					</seg>
					<seg id="b.ACT.8.35" type="verse">
						Yaagin Piliphphoosi zaaridi, Xoossaa maxaafaa i nabbabiyoosaappe doommidi, Yesuusabaa wonggeliyaa mishiraachchuwaappe ayyo yootiis.
					</seg>
					<seg id="b.ACT.8.36" type="verse">
						Eti ogiyaa oiqqidi biiddi, haattai de7iyoosaa gakkidosona; mureessai, “Haattaa hagaa be7a; xammaqettiyoogaa tana diggiyai aibee?” yaagiis.
					</seg>
					<seg id="b.ACT.8.37" type="verse">
						Piliphphoosi a, “Neeni ne kumetta wozanaappe ammanikko, danddayaasa” yaagiis. Yaagin i zaaridi, “Yesuus Kiristtoosi Xoossaa Na7a gidiyoogaa taani ammanais” yaagiis.
					</seg>
					<seg id="b.ACT.8.38" type="verse">
						Gaaree eqqana mala mureessai azazin, inne Piliphphoosi naa77ai duge wodhdhidi, haattan gelidosona; gelin Piliphphoosi a xammaqiis.
					</seg>
					<seg id="b.ACT.8.39" type="verse">
						Eti haattaappe gaxaa kiyido wode, Godaa Ayyaanai Piliphphoosa liphphi oottidi, efi aggiis; naa77anttuwaa mureessai Piliphphoosa be7ibeenna; shin ba ogiyaa ufaittiiddi biis.
					</seg>
					<seg id="b.ACT.8.40" type="verse">
						Piliphphoosi ba huuphiyau Azooxoosan de7iyoogaa eriis; qassi Qiisaariyaa yaana gakkanaassikka, katama ubban yuuyiiddi wonggeliyaa mishiraachchuwaa yootees.
					</seg>
				</div>
				<div id="b.ACT.9" type="chapter">
					<seg id="b.ACT.9.1" type="verse">
						SHin Saa7ooli Godaa kaalliyaageeta woranau manddiiddi, qeese ubbatu halaqaakko biis.
					</seg>
					<seg id="b.ACT.9.2" type="verse">
						Biidi Godaa ogiyaa kaalliya asata maccaageetanne attumaageeta demmikko, qachchidi Yerusalaame ehaanau, Damasqqon de7iya Aihuda woosa keettatussi dabddaabbiyaa xaafanau a woossiis.
					</seg>
					<seg id="b.ACT.9.3" type="verse">
						I biiddi, Damasqqo katamaa gakkana matidaashin, qoppennan saluwaappe wolqqaama poo7oi a yuuyi aadhdhidi poo7iis.
					</seg>
					<seg id="b.ACT.9.4" type="verse">
						Poo7in Saa7ooli sa7an kunddidaashin, “Saa7oolaa Saa7oolaa, aissi tana waissai?” giya qaalaa siyiis.
					</seg>
					<seg id="b.ACT.9.5" type="verse">
						Saa7ooli, “Ta Godau, neeni oonee?” yaagidi oichchiis. Oichchin, “Taani neeni waissiyo Yesuusa. Boorai bana caddiya xam77aa qakkiyoogaadan, neeni qakkikko, nena qohaasa” yaagiis.
					</seg>
					<seg id="b.ACT.9.6" type="verse">
						SHin Saa7ooli kokkoriiddinne garamettiiddi, “Ta Godau, taani ai oottanau koyai?” yaagiis. Yaagin Godai a, “Denddada katamaa gela; neeni oottanau bessiyaabai neeyyo yaani odettana” yaagiis.
					</seg>
					<seg id="b.ACT.9.7" type="verse">
						Saa7oolaara ogiyan biya asati ainne haasayennan eqqi bayidi, qaalaa siyoosona; shin oonanne be7ibookkona.
					</seg>
					<seg id="b.ACT.9.8" type="verse">
						Saa7ooli sa7aappe denddin, a aifee dooyettido wode, ainne xeellanau danddayibeenna; hegaa gishshau, eti a kushiyaa oiqqidi goochchiiddi, Damasqqo gelissidosona.
					</seg>
					<seg id="b.ACT.9.9" type="verse">
						Heezzu gallassa gakkanaassikka i xeellibeenna; ainne mibeenna; ainnekka uyibeenna.
					</seg>
					<seg id="b.ACT.9.10" type="verse">
						Damasqqon issi Hanaaniyaa giyo kaalliyaagee de7ees; Godai ajjuutan a, “Hanaaniyau” yaagiis. Yaagin Hanaanee, “Ta Godau, hagan de7ais” yaagiis.
					</seg>
					<seg id="b.ACT.9.11" type="verse">
						Godai a, “Denddada Suure giyo ogiyaa baada, Yihudaa sooni issi Saa7oola giyo Xarsseeseppe yiida bitaniyaa koya; aissi giikko, i woossees.
					</seg>
					<seg id="b.ACT.9.12" type="verse">
						Qassi Hanaaniyaa giyo bitanee gelidi, Saa7ooli naa77anttuwaa xeellanaadan, ba kushiyaa a bolli wottiyoogaa ajjuutan be7iis” yaagiis.
					</seg>
					<seg id="b.ACT.9.13" type="verse">
						Hanaanee zaaridi, “Ta Godau, Yerusalaamen ne geeshsha asaa bolli he bitanee ai keena iitabaa oottidaakko, taani daro asaappe siyaas.
					</seg>
					<seg id="b.ACT.9.14" type="verse">
						Qassi Damasqqon ne sunttaa xeesiyaageeta ubbaa qachchanau, qeese halaqati au maataa immidosona” yaagiis.
					</seg>
					<seg id="b.ACT.9.15" type="verse">
						SHin Godai a, “Saa7ooli Aihuda gidenna asaa sinttan, kawotu sinttaaninne Israa7eela asaa sinttan, ta sunttaa erissanaunne taassi oottanau doorettida miishsha gidiyo gishshau, neeni ba.
					</seg>
					<seg id="b.ACT.9.16" type="verse">
						Aissi giikko, ta sunttaa gishshau, i woqqaa waayettanau bessiyaakko, taani a bessana” yaagiis.
					</seg>
					<seg id="b.ACT.9.17" type="verse">
						Yaagin Hanaanee biidi, soo gelidi, ba kushiyaa Saa7oola bolli wottidi, “Ta ishau Saa7oolaa, neeni yiyo ogiyan neessi beettida Yesuusi, neeni xeellana malanne Geeshsha Ayyaanai nenan kumana mala, tana kiittiis” yaagiis.
					</seg>
					<seg id="b.ACT.9.18" type="verse">
						Sohuwaara, aibakko poqo malai Saa7oola aifiyaappe wodhdhin, Saa7ooli naa77anttuwaa xeelliis; qassi denddidi xammaqettiis.
					</seg>
					<seg id="b.ACT.9.19" type="verse">
						Qumaa miidi gasttidi, Damasqqon de7iya kaalliyaageetuura amarida gallassaa takkiis.
					</seg>
					<seg id="b.ACT.9.20" type="verse">
						Sohuwaara, “Yesuus Kiristtoosi Xoossaa Na7a” yaagidi, Aihuda woosa keettatun qaalaa yootiis.
					</seg>
					<seg id="b.ACT.9.21" type="verse">
						Hegaa siyida ubbai garamettidi, “Hagee Yerusalaamen Yesuusa sunttaa xeesiyaageeta xaissiyaagaa gidenneeyye? Qassi eta qachchidi, qeese halaqatu sintti efaanaassi yibeenneeyye?” yaagidosona.
					</seg>
					<seg id="b.ACT.9.22" type="verse">
						SHin Saa7ooli qaalaa yootiyo yootoi minni minnidi biis; Yesuusi qassi Kiristtoosa gidiyoogaakka i akeekissidi odido gishshau, Damasqqon de7iya Aihudati ayyo zaariyoobaa xayidosona.
					</seg>
					<seg id="b.ACT.9.23" type="verse">
						Daro gallassaappe guyyiyan, Aihudati shiiqidi, Saa7oola woranau zorettidosona.
					</seg>
					<seg id="b.ACT.9.24" type="verse">
						SHin Aihudati bana woranau qoppidoogaa Saa7ooli siyiis; eti a woranau qamminne gallassi katamaa penggiyaa naagoosona.
					</seg>
					<seg id="b.ACT.9.25" type="verse">
						SHin i erissiyo ashkkarati a qammi efiidi, dirssaa huuphiyaara keeshiyan duge wottidosona.
					</seg>
					<seg id="b.ACT.9.26" type="verse">
						Saa7ooli Yerusalaame gakkido wode, erissiyo ashkkaratuura issippe gaittanau shiiqi be7iis; shin kaalliyaagaa i gididoogaa ubbai ammanennan ixxidi, ayyo yayyidosona.
					</seg>
					<seg id="b.ACT.9.27" type="verse">
						SHin Barnnaabaasi Saa7oola Yesuusi kiittidoogeetukko efiis; efiidi ogiyan Godaa i waanidi be7idaakko, ayyo Godai waatidi haasayidaakkonne qassi Saa7ooli Damasqqon Yesuusa sunttan yayyennan waatidi qaalaa yootidaakko, etau geeshshidi odiis.
					</seg>
					<seg id="b.ACT.9.28" type="verse">
						Saa7ooli Yerusalaamen yuuyiiddinne Godaa Yesuusa sunttan yayyennan qaalaa yootiiddi, Yesuusi kiittidoogeetuura issippe de7iis.
					</seg>
					<seg id="b.ACT.9.29" type="verse">
						Qassi Saa7ooli Giriike qaalaa haasayiya Aihudatuura haasayeesinne palamettees; shin eti a woranau koyidosona.
					</seg>
					<seg id="b.ACT.9.30" type="verse">
						Ishantti hegaa siyidi, Saa7oola duge Qiisaariyaa efiidi, Xarsseese yeddidosona.
					</seg>
					<seg id="b.ACT.9.31" type="verse">
						Yihudan, Galiilaaninne Samaariyan ubban de7iya woosa keettati sarotettan de7idosona; qassi minnidosona; Godaassi yayyiyoogaaninne Geeshsha Ayyaanaa maaduwan heemettiiddi, qoodankka dari dari biidosona.
					</seg>
					<seg id="b.ACT.9.32" type="verse">
						PHeexiroosi ubbasan yuuyiiddi, Lidan de7iya geeshsha asatukko qassi wodhdhiis.
					</seg>
					<seg id="b.ACT.9.33" type="verse">
						Wodhdhidi hegan hosppun laittaasappe silidi, arssan zin77idi de7iya issi Eeniyaa giyo bitaniyaa demmiis.
					</seg>
					<seg id="b.ACT.9.34" type="verse">
						PHeexiroosi Eeniyaa, “Eeniyau, Yesuus Kiristtoosi nena pattees; denddada ne hiixaa yegga” yaagiis. Yaagin sohuwaara denddi eqqiis.
					</seg>
					<seg id="b.ACT.9.35" type="verse">
						Lidaaninne Saaroonan de7iya asai ubbai Eeniyaa be7idi, Godaakko simmiis.
					</seg>
					<seg id="b.ACT.9.36" type="verse">
						Yoophphe kataman issi Xaabito giyo ammaniyaara de7ausu; Xaabito giyoogee Giriike qaalan Dorqqo giyoogaa. A ba de7ido wode ubban lo77obaa oottaiddanne hiyyeesaa maaddaidda de7aasu.
					</seg>
					<seg id="b.ACT.9.37" type="verse">
						He wode a harggada haiqqin, asai i ahaa meeccidi, pooqiyaa pude kessidi zin77issiis.
					</seg>
					<seg id="b.ACT.9.38" type="verse">
						Lidi Yoophphessi mata; kaalliyaageeti PHeexiroosi Lidan de7iyoogaa Yoophphen siyidi, “Hayyanaa nuukko eesuwan yarkkii” yaagiyo kiitaa naa77u asatu bolli akko kiittidosona.
					</seg>
					<seg id="b.ACT.9.39" type="verse">
						Kiittin PHeexiroosi denddidi, etaara biidi gakkin, pooqiyaa pude a kessidi, kifiliyaa gelissidosona. Am77e maccaasati ubbai yeekkiiddinne Dorqqa etaara de7iyo wode oottido qamisetanne afalata ubbaa PHeexiroosa bessiiddi, a yuuyi aadhdhidi eqqidosona.
					</seg>
					<seg id="b.ACT.9.40" type="verse">
						PHeexiroosi eta ubbaa kare kessidi, gulbbatidi Xoossaa woossiis; qassi ahaakko simmidi, “Xaabitee, dendda” yaagiis; yaagin Xaabita ba aifiyaa dooyada PHeexiroosa be7ada, suura uttaasu.
					</seg>
					<seg id="b.ACT.9.41" type="verse">
						PHeexiroosi o ba kushiyan maaddidi, dentti essiis; hegaappe guyyiyan, ammaniyaageetanne am77eta xeesidi, paxidaaro etassi immiis.
					</seg>
					<seg id="b.ACT.9.42" type="verse">
						Ha yohoi Yoophphe katama ubban laalettiis; laalettin daro asai Godaa ammaniis.
					</seg>
					<seg id="b.ACT.9.43" type="verse">
						PHeexiroosi Yoophphen issi Simoona giyo galbbaa qaaciyaagaara daro gallassaa gam77iis.
					</seg>
				</div>
				<div id="b.ACT.10" type="chapter">
					<seg id="b.ACT.10.1" type="verse">
						Qiisaariyan 'Xaaletu Olaasata' geetettiya olanchchatuyyo issi mato halaqai Qornneliyoosa giyoogee de7ees.
					</seg>
					<seg id="b.ACT.10.2" type="verse">
						Qornneliyoosi Xoossaa daro ammaniya asanne ba so asa ubbaara issippe Xoossaassi goinniya asa; Aihuda hiyyeesaakka i daro maaddees; qassi Xoossaa ubba wode woossees.
					</seg>
					<seg id="b.ACT.10.3" type="verse">
						Issi gallassi uddufun saate heeran, “Qornneliyoosaa” giya Xoossaa kiitanchchai baakko gelishin, Qornneliyoosi ajjuutan geeshshidi be7iis.
					</seg>
					<seg id="b.ACT.10.4" type="verse">
						Qornneliyoosi yayyidi, kiitanchchaa tishshi ootti xeellidi, “Ta Godau, i aibee?” yaagiis. Yaagin kiitanchchai zaaridi, hagaadan yaagiis; “Ne woosainne neeni hiyyeesaa maaddiyoogee Xoossaa sinttan hassayettanau saluwaa biis.
					</seg>
					<seg id="b.ACT.10.5" type="verse">
						Ha77i Yoophphe asaa kiittada, PHeexiroosa giyo Simoona ehiissa.
					</seg>
					<seg id="b.ACT.10.6" type="verse">
						PHeexiroosi abbaa doona keettaawaa galbbaa qaaciya Simoona sooni imattatettau uttiis; neeni oottanau bessiyaabaa i neeyyo odana” yaagiis.
					</seg>
					<seg id="b.ACT.10.7" type="verse">
						Qornneliyoosi baassi yootida kiitanchchai bin, ba ashkkaratuppe naa77atanne Xoossaassi goinniya baappe shaahettenna wotaaddaratuppe issuwaa xeesidi,
					</seg>
					<seg id="b.ACT.10.8" type="verse">
						etau ubbabaa odidi, eta Yoophphe kiittiis.
					</seg>
					<seg id="b.ACT.10.9" type="verse">
						Wonttetta gallassi eti biidi, Yoophphe katamaakko matishin, PHeexiroosi usuppun saate heeran keettaa bollan dembbayidi oottidosaa Xoossaa woossanau kiyiis.
					</seg>
					<seg id="b.ACT.10.10" type="verse">
						Qassi namisettidi, qumaa maanau koyiis; shin qumai ka77ishin, ajjuutaa be7iis.
					</seg>
					<seg id="b.ACT.10.11" type="verse">
						Saloi dooyettin, gita afala milatiyaabai oiddu baggaara ohettidi, sa7an wodhdhishin, PHeexiroosi be7iis.
					</seg>
					<seg id="b.ACT.10.12" type="verse">
						Hegan oiddu tohuwaara de7iya mehee, do7i, shooshshi, zareenne kafoi ubbi de7ees.
					</seg>
					<seg id="b.ACT.10.13" type="verse">
						“PHeexiroosaa, dendda eqqada shukkada ma” giya qaalai akko yiis.
					</seg>
					<seg id="b.ACT.10.14" type="verse">
						SHin PHeexiroosi, “Ta Godau, chii! Taani aibakko tunabaanne sheneyiyaabaa mulekka ma erikke” yaagiis.
					</seg>
					<seg id="b.ACT.10.15" type="verse">
						Qassi naa77anttuwaa, “Xoossai geeshshidoogaa neeni tuna gooppa” giya qaalai akko yiis.
					</seg>
					<seg id="b.ACT.10.16" type="verse">
						Heezzutoo hegaadan giis; hegaappe guyyiyan, sohuwaara he gita afala milatiyaagee pude saluwaa eketti aggiis.
					</seg>
					<seg id="b.ACT.10.17" type="verse">
						PHeexiroosi ba be7ido ajjuutaa birshshettai ai gidanddeeshsha? yaagidi, ba wozana giddon, “Laa hagee aibee?” giishin, Qornneliyoosi kiittido asati Simoona keettai de7iyoosaa lal77iiddi, a penggen eqqidosona.
					</seg>
					<seg id="b.ACT.10.18" type="verse">
						Bantta qaalaa xoqqu oottidi, “PHeexiroosa geetettiya Simoona giyo imattai hegan de7ii?” yaagidi oichchidosona.
					</seg>
					<seg id="b.ACT.10.19" type="verse">
						PHeexiroosi ajjuutan be7idobaa akeekanau qofan sheekkidaashin, Geeshsha Ayyaanai a, “Be7a, heezzu asati nena koyoosona;
					</seg>
					<seg id="b.ACT.10.20" type="verse">
						denddada wodhdha; taani eta kiittido gishshau, sirennan etaara ba” yaagiis.
					</seg>
					<seg id="b.ACT.10.21" type="verse">
						PHeexiroosi asatukko wodhdhidi, “Intte koyiyoogee tana. Ai ekkana yiidetii?” yaagiis.
					</seg>
					<seg id="b.ACT.10.22" type="verse">
						Eti, “Xoossaassi yayyiya xilloi Aihuda asa ubban daro bonchchettida mato halaqaa Qornneliyoosi, nena ba soo efiissidi, qaalaa neeppe siyana mala, Xoossaa geeshsha kiitanchchai ayyo yootiis” yaagidosona.
					</seg>
					<seg id="b.ACT.10.23" type="verse">
						Yaagin PHeexiroosi asata imattanau soo xeesiis. Wonttetta gallassi, denddidi etaara biis; Yoophphe kataman de7iya ishanttuppe issooti issooti aara issippe biidosona.
					</seg>
					<seg id="b.ACT.10.24" type="verse">
						Wonttetta gallassi, qiisaariyaa gakkidosona; Qornneliyoosi ba dabbotanne ba laggeta issippe xeesi shiishshidi, PHeexiroosa naagees.
					</seg>
					<seg id="b.ACT.10.25" type="verse">
						PHeexiroosi gelana hanishin, Qornneliyoosi aara gaittidi, a sinttan kunddidi, assi goinniis.
					</seg>
					<seg id="b.ACT.10.26" type="verse">
						SHin PHeexiroosi, “Dendda! Taanikka ta huuphen asa” yaagidi a denttiis.
					</seg>
					<seg id="b.ACT.10.27" type="verse">
						PHeexiroosi Qornneliyoosaara haasayiiddi, soo geliis; i geliyo wode daro asai shiiqidaagaa demmidi,
					</seg>
					<seg id="b.ACT.10.28" type="verse">
						asaa, “Aihuda asi hara zariyaara issippetettan de7anau, woi gaittanau woga gidennaagaa intte huuphen ereeta; shin taani oonanne tuna woi sheneyiyaabaa geenna mala, Xoossai tana bessiis.
					</seg>
					<seg id="b.ACT.10.29" type="verse">
						Hegaa gishshau, intte taassi kiittin, palami bainnan yaas. Ha77i, 'Tana aissi ehiissidetii?' yaagada inttena oichchais” yaagiis.
					</seg>
					<seg id="b.ACT.10.30" type="verse">
						Qornneliyoosi hagaadan yaagiis; “Taani hachchi oiddu gallassaappe kase ha saaten uddufun saate woosaa ta sooni Xoossaa woossishin, PHooliya maayuwaa maayida asi ta sinttan eqqidi,
					</seg>
					<seg id="b.ACT.10.31" type="verse">
						tana, 'Qornneliyoosaa, Xoossai ne woosaa siyiis; neeni hiyyeesaa maaddiyoogaakka hassayiis.
					</seg>
					<seg id="b.ACT.10.32" type="verse">
						Simmi asa Yoophphe kiittada, Simoon PHeexiroosa giyoogaa xeesissa; Simoon PHeexiroosi Simoona giyo galbbaa qaaciya bitaniyaa sooni abbaa doonan imattatettaa uttiis' yaagiis.
					</seg>
					<seg id="b.ACT.10.33" type="verse">
						Hegaa gishshau, taani neekko sohuwaara kiittaas; neeninne yaada loittadasa; simmi neeni nuuyyo yootanau Xoossai nena azazidobaa ubbaa siyanau ha77i nuuni ubbaikka hagan Xoossaa sinttan de7oos” yaagiis.
					</seg>
					<seg id="b.ACT.10.34" type="verse">
						PHeexiroosi haasayaa hagaadan yaagidi doommiis; “Xoossai asa som77o xeellenna; shin dere ubban baassi yayyiyaagaanne xillo ooso oottiyaagaa galatiyoogaa taani tumu akeekaas.
					</seg>
					<seg id="b.ACT.10.36" type="verse">
						Xoossai asa ubbaa Godaa Yesuus Kiristtoosa baggaara, sarotettaa yootiiddi, ha wonggeliyaa mishiraachchuwaa Israa7eela asaassi kiittidoogaa intte ereeta.
					</seg>
					<seg id="b.ACT.10.37" type="verse">
						Yohaannisi qaalaa yootido xinqqatiyaappe guyyiyan, Galiilappe doommidi, Yihudaa biitta ubban hanidabaa intte ereeta.
					</seg>
					<seg id="b.ACT.10.38" type="verse">
						Xoossai Naazireeta Yesuusa Geeshsha Ayyaanaaninne wolqqan tiyiis; Xoossai aara de7iyo gishshau, lo77obaa i oottiiddinne xalahe halaqaassi haarettida ubbaa pattiiddi yuuyiis.
					</seg>
					<seg id="b.ACT.10.39" type="verse">
						“Aihuda biittaaninne Yerusalaamen i oottido ubbabaassi nuuni markka. Eti masqqaliyaa bolli misimaariyan xishi kaqqidi, a woridosona.
					</seg>
					<seg id="b.ACT.10.40" type="verse">
						SHin Xoossai heezzantto gallassan haiquwaappe a denttidi bessiis.
					</seg>
					<seg id="b.ACT.10.41" type="verse">
						Xoossai koiro doorido markkata nuna, a bessiisippe attin, asa ubbaa gidenna; haiquwaappe i denddidoogaappe guyyiyan, nuuni aara miidanne uyida.
					</seg>
					<seg id="b.ACT.10.42" type="verse">
						Xoossai wonggeliyaa mishiraachchuwaa asaassi nuuni yootanaunne, paxa de7iyaageetu bollaaninne haiqqidaageetu bollan pirddanau i sunttidoogee Yesuusa gididoogaa nuuni markkattanau nuna azaziis.
					</seg>
					<seg id="b.ACT.10.43" type="verse">
						Xoossai aani ammaniya ubbaa nagaraa a sunttan atto gaanaagaa hananabaa yootiya ubbati markkattoosona” yaagiis.
					</seg>
					<seg id="b.ACT.10.44" type="verse">
						PHeexiroosi biron he yohuwaa yootishin, qaalaa siyiya ubbaa bolli Geeshsha Ayyaanai wodhdhi aggiis.
					</seg>
					<seg id="b.ACT.10.45" type="verse">
						PHeexiroosaara Yoophpheppe yiida, ammaniya qaxxarettida Aihuda ubbati Aihuda gidennaageetu bollankka Geeshsha Ayyaanaa imoi gukkido gishshau garamettidosona.
					</seg>
					<seg id="b.ACT.10.46" type="verse">
						Aissi giikko, eti dumma dumma qaalan haasayishiininne Xoossaa gitatettaa sabbishin siyidosona. He wode PHeexiroosi zaaridi,
					</seg>
					<seg id="b.ACT.10.47" type="verse">
						“Hageeti qassi nunadan Geeshsha Ayyaanaa ekkidaageeti xammaqettennaadan, haatta eta digganau danddayiyai oonee?” yaagiis.
					</seg>
					<seg id="b.ACT.10.48" type="verse">
						Eti Yesuus Kiristtoosa sunttan xammaqettana mala, eta azaziis; hegaappe guyyiyan, eti banttanaara amarida gallassaa uttana mala, a woossidosona.
					</seg>
				</div>
				<div id="b.ACT.11" type="chapter">
					<seg id="b.ACT.11.1" type="verse">
						Yesuusi kiittidoogeetinne Yihudaa ubban de7iya ishantti, Aihuda gidennaageetikka Xoossaa qaalaa ekkidoogaa siyidosona.
					</seg>
					<seg id="b.ACT.11.2" type="verse">
						PHeexiroosi Yerusalaame biido wode, qaxxarettida asati aara palamettidi,
					</seg>
					<seg id="b.ACT.11.3" type="verse">
						a, “Neeni qaxxarettibeennaageetukko gelada, etaara qumaa maadasa” yaagidosona.
					</seg>
					<seg id="b.ACT.11.4" type="verse">
						SHin PHeexiroosi hanidabaa koiruwaappe doommidi, maaran maaran hagaadan yaagidi yootiis;
					</seg>
					<seg id="b.ACT.11.5" type="verse">
						“Taani Yoophphe kataman Xoossaa woossishin, tau wozanai dammin, ajjuutaa be7aas; gita afala milatiyaabai oiddu baggaara ohettidi, saluwaappe wodhdhidi, taakko yiis.
					</seg>
					<seg id="b.ACT.11.6" type="verse">
						Hegaa giddo taani tishshi oottada xeelliyo wode, oiddu tohoi de7iyo mehiyaa, do7aa, shooshshaa, zariyaanne kafuwaa be7aas.
					</seg>
					<seg id="b.ACT.11.7" type="verse">
						Qassi, 'PHeexiroosaa, dendda; shukkada ma' giya qaalaa taani siyaas.
					</seg>
					<seg id="b.ACT.11.8" type="verse">
						“SHin taani, 'Ta Godau, chii! Tunabai woi sheneyiyaabai mulekka ta doonaakko shiiqi erenna' gaas.
					</seg>
					<seg id="b.ACT.11.9" type="verse">
						“Qaalai saluwaappe naa77anttuwaakka, 'Xoossai geeshshidoogaa neeni tuna gooppa' yaagidi taassi zaariis.
					</seg>
					<seg id="b.ACT.11.10" type="verse">
						“Hegee heezzutoo hanin, wurssettan ubbabai saluwaa pude gooshettiis.
					</seg>
					<seg id="b.ACT.11.11" type="verse">
						Hegaa peeshshankka heezzu asati Qiisaariyaappe taakko kiitettidi, taani de7iyo keettaa gakki aggidosona.
					</seg>
					<seg id="b.ACT.11.12" type="verse">
						Gakkin taani sirennan etaara baana mala, Ayyaanai taassi yootiis. Qassi ha usuppun ishantti Yoophpheppe tanaara Qiisaariyaa bin, nuuni Qornneliyoosa soo gelida.
					</seg>
					<seg id="b.ACT.11.13" type="verse">
						Kiitanchchai ba sooni eqqidi bana, 'PHeexiroosa geetettiya Simoona xeesanau asa Yoophphe kiitta; neeninne ne keettaa asai ubbai attiyo qaalaa i neeyyo yootana' giidoogaa Qornneliyoosi waatidi siyidaakko, nuussi odiis.
					</seg>
					<seg id="b.ACT.11.15" type="verse">
						“Odin taani haasayanau doommiyoogan Geeshsha Ayyaanai koiro nu bolli wodhdhidoogaadan, eta bollikka wodhdhi aggiis.
					</seg>
					<seg id="b.ACT.11.16" type="verse">
						Godai, 'Yohaannisi haattan xammaqiis; shin intte Geeshsha Ayyaanan xammaqettana' yaagido qaalai taassi hassayettiis.
					</seg>
					<seg id="b.ACT.11.17" type="verse">
						Xoossai nuussi Godaa Yesuus Kiristtoosa ammanidaageetussi immido imuwaa malaa Aihuda gidennaageetussikka qassi immikko, simmi Xoossaa digganau taani oonee?” yaagiis.
					</seg>
					<seg id="b.ACT.11.18" type="verse">
						Eti hagaa siyido wode bantta palamaa aggidi, “Yaatin, Xoossai Aihuda gidennaageetikka qassi nagaraappe simmidi de7anaadan, eta qaadiis” yaagidi Xoossaa galatidosona.
					</seg>
					<seg id="b.ACT.11.19" type="verse">
						Isxxifaanoosa bolli gakkida waayiyaa geedon laalettida ammaniyaageeti qaalaa Aihudatu xalaalaappe attin, haraassi issuwaassinne odennan, Pinqqe, Qophphiroosanne Anxxookiyaa gakkanaashin yuuyidosona.
					</seg>
					<seg id="b.ACT.11.20" type="verse">
						SHin Qophphiroosappenne Qareenappe yiida issi issi ammaniya asati Anxxookiyaa biidi, Godaa Yesuusa wonggeliyaa mishiraachchuwaa yootiiddi, Giriike asaassikka yootidosona.
					</seg>
					<seg id="b.ACT.11.21" type="verse">
						Godaa wolqqai etaara de7ees; qassi daro asai ammanidi, Godaakko simmiis.
					</seg>
					<seg id="b.ACT.11.22" type="verse">
						Ha yohoi Yerusalaamen de7iya woosa keettaa asaassi siyettin, woosa keettaa asai Barnnaabaasa Anxxookiyaa kiittiis.
					</seg>
					<seg id="b.ACT.11.23" type="verse">
						Barnnaabaasi Anxxookiyaa biido wode, Xoossaa aaro kehatettaa oosuwaa be7idi ufaittiis; eti ubbaikka Godan bantta kumetta wozanaappe minnidi de7anaadan, eta zoriis.
					</seg>
					<seg id="b.ACT.11.24" type="verse">
						Aissi giikko, Barnnaabaasi Geeshsha Ayyaanainne ammanoi kumido lo77o asa; yaanin daro asai Godaa ammaniis.
					</seg>
					<seg id="b.ACT.11.25" type="verse">
						Hegaappe guyyiyan, Barnnaabaasi Saa7oola koyanau Xarsseese biis.
					</seg>
					<seg id="b.ACT.11.26" type="verse">
						Biidi Saa7oola demmido wode, Anxxookiyaa ehiis. Barnnaabaasinne Saa7ooli woosa keettaa asaara issi laitta kumettaa uttidi, daro asaa tamaarissidosona; kaalliyaageeti Anxxookiyan Kiristtaane geetettidi, koiro xeesettidosona.
					</seg>
					<seg id="b.ACT.11.27" type="verse">
						Hananabaa yootiyaageeti Yerusalaameppe Anxxookiyaa he wode wodhdhidosona.
					</seg>
					<seg id="b.ACT.11.28" type="verse">
						Eta giddoppe Agaaboosa giyoogee denddidi, sa7a ubban gita namisai denddanaagaa Ayyaanaa wolqqan hananabaa yootiis; hegee hanidoogee Qalaudeyoosa kawotettaa wodiyaana.
					</seg>
					<seg id="b.ACT.11.29" type="verse">
						Kaalliyaageeti huuphiyan huuphiyan bantta wolqqaa keenaa miishshaa peeridi, Yihudan de7iya bantta ishanttussi maaduwaa yeddanau qofaa qachchidosona.
					</seg>
					<seg id="b.ACT.11.30" type="verse">
						Eti hegaadan oottidi, miishshaa Barnnaabaasa bollinne Saa7oola bolli woosa keettaa cimatussi yeddidosona.
					</seg>
				</div>
				<div id="b.ACT.12" type="chapter">
					<seg id="b.ACT.12.1" type="verse">
						Kawoi Heeroodisi he wode woosa keettaa asaappe amaridaageeta waisuwaa doommiis.
					</seg>
					<seg id="b.ACT.12.2" type="verse">
						Doommidi Yohaannisa ishaa Yaaqooba bisuwan worissiis.
					</seg>
					<seg id="b.ACT.12.3" type="verse">
						Hegee Aihudata ufaissidoogaa be7idi, gujjidi PHeexiroosakka oiqqiis; hegee Paasikaa Baalaa bonchchiyo gallassatuuna.
					</seg>
					<seg id="b.ACT.12.4" type="verse">
						PHeexiroosa oiqqidi qachchiis. Paasikaa bonchchiyo gallassatuppe guyyiyan, dere asaa sintti aattanau qoppidi, oiddu oiddu wotaaddarati a naaganaadan, tammanne usuppun wotaaddaratussi aattidi immiis.
					</seg>
					<seg id="b.ACT.12.5" type="verse">
						Hegaa gishshau, PHeexiroosi qasho keettan naagettees; shin woosa keettaa asai ayyo minttidi Xoossaa woossees.
					</seg>
					<seg id="b.ACT.12.6" type="verse">
						Heeroodisi PHeexiroosa asaa sintti aattanau qoppanaappe kase qammi, PHeexiroosi naa77u sanssalatan qashettidi, naa77u wotaaddaratuppe gidduwan xiskkees; naagiyaageetikka qasho keettaa penggen eqqidi naagoosona.
					</seg>
					<seg id="b.ACT.12.7" type="verse">
						Akeekennan de7ishin, Godaa kiitanchchai hegan eqqi aggiis; qasho keettankka poo7oi poo7i bayiis. Kiitanchchai PHeexiroosa miyyiyaa dechchi beegotissidi a, “Elle dendda” yaagiis; sohuwaarakka sanssalatai a kushiyaappe wodhdhi aggiis.
					</seg>
					<seg id="b.ACT.12.8" type="verse">
						Kiitanchchai a, “Ne suriyaa gixxa; ne caammaakka wotta” yaagin, PHeexiroosi hegaadan oottiis; oottin kiitanchchai, “Ne afalaa maayada tana kaalla” yaagiis.
					</seg>
					<seg id="b.ACT.12.9" type="verse">
						PHeexiroosi qasho keettaappe kiyidi, kiitanchchaa kaalliis; ayyo ajjuutaa be7iyoobaa misatiisippe attin, kiitanchchai oottiyoobai tuma gididoogaa eribeenna.
					</seg>
					<seg id="b.ACT.12.10" type="verse">
						Kiitanchchainne PHeexiroosi koiro wotaaddaraappenne naa77antto wotaaddaraappe aadhdhidi, katamaa efiya birata penggiyaakko gakkidosona; gakkin penggee etassi barkka dooyetti aggiis; eti kiyidi issi ogiyaara biishin, kiitanchchai sohuwaara PHeexiroosappe shaahetti bayiis.
					</seg>
					<seg id="b.ACT.12.11" type="verse">
						PHeexiroosi bana gakkidabaa akeekidi, “Tana Godai ba kiitanchchaa kiittidi, Heeroodisa kushiyaappenne Aihuda asai naagi uttido ubbabaappe ashshidoogaa ha77i tumu eraas” yaagiis.
					</seg>
					<seg id="b.ACT.12.12" type="verse">
						I hegaa akeekido wode, daro asai issippe shiiqidi Xoossaa woossiyoosaa, Marqqoosa giyo Yohaannisa aayee Mairaami soo biis.
					</seg>
					<seg id="b.ACT.12.13" type="verse">
						Biidi penggen xeesin, issi Roodo giyo ashkkariyaa dooyanau yaasu.
					</seg>
					<seg id="b.ACT.12.14" type="verse">
						Rooda PHeexiroosa qaalaa gididoogaa erido wode, bana ufaissin, kariyaa dooyennan guyye woxxada, PHeexiroosi karen eqqidoogaa asaassi odaasu.
					</seg>
					<seg id="b.ACT.12.15" type="verse">
						Odin asai o, “Hannee neeni gooyaasa” yaagiis. Rooda PHeexiroosa gididoogaa geeshshada odaasu. Eti, “Hegee a kiitanchchaa” yaagidosona.
					</seg>
					<seg id="b.ACT.12.16" type="verse">
						SHin PHeexiroosi karen xeegidi aggennan ixxin, asai kariyaa dooyidi, a be7idi garamettiis.
					</seg>
					<seg id="b.ACT.12.17" type="verse">
						SHin eti co77u gaana mala, PHeexiroosi ba kushiyan malaatidi, Godai qasho keettaappe a waati kessidaakko, etassi qonccissi yootidi, “Hagaa Yaaqoobassinne ishanttussi yootite” giidi, kiyidi harasaa biis.
					</seg>
					<seg id="b.ACT.12.18" type="verse">
						Sa7ai wonttido wode, PHeexiroosi au biichchidaakko gin wotaaddaratu giddon daro wocamai kiyiis.
					</seg>
					<seg id="b.ACT.12.19" type="verse">
						Heeroodisi PHeexiroosa Lal77issin, i xayido wode, naagiyaageeta qoridi, eta worana mala azaziis; hegaappe guyyiyan, Yihudaappe Qiisaariyaa wodhdhidi, hegan amarida wodiyaa uttiis.
					</seg>
					<seg id="b.ACT.12.20" type="verse">
						Heeroodisi Xiiroosa asaassinne Sidoona asaassi daro hanqqettiis; hanqqettin eta biittai kattaa Heeroodisa biittaappe demmiyo gishshau, eti issippe gididi, a keettaa halaqaa Bilasxxoosa bantta exa oottidi, sigaa woossanau Heeroodisakko biidosona.
					</seg>
					<seg id="b.ACT.12.21" type="verse">
						Heeroodisi sunttettido gallassi, ba kawotettaa afalaa maayidi, kawotaa araatan uttidi, asaassi haasayiis.
					</seg>
					<seg id="b.ACT.12.22" type="verse">
						Asai, “Hagee Xoossaa qaala; asa qaala gidenna” yaagidi qaalaa xoqqissidi haasayiis.
					</seg>
					<seg id="b.ACT.12.23" type="verse">
						Heeroodisi Xoossaa bonchchibeenna gishshau, sohuwaarakka Godaa kiitanchchai a dechchin, guxuniyan meetettidi, haiqqi bayiis.
					</seg>
					<seg id="b.ACT.12.24" type="verse">
						SHin Xoossaa qaalai dicceesinne dari dari bees.
					</seg>
					<seg id="b.ACT.12.25" type="verse">
						Barnnaabaasinne Saa7ooli bantta oosuwaa polidi, Marqqoosa giyo Yohaannisa banttanaara ekkidi, Yerusalaameppe simmidosona.
					</seg>
				</div>
				<div id="b.ACT.13" type="chapter">
					<seg id="b.ACT.13.1" type="verse">
						Anxxookiyan de7iya woosa keettan hananabaa yootiyaageetinne tamaarissiyaageeti de7oosona; eti Barnnaabaasa, Karetta giyo Simoona, Qareenappe yiida Luqiyoosa, biittaa haariya Heeroodisaara diccida Minaahanne Saa7oola.
					</seg>
					<seg id="b.ACT.13.2" type="verse">
						Eti Godaassi goinnishiininne xoomishin, Geeshsha Ayyaanai, “Taani xeesido oosuwaassi Barnnaabaasanne Saa7oola tau kessite” yaagiis.
					</seg>
					<seg id="b.ACT.13.3" type="verse">
						Yaagin eti xoomidoogaappenne woossidoogaappe guyyiyan, bantta kushiyaa Barnnaabaasa bollinne Saa7oola bolli wottidi, eta yeddidosona.
					</seg>
					<seg id="b.ACT.13.4" type="verse">
						Hegaa gishshau, Geeshsha Ayyaanai eta kiittin, Selewuqiyaa wodhdhidosona; hegaappe markkabiyan gelidi, Qophphiroosa haruuruwaa biidosona.
					</seg>
					<seg id="b.ACT.13.5" type="verse">
						Eti Silmmaana gakkidi, Aihuda woosa keettatun Xoossaa qaalaa yootidosona; eta maaddanau Yohaannisi etaara de7ees.
					</seg>
					<seg id="b.ACT.13.6" type="verse">
						Eti Qophphiroosa haruuruwaa muleera PHaafu gakkanaassi yuuyidi, hananabaa yootiya issi worddanchchaa, Aihuda asa Bar-Yesuusa giyo shareechchuwaa demmidosona.
					</seg>
					<seg id="b.ACT.13.7" type="verse">
						He shareechchoi deriyaa haariya Sarggiyoosa PHauloosa giyo akeekanchcha bitaniyaara de7ees. Sarggiyoosa PHauloosi Barnnaabaasanne Saa7oola baakko xeegidi, Xoossaa qaalaa siyanau koyiis.
					</seg>
					<seg id="b.ACT.13.8" type="verse">
						SHin shareechchuwaa Eliimaasi (Giriike qaalan hegee a sunttaa) deriyaa haariyaagaa ammanuwaa digganau koyidi, eta haasayaa phalqqiis.
					</seg>
					<seg id="b.ACT.13.9" type="verse">
						SHin PHauloosa giyo Saa7ooli banan Geeshsha Ayyaanai kumin, shareechchuwaa tishshi ootti xeellidi,
					</seg>
					<seg id="b.ACT.13.10" type="verse">
						a, “Laa ha xalahe halaqaa na7au, gene ubbainne iitatetta ubbai kumidoogoo, xillotetta ubbau morkkiyau, Godaa ogiyaa suuriyaa geellayiyoogaa aggikkii?
					</seg>
					<seg id="b.ACT.13.11" type="verse">
						Be7a; ha77i Godaa kushee ne bolli de7ees; neeni qooqe gidana; amarida wodee gakkanaashin, awaa poo7uwaa be7akka” yaagiis. Yaagin sohuwaara ciggaarainne xumai a aifiyaa goozin, ba kushiyaa oiqqidi, kaalettiya uraa koyiiddi yuuyiis.
					</seg>
					<seg id="b.ACT.13.12" type="verse">
						He wode deriyaa haariyaagee hegaa be7ido wode, Godai tamaarissiyoogan garamettidi ammaniis.
					</seg>
					<seg id="b.ACT.13.13" type="verse">
						PHauloosinne aara de7iyaageeti PHaafuppe denddidi, PHinifiliyan de7iya PHergge markkabiyan biidosona; Yohaannisi etappe shaahettidi, Yerusalaame simmiis.
					</seg>
					<seg id="b.ACT.13.14" type="verse">
						SHin eti PHerggeppe aadhdhidi, PHisddiyan de7iya Anxxookiyaa gakkidosona; Sambbata gallassan Aihuda woosa keettaa gelidi uttidosona.
					</seg>
					<seg id="b.ACT.13.15" type="verse">
						Muuse higgeenne hananabaa yootiyaageetu maxaafai nabbabettidoogaappe guyyiyan, Aihuda woosa keettaa halaqati, “Nu ishanttoo asaa minttettiya qaalai inttessi de7ikko, asau haasayerkketii” yaagidi etassi kiittidosona.
					</seg>
					<seg id="b.ACT.13.16" type="verse">
						PHauloosi denddi eqqidi, ba kushiyan malaatidi, hagaadan yaagiis; “Israa7eela asatoo, Xoossaassi yayyiyaageetoo siyite.
					</seg>
					<seg id="b.ACT.13.17" type="verse">
						Ha Israa7eela asaa Xoossai nu aawata dooridi, Gibxxe biittan imattatettan eti de7ishin, eta darissiis; ba gita wolqqankka Gibxxe biittaappe eta kessiis.
					</seg>
					<seg id="b.ACT.13.18" type="verse">
						Bazzuwan oitamu laitta keenaa nu aawata i danddayiis.
					</seg>
					<seg id="b.ACT.13.19" type="verse">
						Kanaane giyo biittan Aihuda gidenna laappun zareta xaissidi, eta biittaa ba asaa laatissiis.
					</seg>
					<seg id="b.ACT.13.20" type="verse">
						Hegaappe guyyiyan, hananabaa yootiya Sameela wodiyaa gakkanaas, oiddu xeetanne ishatamu laitta keenaa daannata etassi immiis.
					</seg>
					<seg id="b.ACT.13.21" type="verse">
						Hegaappe guyyiyan, eti banttassi kawo immana mala woossin, Xoossai Biniyaama zariyaappe Qiisa na7aa Saa7oola oitamu laittau kawotana mala, etassi immiis.
					</seg>
					<seg id="b.ACT.13.22" type="verse">
						Xoossai Saa7oola shaaridoogaappe guyyiyan, eta bolli Daawiti kawotana mala, a denttiis; Daawitabaa markkattiiddi, 'Taani koyiyo ubbabaa ta wozanadan oottiya Isseyi na7aa Daawita demmaas' yaagiis.
					</seg>
					<seg id="b.ACT.13.23" type="verse">
						“Xoossai, 'Taani Daawita zariyaappe Israa7eela asaa ashshiyaagaa ehaana' giidoogaadankka, Yesuusa ehiis.
					</seg>
					<seg id="b.ACT.13.24" type="verse">
						Yesuusi yaanaappe kase Israa7eela asai ubbai bantta nagaraappe simmidi xammaqettana mala, Yohaannisi qaalaa yootiis.
					</seg>
					<seg id="b.ACT.13.25" type="verse">
						Qassi Yohaannisi ba oosuwaa wurssana haniiddi asaa, 'Tana oona giidi qoppeetii? Taani intte naagiyoogaa gidikke; shin be7ite, a tohuwaa caammaa birshshanaukka taassi bessennaagee taappe guyyeera yees' yaagiis.
					</seg>
					<seg id="b.ACT.13.26" type="verse">
						“Ta ishatoo, Abrahaama zaretoo, qassi hagan Aihuda gidennaageetoo Xoossaassi yayyiyaageetoo, ha atotettaa qaalai nuussi kiitettiis.
					</seg>
					<seg id="b.ACT.13.27" type="verse">
						Aissi giikko, Yerusalaamen de7iya asainne eta halaqati Yesuusanne Sambbata gallassa ubban nabbabettiya hananabaa yootiyaageetu qaalaa akeekibeenna gishshau, a bolli pirddidi, hananabaa yootiyaageetu qaalaa polidosona.
					</seg>
					<seg id="b.ACT.13.28" type="verse">
						Yesuusa worissanau issi gaasoikka etau beettennan ixxin, PHilaaxoosi a worana mala woossidosona.
					</seg>
					<seg id="b.ACT.13.29" type="verse">
						“Eti Yesuusabai Xoossaa maxaafan xaafettidaagaa ubbaa polido wode, masqqaliyaappe a wottidi moogidosona.
					</seg>
					<seg id="b.ACT.13.30" type="verse">
						SHin Xoossai haiquwaappe Yesuusa denttiis.
					</seg>
					<seg id="b.ACT.13.31" type="verse">
						Denttin i banaara Galiilappe Yerusalaame yiidaageetussi darotoo beettiis eti ha77i abaa asaassi markkattoosona.
					</seg>
					<seg id="b.ACT.13.32" type="verse">
						“Xoossai nu aawatussi immana giido wonggeliyaa mishiraachchuwaa nuuni inttessi yootoos.
					</seg>
					<seg id="b.ACT.13.33" type="verse">
						Daawita Mazamuriyaa Maxaafan naa77antto miraafiyan, 'Neeni ta Na7aa. Hachchi taani ne Aawaa gidaas' geetettidi xaafettidoogaadan, Xoossai Yesuusa denttidi, nu aawatussi immana giidoogaa nuussi eta naatussi poliis.
					</seg>
					<seg id="b.ACT.13.34" type="verse">
						Naa77anttuwaa i haiqqenna mala, haiquwaappe a denttidoogaassi Xoossai, 'Taani Daawitayyo immana giido ammanettida geeshsha anjjuwaa inttessi immana' yaagidi haasayiis.
					</seg>
					<seg id="b.ACT.13.35" type="verse">
						Hegaa gishshau, Mazamure Maxaafan harasan qassi, 'Ne Geeshsha Na7aa ahaakka musissakka' yaagees.
					</seg>
					<seg id="b.ACT.13.36" type="verse">
						Aissi giikko, Daawiti ba wodiyan Xoossaa qofaa oottidoogaappe guyyiyan haiqqidi, ba aawatuura moogettidi musiis.
					</seg>
					<seg id="b.ACT.13.37" type="verse">
						SHin Xoossai haiquwaappe denttidoogee musibeenna.
					</seg>
					<seg id="b.ACT.13.38" type="verse">
						“Hegaa gishshau, ta ishatoo, nagara atto geettai intteyyo Yesuusa baggaara odettidoogeenne, Muuse higgiyan xillanau intteyyo danddayettenna ubbabaappe aani ammaniya ubbai xillanaagee intteyyo eretto.
					</seg>
					<seg id="b.ACT.13.40" type="verse">
						Hegaa gishshau, hananabaa yootiyaageeti giidoogee intte bolli gakkenna mala naagettite;
					</seg>
					<seg id="b.ACT.13.41" type="verse">
						'Xoossai giidobaa qilliicciyaageetoo, be7ite; harai atto issi urai inttessi yootiyaakkokka, intte ammanenna oosuwaa taani intte wodiyan oottiyo gishshau, poora giite; haiqqite' yaagidosona” yaagiis.
					</seg>
					<seg id="b.ACT.13.42" type="verse">
						PHauloosinne Barnnaabaasi Aihuda woosa keettaappe kiyishin, asai eta naa77antto Sambbatankka hegaa gujjidi yootana mala woossiis.
					</seg>
					<seg id="b.ACT.13.43" type="verse">
						SHiiqoi laalettidoogaappe guyyiyan, daro Aihudatinne Aihudatu ammanuwan gelidi Xoossau yayyiya daroti, PHauloosanne Barnnaabaasa kaallidosona; kaallin Yesuusi kiittidoogeeti Xoossaa aaro kehatettan minnidi de7ana mala, etau yootidi minttettidosona.
					</seg>
					<seg id="b.ACT.13.44" type="verse">
						Naa77antto Sambbatan amarida asatuppe attin, katamaa asai ubbai Xoossaa qaalaa siyanau shiiqiis.
					</seg>
					<seg id="b.ACT.13.45" type="verse">
						SHin Aihudati daro asaa be7ido wode, PHauloosa qanaatidosona; a haasayaa PHalqqidi, a cayidosona.
					</seg>
					<seg id="b.ACT.13.46" type="verse">
						PHauloosinne Barnnaabaasi xalidi, “Xoossaa qaalai kasetidi intteyyo odettanau koshshees; shin qaalaa intte ixxido gishshaunne merinaa de7uwaa ekkanau inttessi bessenna giidi, intte intte huuphiyan pirddido gishshau, be7ite, nuuni Aihuda gidennaageetukko simmeettees.
					</seg>
					<seg id="b.ACT.13.47" type="verse">
						Aissi giikko, Godai nuna, 'Asai ubbai intte baggaara attana mala, inttena taani Aihuda gidennaageetussi poo7o oottaas' yaagidi azaziis” yaagidosona.
					</seg>
					<seg id="b.ACT.13.48" type="verse">
						Aihuda gidennaageeti hegaa siyido wode, ufaittidi Xoossaa qaalaa bonchchidosona; qassi merinaa de7uwaassi doorettida ubbaikka ammanidosona.
					</seg>
					<seg id="b.ACT.13.49" type="verse">
						Godaa qaalai he biitta ubbaa gakkiis.
					</seg>
					<seg id="b.ACT.13.50" type="verse">
						SHin Aihudati Xoossau goinniya bonchchettida maccaasatanne kataman de7iya gita asata PHauloosa bollinne Barnnaabaasa bolli denttettin, asati eta yedetaa doommidi, bantta biittaappe kessidosona.
					</seg>
					<seg id="b.ACT.13.51" type="verse">
						SHin Yesuusi kiittidoogeeti eta ixxiyoogaassi malaata gidana mala, bantta tohuwaappe baanaa shocidi, Iqooniyoone katamaa biidosona.
					</seg>
					<seg id="b.ACT.13.52" type="verse">
						Qassi Anxxookiyan de7iya kaalliyaageetunkka Geeshsha Ayyaanainne ufaissai kumees.
					</seg>
				</div>
				<div id="b.ACT.14" type="chapter">
					<seg id="b.ACT.14.1" type="verse">
						Kaseegaadankka PHauloosinne Barnnaabaasi Iqooniyoonen Aihudatu woosa keettaa gelidi, qaalaa yootidosona; yootin daro Aihudatinne Aihuda gidennaageeti ammanidosona.
					</seg>
					<seg id="b.ACT.14.2" type="verse">
						SHin ammanibeenna Aihudati Aihuda gidennaageetu wozanaa laammidi, ishanttu bolli hanqetissidosona.
					</seg>
					<seg id="b.ACT.14.3" type="verse">
						Yesuusi kiittidoogeeti hegan daro wodiyaa gam77idosona; eti Godaabaa yayyennan yootidosona; yootin Godai malaataanne oorattabaa eti oottana mala, etau wolqqaa immidoogan ba aaro kehatettaa qaalaabai tuma gididoogaa markkattiis.
					</seg>
					<seg id="b.ACT.14.4" type="verse">
						SHin katamaa asai shaahettidi, baggai Aihudatukko, baggai Yesuusi kiittidoogeetukko simmiis.
					</seg>
					<seg id="b.ACT.14.5" type="verse">
						Aihuda gidennaageetinne Aihudati bantta halaqatuura issippe Yesuusi kiittidoogeeta qohanaunne shuchchan caddanau qoppido wode,
					</seg>
					<seg id="b.ACT.14.6" type="verse">
						Yesuusi kiittidoogeeti hegaa eridi, Lisxxiranne Daribe giyo Liqaa7ooniyaa katamatanne eta heeran de7iya biittaa baqatidosona;
					</seg>
					<seg id="b.ACT.14.7" type="verse">
						baqatidi, hegan wonggeliyaa mishiraachchuwaa yootoosona.
					</seg>
					<seg id="b.ACT.14.8" type="verse">
						Ba aayee uluwaappe yelettoosappe doommidi, naa77u tohoi silin, mulekka hemettenna issi bitanee Lisxxiran de7ees.
					</seg>
					<seg id="b.ACT.14.9" type="verse">
						He bitanee PHauloosi yootishin siyees; PHauloosi a tishshi ootti xeelliyo wode, paxanau ayyo ammanoi de7iyoogaa be7idi,
					</seg>
					<seg id="b.ACT.14.10" type="verse">
						qaalaa xoqqissidi a, “Sitti gaada ne tohuwan eqqa” yaagiis; yaagin guppi denddidi, hemetaa doommiis.
					</seg>
					<seg id="b.ACT.14.11" type="verse">
						PHauloosi oottidoogaa asai be7idi, ba qaalaa Liqaa7ooniyaa qaalan xoqqu oottidi, “Xoossati asa milatidi nuukko wodhdhidosona” yaagiis.
					</seg>
					<seg id="b.ACT.14.12" type="verse">
						Asai Barnnaabaasa, “Diyaa” giidi, PHauloosi haasayaassi waannatiyo gishshau, a, “Hermmeesa” giidi sunttiis.
					</seg>
					<seg id="b.ACT.14.13" type="verse">
						Beeta Maqidasee katamaa matan de7iyo Diyaa qeeseenne asai korimatanne alleeqo ciishshata Yesuusi kiittidoogeetussi yarshshuwaa yarshshanau koyidi, pengge ehiidosona.
					</seg>
					<seg id="b.ACT.14.14" type="verse">
						SHin Yesuusi kiittido Barnnaabaasinne PHauloosi hegaa siyido wode bantta maayuwaa pooshshidi, asaa giddo woxxiiddi,
					</seg>
					<seg id="b.ACT.14.15" type="verse">
						bantta qaalaa xoqqu oottidi, hagaadan yaagidosona; “Asau, hagaa aissi ootteetii? Nuunikka inttenadan merettida asa; ha pattenna yohuwaappe saluwaanne sa7aa, abbaanne eta giddon de7iya ubbabaa medhdhida de7o Xoossaakko intte simmana mala, inttessi nuuni wonggeliyaa mishiraachchuwaa yootoos.
					</seg>
					<seg id="b.ACT.14.16" type="verse">
						I beni asaa zare ubbaa bantta ogiyaa baana mala yeddi bayiis.
					</seg>
					<seg id="b.ACT.14.17" type="verse">
						Intteyyo iraa saluwaappe bukissees; kattaakka i wodiyan immees; qassi qumaa immidi, inttena daro ufaissees; yaatidi intteyyo lo77obaa oottiiddi, ubba wodekka bau markka xayibeenna” yaagidosona.
					</seg>
					<seg id="b.ACT.14.18" type="verse">
						Yesuusi kiittidoogeeti hegaa giidi, banttayyo asai yarshshenna mala, tuggatidi diggidosona.
					</seg>
					<seg id="b.ACT.14.19" type="verse">
						Anxxookiyaappenne Iqooniyooneppe yiida Aihudati asaa bantta baggi zaaridi, shuchchan PHauloosa caddidosona; etau haiqqidabaa milatin, katamaappe gaxi a goochchidosona.
					</seg>
					<seg id="b.ACT.14.20" type="verse">
						SHin kaalliyaageeti a lanqqiyan yuuyi aadhdhidi eqqidaashin, i denddidi, katamaa geliis. Wonttetta gallassi Barnnaabaasaara issippe Daribe biis.
					</seg>
					<seg id="b.ACT.14.21" type="verse">
						Eti Daribe kataman wonggeliyaa mishiraachchuwaa yootidi, daro asai Yesuusa ammanana mala oottidoogaappe guyyiyan, Lisxxira, Iqooniyoonenne Anxxookiyaa simmidosona; simmidi hegan kaalliyaageeta minttettiiddinne eti ammanuwan minnidi de7ana mala zoriiddi, “Nuuni Xoossaa kawotettaa gelanau daro waayettana bessees” yaagidosona.
					</seg>
					<seg id="b.ACT.14.23" type="verse">
						Qassi woosa keettatussi huuphiyan huuphiyan cimata dooridi, xoomidoogaappenne woossidoogaappe guyyiyan, eti ammanido Godaassi eta hadaraa immidosona.
					</seg>
					<seg id="b.ACT.14.24" type="verse">
						PHisddiyaa biittaappe aadhdhidi, PHinifiliyaa yiidosona;
					</seg>
					<seg id="b.ACT.14.25" type="verse">
						PHerggen qaalaa yootidoogaappe guyyiyan, Axaaliyaa wodhdhidosona.
					</seg>
					<seg id="b.ACT.14.26" type="verse">
						Hegaappe eti bantta polido oosuwaa gishshau, asai eta hadaraa Xoossaa aaro kehatettau immido Anxxookiyaa Markkabiyan simmidosona.
					</seg>
					<seg id="b.ACT.14.27" type="verse">
						Simmidi Anxxookiyaa gakkido wode woosa keettaa asaa shiishshidi, Xoossai banttanaara issippe oottido ubbabaanne, Aihuda gidenna asai ammanana mala, etau penggiyaa dooyidoogaa, asau yootidosona.
					</seg>
					<seg id="b.ACT.14.28" type="verse">
						Yaatidi hegan kaalliyaageetuura daro wodiyaa gam77idosona.
					</seg>
				</div>
				<div id="b.ACT.15" type="chapter">
					<seg id="b.ACT.15.1" type="verse">
						Issi issi asati Yihudaappe Anxxookiyaa wodhdhidi, “Muuse wogaadan, intte qaxxarettennabaa gidikko, attanau danddayekketa” yaagidi ishantta tamaarissuwaa doommidosona.
					</seg>
					<seg id="b.ACT.15.2" type="verse">
						PHauloosinne Barnnaabaasi etaara daro ooyettidi palamettin, Anxxookiyan de7iya issi issi hara asati he palamaa gishshau, PHauloosaaranne Barnnaabaasaara Yerusalaame biidi, Yesuusi kiittidoogeetuuranne cimatuura gaittanau qofai qashettiis.
					</seg>
					<seg id="b.ACT.15.3" type="verse">
						Woosa keettai ogiyan eta maaddishin, Aihuda gidennaageeti Xoossaakko simmidoogaa yootiiddi, Pinqqeeranne Samaariyaara aadhdhidosona; hegee ishantta ubbaa daro ufaissiis.
					</seg>
					<seg id="b.ACT.15.4" type="verse">
						Eti Yerusalaame gakkido wode, woosa keettai, Yesuusi kiittidoogeetinne cimati eta mokkidosona; mokkin Xoossai banttanan oottidobaa ubbaa odidosona.
					</seg>
					<seg id="b.ACT.15.5" type="verse">
						SHin Parisaawetu baggappe ammanida issi issi asati denddi eqqidi, “Intte eta qaxxaranaunne Muuse higgiyaa naagana mala azazanau bessees” yaagidosona.
					</seg>
					<seg id="b.ACT.15.6" type="verse">
						Yesuusi kiittidoogeetinne cimati hegaa zorettanau shiiqidosona.
					</seg>
					<seg id="b.ACT.15.7" type="verse">
						Keehi haasayidoogaappe guyyiyan, PHeexiroosi denddi eqqidi, eta hagaadan yaagiis; “Ta ishatoo, Aihuda gidennaageeti wonggeliyaa mishiraachchuwaa qaalaa ta doonaappe siyidi ammanana mala, tana Xoossai intte giddoppe beni dooridoogaa intte ereeta.
					</seg>
					<seg id="b.ACT.15.8" type="verse">
						Asa wozana eriya Xoossai Geeshsha Ayyaanaa nuussi immidoogaadan, etassikka immidi tumayiis.
					</seg>
					<seg id="b.ACT.15.9" type="verse">
						Eti ammanido gishshau, i eta wozanaa geeshshidi, nu gidduwaaninne eta gidduwan dummatettaa wottibeenna.
					</seg>
					<seg id="b.ACT.15.10" type="verse">
						Hegaa gishshau, nu aawatinne nuuni tookkanau danddayibeenna qambbaraa kaalliyaageetu morggiyan wottidi, ha77i intte aissi Xoossaa paacceetii?
					</seg>
					<seg id="b.ACT.15.11" type="verse">
						SHin Godaa Yesuus Kiristtoosa aaro kehatettan eti attidoogaadan, nuunikka attidoogaa ammanoos” yaagiis.
					</seg>
					<seg id="b.ACT.15.12" type="verse">
						Asai ubbai co77u giidi, Barnnaabaasinne PHauloosi Aihuda gidenna asaa giddon bantta baggaara Xoossai oottido malaataanne oorattabaa ubbaa yootishin siyees.
					</seg>
					<seg id="b.ACT.15.13" type="verse">
						Eti haasayaa wurssidoogaappe guyyiyan, Yaaqoobi hagaadan yaagidi zaariis; “Ishatoo, taani giyoogaa siyite.
					</seg>
					<seg id="b.ACT.15.14" type="verse">
						Xoossai Aihuda gidennaageetu giddoppe bau haniya asaa ekkanau Aihuda gidennaageetuyyo koiro waatidi qoppidaakko Simooni yootiis.
					</seg>
					<seg id="b.ACT.15.15" type="verse">
						Hananabaa yootiyaageetu qaalai hagaara giigees; Godai daro wodiyaappe doommidi, asaa hagaa erissidi, Xoossaa maxaafan hagaadan yaagiis; 'Hagaappe guyyiyan, sa7an de7iya hara asai ubbainne tabaa gidanau taani xeesido Aihuda gidenna asai ubbai Godaa koyana mala, taani simmana. Taani kolettidi kunddida keettadan hanida Daawita kawotettaa denttana. Qolettidaagaakka zaarada keexxana; taani naa77anttuwaa a essana' yaagiis.
					</seg>
					<seg id="b.ACT.15.19" type="verse">
						“Hegaa gishshau, ta qofa gidikko, Aihuda gidennaageetuppe Xoossaakko simmiyaageeta nuuni waissanau koshshenna.
					</seg>
					<seg id="b.ACT.15.20" type="verse">
						SHin eti eeqan tunidabaa meenna mala, shaaramuxenna mala, sulettida mehe asho meenna malanne suutta uyenna mala, etassi nuuni dabddaabbiyaa xaafanau koshshees.
					</seg>
					<seg id="b.ACT.15.21" type="verse">
						Aissi giikko, Muuse higgiyaa kase yeletaappe doommidi Sambbatan Sambbatan Aihuda woosa keettatun nabbabiiddi, a qaalaa katamaa ubban yootiyaageeti de7oosona” yaagiis.
					</seg>
					<seg id="b.ACT.15.22" type="verse">
						Hegaappe guyyiyan, Yesuusi kiittidoogeetinne cimati woosa keettaa asa ubbaara issippe bantta giddoppe amarida asata dooridi, PHauloosaaranne Barnnaabaasaara Anxxookiyaa yeddanau qofaa qachchidosona; eti daro bonchchettida naa77u asata Barssaaba geetettiya Yihudaanne Sillaasa dooridosona.
					</seg>
					<seg id="b.ACT.15.23" type="verse">
						Dooridi hagaadan giya dabddaabbiyaa xaafidi, eta bolli kiittidosona; “Nuuni Yesuusi kiittidoogeetinne cimati intte ishantti, Anxxookiyan, Sooriyaaninne Kilqqiyan de7iya Aihuda bagga gidenna ishanttussi nu sarotaa kiittoos.
					</seg>
					<seg id="b.ACT.15.24" type="verse">
						“Nuuni azazibeenna asati nu giddoppe biidi, 'Intte qaxxarettanaunne higgiyaa naaganau bessees' giidi, inttena waissidoogaanne yiilloyidoogaa siyidi,
					</seg>
					<seg id="b.ACT.15.25" type="verse">
						nu Godaa Yesuus Kiristtoosa sunttaa gishshau, bantta shemppuwaa olida nuuni siiqiyo Barnnaabaasaaranne PHauloosaara doorettida asata inttekko kiittanau issi wozanan nu qofaa qachchida.
					</seg>
					<seg id="b.ACT.15.27" type="verse">
						Hegaa gishshau, nuuni xaafidoogaa eti bantta huuphen bantta doonan inttessi yootana mala, Yihudaanne Sillaasa kiittida.
					</seg>
					<seg id="b.ACT.15.28" type="verse">
						“Aissi giikko, eeqassi yarshshidobaa mooppite; suutta uyoppite; sulettida mehe asho mooppite; shaaramuxoppite. Ha koshshiyaageetuppe attin, hara tooho inttena toossenna mala, nuuninne Geeshsha Ayyaanai yohuwaa maayida; ha ubbabaappe intte huuphiyaa naagikko, intte lo77obaa ootteeta. Simmi saro de7ite” yaagidosona.
					</seg>
					<seg id="b.ACT.15.30" type="verse">
						Hegaa gishshau, kiitettidaageeti moisettidi, Anxxookiyaa wodhdhidi, ammaniya asaa shiishshidi, dabddaabbiyaa asaassi immidosona.
					</seg>
					<seg id="b.ACT.15.31" type="verse">
						Eti he minttettiya dabddaabbiyaa nabbabido wode, ufaittidosona.
					</seg>
					<seg id="b.ACT.15.32" type="verse">
						Qassi Yihudainne Sillaasi bantta huuphen hananabaa yootiyaageeta gidiyo gishshau, ishantta keehi zoridi minttettidosona.
					</seg>
					<seg id="b.ACT.15.33" type="verse">
						Eti Anxxookiyan amarida gallassaa uttidoogaappe guyyiyan, ishantti sarotettan moissin, banttana kiittidaageetukko simmidosona.
					</seg>
					<seg id="b.ACT.15.34" type="verse">
						SHin Sillaasee yaani attanau ba qofaa qachchiis.
					</seg>
					<seg id="b.ACT.15.35" type="verse">
						Qassi PHauloosinne Barnnaabaasi hara daro asatuura issippe Godaa qaalaa tamaarissiiddinne wonggeliyaa mishiraachchuwaa yootiiddi, Anxxookiyan uttidosona.
					</seg>
					<seg id="b.ACT.15.36" type="verse">
						Amarida gallassaappe guyyiyan, PHauloosi Barnnaabaasa, “Nuuni Godaa qaalaa yootido katama ubban nu ishantti waanidi de7iyaakko, guyye simmidi, xomoosi be7oos” yaagiis.
					</seg>
					<seg id="b.ACT.15.37" type="verse">
						Yaagin Barnnaabaasi Marqqoosa geetettiya Yohaannisa banttanaara efaanau koyiis.
					</seg>
					<seg id="b.ACT.15.38" type="verse">
						SHin PHauloosi Marqqoosa banttanaara efaanau koyibeenna; aissi giikko, i etappe PHinifiliyan shaahettiis; qassi etaara oosuwau bibeenna.
					</seg>
					<seg id="b.ACT.15.39" type="verse">
						Eta gidduwan pala ooshshai kiyin, issoi issuwaappe shaahettidosona; Barnnaabaasi Marqqoosa ekkidi, markkabiyan Qophphiroosa biis.
					</seg>
					<seg id="b.ACT.15.40" type="verse">
						SHin PHauloosi Sillaasa doorin, ishantti a hadaraa Xoossaa aaro kehatettau immidoogaappe guyyiyan biis.
					</seg>
					<seg id="b.ACT.15.41" type="verse">
						Yaatidi woosa keettata minttettiiddi, Sooriyaaranne Kilqqiyaara aadhdhiis.
					</seg>
				</div>
				<div id="b.ACT.16" type="chapter">
					<seg id="b.ACT.16.1" type="verse">
						PHauloosi qassi Daribenne Lisxxira biis; hegan Ximootiyoosa giyo kaalliyaagee, issi ammaniya Aihuda maccaasee na7ai de7ees; a aawai Giriike asa.
					</seg>
					<seg id="b.ACT.16.2" type="verse">
						Lisxxiraaninne Iqooniyoonen de7iya ishantti Ximootiyoosabaa loittidi markkattidosona.
					</seg>
					<seg id="b.ACT.16.3" type="verse">
						PHauloosi Ximootiyoosa banaara efaanau koyidi, a aawai Giriike asa gididoogaa he sohuwan de7iya Aihuda ubbai eriyo gishshau, a oiqqidi qaxxariis.
					</seg>
					<seg id="b.ACT.16.4" type="verse">
						Eti katamatuura biiddi, Yesuusi kiittido Yerusalaamen de7iyaageetinne cimati wottido higgiyaa ammaniyaageeti naagana mala, etassi yootiiddi aadhdhidosona.
					</seg>
					<seg id="b.ACT.16.5" type="verse">
						Hegaa gishshau, woosa keettati ammanuwan minnidi, qoodankka gallassappe gallassan dari dari biidosona.
					</seg>
					<seg id="b.ACT.16.6" type="verse">
						Isiyan qaalaa yootenna mala, Geeshsha Ayyaanai eta diggido gishshau, Pirggiyaa biittaaranne Galaatiyaa biittaara aadhdhidosona.
					</seg>
					<seg id="b.ACT.16.7" type="verse">
						Eti Miisiyaa zawaa gakkido wode, Biitaaniyaa baanau koyidosona; shin Yesuusa Ayyaanai eta diggiis.
					</seg>
					<seg id="b.ACT.16.8" type="verse">
						Hegaa gishshau, eti Miisiyaa mataara aadhdhidi, Xiro7aada wodhdhidosona.
					</seg>
					<seg id="b.ACT.16.9" type="verse">
						PHauloosi qammi ajjuutan issi Maqidooniyaa asi bana, “Maqidooniyaa pinnada nuna maaddarkkii” yaagiiddi eqqidi woossishin be7iis.
					</seg>
					<seg id="b.ACT.16.10" type="verse">
						Ajjuutaa i be7idoogaappe guyyiyan, nuuni sohuwaara Maqidooniyaa baanau koyida; aissi giikko, wonggeliyaa mishiraachchuwaa yaani de7iya asaassi yootanau, Xoossai nuna xeesidobaa nuuyyo milatiis.
					</seg>
					<seg id="b.ACT.16.11" type="verse">
						Hegaa gishshau, Xiro7aadappe denddidi, sitti giidi markkabiyan Saamootiraaqe biida; wonttetta gallassi Naaphphule biida.
					</seg>
					<seg id="b.ACT.16.12" type="verse">
						Hegaappe Piliphphisiyuusa biida; Piliphphisiyuusi Maqidooniyaa biittau waanna katama; qassi Roome asai de7iyo katama; nuuni he kataman amarida gallassaa uttida.
					</seg>
					<seg id="b.ACT.16.13" type="verse">
						Sambbata gallassi, katamaappe gaxan shaafaa doonan Aihudati Xoossaa woossiyo sohoi de7iyoogaa akeekidi biida; biidi uttidi hegan shiiqida maccaasaassi qaalaa yootida.
					</seg>
					<seg id="b.ACT.16.14" type="verse">
						Issi Lidiyaa giyoora, Tiyaaxiroona katamaappe yaada Xoossaa ammaniyaara, zo7o afalaa baizziya maccaasiyaa, nuuni yootiyoogaa siyausu; PHauloosi yootiyoogaakka a siyana mala Xoossai i wozanaa dooyiis.
					</seg>
					<seg id="b.ACT.16.15" type="verse">
						Lidiyaa ba so asaara issippe xammaqettidoogaappe guyyiyan nuna, “Intte tana Godaa tumu ammanausu giidi qoppikko, ta sooni takkite” gaada woossaasu; minttada shoobbaasu.
					</seg>
					<seg id="b.ACT.16.16" type="verse">
						Nuuni Xoossaa woossiyoosaa biishin, iita ayyaanai i bolli de7idi kaayissiyo issi aille na7iyaa nunaara gaittaasu; he na7iyaa kaayada daro miishshaa ba godatussi demmaasu.
					</seg>
					<seg id="b.ACT.16.17" type="verse">
						Gaittada PHauloosanne nuna kaallaidda, “Hageeti inttessi attana ogiyaa yootiyaageeti, Ubbaappe Bolla Xoossaa ailleta” gaada qaalaa xoqqu oottada haasayaasu.
					</seg>
					<seg id="b.ACT.16.18" type="verse">
						Ubba gallassi hegaadan gausu; shin PHauloosi yiillotidi guyye simmidi, he iita ayyaanaa, “Neeni ippe kiyana mala Yesuus Kiristtoosa sunttan nena azazais” yaagiis; sohuwaarakka iita ayyaanai ippe kiyi aggiis.
					</seg>
					<seg id="b.ACT.16.19" type="verse">
						SHin i godati bantta miishshaa demmana ogee xayidoogaa be7idi, PHauloosanne Sillaasa oiqqidi, giyaa sohuwan de7iya daannatu sintti goochchidosona.
					</seg>
					<seg id="b.ACT.16.20" type="verse">
						Daannatu sintti eta efiidi, “Hageeti Aihuda asa gidiiddi, nu katamaa asaa daro waissoosona.
					</seg>
					<seg id="b.ACT.16.21" type="verse">
						Nuuni Roome biittaa asa gidiiddi, ekkanaunne oottanau woga gidennabaa tamaarissoosona” yaagidosona.
					</seg>
					<seg id="b.ACT.16.22" type="verse">
						Asai issi baggi gididi, PHauloosa bollinne Sillaasa bolli denddiis; daannatikka eta maayuwaa qaari ekkidi, gatiman eta shocana mala azazidosona.
					</seg>
					<seg id="b.ACT.16.23" type="verse">
						Eta daro wadhdhidoogaappe guyyiyan, qasho keettan yeggidosona. Qasho keettaa naagiyaageekka eta mintti naaganaadan azazidosona.
					</seg>
					<seg id="b.ACT.16.24" type="verse">
						Azazin qasho keettaa naagiyaagee he azazuwaa ekkidi, PHauloosanne Sillaasa qasho keettaassi qol77o gelissiis; eta gediyaakka mittaara gatti daraxidi qachchiis.
					</seg>
					<seg id="b.ACT.16.25" type="verse">
						SHin qamma bilahe gidiyo heeran PHauloosinne Sillaasi Xoossaa woossiiddi, mazamuriyaa yettan Xoossaa galatoosona; galatishin qashuwaasai eti giyoobaa siyees.
					</seg>
					<seg id="b.ACT.16.26" type="verse">
						Qasho keettaassi xaphoi qaaxxana gakkanaassi akeekennan biittai daro qaaxxiis; sohuwaarakka penggee ubbai dooyetti aggin, qashettida asa ubbaa sanssalatai birshshetti wodhdhiis.
					</seg>
					<seg id="b.ACT.16.27" type="verse">
						Qasho keettaa naagiyaagee xiskkuwaappe beegottiyo wode, qasho keettaa penggee ubbai dooyettidaageeta be7idi, qashuwaasai kessi ekkidi biichchidobaa ayyo milatin, bana woranau qoppidi, bisuwaa ekkiis.
					</seg>
					<seg id="b.ACT.16.28" type="verse">
						SHin PHauloosi qaalaa xoqqu oottidi, “Neeni nena qohoppa; aissi giikko, nuuni ubbaikka hagan de7oos” yaagiis.
					</seg>
					<seg id="b.ACT.16.29" type="verse">
						Qasho keettaa naagiyaagee xomppiyaa woossi ekkidi, eesuwan qol77o woxxiis; kokkoriiddi PHauloosa sinttaaninne Sillaasa sinttan gufanniis;
					</seg>
					<seg id="b.ACT.16.30" type="verse">
						eta kare kessidi, “Ta godaatoo, taani attanau ai oottana bessii?” yaagiis.
					</seg>
					<seg id="b.ACT.16.31" type="verse">
						PHauloosinne Sillaasi a, “Godaa Yesuus Kiristtoosa ammana; neeni attana; ne so asaikka” yaagidosona.
					</seg>
					<seg id="b.ACT.16.32" type="verse">
						Eti ayyoonne a son de7iya ubbaassi Godaa qaalaa yootidosona.
					</seg>
					<seg id="b.ACT.16.33" type="verse">
						Qammi he saatiyankka qasho keettaa naagiyaagee eta efiidi eta masunttaa meecciis; sohuwaarakka ba so asaa ubbaara xammaqetti aggiis.
					</seg>
					<seg id="b.ACT.16.34" type="verse">
						PHauloosanne Sillaasa pude ba soo efiidi, etassi qumaa aattiis; i ba so asaa ubbaara Xoossaa ammanido gishshau, ufaittiis.
					</seg>
					<seg id="b.ACT.16.35" type="verse">
						Wonttin daannati, “He asata birshsha” yaagidi, polise halaqata akko kiittidosona.
					</seg>
					<seg id="b.ACT.16.36" type="verse">
						Kiittin qasho keettaa naagiyaagee, “Intte birshshettana mala, daannati tau kiittidosona; simmi ha77i kiyidi sarotettan biite” yaagidi he kiitaa PHauloosassi yootiis.
					</seg>
					<seg id="b.ACT.16.37" type="verse">
						SHin PHauloosi he polise halaqata, “Nuuni Roome biittaa asa gidishin, eti nuna pirddi bainnan asaa sinttan wadhdhidi, qasho keettan yeggidosona. Ha77i nuna geeman kessi yeddiyoonaa? Hanenna; eti bantta huuphen yiidi, nuna kessona” yaagiis.
					</seg>
					<seg id="b.ACT.16.38" type="verse">
						Polise halaqati daannatussi hegaa yootin, PHauloosinne Sillaasi Roome biittaa asa gididoogaa siyido wode, yayyidosona.
					</seg>
					<seg id="b.ACT.16.39" type="verse">
						Hegaa gishshau, daannati yiidi eta, “Nuuni inttena naaqqida” giidosona. Qasho keettaappe kare eta kessidi, katamaappe kiyidi baana mala woossidosona.
					</seg>
					<seg id="b.ACT.16.40" type="verse">
						PHauloosinne Sillaasi qasho keettaappe kiyidi, Lidiyaa soo biidosona; yaani ishanttuura gaittidi, eta minttettidi hegaappe biidosona.
					</seg>
				</div>
				<div id="b.ACT.17" type="chapter">
					<seg id="b.ACT.17.1" type="verse">
						PHauloosinne Sillaasi, Amppipholiisaaranne Apholooniyaara aadhdhidi, Tasalonqqe yiidosona; Tasalonqqen Aihuda woosa keettai de7ees.
					</seg>
					<seg id="b.ACT.17.2" type="verse">
						PHauloosi ba meeziyaadankka yaa geliis; hegan heezzu Sambbata gallassatun Xoossaa maxaafatuppe asaara haasayiis;
					</seg>
					<seg id="b.ACT.17.3" type="verse">
						Kiristtoosi waayiyaa ekkanaunne haiquwaappe denddanau bessiyoogaa etassi birshshidi yootiiddinne tuma gididoogaakka eta erissiiddi, “Yesuusi ha taani intteyyo odiyoogee Kiristtoosa” yaagees.
					</seg>
					<seg id="b.ACT.17.4" type="verse">
						Etappe issooti issooti yohoi tuma gididoogaa akeekidi, PHauloosaaranne Sillaaseera gaittidosona; hegaadankka, Xoossaassi goinniya daro Giriiketinne daro bonchchettida maccaasati, PHauloosaaranne Sillaaseera gaittidosona.
					</seg>
					<seg id="b.ACT.17.5" type="verse">
						SHin Aihudati qanaatidi, issi issi oosoi bainna iita asata qocaappe shiishshidosona; shiishshidi katamaa asaa wocamissidosona; PHauloosanne Sillaasa asaakko kessana mala koyidi, Yaasoona keettaa menttidosona.
					</seg>
					<seg id="b.ACT.17.6" type="verse">
						PHauloosinne Sillaasi etassi beettennan ixxin, Yaasoonanne issi issi ishantta katamaa halaqatukko goochchidi, “Hageeti biitta ubbaa metoyidaageeti, hagaakka yiidosona.
					</seg>
					<seg id="b.ACT.17.7" type="verse">
						Yin Yaasooni eta ba sooni wottiis; hageeti ubbai, 'Yesuusa giyo hara kawoi de7ees' giidi Qeesaara azazuwaa menttoosona” yaagidi, qaalaa xoqqissidi haasayidosona.
					</seg>
					<seg id="b.ACT.17.8" type="verse">
						SHiiqida asainne katamaa halaqati hegaa siyidi metootidosona.
					</seg>
					<seg id="b.ACT.17.9" type="verse">
						Halaqati Yaasoonanne harata waasiyan birshshidosona.
					</seg>
					<seg id="b.ACT.17.10" type="verse">
						Ammaniyaageeti PHauloosanne Sillaasa sa7ai qammiyoogan sohuwaara Beeriyaa yeddidosona. Beeriyaa gakkidi, Aihuda woosa keettaa gelidosona.
					</seg>
					<seg id="b.ACT.17.11" type="verse">
						Beeriyaa asati Tasalonqqen de7iya asatuppekka aadhdhiya akeekanchcha gidido gishshau, “PHauloosi giidoogee tumakkonne” yaagidi, ubba gallassi Xoossaa maxaafata tamaariiddi, qaalaa kumetta laamotan ekkidosona.
					</seg>
					<seg id="b.ACT.17.12" type="verse">
						Hegaa gishshau, etappe daroti, Giriiketuppe bonchchettida daro maccaasatinne daro attumaasati ammanidosona.
					</seg>
					<seg id="b.ACT.17.13" type="verse">
						SHin Tasalonqqen de7iya Aihudati PHauloosi Xoossaa qaalaa Beeriyankka yootidoogaa siyido wode, Beeriyaa yiidi, asaa aara ooshshidosona.
					</seg>
					<seg id="b.ACT.17.14" type="verse">
						Hegaappe guyyiyan, ishantti sohuwaarakka PHauloosa abbaa mati yeddi aggidosona; shin Sillaasinne Ximootiyoosi Beeriyan attidosona.
					</seg>
					<seg id="b.ACT.17.15" type="verse">
						PHauloosa moissida asati Ateena gattidosona; he asati Sillaasinne Ximootiyoosi banttau danddayettidoogaadan, eesuwan baakko yaana mala, PHauloosi kiittido kiitaa ekkidi, Beeriyaa simmidosona.
					</seg>
					<seg id="b.ACT.17.16" type="verse">
						PHauloosi Ateenan Sillaasanne Ximootiyoosa naagiiddi, kataman eeqai kumidaagaa be7idi yiillotiis.
					</seg>
					<seg id="b.ACT.17.17" type="verse">
						Hegaa gishshau, Aihuda woosa keettan Aihudatuuranne Xoossaassi goinniya Aihuda gidenna asatuura palamettees; qassi ubba gallassi giyan banaara gaittiya asaarakka palamettees.
					</seg>
					<seg id="b.ACT.17.18" type="verse">
						Qassi Eppiqoroosappenne Isxxo7ikiyaappe yiida issi issi eranchchati PHauloosaara palamettidosona; etappe issoi issoi, “Ha toofiinai ai haasayanau koyii?” yaagidosona. Harati PHauloosi Yesuusabaanne haiquwaappe i denddidoogaa banttassi yootiyo gishshau, “Ooratta xoossatubaa odiyaabaa milatees” yaagidosona.
					</seg>
					<seg id="b.ACT.17.19" type="verse">
						PHauloosa oiqqidi, “Ha neeni tamaarissiyo ooratta yohoi aibakkonne nuna erissarkkii? Aissi giikko, neeni nuuyyo oorattabaa yootaasa; simmi hagee Aibakko nuuni eranau koyoos” yaagidi PHauloosa Ariyosppaagoosa giyoosaa efiidosona.
					</seg>
					<seg id="b.ACT.17.21" type="verse">
						Ateena asai ubbainne hegan de7iya imattati oorattabaa haasayiiddinne siyiiddi pe7iyoogaappe attin, haraban pe7okkona.
					</seg>
					<seg id="b.ACT.17.22" type="verse">
						PHauloosi Ariyosppaagoosa sinttan eqqidi, hagaadan yaagiis; “Ateena asatoo, Xoossatussi ubbaban intte daro yayyiyoogaa taani be7ais.
					</seg>
					<seg id="b.ACT.17.23" type="verse">
						Aissi giikko, taani intte goinniyoogaa xeellaidda aadhdhishin, 'Erettenna Xoossaassi' geetettidi xaafettida yarshshuwaa sohuwaa qassi demmaas; hegaa gishshau, ha intte erennan goinniyoogaa taani inttessi yootais.
					</seg>
					<seg id="b.ACT.17.24" type="verse">
						“Sa7aanne sa7an de7iya ubbabaa medhdhida Xoossai saluwaanne sa7aa Godai, asi keexxido Beeta Maqidasiyan de7enna.
					</seg>
					<seg id="b.ACT.17.25" type="verse">
						Aibakko paccido asadan, asa kushe i xeellenna; aissi giikko, i ba huuphen de7uwaa shemppuwaanne ubbabaa asa ubbaassi immees.
					</seg>
					<seg id="b.ACT.17.26" type="verse">
						Xoossai asa zare ubbaa issi uraappe medhdhidi, biitta ubban wottiis; i ba huuphen eti de7ana wodiyaanne sohuwaa kase zawayiis.
					</seg>
					<seg id="b.ACT.17.27" type="verse">
						“I hegaa oottidoogee eti oiqqi oiqqi xeellidi, bana koyiiddi, geelladan demmanddonaashsha giyoogaana; gidikkonne, Xoossai nuuppe ooyyoonne haaho gidenna.
					</seg>
					<seg id="b.ACT.17.28" type="verse">
						Aissi giikko, intteppe issi issi eranchchati, 'Nuuni a naata' giidoogaadan, nuuni aani paxa de7oosinne de7idi qaaxettoos.
					</seg>
					<seg id="b.ACT.17.29" type="verse">
						Simmi nuuni Xoossaa naata gidido gishshau, Xoossai asa cinccatettaaninne qofan worqqappe woi birappe woi shuchchappe oosettidabaa milatees yaagidi, qoppanau bessenna.
					</seg>
					<seg id="b.ACT.17.30" type="verse">
						Hegaa gishshau, Xoossai asai eribeenna wodiyaa aattiis; shin ha77i ubbasan asai ubbai nagaraappe simmana mala azazees.
					</seg>
					<seg id="b.ACT.17.31" type="verse">
						Aissi giikko, Xoossai gallassaa keeri wottiis; he gallassan ba doorido uran sa7an de7iya asa ubbaa bolli xillo pirddaa i pirddana; asa ubbaassi haiquwaappe a denttidoogan hegaa tumayiis” yaagiis.
					</seg>
					<seg id="b.ACT.17.32" type="verse">
						Etappe issi issi asati haiquwaappe dendduwaabaa PHauloosappe siyidi, a bolli qilliiccidosona; shin harati a, “Nuuni hagaa neeppe gujjidi siyana koyoos” giidosona.
					</seg>
					<seg id="b.ACT.17.33" type="verse">
						Hegaa gishshau, PHauloosi eta giddoppe kiyiis.
					</seg>
					<seg id="b.ACT.17.34" type="verse">
						SHin issi issi attumaasati PHauloosaara gaittidi ammanidosona; eta gidduwan Ariyosppaagoosan de7iya pirdda keettaa daannai Diyoonaasiyoosi, Damaariiso giyo issi maccaasiyaanne harati de7oosona.
					</seg>
				</div>
				<div id="b.ACT.18" type="chapter">
					<seg id="b.ACT.18.1" type="verse">
						Hegaappe guyyiyan, PHauloosi Ateenappe kiyidi, Qoronttoosa biis.
					</seg>
					<seg id="b.ACT.18.2" type="verse">
						Hegan Aqiila giyo issi Aihuda asa demmiis; Aqiili PHanxxoosan yelettiis; Aihuda asai ubbai Roomeppe kiyana mala, Qalaudeyoosi azazido gishshau, amarida wodiyaappe kase, i ba machchee PHirisqqiliira Xaaliyaappe yiis; yin PHauloosi etaara gaittanau biis.
					</seg>
					<seg id="b.ACT.18.3" type="verse">
						A oosoinne eta oosoi issi mala dunkkaane siho gidiyo gishshau, etaara uttidi, issippe oottiis.
					</seg>
					<seg id="b.ACT.18.4" type="verse">
						PHauloosi Sambbata ubban Aihudatanne Giriiketa ammanttanau Aihuda woosa keettan palamettees.
					</seg>
					<seg id="b.ACT.18.5" type="verse">
						Sillaasinne Ximootiyoosi Maqidooniyaappe yiido wode, PHauloosi Aihudatussi Yesuusi ba huuphen Kiristtoosa gididoogau qaalaa yootuwaa toliis.
					</seg>
					<seg id="b.ACT.18.6" type="verse">
						SHin eti PHauloosa haasayaa phalqqiininne a cayin, PHauloosi ba maayuwaappe buhiyaa qoqqofiiddi, “Intte palai inttena oiqqo; taani hegan gelikke; hagaappe hini baggan taani Aihuda gidenna asaakko bais” yaagiis.
					</seg>
					<seg id="b.ACT.18.7" type="verse">
						Hegaappe kiyidi, Xoossaassi goinniya Yosxxoosa giyo bitaniyaa soo biis; Yosxxoosa keettai Aihuda woosa keettaa lanqqiyan de7ees.
					</seg>
					<seg id="b.ACT.18.8" type="verse">
						Aihuda woosa keettaa halaqai Qarisphphoosi ba so asaa ubbaara Godaa ammaniis; Qoronttoosa asatuppekka daroti Xoossaa qaalaa siyido wode, ammanidi xammaqettidosona.
					</seg>
					<seg id="b.ACT.18.9" type="verse">
						Godai issi qammi ajjuutan PHauloosa, “Yayyoppa; yoota; co77u gooppa. Taani nenaara de7iyo gishshau, nena qohanau iitaban yeggana asi ooninne baawa; aissi giikko, taassi ha kataman daro asai de7ees” yaagiis.
					</seg>
					<seg id="b.ACT.18.11" type="verse">
						Yaagin PHauloosi Xoossaa qaalaa asaa tamaarissiiddi, issi laittanne usuppun agina etaara uttiis.
					</seg>
					<seg id="b.ACT.18.12" type="verse">
						Gaaliyoosi Akaayiyaa biittaa haariyo wode, Aihudati issippe PHauloosa bolli denddidi, pirdda keettaa a efiidosona.
					</seg>
					<seg id="b.ACT.18.13" type="verse">
						Efiidi, “Ha bitanee higgiyaa ixxidi, asai Xoossaassi goinnana mala labees” yaagidosona.
					</seg>
					<seg id="b.ACT.18.14" type="verse">
						PHauloosi haasayana hanishin, Gaaliyoosi Aihudata, “Aihudatoo, hegee bala ooso woi iita naaqo gidiyaakko, taani inttebaa danddayada siyanau bessees.
					</seg>
					<seg id="b.ACT.18.15" type="verse">
						SHin qaalassi sunttassinne intte huuphe higgiyaassi intte palamettikko, intte huuphen erite; hagaa taani pirddikke” yaagiis.
					</seg>
					<seg id="b.ACT.18.16" type="verse">
						Yaagidi pirdda keettaappe kare eta kessiis.
					</seg>
					<seg id="b.ACT.18.17" type="verse">
						Hegaappe guyyiyan, Giriike asai ubbai Aihuda woosa keettaa halaqaa Sostteniisa oiqqidi, pirdda keettaa sinttan wadhdhidosona; shin Gaaliyoosa hegee ainne metibeenna.
					</seg>
					<seg id="b.ACT.18.18" type="verse">
						PHauloosi daro gallassaa Qoronttoosan uttidoogaappe guyyiyan, ishantta sarotidi, PHirisqqiliiranne Aqiilaara markkabiyan Sooriyaa biis; baassi shiiqo gatoi de7iyo gishshau, Kinkkiriyaa kataman ba huuphiyaa meedettiis.
					</seg>
					<seg id="b.ACT.18.19" type="verse">
						Eti Efisoona gakkido wode, PHauloosi PHirisqqilonne Aqiila yaani yeggiis; shin baayyo Aihuda woosa keettaa gelidi, Aihudatuura palamettiis.
					</seg>
					<seg id="b.ACT.18.20" type="verse">
						Eti banttanaara daro wodiyaa uttanau PHauloosa woossin i ixxiis.
					</seg>
					<seg id="b.ACT.18.21" type="verse">
						SHin etappe shaahettiiddi, “Taani yiya baala gallassaa Yerusalaamen bonchchanau bessees; shin Xoossai giikko, naa77anttuwaa inttekko simmana” yaagidi Efisoonappe markkabiyan biis.
					</seg>
					<seg id="b.ACT.18.22" type="verse">
						Qiisaariyaa gakkido wode Yerusalaame biidi, woosa keettaa asaa sarotidoogaappe guyyiyan, Anxxookiyaa wodhdhiis.
					</seg>
					<seg id="b.ACT.18.23" type="verse">
						Yaani amarida wodiyaa gam77idi biis; kaalliyaageeta ubbaa minttettiiddi, Galaatiyaaranne Pirggiyaara aadhdhiis.
					</seg>
					<seg id="b.ACT.18.24" type="verse">
						Iskkinddiriyan yelettida Aihuda asa issi Aphiloosa giyo yoho eranchchai Efisoona biis; Xoossaa maxaafata i daro eriya asa.
					</seg>
					<seg id="b.ACT.18.25" type="verse">
						Godaa ogiyaakka tamaarida asa; Yohaannisa xinqqatiyaa xalaalaa eridi, ayyaanan mishettiiddi, Yesuusabaa sitti oottidi haasayeesinne tamaarissees.
					</seg>
					<seg id="b.ACT.18.26" type="verse">
						Yaatidi Aihuda woosa keettan yayyennan haasayaa doommiis. PHirisqqilanne Aqiili i yootiyoogaa siyido wode, banttanaara soo a efiidi, Xoossaa ogiyaa kaseppe sittayidi, ayyo geeshshidi yootidosona.
					</seg>
					<seg id="b.ACT.18.27" type="verse">
						Aphiloosi Akaayiyaa pinnana koyin, ishantti a minttettidi, Akaayiyan de7iya kaalliyaageeti a mokkana mala, etassi dabddaabbiyaa xaafidosona; i yaa gakkidi, Xoossaa aaro kehatettan ammaniyaageeta daro maaddiis.
					</seg>
					<seg id="b.ACT.18.28" type="verse">
						Aissi giikko, Yesuusi ba huuphen Kiristtoosa gididoogaa Aihudatussi Xoossaa maxaafatuppe qonccissidi, deriyaa sinttan minttidi yootees.
					</seg>
				</div>
				<div id="b.ACT.19" type="chapter">
					<seg id="b.ACT.19.1" type="verse">
						Aphiloosi Qoronttoosan de7ishin, PHauloosi qommo baggaara aadhdhidi, Efisoona yiis; yiidi issi issi kaalliyaageeta demmiis.
					</seg>
					<seg id="b.ACT.19.2" type="verse">
						Eta, “Intte ammanido wode Geeshsha Ayyaanaa ekkidetii?” yaagidi oichchiis. Oichchin eti, “CHii, ekkibookko; harai atto, Geeshsha Ayyaani de7iyoobaakka siyibookko” yaagidosona.
					</seg>
					<seg id="b.ACT.19.3" type="verse">
						PHauloosi eta, “Yaatin, Aibin xammaqettidetii?” yaagiis. Eti, “Nuuni Yohaannisa xinqqatiyan xammaqettida” yaagidi zaaridosona.
					</seg>
					<seg id="b.ACT.19.4" type="verse">
						PHauloosi, “Yohaannisi baappe guyyiyan yiya Yesuus Kiristtoosan asai ammanana mala, asaassi yootiiddi, nagaraappe simmiyo xinqqatiyan xammaqiis” yaagiis.
					</seg>
					<seg id="b.ACT.19.5" type="verse">
						Eti hegaa siyido wode, Godaa Yesuus Kiristtoosa sunttan xammaqettidosona.
					</seg>
					<seg id="b.ACT.19.6" type="verse">
						PHauloosi ba kushiyaa eta bolli wottido wode Geeshsha Ayyaanai eta bolli wodhdhin, dumma dumma qaalan haasayidosona; qassi hananabaakka yootidosona.
					</seg>
					<seg id="b.ACT.19.7" type="verse">
						Hegan ubbaara tammanne naa77u asata gidiyaageeti de7oosona.
					</seg>
					<seg id="b.ACT.19.8" type="verse">
						PHauloosi Aihuda woosa keettaa gelidi, Xoossaa kawotettaabaa palamettiiddinne akeekissiiddi, asaara heezzu agina gidiyaagaa keenaa yayyennan haasayees.
					</seg>
					<seg id="b.ACT.19.9" type="verse">
						SHin etappe issoi issoi makkalidi, daro asaa sinttan Godaa ogiyaa cayiiddi ammanennan ixxin, PHauloosi etappe shaahettidi, ba kaalliyaageeta banaara efiis; Xiraanoosa giyo tamaare keettan ubba gallassi palamettees.
					</seg>
					<seg id="b.ACT.19.10" type="verse">
						PHauloosi naa77u laitta gakkanaassi qaalaa yootiis; hegaa gishshau, Isiyan de7iya asai ubbai, Aihudatikka Aihuda gidennaageetikka Godaa qaalaa siyidosona.
					</seg>
					<seg id="b.ACT.19.11" type="verse">
						Xoossai PHauloosa baggaara ooratta malaataa oottiis.
					</seg>
					<seg id="b.ACT.19.12" type="verse">
						Hegaa gishshau, asai a bollai bochchido maarabiyaa woi maayuwaa hargganchchatussi efees; efin hargganchchatikka paxoosona; iita ayyaanatikka etappe kiyoosona.
					</seg>
					<seg id="b.ACT.19.13" type="verse">
						Iita ayyaanata kessiiddi yuuyiya Aihudatuppe issoi issoi, “PHauloosi qaalaa yootiyo Yesuusa sunttan nuuni inttena kiyite giidi azazoos” yaagi yaagidi, iita ayyaanati de7iyo asatu bollan Godaa Yesuusa sunttaa xeesi be7idosona.
					</seg>
					<seg id="b.ACT.19.14" type="verse">
						Qeese halaqaa Asqqeewa giyo issi Aihudaassi hegaa oottida laappun naati de7oosona.
					</seg>
					<seg id="b.ACT.19.15" type="verse">
						Iita ayyaanai etassi zaaridi, “Taani Yesuusa erais; PHauloosakka erais. SHin intte oonee?” yaagiis.
					</seg>
					<seg id="b.ACT.19.16" type="verse">
						Iita ayyaanai de7iyo bitanee eta bolli guppi wodhdhin, eti masunxxidi, he keettaappe kallo baqatana gakkanaas, wolqqaamidi xooniis.
					</seg>
					<seg id="b.ACT.19.17" type="verse">
						Efisoonan de7iya Aihudatinne Aihuda gidennaageeti ubbai hegaa siyidosona; siyidi ubbaikka daro yayyidosona; Godaa Yesuusa sunttaikka daro bonchchettiis.
					</seg>
					<seg id="b.ACT.19.18" type="verse">
						Ammaniyaageetuppe daro asati bantta oottidobaa paaxiiddinne qoncciyan yootiiddi yoosona.
					</seg>
					<seg id="b.ACT.19.19" type="verse">
						Bitiyaageetuppe daroti bantta maxaafata shiishshidi, asaa ubbaa sinttan xuuggidosona; he maxaafatu waagaa qoodiyo wode, ishatamu sha7u bira gidiis.
					</seg>
					<seg id="b.ACT.19.20" type="verse">
						Hegaa mala wolqqaama ogiyan Xoossaa qaalai dicceesinne aakkees.
					</seg>
					<seg id="b.ACT.19.21" type="verse">
						Hegee polettidoogaappe guyyiyan PHauloosi, “Taani Yerusalaame baada Roomekka qassi be7anau bessees” yaagidi, Maqidooniyaaranne Akaayiyaara aadhdhidi, Yerusalaame baanau qofaa qachchiis.
					</seg>
					<seg id="b.ACT.19.22" type="verse">
						Qassi bana maaddiyaageetuppe naa77ata Ximootiyoosanne Erasxxoosa Maqidooniyaa kiittidi, bau Isiyan amarida wodiyaa takkiis.
					</seg>
					<seg id="b.ACT.19.23" type="verse">
						Godaa ogiyaa gishshau, he wode daro wocamai kiyiis.
					</seg>
					<seg id="b.ACT.19.24" type="verse">
						Aissi giikko, biraa tigiya Dimexiroosa giyo issi bitanee Arxxemiisi Beeta Maqidasiyaa misiliyaa biraappe tigi tigidi, oosanchchatussi daro woriyaa demmees.
					</seg>
					<seg id="b.ACT.19.25" type="verse">
						Hegeetanne etaagaa mala oosuwaa oottiyaageeta issippe shiishshidi, hagaadan yaagiis; “Asau, nu duretettai ha oosuwaana gidiyoogaa intte ereeta.
					</seg>
					<seg id="b.ACT.19.26" type="verse">
						Hegee PHauloosi, 'Asa kushee oottidoogeeti xoossata gidokkona' yaagidi, Efisoona xalaalan gidennan amarida biittatuppe attin, Isiyan ubban daro asaassi odi maizzidoogaanne balettidoogaa intte be7idetanne siyideta.
					</seg>
					<seg id="b.ACT.19.27" type="verse">
						Palabai, nu oosoi karettanaagaa xalaala gidenna; shin Isiyan de7iya ubbatinne sa7a ubban de7iyaageeti goinniyo gita Xoossee Arxxemiisi Beeta Maqidasee bonchchettennan attanaagaanne, i gitatettaikka kunddanaagaa” yaagiis.
					</seg>
					<seg id="b.ACT.19.28" type="verse">
						Asai hegaa siyido wode hanqquwaa xuuqqidi, “Efisoona Arxxemiisa gita” yaagidi wocamiis.
					</seg>
					<seg id="b.ACT.19.29" type="verse">
						Katama ubban wocamai denddiis; PHauloosaara hemettiya Maqidooniyaa asata Gaayoosanne Arisxxirokoosa banttanaara oiqqi ekkidi, issippe kaassaa sohuwaa woxxidosona.
					</seg>
					<seg id="b.ACT.19.30" type="verse">
						PHauloosikka asai shiiqidosaa gelana koyiis. SHin kaalliyaageeti a diggidosona.
					</seg>
					<seg id="b.ACT.19.31" type="verse">
						Isiyaa biittaa halaqatuppe PHauloosa lagge gidiya issoi issoi PHauloosau kiittidi, kaassaa sohuwan qoncciyaa kiyidi i beettenna mala, a woossidosona.
					</seg>
					<seg id="b.ACT.19.32" type="verse">
						SHiiquwan wocamai denddin, dariya bagga asai harai atto aissi shiiqidaakkonne erenna gishshau, issoi issibau wocamiyo wode, hinkkoi harabau wocamees.
					</seg>
					<seg id="b.ACT.19.33" type="verse">
						Aihudati Iskkinddira aatti bessin, issi issi asai i haasayana mala, asaa giddoppe sinttau a aattiis; aattin asai co77u gaana mala, i ba kushiyan malaati bessidi, asaassi mootettanau koyiis.
					</seg>
					<seg id="b.ACT.19.34" type="verse">
						SHin Iskkinddiri Aihuda asa gididoogaa asai erido wode, naa77u saate gidiyaagaa keenaa ubbai issi qaalan, “Efisoona Arxxemiisa gita” yaagidi wocamiis.
					</seg>
					<seg id="b.ACT.19.35" type="verse">
						Katamaa xaafee asaa co77u oottidi, hagaadan yaagiis; “Efisoona asau, Efisoona katamai gita Arxxemiisissinne saluwaappe wodhdhida eeqa shuchchaassi eeqa keettaa naagiyaagaa gididoogaa erenna asi oonee?
					</seg>
					<seg id="b.ACT.19.36" type="verse">
						Hagaa kashi giya asi bainnaashin, intte woppu gaanaunne dirbbennan agganau bessees.
					</seg>
					<seg id="b.ACT.19.37" type="verse">
						Aissi giikko, hageeti Beeta Maqidasiyaa miishshaa wuuqqibeennaageeta nu Xoossatakka cayibeennaageeta ehiideta.
					</seg>
					<seg id="b.ACT.19.38" type="verse">
						Hegaa gishshau, Dimexiroosinne aara de7iya oosanchchati asa mootanau koyikko, pirdda keettai dooya de7ees; qassi deriyaa haariyaageetikka de7oosona; eti bantta giddon mootettona.
					</seg>
					<seg id="b.ACT.19.39" type="verse">
						SHin intte hara yoho koyikko, higgiyaa yaa7an yohuwaa qachchana.
					</seg>
					<seg id="b.ACT.19.40" type="verse">
						Aissi giikko, hachchi hanidabaa shabbiretta giidi, Roome biittaa asati nuna mootana; ha shiiquwaukka gaasoi bainna gishshau, nuuni gaaso odanau danddayokko”
					</seg>
					<seg id="b.ACT.19.41" type="verse">
						yaagidi yaa7aa denttiis.
					</seg>
				</div>
				<div id="b.ACT.20" type="chapter">
					<seg id="b.ACT.20.1" type="verse">
						Wocamai irxxidoogaappe guyyiyan, PHauloosi kaalliyaageeta ehiissidi zoriis; eta, “Saro de7ite” giidi, Maqidooniyaa baanau kiyiis.
					</seg>
					<seg id="b.ACT.20.2" type="verse">
						He biittaara aadhdhiiddi, qaalaa yootidi, asaa daro minttettidoogaappe guyyiyan, Giriike biittaa yiis.
					</seg>
					<seg id="b.ACT.20.3" type="verse">
						I hegan heezzu agina uttidi, markkabiyan Sooriyaa baanau qoppishin, Aihudati bana woranau koyiyoogaa be7idi, Maqidooniyaara guyye simmanau ba qofaa qachchiis.
					</seg>
					<seg id="b.ACT.20.4" type="verse">
						PHauloosa moissidaageeti, Beeriyaappe PHarihaasa na7aa Sosiiphaaxiroosa, Tasalonqqeppe Arisxxirokoosanne Sikonddisa, Daribeppe Gaayoosanne Isiyaappe Tikiqoosanne Xirofiimoosa, qassi Ximootiyoosa.
					</seg>
					<seg id="b.ACT.20.5" type="verse">
						Hegeeti sinttau biidi, nuna Xiro7aadan naagoosona.
					</seg>
					<seg id="b.ACT.20.6" type="verse">
						Nuuni Oittaa Baalaa gallassaa bonchchidoogaappe guyyiyan, Piliphphisiyuusappe markkabiyan denddidi, ichchashu gallassan Xiro7aadan eta gakkidi, yaani laappun gallassaa uttida.
					</seg>
					<seg id="b.ACT.20.7" type="verse">
						Nuuni Woggaa gallassi oittaa menttanau shiiqidaashin, PHauloosi wonttin baanau qoppido gishshau, etassi qaalaa yootiiddi, qammi bilahe gakkanaassi yohuwaa adussiis.
					</seg>
					<seg id="b.ACT.20.8" type="verse">
						Nuuni shiiqi uttido pooqiyan daro xomppee de7ees.
					</seg>
					<seg id="b.ACT.20.9" type="verse">
						Euxikoosa giyo issi wodallai maskkootiyaa bolli uttidi, keehi xiskkiis; PHauloosi haasayaa adussido wode, Euxikoosi xiskkuwan kairidaagee heezzantto pooqiyaappe sa7an kunddidi haiqqidaagaa asai denttiis.
					</seg>
					<seg id="b.ACT.20.10" type="verse">
						SHin PHauloosi wodhdhidi, a bolli gufanniis; a qoommidi, “A shemppoi kiyibeenna gishshau hirggoppite” yaagiis.
					</seg>
					<seg id="b.ACT.20.11" type="verse">
						Yaagidi pude pooqiyaa kiyidi, oittaa menttidi miis; sa7ai wonttana gakkanaas, daro wodiyaa haasayidoogaappe guyyiyan biis.
					</seg>
					<seg id="b.ACT.20.12" type="verse">
						Wodallai paxin, soo efiidi, daro ufaittidosona.
					</seg>
					<seg id="b.ACT.20.13" type="verse">
						SHin PHauloosi bana yaappe nuuni mokkana mala, nuussi yootido gishshau, kasetidi markkabiyaakko biidi, Asoosa baanau denddida; aissi giikko, tohuwan baanau i qoppido gishshau nuna hegaadan azaziis.
					</seg>
					<seg id="b.ACT.20.14" type="verse">
						I nunaara Asoosan gaittin, markkabiyan a ekkidi mixiliine yiida.
					</seg>
					<seg id="b.ACT.20.15" type="verse">
						Wonttetta gallassi yaappe markkabiyan denddidi, kiiyo sintti gakkida; qassi wonttetta gallassi Saamoosa pinnida; Tirogiliyoomen aqidi, wonttin Miliixe yiida.
					</seg>
					<seg id="b.ACT.20.16" type="verse">
						Aissi giikko, PHauloosi Isiyan daro gam77ennan Efisoona lanqqiyaara aadhdhanau ba qofaa qachchiis; bau danddayettikko, PHenxxaqosxxe giyo gallassi Yerusalaame gakkanau eesotees.
					</seg>
					<seg id="b.ACT.20.17" type="verse">
						PHauloosi Miliixeppe Efisoona kiittidi, woosa keettaa cimata xeegissiis.
					</seg>
					<seg id="b.ACT.20.18" type="verse">
						Woosa keettaa cimati PHauloosakko yin, eta i hagaadan yaagiis; “Taani Isiyaa gelido koiro gallassaappe doommin, kaushsha ubbaaranne daro afuttaara Godaassi oottaidda, Aihudatu yaa7aappe tana gakkida paace wode ubban inttenaara waanada de7idaakko intte ereeta.
					</seg>
					<seg id="b.ACT.20.20" type="verse">
						Nagaraappe Xoossaakko simmiyoogaanne nu Godaa Yesuus Kiristtoosa ammaniyoogaa Aihudatussinne Aihuda gidennaageetussi markkattaidda, yaa7ankka intte keettan keettankka inttessi yootada tamaarissidoogaappe attin, inttena go77iyaabaappe issibaanne pacissabeikke.
					</seg>
					<seg id="b.ACT.20.22" type="verse">
						“Be7ite; ha77ikka taani Geeshsha Ayyaanaassi azazettada, Yerusalaame bais; yaani tau aibi kiyanaakkonne erikke.
					</seg>
					<seg id="b.ACT.20.23" type="verse">
						Geeshsha Ayyaanai qashoinne waayee tana naagiyoogaa katama ubban tau yootees.
					</seg>
					<seg id="b.ACT.20.24" type="verse">
						SHin ta wottaa polanaunne Godaa Yesuus Kiristtoosappe taani ekkido oosuwaa Xoossaa aaro kehatettaa wonggeliyaa mishiraachchuwaa markkattiyoogaa polanau, ta shemppuwaa pattennabaadan qoodais.
					</seg>
					<seg id="b.ACT.20.25" type="verse">
						“Be7ite; taani ha77ikka Xoossaa kawotettaabaa yootaidda, intte ubbaa giddon yuuyaas; simmi hagaappe sinttan intteppe ooninne tana be7ennaagaa erais.
					</seg>
					<seg id="b.ACT.20.26" type="verse">
						Hegaa gishshau, intteppe issi urai bayikkokka taani hegan gelennaagaa hachchi intteyyo geeshshada yootais.
					</seg>
					<seg id="b.ACT.20.27" type="verse">
						Aissi giikko, Xoossai oottanau qoppidobaa ubbaa intteyyo ainne ashshennan yootaas.
					</seg>
					<seg id="b.ACT.20.28" type="verse">
						“Yesuusi ba suuttan wozido Xoossaa woosa keettaa naagite; qassi Geeshsha Ayyaanai inttena halaqa oottidi sunttido wude ubbaakka intte huuphiyaakka naagite.
					</seg>
					<seg id="b.ACT.20.29" type="verse">
						Taani biidoogaappe guyyiyan, wudiyaassi qarettenna iita wanggireelloti intte giddo gelanaagaanne, kaalliyaageetakka bantta geeduwaa kaalettanau wordduwaa haasayiya asati intte giddoppe denddanaagaa erais.
					</seg>
					<seg id="b.ACT.20.31" type="verse">
						Hegaa gishshau, taani heezzu laittaa qamminne gallassi afuttan inttena huuphiyan huuphiyan minttettiyoogaa aggabeennaagaa qoppidi genccite.
					</seg>
					<seg id="b.ACT.20.32" type="verse">
						“Ha77ikka inttena minttanaunne geeshsha asa ubbaa giddon laatissanau danddayiya Xoossaassinne a aaro kehatettaa qaalaassi inttena hadaraa immais.
					</seg>
					<seg id="b.ACT.20.33" type="verse">
						“Taani ooppenne bira woi worqqa woi afala amottabeikke;
					</seg>
					<seg id="b.ACT.20.34" type="verse">
						taani ha ta kushiyan tananne tanaara issippe de7iyaageeta koshshidabaa oottidoogaa intte intte huuphen ereeta.
					</seg>
					<seg id="b.ACT.20.35" type="verse">
						Intte hagaadan daafuridi oottiiddi, daafuranchchata maaddanaassinne Godaa Yesuusi ba huuphen, 'Ekkiyaagaappe immiyaagee anjjettidaagaa' giidoogaadan, a qaalaa intte haasayanau bessiyoogaa taani ubban inttena bessaas” yaagiis.
					</seg>
					<seg id="b.ACT.20.36" type="verse">
						PHauloosi hegaa haasayi wurssidi, eta ubbaara issippe gulbbatidi, Xoossaa woossiis.
					</seg>
					<seg id="b.ACT.20.37" type="verse">
						Eti ubbaikka PHauloosa qoommidi, yeekkiiddi yeridosona.
					</seg>
					<seg id="b.ACT.20.38" type="verse">
						Ubbaappe i, “Tana naa77anttuwaa mulekka be7ekketa” yaagido qaalai eta daro qarettiis; qarettin markkabiyaa gakkanaassi a moissidosona.
					</seg>
				</div>
				<div id="b.ACT.21" type="chapter">
					<seg id="b.ACT.21.1" type="verse">
						Nuuni Efisoona cimatuppe shaahettidi, sitti giidi Qoose yiida; wonttetta gallassi Rooda gakkida; hegaappe PHaaxira biida.
					</seg>
					<seg id="b.ACT.21.2" type="verse">
						Biidi Pinqqe pinniya markkabiyaa demmidi, aani gelidi baanau denddida.
					</seg>
					<seg id="b.ACT.21.3" type="verse">
						Nuuni Qophphiroosappe be7anau danddayiyoosaa yiidi, arshsho xeelliyo wode Qophphiroosa haddirssa baggi yeggidi, Sooriyaa biida; biidi Xiiroosa gakkida; aissi giikko, markkabee ba caanaa Xiiroosan wottees.
					</seg>
					<seg id="b.ACT.21.4" type="verse">
						Yaani kaalliyaageeta demmidi, etaara laappun gallassaa uttida; PHauloosi Yerusalaame beenna mala, eti au Ayyaanan yootidosona.
					</seg>
					<seg id="b.ACT.21.5" type="verse">
						Nuuni etaara uttiyo wodee wurin, kiyidi biida; eti ubbati bantta maccaasatuuranne bantta naatuura issippe katamaappe gaxi kessana gakkanaas, nuna moissidosona; moissin nuuni abbaa doonan gulbbatidi, Xoossaa woossida.
					</seg>
					<seg id="b.ACT.21.6" type="verse">
						Hegaappe guyyiyan, issoi issuwaa sarotidi, markkabiyan gelida; etinne bantta soo simmidosona.
					</seg>
					<seg id="b.ACT.21.7" type="verse">
						Nuuni abbaa ogiyaa wurssidi, Xiiroosappe PHexelemaise gakkida; ishantta sarotiiddi, eta matan issi gallassaa pe7ida.
					</seg>
					<seg id="b.ACT.21.8" type="verse">
						Wonttetta gallassi kiyidi, Qiisaariyaa biida; wonggeliyaa mishiraachchuwaa yootiya Piliphphoosa soo gakkidi, a matan uttida; Yerusalaamen doorettida laappunatuppe i issuwaa.
					</seg>
					<seg id="b.ACT.21.9" type="verse">
						Piliphphoosassi hananabaa yootiya oiddu geela7o naati de7oosona.
					</seg>
					<seg id="b.ACT.21.10" type="verse">
						Nuuni unddenna gallassaa uttidaashin, hananabaa yootiya issi Agaaboosa giyo bitanee Yihudaappe Qiisaariyaa yiis.
					</seg>
					<seg id="b.ACT.21.11" type="verse">
						Nuukko yiidi, PHauloosa qabattuwaa ekkinnee ba kushiyaanne ba tohuwaa qachchidi, “Geeshsha Ayyaanai giyoogee hagaa; ha qabattuwaa godaa Yerusalaamen Aihudati hagaadan qachchidi, Aihuda gidenna asatussi aattidi immana” yaagiis.
					</seg>
					<seg id="b.ACT.21.12" type="verse">
						Nuuni hegaa siyido wode, nuuninne yaani de7iya asati PHauloosi Yerusalaame beenna mala woossida.
					</seg>
					<seg id="b.ACT.21.13" type="verse">
						SHin PHauloosi zaaridi, “Intte yeekkiiddinne ta wozanaa qaretissiiddi waaneetii? Taani Godaa Yesuusa sunttaa gishshau qashettanaagaa xalaala gidennan, harai atto Yerusalaamen haiqqanaukka giiga uttaas” yaagiis.
					</seg>
					<seg id="b.ACT.21.14" type="verse">
						Zoriyaa i ekkennan ixxin, “Godai giidoogee hano” yaagidi co77u giida.
					</seg>
					<seg id="b.ACT.21.15" type="verse">
						Yaani amarida wodiyaa gam77idoogaappe guyyiyan, giigettidi Yerusalaame baanau kiyida.
					</seg>
					<seg id="b.ACT.21.16" type="verse">
						Qiisaariyan de7iya kaalliyaageetuppe amaridaageeti qassi nunaara biidosona; eti nuuni aqanasaa Minaasoona giyo Qophphiroosa bitaniyaa soo nuna efiidosona; Minaasooni daro wodiyaappe doommidi kaalliyaagaa.
					</seg>
					<seg id="b.ACT.21.17" type="verse">
						Nuuni Yerusalaame gakkido wode, ishantti nuna ufaissan mokkidosona.
					</seg>
					<seg id="b.ACT.21.18" type="verse">
						Wonttetta gallassi, PHauloosinne nuuni Yaaqoobaara gaittanau biida. Woosa keettaa cimati ubbatikka de7oosona.
					</seg>
					<seg id="b.ACT.21.19" type="verse">
						PHauloosi eta sarotidoogaappe guyyiyan, Aihuda gidenna asaa giddon ba baggaara Xoossai oottidobaa etassi wurssidi yootiis.
					</seg>
					<seg id="b.ACT.21.20" type="verse">
						Eti hegaa siyido wode Xoossaa galatidi, PHauloosa hagaadan yaagidosona; “Nu ishau, Aihudatu giddon Xoossaa ammanidaageetuppe aappun sha7ai de7iyaakko be7aasa; eti ubbaikka higgiyaa mintti naagoosona.
					</seg>
					<seg id="b.ACT.21.21" type="verse">
						Yerusalaame Aihudati, Aihuda gidennaageetu biittan de7iya Aihuda ubbati bantta naata qaxxarenna mala, woi Aihudatu meeziyaa kaallenna mala, Muuse higgiyaakka moorana mala neeni tamaarissiyoogaa siyidosona.
					</seg>
					<seg id="b.ACT.21.22" type="verse">
						Yaatin, aibi kehee? Neeni yiidoogaa daroti siyiyo gishshau, shiiqennan aggokkona.
					</seg>
					<seg id="b.ACT.21.23" type="verse">
						“Hegaa gishshau, hagaa nuuni neessi yootiyoogaa ootta; shiiqoi de7iyo oiddu asati nu matan de7oosona.
					</seg>
					<seg id="b.ACT.21.24" type="verse">
						Eta ekkada etaara geeya; qassi eti bantta huuphiyaa meedettana mala, etassi miishsha imma; eti ubbai nebaa siyidoogee tuma gidennaagaanne neeni ne huuphenkka qassi higgiyaa naagaidda maaran de7iyoogaa erana.
					</seg>
					<seg id="b.ACT.21.25" type="verse">
						“SHin ammanida Aihuda gidenna asata gidikko, eti eeqassi yarshshidobaa meenna malanne suutta uyenna mala, sulettida mehe asho meenna malanne shaaramuxenna mala, nuuni yohuwaa qachchidi, etau dabddaabbiyaa xaafida” yaagidosona.
					</seg>
					<seg id="b.ACT.21.26" type="verse">
						Hegaappe guyyiyan, PHauloosi wonttetta gallassi asata ekkidi, etaara geeyiis; i bantta geeshshaa ai gallassi poliyaakko erissanaunne qassi yarshshuwaa huuphiyan huuphiyan aude immanaakko erissanau Beeta Maqidasiyaa geliis.
					</seg>
					<seg id="b.ACT.21.27" type="verse">
						Laappun gallassai wurana hanishin, Isiyaappe yiida Aihudati Beeta Maqidasiyan PHauloosa be7idi, asa ubbaa hanqqetissidi, “Israa7eela asau, nuna maaddite; Israa7eela asaa, Muuse higgiyaanne ha Beeta Maqidasiyaa ixxidi, ubbasan asa ubbaa tamaarissiyaagee ha bitaniyaa; gujjidi qassi Giriiketakka Beeta Maqidasiyaa gelissidi, ha geeshsha sohuwaa tunissiis” yaagidi wocamiiddi, PHauloosa oiqqidosona.
					</seg>
					<seg id="b.ACT.21.29" type="verse">
						Eti kase Efisoonan de7iya Xirofiimoosa PHauloosaara kataman be7ido gishshau, Beeta Maqidasiyaa PHauloosi a gelissidobaa etayyo milatiis.
					</seg>
					<seg id="b.ACT.21.30" type="verse">
						Katama ubbai shabbirettiis; asai ubbai shiiqidi PHauloosa oiqqidi, Beeta Maqidasiyaappe kare goochchiis; sohuwaarakka Beeta Maqidasiyaa penggeti gorddetti aggidosona.
					</seg>
					<seg id="b.ACT.21.31" type="verse">
						Asai PHauloosa worana hanishin, “Yerusalaame katamai mulekka shabbirettiichchiis” giyo odoi shaalaqaakko gakkiis.
					</seg>
					<seg id="b.ACT.21.32" type="verse">
						Gakkin shaalaqai wotaaddaratanne mato halaqata issippe ekkidi, woxxiiddi asaa bolli kiyi wodhdhiis; asai shaalaqaanne wotaaddarata be7ido wode, PHauloosa wadhdhiyoogaa aggi bayiis.
					</seg>
					<seg id="b.ACT.21.33" type="verse">
						He wode, shaalaqai shiiqidi, PHauloosa oiqqidi, naa77u sanssalatan qashettana mala azazidi, i oonakkonne qassi ai oottidaakkonne asaa oichchiis.
					</seg>
					<seg id="b.ACT.21.34" type="verse">
						Asaappe baggai issibaa wocamiyo wode, baggai harabaa wocamees; wocamai darido gishshau, shaalaqaassi tumaa eranau danddayettennan ixxin, wotaaddarati PHauloosa bantta de7iyoosaa efaana mala, eta azaziis.
					</seg>
					<seg id="b.ACT.21.35" type="verse">
						Yedhdhidi kiyiyoosaa PHauloosi gakkido wode, asaa sugettaa gishshau, wotaaddarati a tookkidosona.
					</seg>
					<seg id="b.ACT.21.36" type="verse">
						Aissi giikko, daro asai, “A wora!” yaagiiddinne wocamiiddi kaallees.
					</seg>
					<seg id="b.ACT.21.37" type="verse">
						Wotaaddarati PHauloosa bantta de7iyoosaa efaana hanishin PHauloosi shaalaqaa, “Taani neessi issibaa odoo?” yaagiis. Yaagin shaalaqai PHauloosa, “Neeni Giriike qaalaa erai?
					</seg>
					<seg id="b.ACT.21.38" type="verse">
						Neeni hagaappe kase wode, ooshshaa kessada shemppo woridaageetuppe oiddu sha7u asata bazzo kaalettida Gibxxe bitaniyaa gidikkii?” yaagiis.
					</seg>
					<seg id="b.ACT.21.39" type="verse">
						SHin PHauloosi, “Taani Aihuda asa; qassi Kilqqiyan de7iya Xarsseesen yelettida waanna kataman de7iya asa. Hayyanaa tana asaassi haasayissarkkii?” yaagiis.
					</seg>
					<seg id="b.ACT.21.40" type="verse">
						SHaalaqai a, “Haasaya” yaagin, PHauloosi yedhdhidi kiyiyoosan eqqidi, asai co77u gaana mala, ba kushiyan asaakko malaatiis. Asai co77u gin, Ibraisxxe qaalan haasayiiddi, hagaadan yaagiis.
					</seg>
				</div>
				<div id="b.ACT.22" type="chapter">
					<seg id="b.ACT.22.1" type="verse">
						“Ta ishatoo, ta aawatoo, taani ha77i inttessi yootiyo yohuwaa siyite”
					</seg>
					<seg id="b.ACT.22.2" type="verse">
						PHauloosi etassi Ibraisxxe qaalan haasayiyoogaa siyidi, kaseppe keehi co77u giidosona. Gin i hagaadan yaagiis.
					</seg>
					<seg id="b.ACT.22.3" type="verse">
						“Taani Kilqqiyan de7iya Xarsseesen yelettada, ha kataman Gamaaliyaali tana tamaarissin diccada, nu aawatu higgiyaakka mintta tamaarada, hachchi intte ubbai haniyoogaadankka, taani Xoossaa yohuwaassi mishettiya Aihuda asa.
					</seg>
					<seg id="b.ACT.22.4" type="verse">
						Taani maccaasaa attumaasaa oiqqa oiqqada qasho keettan yeggida asanne, ha ogiyaa kaalliya asaa worissana gakkanaas tuggayida asa.
					</seg>
					<seg id="b.ACT.22.5" type="verse">
						Hegaadankka, qassi, qeese ubbatu halaqainne cima ubbaa yaa7ai tabaa markkattanau danddayees; taani Damasqqon de7iya eta ishanttussi Aihudatussi, etappe dabddaabbiyaa ekkada, hegan de7iya asati qashettidi qaxxayettanaadan, Yerusalaame eta ehaanau yaa baas.
					</seg>
					<seg id="b.ACT.22.6" type="verse">
						“Taani baada Damasqqo matido wode, seeta gallassa gidishin, qoppennan saluwaappe gita poo7oi ta matan yuuyi aadhdhidi poo7iis.
					</seg>
					<seg id="b.ACT.22.7" type="verse">
						Taani sa7an kundda uttada, 'Saa7oolaa, Saa7oolaa, tana aissi waissai?' giya qaalaa siyaas.
					</seg>
					<seg id="b.ACT.22.8" type="verse">
						“Taani zaarada, 'Ta Godau, neeni oonee?' yaagaas. “Yaagin, 'Taani neeni waissiyo Naazireeta Yesuusa' yaagiis.
					</seg>
					<seg id="b.ACT.22.9" type="verse">
						Tanaara issippe de7iyaageeti poo7uwaa be7idi yayyidosona; shin taassi haasayiyaagaa qaalaa siyibookkona.
					</seg>
					<seg id="b.ACT.22.10" type="verse">
						“'Ta Godau, taani ai oottoo?' yaagaas. “Godai tana, 'Denddada Damasqqo ba. Neeni oottanau Xoossai qoppido ubbabai neeyyo yaani odettana' yaagiis.
					</seg>
					<seg id="b.ACT.22.11" type="verse">
						He wolqqaama poo7uwaa gishshau, ta aifee qooqin, tanaara de7iya asati ta kushiyaa oiqqidi, tana goochchin, Damasqqo gakkaas.
					</seg>
					<seg id="b.ACT.22.12" type="verse">
						“Damasqqon de7iya Aihuda ubbai daro bonchchiyo issi Hanaaniyaa giyo bitanee, nu higgiyaassi azazettidi, Xoossaa minttidi woossiyaagee de7ees.
					</seg>
					<seg id="b.ACT.22.13" type="verse">
						Hanaanee taakko yiidi, ta matan eqqidi tana, 'Ta ishau Saa7oolaa, xeella' yaagiis. Taanne he wode sohuwaarakka akko xeella aggaas.
					</seg>
					<seg id="b.ACT.22.14" type="verse">
						“Xeellin i tana hagaadan yaagiis; 'Nu aawatu Godai neeni a qofaa eranau, a xillo Na7aa be7anaunne a doonaappekka haasayaa siyanau nena kase dooriis.
					</seg>
					<seg id="b.ACT.22.15" type="verse">
						Aissi giikko, neeni be7idobaanne siyidobaa asa ubbaa sinttan ayyo markkattana.
					</seg>
					<seg id="b.ACT.22.16" type="verse">
						Ha77ikka aissi gam77ai? Denddada xammaqetta; a sunttaa xeesaidda, ne nagaraappekka meecetta' yaagiis.
					</seg>
					<seg id="b.ACT.22.17" type="verse">
						“Taani guyye Yerusalaame simmada Beeta Maqidasiyan woossishin, taassi ajjuutai beettiis.
					</seg>
					<seg id="b.ACT.22.18" type="verse">
						Ajjuutan Godai tana, 'Eesotada, Yerusalaame elle kiya; aissi giikko, neeni taassi hagan markkattiyoogaa asai ekkenna' yaagishin taani a be7aas.
					</seg>
					<seg id="b.ACT.22.19" type="verse">
						“Taani, 'Ta Godau, Aihuda woosa keetta ubban nena ammaniyaageeta oiqqada wadhdhidoogaanne qasho keettan yeggidoogaa eti eroosona.
					</seg>
					<seg id="b.ACT.22.20" type="verse">
						Eti ne markkaa Isxxifaanoosa woriyo wode, taani he yohuwaa maayaas. Qassi eta lanqqiyan eqqada, a woriyaageetu maayuwaa naagais' yaagaas.
					</seg>
					<seg id="b.ACT.22.21" type="verse">
						“Godai tana, 'Taani nena Aihuda gidenna asaakko haahosaa kiittiyo gishshau ba' yaagiis” yaagiis.
					</seg>
					<seg id="b.ACT.22.22" type="verse">
						PHauloosi he qaalaa haasayana gakkanaassi asai i giyoogaa ezggees; hegaappe guyyiyan, bantta qaalaa xoqqu oottidi, “Hagaa biittaappe xaissa; i de7anau bessenna” yaagidosona.
					</seg>
					<seg id="b.ACT.22.23" type="verse">
						Eti wocamishin, bantta maayuwaa bollau olishiininne baanaa carkkuwan laalishin, shaalaqai wotaaddarati PHauloosa bantta de7iyoosaa efaana mala azaziis. Qassi asai aissi hegaadan wocamidaakko eranau, PHauloosa lissuwan garafiiddi qorana mala, eta azaziis.
					</seg>
					<seg id="b.ACT.22.25" type="verse">
						SHin wotaaddarati PHauloosa dafuwan mintti qachchido wode, PHauloosi ba matan eqqida mato halaqaa, “Roome katamaa asa pirddi bainnan wadhdhiyoogee inttessi higgee?” yaagiis.
					</seg>
					<seg id="b.ACT.22.26" type="verse">
						Hegaa mato halaqai siyido wode, shaalaqaakko biidi, “Ha bitanee Roome asa. Neeni ai oottana qoppai?” yaagidi oichchiis.
					</seg>
					<seg id="b.ACT.22.27" type="verse">
						SHaalaqai PHauloosakko shiiqidi, “Neeni Roome asee? Tau yoota” yaagiis. Yaagin PHauloosi, “Ee” yaagiis.
					</seg>
					<seg id="b.ACT.22.28" type="verse">
						SHaalaqai PHauloosassi zaaridi, “Taani ha zaretettaa daro miishshan shammaas” yaagiis. SHin PHauloosi, “Taani he zerettaappe yelettaas” yaagiis.
					</seg>
					<seg id="b.ACT.22.29" type="verse">
						Hegaa gishshau, PHauloosa qoranau qoppidaageeti sohuwaara appe shaahetti aggidosona. SHaalaqaikka PHauloosi Roome asa gididoogaa erido wode yayyiis; aissi giikko, sanssalatan a qashissi wottiis.
					</seg>
					<seg id="b.ACT.22.30" type="verse">
						Wonttetta gallassi shaalaqai, Aihudati PHauloosa aissi mootidaakkonne geeshshidi eranau koyidi, PHauloosa birshshiis. Birshshidi qeese halaqatinne yaa7ai ubbai shiiqana mala azaziis; qassi PHauloosa duge wottidi, eta sinttan essiis.
					</seg>
				</div>
				<div id="b.ACT.23" type="chapter">
					<seg id="b.ACT.23.1" type="verse">
						PHauloosi yaa7aa tishshi ootti xeellidi, “Ta ishatoo, taani hachchi gakkanaassikka Xoossaa sinttan ta de7o ubban lo77o zoriya wozanan de7aas” yaagiis.
					</seg>
					<seg id="b.ACT.23.2" type="verse">
						Qeese ubbatu halaqai Hanaanee, PHauloosa doonaa baqqana mala, a matan eqqidaageeta azaziis.
					</seg>
					<seg id="b.ACT.23.3" type="verse">
						PHauloosi he wode a, “Laa ha aannuwan tiyido godau, Xoossaikka nena baqqana. Neeni ta bolli higgiyan pirddanau uttada, higgee bainnan tana baqqana mala azazai?” yaagiis.
					</seg>
					<seg id="b.ACT.23.4" type="verse">
						PHauloosa matan eqqidaageeti a, “Neeni Xoossaa qeese ubbatu halaqaa cayai?” yaagidosona.
					</seg>
					<seg id="b.ACT.23.5" type="verse">
						Yaagin PHauloosi, “Ta ishatoo, i qeese ubbatu halaqa gididoogaa taani erabeikke; aissi giikko, 'Ne deriyaa haariyaagaa bolli iita qaalaa haasayoppa' geetettidi Xoossaa maxaafan xaafettiis” yaagiis.
					</seg>
					<seg id="b.ACT.23.6" type="verse">
						SHin PHauloosi baggati Saaduqaaweta; baggati Parisaaweta gididoogaa be7idi, “Ta ishatoo, taani Parisaawenne Parisaawiyaa na7aa; 'Haiqqidaageeti haiquwaappe denddana' gaada taani ufaissan naagiyo gishshau, eti ta bolli pirddoosona” yaagidi, xoqqu oottidi haasayiis.
					</seg>
					<seg id="b.ACT.23.7" type="verse">
						PHauloosi hegaa yaagin, Parisaawetu giddooninne Saaduqaawetu giddon ooshshai kiyin, yaa7ai laalettiis.
					</seg>
					<seg id="b.ACT.23.8" type="verse">
						Aissi giikko, Saaduqaaweti, “Haiqqida asai denddenna; kiitanchchikka ayyaanikka baawa” yaagoosona; Parisaaweti qassi naa77aikka de7iyoogaa ammanoosona.
					</seg>
					<seg id="b.ACT.23.9" type="verse">
						Gita wocamai denddiis; Parisaawetu baggappe higgiyaa tamaarissiyaageeti denddi eqqidi, “Ha bitaniyaa bolli ainne bala demmibookko; ayyo ayyaani woi kiitanchchi haasayennan aggenna” yaagidi palamettidosona.
					</seg>
					<seg id="b.ACT.23.10" type="verse">
						Ooshshai darin, shaalaqai PHauloosa eti mentterettanaakkonne giidi yayyidi, ba wotaaddarati wodhdhidi, eta giddoppe a eesuwan kessidi, bantta de7iyoosaa efaana mala azaziis.
					</seg>
					<seg id="b.ACT.23.11" type="verse">
						Naa77antto qammi Godai PHauloosa lanqqiyan eqqidi, “PHauloosaa, neeni taassi Yerusalaamen markkattidoogaadan, Roomenkka markkattanau bessees; minna; aikko baawa” yaagiis.
					</seg>
					<seg id="b.ACT.23.12" type="verse">
						Wonttetta gallassi, Aihudati PHauloosa worana gakkanaas, meennaadaaninne uyennaadan, caaqettidi giigettidosona.
					</seg>
					<seg id="b.ACT.23.13" type="verse">
						PHauloosa bolli hegaa maqqida asati oitamaappe daroosona.
					</seg>
					<seg id="b.ACT.23.14" type="verse">
						Eti qeese halaqatukkonne cimatukko yiidi, “Nuuni PHauloosa worana gakkanaas, ainne baarennaadan, qanggettidi caaqettida.
					</seg>
					<seg id="b.ACT.23.15" type="verse">
						Hegaa gishshau, inttenne yaa7ai PHauloosabaa geeshshidi qoriyaabaa misatidi, shaalaqai a inttekko duge wottana mala oichchite; nuuni i haa shiiqanaappe kase a woranau giigi uttida” yaagidosona.
					</seg>
					<seg id="b.ACT.23.16" type="verse">
						SHin PHauloosa michchee na7ai he maqquwaa siyido wode, biidi wotaaddarati de7iyoosaa gelidi, PHauloosassi yootiis.
					</seg>
					<seg id="b.ACT.23.17" type="verse">
						Yootin PHauloosi mato halaqatuppe issuwaa xeesidi, “Ha na7aa shaalaqaakko efa; aissi giikko, shaalaqaassi i yootiyoobai de7ees” yaagiis.
					</seg>
					<seg id="b.ACT.23.18" type="verse">
						Hegaa gishshau, mato halaqai na7aa shaalaqaakko efiidi, “Qasho keettan de7iya PHauloosi, ha na7ai neessi aibakko odiyoobai de7iyo gishshau, tana baakko xeesidi, a neekko ehaanaadan, tana woossiis” yaagiis.
					</seg>
					<seg id="b.ACT.23.19" type="verse">
						SHaalaqai na7aa kushiyaa oiqqidi, dumma gaxi kessidi, “Neeni taassi odanabai aibee?” yaagidi oichchiis.
					</seg>
					<seg id="b.ACT.23.20" type="verse">
						Na7ai shaalaqaassi, “Aihudati PHauloosabaa kaseppe mintti oichchiyaabaa milatidi, neeni yaa7aa a wottanaadan, nena wontto woossanau zoretaa qachchidosona.
					</seg>
					<seg id="b.ACT.23.21" type="verse">
						SHin neeni eti giyoobaa siyoppa; aissi giikko, oitamaappe dariya asati PHauloosa worana gakkanaas, quma meennaadaaninne haatta uyennaadan, caaqettidi geemetti uttidi a naagoosona; neeni giyoobaa siyanau ha77ikka giigetti uttidi naagoosona” yaagiis.
					</seg>
					<seg id="b.ACT.23.22" type="verse">
						Hegaa gishshau, shaalaqai na7aa, “Ha yohuwaa neeni tana erissidoogaa oossinne odoppa” yaagidi azazidoogaappe guyyiyan, a yeddiis.
					</seg>
					<seg id="b.ACT.23.23" type="verse">
						SHaalaqai mato halaqatuppe naa77aa xeesidi, “Qiisaariyaa baanau, naa77u xeetu wotaaddarata, laappun tammu paraasatanne naa77u xeetu tooraasata qammaappe heezzu saatiyan giigissite;
					</seg>
					<seg id="b.ACT.23.24" type="verse">
						deriyaa haariya Pilikisakko PHauloosa saro gattanau togissiyo mehenne giigissite” yaagidi, eta azaziis.
					</seg>
					<seg id="b.ACT.23.25" type="verse">
						SHaalaqai Pilikisassi hagaadan giya dabddaabbiyaa xaafiis.
					</seg>
					<seg id="b.ACT.23.26" type="verse">
						“Qalaudeyoosa Lusiyoosappe deriyaa haariyaagaassi, bonchcho Pilikisassi, sarotettai neessi gido.
					</seg>
					<seg id="b.ACT.23.27" type="verse">
						Aihudati ha bitaniyaa oiqqidi worana hanishin, Roome katamaa asa i gididoogaa erada, wotaaddaratuura gakkada a ashshaas.
					</seg>
					<seg id="b.ACT.23.28" type="verse">
						Eti a aissi mootiyaakko eranau koyada, eta yaa7aassi duge a wottaas.
					</seg>
					<seg id="b.ACT.23.29" type="verse">
						Eti bantta higgiyaabaa i oichchidoogaassi a mootidoogaappe attin, a worissiya woi qashissiya mooto gidenna.
					</seg>
					<seg id="b.ACT.23.30" type="verse">
						Eti ha bitaniyaa bolli maqetti uttido zigirssai tana gakkin, taani he sohuwaara a neekko yedda aggaas; a mootiyaageetikka biidi, ne sinttan mootana mala azazaas; saro de7a” yaagiis.
					</seg>
					<seg id="b.ACT.23.31" type="verse">
						Hegaa gishshau, wotaaddarati azazettidoogaadankka PHauloosa ekkidi, qammi Anttiphaaxiriisa gattidosona.
					</seg>
					<seg id="b.ACT.23.32" type="verse">
						Wonttetta gallassi aara baanau paraasata wottidi, tohuwaasati guyye wotaaddarati de7iyoosaa simmidosona.
					</seg>
					<seg id="b.ACT.23.33" type="verse">
						Paraasati Qiisaariyaa gelidi, dabddaabbiyaa deriyaa haariyaagaassi immidi, PHauloosa a sintti aattidosona.
					</seg>
					<seg id="b.ACT.23.34" type="verse">
						Deriyaa haariyaagee dabddaabbiyaa nabbabidoogaappe guyyiyan, PHauloosi awa auraajjaa asakko a oichchiis; Kilqqiyaa asa i gididoogaa erido wode,
					</seg>
					<seg id="b.ACT.23.35" type="verse">
						“Taani nebaa nena mootiyaageeti yiyo wode siyana” yaagidi, wotaaddarati Heeroodisa keettan a naagana mala azaziis.
					</seg>
				</div>
				<div id="b.ACT.24" type="chapter">
					<seg id="b.ACT.24.1" type="verse">
						Ichchashu gallassappe guyyiyan, qeese ubbatu halaqai, Hanaaniyaa, cimatuuranne Xarxxaluusa giyo issi xabaqaara duge Qiisaariyaa wodhdhiis; eti deriyaa haariyaagaa bolli PHauloosa mootidosona.
					</seg>
					<seg id="b.ACT.24.2" type="verse">
						PHauloosi xeesettido wode, Xarxxaluusi a hagaadan yaagidi, mootuwaa doommiis. “Bonchcho Pilikisaa, nuuni ne baggaara daro sarotettaa demmidaashin, ne qofan ha deriyaassi ubbaban ubbasankka lo77o laamee beettiyaagaassi nena daro galatidi, hagaa ekkoos.
					</seg>
					<seg id="b.ACT.24.4" type="verse">
						SHin taani nena gam77ettennan, ne kehatettan nubaa neeni qanttan siyana mala, nena woossais.
					</seg>
					<seg id="b.ACT.24.5" type="verse">
						Aissi giikko, ha bitanee xube gididi, sa7a ubban de7iya Aihudatu giddon ooshsha denttiiddi, Naaziraawetu bagga asaa kaalettiyaagaa gididoogaa erida.
					</seg>
					<seg id="b.ACT.24.6" type="verse">
						Harai atto Beeta Maqidasiyaakka tunissanau koyishin a oiqqidi, nu higgiyaadan, a bolli pirddanau qoppida;
					</seg>
					<seg id="b.ACT.24.7" type="verse">
						shin shaalaqaa Lusiyoosi yiidi, wolqqan nu kushiyaappe a wotti ekkiis.
					</seg>
					<seg id="b.ACT.24.8" type="verse">
						A mootiyaageetikka neekko yaana mala azaziis; neeni ne huuphen ha bitaniyaa qorada, nuuni a mootiyo yoho ubbaa eranau danddayaasa” yaagiis.
					</seg>
					<seg id="b.ACT.24.9" type="verse">
						Aihudatikka qassi, “Ha yohoi tuma” giidi, a qofaa maayidosona.
					</seg>
					<seg id="b.ACT.24.10" type="verse">
						Deriyaa haariyaagee PHauloosa oichchin, i hagaadan yaagidi zaariis; “Neeni daro wodiyaasappe doommada, ha asaassi pirddaidda de7iyoogaa taani erada, ta yohuwaa ufaissan zaarais.
					</seg>
					<seg id="b.ACT.24.11" type="verse">
						Taani Yerusalaame goinnanau kiyoosappe tammanne naa77u gallassappe darennaagaa neeni ne huuphen erana danddayaasa.
					</seg>
					<seg id="b.ACT.24.12" type="verse">
						Aihudati tana Beeta Maqidasiyan gidin, Aihuda woosa keettan gidin, kataman gidin, oonaaranne palamettishin woi asa shiishshada maqqishin, issi uraaranne be7ibookkona.
					</seg>
					<seg id="b.ACT.24.13" type="verse">
						Eti ha77ikka tana mootiyoobaa shatimmanau danddayokkona.
					</seg>
					<seg id="b.ACT.24.14" type="verse">
						“SHin taani hagaa neessi yootais; taani higgiyan de7iyaabaanne hananabaa yootiyaageeti xaafido ubbabaa ammanada, nu aawatu Xoossaassi eti worddo giyo ogiyan goinnais.
					</seg>
					<seg id="b.ACT.24.15" type="verse">
						Hageeti bantta huuphen, 'Asai ubbai, worddoikka xilloikka haiquwaappe denddana' giyoogaadan, taanikka eti denddanaagaassi Xoossaa ammanais.
					</seg>
					<seg id="b.ACT.24.16" type="verse">
						Hegaa gishshau, taani qassi, Xoossaa sinttaaninne asaa sinttan ubba wode, pokkoi bainna zoriya wozanai taassi de7ana mala minnais.
					</seg>
					<seg id="b.ACT.24.17" type="verse">
						“Taani Yerusalaameppe kiyoosappe daro laittaappe guyyiyan, ta biittaa hiyyeesaassi miishsha immanaunne yarshshuwaa yarshshanau Yerusalaame baas.
					</seg>
					<seg id="b.ACT.24.18" type="verse">
						Baada hegaa oottishin, asi shiiqennan, ooshshi denddennan, taani Beeta Maqidasiyan geeyishin, eti tana demmidosona.
					</seg>
					<seg id="b.ACT.24.19" type="verse">
						SHin Isiyaappe yiida issi issi Aihudati hegan de7oosona; eti ta bolli yoho koyikko, yiidi tana nenan mootanau bessees.
					</seg>
					<seg id="b.ACT.24.20" type="verse">
						Woi taani eta giddon eqqada, 'Haiqqidaageeti denddanaagaa ammaniyo gishshau, hachchi intte sinttan ta bolli pirddoosona' gaada ha xoqqissada haasayido issi qaaleeppe attin, yaa7aa sinttan eqqidaashin, tanan issi mooro demmidobaa gidikko, hageeti bantta huuphen hagan yootona” yaagiis.
					</seg>
					<seg id="b.ACT.24.22" type="verse">
						SHin Pilikisi Xoossaa ogiyaabaa geeshshi erido gishshau, “Taani intte yohuwaa shaalaqaa Lusiyoosi yiyo wode qachchana” yaagidi, pirddiyo wodiyaa sinttau keeriis.
					</seg>
					<seg id="b.ACT.24.23" type="verse">
						Pilikisi qassi PHauloosa qachchennan naagana malanne a dabbotuppe ooninne ayyo oottishin, woi akko yiishin diggenna mala, mato halaqaa azaziis.
					</seg>
					<seg id="b.ACT.24.24" type="verse">
						Amarida gallassaappe guyyiyan, Pilikisi Aihuda zare gidida ba maccaasee Dirusilliira yiidi, PHauloosa kiitti ehiissidi, Yesuus Kiristtoosan ammaniyoobaa i haasayishin siyiis.
					</seg>
					<seg id="b.ACT.24.25" type="verse">
						PHauloosi xillotettaabaa, ba huuphe naaguwaabaanne yaana pirddaabaa haasayishin, Pilikisi yayyidi, “Neeni ha77issau ba; taassi injjetido wode, nena kiittada xeegissana” yaagiis.
					</seg>
					<seg id="b.ACT.24.26" type="verse">
						He wode qassi PHauloosi birshshettanau, baassi mattaayiyaa immanddeeshsha giidi qoppiis; hegaa gishshau, darotoo a ehiissi ehiissidi, aara haasayees.
					</seg>
					<seg id="b.ACT.24.27" type="verse">
						Naa77u laitta kumidoogaappe guyyiyan, Pilikisa sohuwaa PHorqqiyoosa Pisxxoosi ekkiis. Pilikisi Aihudata ufaissanau koyidi, qasho keettan PHauloosa aggi bayiis.
					</seg>
				</div>
				<div id="b.ACT.25" type="chapter">
					<seg id="b.ACT.25.1" type="verse">
						Pisxxoosi auraajjaa gelido heezzantto gallassaappe guyyiyan, Qiisaariyaappe Yerusalaame biis.
					</seg>
					<seg id="b.ACT.25.2" type="verse">
						Yaani qeese halaqatinne Aihudata kaalettiyaageeti PHauloosa mootidosona.
					</seg>
					<seg id="b.ACT.25.3" type="verse">
						Eti PHauloosa woranaassi ogiyan qosetti uttanau, banttana maaddidi a Yerusalaame ehaana mala, Pisxxoosa woossidosona.
					</seg>
					<seg id="b.ACT.25.4" type="verse">
						Woossin Pisxxoosi etassi, “PHauloosi Qiisaariyan qashetti uttiis; taani ta huuphenkka eesuwan yaa guyye simmanau qoppa uttaas.
					</seg>
					<seg id="b.ACT.25.5" type="verse">
						Hegaa gishshau, i aibakko mooridobai de7ikko, intte giddon aawatiyaageeti tanaara Qiisaariyaa biidi, a mootona” yaagidi zaariis.
					</seg>
					<seg id="b.ACT.25.6" type="verse">
						Pisxxoosi eta matan hosppun woi tammu gallassappe aattennan uttidi, Qiisaariyaa biis; wonttetta gallassi pirddiyoosan uttidi, PHauloosa ehaana mala azaziis.
					</seg>
					<seg id="b.ACT.25.7" type="verse">
						I gakkido wode, Yerusalaameppe yiida Aihudati a lanqqiyan yuuyi aadhdhi eqqidi, banttassi shatimmanau danddayettenna daro deexo mootuwaa a bolli wottidosona.
					</seg>
					<seg id="b.ACT.25.8" type="verse">
						PHauloosi mootettiiddi, “Taani Aihudatu higgiyaakka Beeta Maqidasiyaakka Roome Kawuwaa Qeesaarakka ainne naaqqabeikke” yaagiis.
					</seg>
					<seg id="b.ACT.25.9" type="verse">
						SHin Pisxxoosi Aihudata ufaissanau koyidi PHauloosa, “Pude Yerusalaame kiyada, ha yohuwaabaa yaani ta sinttan pirddettanau koyai?” yaagidi oichchiis.
					</seg>
					<seg id="b.ACT.25.10" type="verse">
						SHin PHauloosi, “Taani pirddettanau bessiyo Qeesaara pirdda keettan eqqaichchaas. Neenikka loitta eriyoogaadan, taani Aihudata ainne naaqqabeikke.
					</seg>
					<seg id="b.ACT.25.11" type="verse">
						Simmi taani naaqqidobaa woi haiqossi bessiyaabaa oottidobaa gidikko, haiquwaappe attana giikke; shin eti tana mootiyo mootoi mela gididoogaappe hini baggan, ooninne tana etassi aattidi immanau danddayenna; Qeesaari tabaa pirddo gaada oichchais” yaagiis.
					</seg>
					<seg id="b.ACT.25.12" type="verse">
						Hegaappe guyyiyan, Pisxxoosi banaara zorettiyaageetuura zorettidi a, “Neeni Qeesaari tabaa pirddo gaada oichchadasa; Qeesaarakko baasa” yaagidi zaariis.
					</seg>
					<seg id="b.ACT.25.13" type="verse">
						Amarida gallassaappe guyyiyan, Kawoi Agriiphphinne Barnniiqi Pisxxoosa sarotanau Qiisaariyaa biidosona.
					</seg>
					<seg id="b.ACT.25.14" type="verse">
						Yaani eti daro gallassaa uttidaashin, Pisxxoosi kawuwaassi PHauloosabaa hagaadan yaagidi yootiis; “Hagan Pilikisi qachchidi aggi bayido issi bitanee de7ees.
					</seg>
					<seg id="b.ACT.25.15" type="verse">
						Taani Yerusalaamen de7ishin, qeese halaqatinne Aihuda cimati a bolli pirddana mala, tana woossiiddi, abaa taassi yootidosona.
					</seg>
					<seg id="b.ACT.25.16" type="verse">
						Taani, 'Mootettida urai bana mootiyaageetuura issippe eqqennaaninne bana mootido yohuwaassi zaaro immennan, oona gidikkonne aattidi immiyoogee Roome asaassi woga gidenna' yaagada etassi zaaraas.
					</seg>
					<seg id="b.ACT.25.17" type="verse">
						“Hegaa gishshau, eti hagan shiiqido wode, taani gam77ennan wonttetta gallassi, pirdda keettaa gelada PHauloosa ehaana mala azazaas.
					</seg>
					<seg id="b.ACT.25.18" type="verse">
						A mootiyaageeti eqqidi, iitaban a mootennan aggokkona gaada taani qoppidoogaadan, ainne a mootibookkona.
					</seg>
					<seg id="b.ACT.25.19" type="verse">
						SHin eti bantta ammanobaanne PHauloosi, 'Paxa de7ees' giyo haiqqida issi Yesuusa geetettiya bitaniyaabaa aara palamettoosona.
					</seg>
					<seg id="b.ACT.25.20" type="verse">
						Taani ha yohuwaa waatada qoranaakko, qachchabeennan de7aidda, PHauloosi Yerusalaame biidi, ha yohuwaa yaani pirddettanau koyiyaakkonne gaada a oichchaas;
					</seg>
					<seg id="b.ACT.25.21" type="verse">
						shin PHauloosi ba yohuwaa Augisxxoos Qeesaari qachchana gakkanaassi naagettanau oichchin, taani a Qeesaarakko yeddana gakkanaas, i qashettana mala azazaas” yaagiis.
					</seg>
					<seg id="b.ACT.25.22" type="verse">
						Yaagin Agriiphphi Pisxxoosa, “Taani ta huuphenkka qassi he bitanee giyoobaa siyana koyais” yaagiis. Pisxxoosi a, “Neeni wontto i giyoobaa siyana” yaagiis.
					</seg>
					<seg id="b.ACT.25.23" type="verse">
						Wonttetta gallassi, Agriiphphinne Barnniiqa daro bonchchuwan shaalaqatuuranne kataman de7iya gita asaara yiidi, pirdda keettaa gelidosona; Pisxxoosi PHauloosa ehaana mala azazin ehiidosona.
					</seg>
					<seg id="b.ACT.25.24" type="verse">
						Ehin Pisxxoosi hagaadan yaagiis; “Kawuwaa Agriiphphaa, hagan nunaara de7iya asa ubbau, Aihuda asai ubbai Yerusalaameenikka hagankka wocamiiddi, 'I hagaappe sinttan paxa de7anau bessenna' yaagidi, tana woossido bitaniyaa hagaa be7eeta.
					</seg>
					<seg id="b.ACT.25.25" type="verse">
						SHin i ainne haiqossi bessiyaabaa oottidobaa taani demmabeikke; i ba huuphen, 'Augisxxoosi Qeesaari tabaa pirddo yaagada oichchais' giido gishshau, Qeesaarakko a yeddanau ta qofaa qachchaas.
					</seg>
					<seg id="b.ACT.25.26" type="verse">
						Taani abaa ta godaa Augisxxoos Qeesaarassi xaafanau tumu yohoi tau aibinne baawa; hegaa gishshau, i qorettidoogaappe guyyiyan, taani xaafiyoobaa demmana mala, intte sintti, Kawuwau Agriiphphaa, ubba ne sintti a ehaas.
					</seg>
					<seg id="b.ACT.25.27" type="verse">
						Aissi giikko, qashettida uraa kiittiyo wode, a aissi mootidaakko, erissennan aggiyoogee taassi eeyyatetta misatees” yaagiis.
					</seg>
				</div>
				<div id="b.ACT.26" type="chapter">
					<seg id="b.ACT.26.1" type="verse">
						Agriiphphi PHauloosa, “Neeni nebaa haasayanau danddayaasa” yaagiis. He wode PHauloosi ba kushiyaa miccidi hagaadan yaagidi zaariis.
					</seg>
					<seg id="b.ACT.26.2" type="verse">
						“Kawuwaa Agriiphphaa, Aihudatu wogaanne palamaa ubbaa neeni loittada eriyo gishshau, tana Aihudati mootiyo yoho ubbaa hachchi taani ne sinttan zaariyoogaassi ta qaadai daro lo77o yaagada qoppais; hegaa gishshau, neeni ta haasayaa salettennan siyana mala, nena woossais.
					</seg>
					<seg id="b.ACT.26.4" type="verse">
						“Taani naatettaasappe doommada ta asaa giddooninne Yerusalaamen de7ido ta de7uwaa Aihuda ubbati kaseppe doommidi eroosona.
					</seg>
					<seg id="b.ACT.26.5" type="verse">
						Taani koiroppe doommada, nu ammanuwaa higgiyaa ooppenne minttidi naagiya Parisaawetu bagga Parisaawe gidada de7iyoogaa, eti markkattanau koyikko eroosona.
					</seg>
					<seg id="b.ACT.26.6" type="verse">
						Taani ha77ikka Xoossai nu aawatussi immana giidoogaa ufaissan naagiyo gishshau, pirddettanaassi hagan eqqais.
					</seg>
					<seg id="b.ACT.26.7" type="verse">
						Qassi tammanne naa77u nu aawatu zareti Xoossau qamminne gallassi ubbatoo minttidi goinniiddi, Xoossai immana giidoogaa ekkanau ufaissan naagoosona; Kawuwaa Agriiphphaa, Aihudati tana mootiyoogee taani hegaa ufaissan naagiyo gishshassa.
					</seg>
					<seg id="b.ACT.26.8" type="verse">
						Aihudatoo, Xoossai haiqqidaageeta denttiyoogaa aissi ammanekketii?
					</seg>
					<seg id="b.ACT.26.9" type="verse">
						“Taani ta huuphenkka Naazireeta Yesuusa sunttaa mooriya darobaa oottanau bessees gaada kase qoppaas.
					</seg>
					<seg id="b.ACT.26.10" type="verse">
						Taani Yerusalaamen oottidoogee hagaa; qeese halaqatuppe maataa ekkada, Xoossaa asatuppe darota qashissaas; eta woriyo wodekka eta haiquwaa dosaas.
					</seg>
					<seg id="b.ACT.26.11" type="verse">
						Aihuda woosa keetta ubban daro wode eta qaxxayada, bantta ammanuwaa eti aggana mala godataas; taani wogi bainnaagaa eta hanqqettada, harai atto, hara biitta katamaa gakkanaassikka eta waissais.
					</seg>
					<seg id="b.ACT.26.12" type="verse">
						“Taani ha yohuwaassi qeese halaqatuppe maataanne azazuwaa ekkada Damasqqo baas.
					</seg>
					<seg id="b.ACT.26.13" type="verse">
						Kawuwau, taani seeta gallassi ogiyan de7ishin, awaa poo7uwaappe daro aadhdhiya poo7oi tananne tanaara biidaageeta yuuyi aadhdhidi, saluwaappe poo7ishin be7aas.
					</seg>
					<seg id="b.ACT.26.14" type="verse">
						Nuuni ubbaikka sa7an kunddido wode, Ibraisxxe qaalan, 'Saa7oolaa, Saa7oolaa, tana aissi waissai? Boorai bana caddiya xam77aa qakkiyoogaadan, neeni qakkikko, nena qohaasa' yaagidi taassi odishin siyaas.
					</seg>
					<seg id="b.ACT.26.15" type="verse">
						“Siyada, 'Ta Godau, neeni oonee?' yaagaas. “Godai, 'Taani neeni waissiyo Yesuusa.
					</seg>
					<seg id="b.ACT.26.16" type="verse">
						SHin dendda eqqa; aissi giikko, hachchi neeni tana be7idoogaanne taani nena sinttappe bessanaagaa haratussi markkattana mala, ta oosanchcha oottada nena sunttanau neessi beettaas.
					</seg>
					<seg id="b.ACT.26.17" type="verse">
						Eti tana ammanin, eta nagarai atto geetettanaadan, Xoossai doorido asaa giddon eti bantta sohuwaa demmanaadan, qassi xumaappe poo7uwaa simmanaadaaninne xalahiyaa godatettaappekka Xoossaakko simmanaadan, eta aifiyaa neeni dooyana mala, Israa7eela asaappenne taani nena etakko kiittiyo Aihuda gidennaageetuppe nena ashshana' yaagiis.
					</seg>
					<seg id="b.ACT.26.19" type="verse">
						“Kawuwaa Agriiphphaa, hegaa gishshau, taassi saluwaappe beettida ajjuutaassi taani azazettanaagaa ixxabeikke.
					</seg>
					<seg id="b.ACT.26.20" type="verse">
						SHin taani kasetada, Damasqqooninne Yerusalaamen hegaappe guyyiyan, Yihudaa biitta ubban de7iyaageetussinne Aihuda gidennaageetussi bantta nagaraappe simmana mala, qassi nagaraappe simmanau bessiyaabaa oottiiddi, Xoossaakko simmana mala qaalaa yootaas.
					</seg>
					<seg id="b.ACT.26.21" type="verse">
						Hegaa gishshau, Aihudati tana Beeta Maqidasiyan oiqqidi woranau koyidosona.
					</seg>
					<seg id="b.ACT.26.22" type="verse">
						Hegaa gishshau, taani Xoossaa maaduwaa ekkada, gitaassinne guuttaassi hachchi gakkanaassikka eqqada markkattais. Hananabaa yootiyaageetinne Muusee, 'Kiristtoosi waayettana bessees; qassi haiquwaappe koiro denddidi, Aihudatussinne Aihuda gidennaageetussi atotettaa poo7uwaa yootanau bessees' giidoogaadan, taanikka eti haasayidoogaappe haraa issibaakka haasayidobi baawa” yaagiis.
					</seg>
					<seg id="b.ACT.26.24" type="verse">
						PHauloosi babaa hagaadan yaagidi zaarishin, Pisxxoosi qaalaa xoqqu oottidi, “PHauloosaa, neeni gooyaasa; neeni daro tamaaridoogee nena gooshshana hanees” yaagiis.
					</seg>
					<seg id="b.ACT.26.25" type="verse">
						SHin PHauloosi hagaadan yaagiis; “Bonchcho Pisxxoosaa, taani tumu yohuwaanne wozanaa qofaa haasayiyoogaappe attin gooyikke.
					</seg>
					<seg id="b.ACT.26.26" type="verse">
						Taani Kawuwaa Agriiphphassi ha yohuwaa qassi qoncciyan yootiyoogaa i erees; aissi giikko, ha yohoi geeman oosettibeenna gishshau, hagaappe issoinne appe geemmennaagaa taani geeshshada erais.
					</seg>
					<seg id="b.ACT.26.27" type="verse">
						“Kawuwaa Agriiphphaa, neeni hananabaa yootiyaageetubaa ammanai? Neeni etabaa ammaniyoogaa taani erais” yaagiis.
					</seg>
					<seg id="b.ACT.26.28" type="verse">
						Kawoi Agriiphphi PHauloosa, “Hanni keesenkka tana ammanttanau koyai?” yaagiis.
					</seg>
					<seg id="b.ACT.26.29" type="verse">
						Yaagin PHauloosi, “Daro wode gidin, guutta wode gidin, ne xalaala gidakka; shin hachchi taani yootiyoogaa siyiya ubbai qassi ha qashuwaappe attin, ta mala gidanau Xoossaa woossais” yaagiis.
					</seg>
					<seg id="b.ACT.26.30" type="verse">
						Hegaappe guyyiyan kawoikka, Pisxxoosikka, Barnniiqakka, etaara uttida ubbaikka denddidi,
					</seg>
					<seg id="b.ACT.26.31" type="verse">
						issi baggi simmidi, issoi issuwaara, “Ha bitanee haiqoi atto shin, qashossikka bessiyaabaa oottibeenna” yaagidi haasayidosona.
					</seg>
					<seg id="b.ACT.26.32" type="verse">
						Agriiphphi Pisxxoosa, “Ha bitanee, 'Qeesaari tabaa pirddo' gibeennaakko, birshshettana danddayees shin” yaagiis.
					</seg>
				</div>
				<div id="b.ACT.27" type="chapter">
					<seg id="b.ACT.27.1" type="verse">
						Nuuni markkabiyan Xaaliyaa baanau qachchido wode, PHauloosanne hara amarida qashuwaa asata Augisxxoosa wotaaddarata giyoogeetuppe issi Yuuliyoosa giyo mato halaqaassi aattidi immidosona.
					</seg>
					<seg id="b.ACT.27.2" type="verse">
						Isiyaa gaxan de7iya biittata biya Adiraamixiyoona markkabiyan gelidi denddida; Maqidooniyaa asa gidiya Tasalonqqee Arisxxirokoosi nunaara de7ees.
					</seg>
					<seg id="b.ACT.27.3" type="verse">
						Wonttetta gallassi nuuni Sidoona gakkishin, Yuuliyoosi PHauloosassi kehidi a, “Ne dabboti nena maaddana mala, neeni etakko baanau danddayaasa” yaagiis.
					</seg>
					<seg id="b.ACT.27.4" type="verse">
						Hegaappe denddidi, sinttaara nu bolli carkkiyo gishshau, Qophphiroosa haruuruwan carkkenna baggi biida.
					</seg>
					<seg id="b.ACT.27.5" type="verse">
						Kilqqiyaa mataaninne PHinifiliyaa matan de7iya abbaa pinnidi, Luqiyan de7iya Mura gakkida.
					</seg>
					<seg id="b.ACT.27.6" type="verse">
						Hegan mato halaqai Xaaliyaa biya Iskkinddiriyaa markkabiyaa demmidi, aani nuna gelissiis.
					</seg>
					<seg id="b.ACT.27.7" type="verse">
						Nuuni daro gallassaa loddaara biiddi, daro tuggan Qaniidoose ginaa gakkida; hegaara baanau nuna carkkoi diggin Salmmoonaara aadhdhidi, Qarxxeesen carkkenna baggi biida.
					</seg>
					<seg id="b.ACT.27.8" type="verse">
						Qassikka daro tuggan gaxaara gaxaara aadhdhidi, Luqiyaa katamaa matan de7iya abbaa doonan markkabee woppu giidi shemppiyoosaa giyoosaa yiida.
					</seg>
					<seg id="b.ACT.27.9" type="verse">
						Nuuni hegan daro wodiyaa gam77idoogaappe guyyiyan, Xoomai birshshettiichchido gishshau, markkabiyan biyoogeekka hirggissin PHauloosi eta zoriiddi,
					</seg>
					<seg id="b.ACT.27.10" type="verse">
						“Asau, nu buussan gita boshainne daro qohoi de7anaagee tau beettees; bashshai yiyoogee caanaa bollanne markkabiyaa bolla xalaalaani gidenna; nu shemppuwaa bollikka yaana” yaagiis.
					</seg>
					<seg id="b.ACT.27.11" type="verse">
						SHin mato halaqai PHauloosi giidoogaappe aattidi, markkabiyan de7iyaageeta azaziyaageenne markkabiyaa godai giyoogaa ammanees.
					</seg>
					<seg id="b.ACT.27.12" type="verse">
						He abbaa doona katamai balgguwaa shaaccanau etassi injjetenna katama; hegaa gishshau, dariya asati banttau danddayettikko, Pinqqe giyo katamaa gakkidi, balgguwaa yaani shaaccana mala, yaappe denddanau zorettidosona; Pinqqee awai wulliyoosaappenne ushachchappe gidduwan, qassi wulliyoosaappenne haddirssappe gidduwan de7iya abbaa doona katama.
					</seg>
					<seg id="b.ACT.27.13" type="verse">
						Tohossa bagga carkkoi loddaara carkkido wode, bantta qoppidoogaadan hanidabaa etassi milatin denddidosona; markkabee beenna mala oiqqiya birataa pude dafidi, Qarxxeese matattidi, lanqqiyaara aadhdhidosona.
					</seg>
					<seg id="b.ACT.27.14" type="verse">
						SHin daro gam77ennan, “Auraaqiis” giyo daro wolqqaama gotee haruuruwaappe duge eta bolli denddiis.
					</seg>
					<seg id="b.ACT.27.15" type="verse">
						He gotee markkabiyaa dechchidi aattennan diggin, baanau nuuyyo danddayettennan ixxido gishshau, markkabiyaa i efiyoosaa yeddi bayidi biida.
					</seg>
					<seg id="b.ACT.27.16" type="verse">
						Nuuni Qeeda giyo haruuruwan geemmido wode, daro tuggatidi markkabiyaa wolwoluwaa teqqanau danddayida.
					</seg>
					<seg id="b.ACT.27.17" type="verse">
						Eti wolwoluwaa pude kessidoogaappe guyyiyan, wodoruwan markkabiyaa xaaxidi, mintti qachchidosona; Sirttiisa giyo shafiyan banttana oogganaakkonne giidi hirggidi, markkabiyaa efiya sharaa wottidi, carkkuwan markkabiyaa coo yeddi bayidosona.
					</seg>
					<seg id="b.ACT.27.18" type="verse">
						Gotee wolqqaamidi nuna tuggayin, wonttetta gallassi caanaappe abban oluwaa doommidosona.
					</seg>
					<seg id="b.ACT.27.19" type="verse">
						Heezzantto gallassikka markkabiyan de7iya miishshaa eti bantta kushiyan olidosona.
					</seg>
					<seg id="b.ACT.27.20" type="verse">
						Nuuni daro gallassaa awa aifiyaanne xoolinttiyaa be7ennan, wolqqaama uushoi nu bolli uushishin, sinttappe xayana giidi qoppida.
					</seg>
					<seg id="b.ACT.27.21" type="verse">
						Eti daro gallassaa katta meennan gam77idoogaappe guyyiyan, PHauloosi he wode eta giddon denddi eqqidi, hagaadan yaagiis; “Asau, intte ta zoriyaa ekkidobaa gidiyaakkonne Qarxxeeseppe denddennan aggidaakko, ha bashshainne qohoi nuna gakkenna.
					</seg>
					<seg id="b.ACT.27.22" type="verse">
						SHin ha77ikka taani inttena yayyoppite gaada zorais; aissi giikko, ha markkabee xayanaappe attin, intteppe issi uraa shemppoikka xayenna.
					</seg>
					<seg id="b.ACT.27.23" type="verse">
						Aissi giikko, Xoossaa kiitanchchai, tana haarida taani goinniyo Xoossaagee, zine qammi ta matan eqqidi,
					</seg>
					<seg id="b.ACT.27.24" type="verse">
						'PHauloosaa, yayyoppa; neeni Roome biittaa Kawuwaa Qeesaara sinttan eqqanau bessees; be7a, Xoossai nenaara biya asa ubbaa shemppuwaa ashshana' yaagiis.
					</seg>
					<seg id="b.ACT.27.25" type="verse">
						Hegaa gishshau asau, yayyoppite. Aissi giikko, he kiitanchchai tau odidoogaadan hananaagaa taani Xoossaa ammanais;
					</seg>
					<seg id="b.ACT.27.26" type="verse">
						shin carkkoi nuna issi haruuruwan abbaa doonan olana” yaagiis.
					</seg>
					<seg id="b.ACT.27.27" type="verse">
						Tammanne oiddantto qamman Meediteraane Abban nuna carkkoi yaanne haanne sugishin, markkabiyan oottiyaageetussi qamma bilahe biittaakko matidobaa milatiis.
					</seg>
					<seg id="b.ACT.27.28" type="verse">
						Eti likkiyo wodoruwaa xeeran deexxiyaabaa qachchidi, haattan yeggin, haattai hosppun tammu wara ciimmatidoogaa eridosona. Guuttaa gam77iiddi, naa77anttuwaa yeggidi, usuppun tammu wara ciimmatidoogaa eridosona.
					</seg>
					<seg id="b.ACT.27.29" type="verse">
						Eti shuchchattiyaasan kunddenna mala yayyidi, markkabee beenna mala oiqqiya oiddu birataa markkabiyaappe guyyeera abban yeggidi, sa7ai wonttana mala, Xoossaa woossoosona.
					</seg>
					<seg id="b.ACT.27.30" type="verse">
						Markkabiyan oottiyaageeti markkabiyaappe baqatanau koyidi, markkabee beenna mala oiqqiya amarida biratata markkabiyaappe sintta baggaara abban yeggiyaabaa milatidi, wolwoluwaa abban wottido wode,
					</seg>
					<seg id="b.ACT.27.31" type="verse">
						PHauloosi mato halaqaanne wotaaddarata, “Hageeti markkabe giddon de7ana xayikko, intte attanau danddayekketa” yaagiis.
					</seg>
					<seg id="b.ACT.27.32" type="verse">
						Hegaappe guyyiyan, wotaaddarati wolwoloi qashettido wodoruwaa qanxxidi, yeddi bayidosona.
					</seg>
					<seg id="b.ACT.27.33" type="verse">
						Sa7ai wonttana hanishin, PHauloosi ubbai qumaa maana mala, hagaadan yaagidi woossiis; “Intte hachchiira tammanne oiddu gallassaa naagideta; qassi he ubbankka quma mibeekketa.
					</seg>
					<seg id="b.ACT.27.34" type="verse">
						Hegaa gishshau, guutta qumaa intte maana mala, taani inttena woossais; aissi giikko, intte paxa de7anau guutta qumaa maana koshshees; harai atto intte huuphiyaa binnaanaappe issoikka xayenna” yaagiis.
					</seg>
					<seg id="b.ACT.27.35" type="verse">
						PHauloosi hagaa giidi, oittaa ekkidi, ubbaa sinttan Xoossaa galatiis; menttidi Muussaa doommiis.
					</seg>
					<seg id="b.ACT.27.36" type="verse">
						Doommin ubbai minettidi, banttaukka qassi qumaa miidosona.
					</seg>
					<seg id="b.ACT.27.37" type="verse">
						Nuuni markkabiyan de7iyaageeti naa77u xeetanne laappun tammanne usuppuna.
					</seg>
					<seg id="b.ACT.27.38" type="verse">
						Eti miidi kallido wode, caana gisttiyaa abban olidi markkabiyaa deexuwaa kaushshidosona.
					</seg>
					<seg id="b.ACT.27.39" type="verse">
						Sa7ai wonttido wode, markkabiyan oottiyaageeti biittaa eribookkona; shin haattai goggidi abban gelidosaa lanqqiyan de7iya shafiyaa akeeki xeellidosona. Banttassi danddayettiyaakko, markkabiyaa he shafiyaakko laagganau bantta qofaa qachchidosona.
					</seg>
					<seg id="b.ACT.27.40" type="verse">
						Yaatidi markkabee beenna mala oiqqiya biratata birshshidi, abbaa giddo yeggidosona; he wode, markkabiyaa koyidosaa zaaridi laaggiyo mittaa qachchido wodoruwaa birshshidosona; hegaappe guyyiyan, carkkoi markkabiyaa sinttau sugana mala, markkabiyaa efiya sharaa sintta baggaara xoqqu oottidi, buussaa doommidosona.
					</seg>
					<seg id="b.ACT.27.41" type="verse">
						SHin markkabee naa77u abbai gaittidosan de7iya shafiyan dom77ettidi ohettiis; markkabiyaassi guyye baggai beetaa sugettan meqerettishin, sintta baggai xishettidi, qaaxxennan ixxi aggiis.
					</seg>
					<seg id="b.ACT.27.42" type="verse">
						Wotaaddarati qashuwaa asaappe issoinne haattaa wodhdhidi kessi ekkenna mala, eta woranau zorettidosona.
					</seg>
					<seg id="b.ACT.27.43" type="verse">
						SHin mato halaqai PHauloosa ashshanau koyidi, wotaaddaratu zoretaa ixxiis; haattaa waraa eriya ubbai markkabiyaappe haattan guppi guppidi kasetidi gaxaa kiyana mala azaziis.
					</seg>
					<seg id="b.ACT.27.44" type="verse">
						Attidaageetuppe baggati sanqqan, baggati markkabiyaa me7uwan kiyana mala azaziis; hegaadan ubbatikka gaxaa saro kiyidosona.
					</seg>
				</div>
				<div id="b.ACT.28" type="chapter">
					<seg id="b.ACT.28.1" type="verse">
						Nuuni gaxaa saro kiyido wode, haruuroi Maltta geetettiyoogaa erida.
					</seg>
					<seg id="b.ACT.28.2" type="verse">
						Haruuruwaa asati nuussi daro kehaa kehidosona; irai bukkanau doommido gishshaunne meeggiyo gishshau, tamaa eettidi, nuna ubbaa mokkidosona.
					</seg>
					<seg id="b.ACT.28.3" type="verse">
						PHauloosi daro qaixaariyaa qoridi taman wottishin, shooshshai mishuwaa gishshau kiyidi, a kushiyan xaaxettidi, a dukkiis.
					</seg>
					<seg id="b.ACT.28.4" type="verse">
						Haruuruwaa asati shooshshai PHauloosa kushiyan xaaxettidaagaa be7ido wode issoi issuwaassi, “Tumu ha bitanee shemppo woriya asa; harai atto abbaappe i attinkka Xoossaa pirddai a paxa de7o gibeenna” yaagidosona.
					</seg>
					<seg id="b.ACT.28.5" type="verse">
						SHin PHauloosi ba kushiyaappe shooshshaa wuxakkidi, taman oliis; a ainne oottibeenna.
					</seg>
					<seg id="b.ACT.28.6" type="verse">
						Eti, “A bollai kixxees; woi akeekennan kunddidi haiqqees” yaagidi a naagoosona; shin daro wodiyaa naagidi, a bollan aibinne dummatidabi xayin, “Hagee xoossa” yaagidi bantta qofaa aggi bayidosona.
					</seg>
					<seg id="b.ACT.28.7" type="verse">
						Hegaa heeran haruuruwaa halaqaa Pupiliyoosa giyoogaassi gadee de7ees; i nuna mokkidi, heezzu gallassaa siiquwan imattiis.
					</seg>
					<seg id="b.ACT.28.8" type="verse">
						Pupiliyoosa aawai qoxo, mishonne ulo kara sahetti zin77idi de7ees; PHauloosi a soo gelidi, ayyo Xoossaa woossiis; ba kushiyaa a bolli wottidi, a pattiis.
					</seg>
					<seg id="b.ACT.28.9" type="verse">
						Hegaappe guyyiyan, he haruuruwan harggiya hara asaikka qassi yiidi paxiis.
					</seg>
					<seg id="b.ACT.28.10" type="verse">
						Paxin nuna daro bonchchuwaa bonchchidosona; nuuni markkabiyan baanau denddido wode, ogiyau nuna koshshiyaabaa nuussi immidosona.
					</seg>
					<seg id="b.ACT.28.11" type="verse">
						Heezzu aginaappe guyyiyan, haruuruwan balgguwaa aattidi Diyoosqqoroosa giyo Iskkinddiriyaa markkabiyan baanau denddida.
					</seg>
					<seg id="b.ACT.28.12" type="verse">
						Nuuni Siraakuse giyo katamaa gelidi, yaani heezzu gallassaa uttida.
					</seg>
					<seg id="b.ACT.28.13" type="verse">
						Hegaappe yuuyiiddi, Regiiyume giyo katamaa gakkida. Issi gallassappe guyyiyan, tohossa bagga carkkoi carkkin, wonttetta gallassi Putiyoluusa giyo katamaa yiida.
					</seg>
					<seg id="b.ACT.28.14" type="verse">
						Hegan nuuni issi issi ammaniyaageeta demmin, banttanaara laappun gallassaa uttana mala, nuna woossidosona; hegaadankka qassi Roome yiida.
					</seg>
					<seg id="b.ACT.28.15" type="verse">
						Roomen de7iya ammaniyaageeti nubaa siyidi, Afiyoosa Giyaanne Heezzu Aqiyoosaa giyoosaa gakkanaassi nuna mokkanau yiidosona; PHauloosi eta be7ido wode Xoossaa galatidi, wozanan minettiis.
					</seg>
					<seg id="b.ACT.28.16" type="verse">
						Nuuni Roome gelido wode, PHauloosi bana naagiya wotaaddaraara barkka de7ana mala azazettiis.
					</seg>
					<seg id="b.ACT.28.17" type="verse">
						Heezzu gallassaappe guyyiyan, PHauloosi Aihudatu halaqata baakko xeesiis; eti shiiqido wode, eta hagaadan yaagiis; “Ta ishatoo, taani nu asaa woi nu aawatu wogaa phalqqiyaabaa ainne oottennan, tana Yerusalaamen qachchidi, Roome asaassi aattidi immidosona.
					</seg>
					<seg id="b.ACT.28.18" type="verse">
						Eti tana qoridi, haiqossi bessiyaabai ta bolli ainne bainna gishshau, tana birshshanau qoppidosona.
					</seg>
					<seg id="b.ACT.28.19" type="verse">
						SHin hegaa Aihudati maayennan ixxido wode, 'Tabaa Qeesaari pirddo' gaanaagee tana koshshiisippe attin, taani ta zariyaa mootiyoobai taassi de7iina gidenna.
					</seg>
					<seg id="b.ACT.28.20" type="verse">
						Taani inttenaara gaittanaunne haasayanau inttena xeesidoogee hegaassa; aissi giikko, Israa7eela asai ufaissan naagiyoogaa gishshataassi taani ha sanssalatan qashettaas” yaagiis.
					</seg>
					<seg id="b.ACT.28.21" type="verse">
						Aihuda cimati PHauloosa, “Nuuni Yihudaappe nebau dabddaabbe ekkibookko. Nu ishanttuppekka harai atto, issoikka yiidi, nebaa odibeenna; woi ne sunttaa mooridi, nuuyyo odibeenna.
					</seg>
					<seg id="b.ACT.28.22" type="verse">
						SHin he asaa sunttaa ubbasan asai mooridi haasayiyoogaa nuuni eriyo gishshau, ne qofaa siyanau koyoos” yaagidosona.
					</seg>
					<seg id="b.ACT.28.23" type="verse">
						Eti bantta yaana gallassaa PHauloosassi keeridi, he gallassi daridi i de7iyoosaa yiidosona; yin i etassi Xoossaa kawotettaabaa markkattiis. Qassi eti Yesuusabaa ammanana mala, Muuse higgiyaappenne hananabaa yootiyaageeti xaafidoogaappe bochchidi eta tamaarissiiddi, maalladoppe omarssi gakkanaassi loittidi yootiis.
					</seg>
					<seg id="b.ACT.28.24" type="verse">
						Baggati PHauloosi giidoogaa ammanidosona; shin baggati ammanibookkona.
					</seg>
					<seg id="b.ACT.28.25" type="verse">
						Eti bantta giddon yohuwaa maayettennan ixxido wode, PHauloosi issibaa giidoogaappe guyyiyan biidosona; i hagaadan yaagiis; “Geeshsha Ayyaanai nu aawatussi hananabaa yootiya Isiyaasan,
					</seg>
					<seg id="b.ACT.28.26" type="verse">
						'Neeni he asaakko baada hagaadan ga; “Intte sissaa siyana, shin intteyyo gelenna; intte xeeluwaa xeellana, shin be7ekketa.
					</seg>
					<seg id="b.ACT.28.27" type="verse">
						Aissi giikko, ha asaa wozanai dammiis; bantta haittaa tulissidosona; bantta aifiyaakka qilimmidosona. Hegee bainnaakko, bantta aifiyan be7ana; eta haittaikka siyana; eta wozanaikka akeekana; eti taakko Xoossaakko simmana. Qassi taanikka eta pattana” yaaga' yaagiis.
					</seg>
					<seg id="b.ACT.28.28" type="verse">
						Simmi hagee Xoossaa atotettai, Aihuda gidennaageetussi kiitettidoogee inttessi eretto. Qassi etikka siyana” yaagiis.
					</seg>
					<seg id="b.ACT.28.29" type="verse">
						PHauloosi hegaa giidoogaappe guyyiyan, Aihudati bantta giddon daro palamettiiddi biidosona.
					</seg>
					<seg id="b.ACT.28.30" type="verse">
						PHauloosi kera keettan naa77u laitta kumettaa de7iiddi, baakko yiya ubbaa mokkees.
					</seg>
					<seg id="b.ACT.28.31" type="verse">
						Bana ooninne diggennan Xoossaa kawotettaabaanne Godaa Yesuus Kiristtoosabaa yootiiddi, yayyennan daro qonccissidi tamaarissiis.
					</seg>
				</div>
			</div>
			<div id="b.ROM" type="book">
				<div id="b.ROM.1" type="chapter">
					<seg id="b.ROM.1.1" type="verse">
						Ba wonggeliyaa mishiraachchuwaa yootanau Xoossai dooridi xeesido Kiristtoos Yesuusa ashkkarai, Yesuus Kiristtoosi kiittido PHauloosi, taani ha dabddaabbiyaa xaafais.
					</seg>
					<seg id="b.ROM.1.2" type="verse">
						Xoossai daro wodeppe kase ba hananabaa yootiyaageetu baggaara wonggeliyaa immana yaagidoogee Xoossaa Geeshsha Maxaafatun xaafettiis;
					</seg>
					<seg id="b.ROM.1.3" type="verse">
						he wonggelee asatettan Daawita zariyaappe yelettida Xoossaa Na7aa, nu Godaa Yesuus Kiristtoosabaa.
					</seg>
					<seg id="b.ROM.1.4" type="verse">
						Qassi i ba geeshshatetta Ayyaanan haiquwaappe denddidoogan, Xoossaa Na7aa gidiyoogaa gita wolqqan bessiis.
					</seg>
					<seg id="b.ROM.1.5" type="verse">
						Aihuda gidenna asai ubbai ammananaadaaninne azazettanaadan, nuuni eta kaalettana mala, Xoossai Kiristtoosa sunttaa gishshau, Kiristtoosa baggaara aaro kehatettaanne Yesuusi kiittidoogeeta gidiyo maataa nuuyyo immiis.
					</seg>
					<seg id="b.ROM.1.6" type="verse">
						Yesuus Kiristtoosabaa gidanaadan, Xoossai xeesido inttekka hegeetu giddon de7eeta.
					</seg>
					<seg id="b.ROM.1.7" type="verse">
						Xoossai siiqiyoogeetuyyoonne geeshsha oottanau xeesido Roome biittan de7iya ubbatuyyo Xoossaa nu Awaappenne Godaa Yesuus Kiristtoosappe aaro kehatettainne sarotettai intteyyo gido.
					</seg>
					<seg id="b.ROM.1.8" type="verse">
						Kasetada taani intte ammanoi sa7aa ubban siyettido gishshau, Yesuus Kiristtoosa baggaara intteyyo ta Xoossaa galatais.
					</seg>
					<seg id="b.ROM.1.9" type="verse">
						Aissi giikko, taani ubba wode ta woosan inttena hassayiyoogau, Xoossai, taani a Na7aa wonggeliyaa mishiraachchuwaa yootiyoogan ta ayyaanan ayyo oottiyoogee markka. Xoossai, ba sheniyan, taani ha77i inttekko baanau ta ogiyaa injjeyanaadan, ubba wode woossais.
					</seg>
					<seg id="b.ROM.1.11" type="verse">
						Aissi giikko, taani inttena minttettanau, inttenaara issippe Ayyaanaa imuwaa shaakkana mala, inttena be7anau laamotais.
					</seg>
					<seg id="b.ROM.1.12" type="verse">
						Taani giyoogee, inttekka taakka issi wode minettana. Intte ta ammanuwan, qassi taanikka intte ammanuwan minettana.
					</seg>
					<seg id="b.ROM.1.13" type="verse">
						Ta ishatoo, taani ubba wode inttekko baanau qoppaas. SHin tana diggiyaabai de7iyoogaa intte eranau bessees; taani harai atto Aihuda gidenna hara asaappekka aife demmidoogaadan, intteppekka aife demmanau koyais.
					</seg>
					<seg id="b.ROM.1.14" type="verse">
						Taani asa ubbau, Giriike asaunne tamaaribeenna asau qassi aadhdhida eranchchatuyyoonne eeyyatuyyo qanxxana acoi de7ees.
					</seg>
					<seg id="b.ROM.1.15" type="verse">
						Hegaa gishshau, tau danddayettida keesan Roomen de7iya inttessikka wonggeliyaa mishiraachchuwaa yootanau amottais.
					</seg>
					<seg id="b.ROM.1.16" type="verse">
						Wonggeliyaa mishiraachchoi tana yeellayenna; i ammaniya ubbaa, kasetidi Aihuda asaa qassi Aihuda gidenna asaa ashshanau Xoossaappe yiya wolqqa.
					</seg>
					<seg id="b.ROM.1.17" type="verse">
						Aissi giikko, Xoossaa maxaafai, “Xilloi ammanuwan de7ana” yaagiyoogaadan, Xoossai asaa koiroppe wurssettaa gakkanaassi, ammanuwan xillissiyoogaa wonggelee qonccissees.
					</seg>
					<seg id="b.ROM.1.18" type="verse">
						Tumatettai erettanaagaa bantta iita hanotan diggiya nagara ooso ubbaa bollinne asaa iita ooso ubbaa bolli, Xoossaa hanqqoi saluwaappe wodhdhidi qonccana.
					</seg>
					<seg id="b.ROM.1.19" type="verse">
						Eti Xoossaabaa erana danddayiyoobai etau qoncce; aissi giikko, Xoossai etau qonccissiis.
					</seg>
					<seg id="b.ROM.1.20" type="verse">
						Beettenna a hanotai, hegeekka a merinaa wolqqainne a Xoossatettai issippe Xoossai ha sa7aa medhdhoosappe doommidi, etau qonccidi beettiis; eti hegaa Xoossai medhdhidobaappe be7anau danddayiyo gishshau, etau gaasoyiyoobi baawa.
					</seg>
					<seg id="b.ROM.1.21" type="verse">
						Aissi giikko, eti Xoossaa erikkokka, au bessiya bonchchuwaa immibookkona; qassi a galatokkona. SHin eti allaalle kessennabaa qoppoosona; qassi eta akeekenna wozanai xumiis.
					</seg>
					<seg id="b.ROM.1.22" type="verse">
						Eti banttana aadhdhida eranchcha goosona; shin eti eeyya.
					</seg>
					<seg id="b.ROM.1.23" type="verse">
						Eti haiqqenna Xoossaassi goinniyoogaa ixxidi, haiqqiya asaa meraa, kafotu meraa, do7atu meraanne tiran gooshettiyaageetu meran medhdhido misiletussi goinnidosona.
					</seg>
					<seg id="b.ROM.1.24" type="verse">
						Hegaa gishshau, eti issoi issuwaara borssobaa oottana mala, Xoossai eta wozanai amottiyo tunabaa oottanau eta yeggi bayiis.
					</seg>
					<seg id="b.ROM.1.25" type="verse">
						Aissi giikko, eti Xoossaa tumatettaa wordduwan laammidosona; qassi medhdhida Xoossaa aggi bayidi, i medhdhidobau goinnidosonanne oottidosona. Xoossai merinau galatettidaagaa. Amin77i.
					</seg>
					<seg id="b.ROM.1.26" type="verse">
						Hegaa gishshau, Xoossai eti borssobaa amottana mala, eta yeggi bayiis; harai atto eta maccaasai banttau bessiyaabaa aggidi, bessennabaa hanidosona.
					</seg>
					<seg id="b.ROM.1.27" type="verse">
						Hegaadankka, attumaasai qassi bau bessiyoogaadan maccaasaara gaittiyoogaa aggidi, issoi issuwaara gaittanau qaaqqatidosona; attumaasai issoi issuwaara borssobaa oottidi, bantta oottido balan banttau bessiya pirddaa ekkidosona.
					</seg>
					<seg id="b.ROM.1.28" type="verse">
						Eti Xoossaa eranau dosennan ixxidoogaa keenaa Xoossai eti bessennabaa oottana mala, etau pattenna qofaa immiis.
					</seg>
					<seg id="b.ROM.1.29" type="verse">
						Etan geellatettai, iitatettai, yiiqeenne iita hanotai kumiis; qassi etan qanaatee, shemppo woriyo qofai, palami, cimoinne iita qofai kumiis; qassi eti soqiyaageeta,
					</seg>
					<seg id="b.ROM.1.30" type="verse">
						zigiriyaageeta, Xoossaa ixxiyaageeta, cayiyaageeta, otorettiyaageeta, ceeqettiyaageeta, iitabaa oottanau koyiyaageetanne bantta aayeeyyoonne aawaayyo azazettennaageeta,
					</seg>
					<seg id="b.ROM.1.31" type="verse">
						kaushshata, caaquwaa polennaageeta, siiqoi bainnaageetanne haratussi qarettennaageeta.
					</seg>
					<seg id="b.ROM.1.32" type="verse">
						Eti hageetu malaa oottiyaageetuyyo haiqoi bessees giya Xoossaa higgiyaa eriiddi, hageeta oottoosona; hegaa xalaala gidennan, hageeta oottiyaageetakka oottite goosona.
					</seg>
				</div>
				<div id="b.ROM.2" type="chapter">
					<seg id="b.ROM.2.1" type="verse">
						Hegaa gishshau, nenoo haratu bolli pirddiyaagoo, neeyyo gaasoyiyoobi baawa; aissi giikko, neeni haratu bolli pirddaidda, he neeni eta bolli pirddiyoogaa malaa oottikko, ne bolli pirddaasa.
					</seg>
					<seg id="b.ROM.2.2" type="verse">
						Nuuni hagaa mala oosuwaa oottiyaageetu bolli Xoossai xillo pirddaa pirddiyoogaa eroos.
					</seg>
					<seg id="b.ROM.2.3" type="verse">
						Nenoo, hagaa mala oosuwaa oottiyaageetu bolli pirddiyaagoo, qassi he neeni pirddiyoogaa malaa oottiyaagoo, neeni Xoossaa pirddaappe kessa ekkiyaabaa milatii?
					</seg>
					<seg id="b.ROM.2.4" type="verse">
						Woikko Xoossaa kehatettaa, genccaa, danddayaanne duretettaa karaishsha? Xoossai nena nagaraappe zaaranau koyiyo gishshau, i keha gidiyoogaa neeni eraasa.
					</seg>
					<seg id="b.ROM.2.5" type="verse">
						SHin intteyyo siyenna wozanainne nagaraappe simmenna wozanai de7ees; hegaa gishshau, Xoossaa hanqqoinne xillo pirddai qoncciyo gallassi, neeni ne bolli hanqquwaa kaseegaappe darissaasa.
					</seg>
					<seg id="b.ROM.2.6" type="verse">
						Xoossai asa ubbau a oosuwaa malaa immana.
					</seg>
					<seg id="b.ROM.2.7" type="verse">
						Issi issi asati lo77obaa danddayan oottoosona; qassi galataa, bonchchuwaanne xayenna de7uwaa koyoosona; etau Xoossai merinaa de7uwaa immana.
					</seg>
					<seg id="b.ROM.2.8" type="verse">
						SHin harati iitabaa oottanau yaaretoosonanne tumatettaa ixxoosona; Xoossai eta bolli bashshaanne hanqquwaa yeddana.
					</seg>
					<seg id="b.ROM.2.9" type="verse">
						Iitabaa oottiya asai ubbai tuggatananne waayettana; hegee kasetidi, Aihuda asaa gakkana; kaallidi qassi Aihuda gidenna asaa gakkana.
					</seg>
					<seg id="b.ROM.2.10" type="verse">
						SHin Xoossai lo77o ooso oottiya ubbatuyyo galataa, bonchchuwaanne sarotettaa immana. Kasetidi Aihudatuyyo immana; kaallidi qassi Aihuda gidennaageetuyyo immana.
					</seg>
					<seg id="b.ROM.2.11" type="verse">
						Aissi giikko, Xoossaa aifiyan asai ubbai issi mala.
					</seg>
					<seg id="b.ROM.2.12" type="verse">
						Muuse higgee bainnan nagara oottida ubbai higgee bainnan xayana. Muuse higgee de7ishin, nagara oottida ubbai higgiyan pirddettana.
					</seg>
					<seg id="b.ROM.2.13" type="verse">
						Aissi giikko, Xoossaa sinttan higgiyaa naagiyaageeti xilloosonappe attin, higgiyaa siyiyaageeti xillokkona.
					</seg>
					<seg id="b.ROM.2.14" type="verse">
						Aihuda gidenna asau higgee baawa; shin banttana zoriya wozanan higgee azaziyoogaa oottoosona; etau higgee xayikkokka, eti bantta huupheyyo higge.
					</seg>
					<seg id="b.ROM.2.15" type="verse">
						Higgee azaziyoogee eta wozanaa giddon xaafettidoogaa eta hanotettai bessees; issi issitoo eta zoriya wozanai etau markkattiyo gishshaunne qassi issi issitoo eta qofai eta mootiyo gishshau, woikko qassi etaara gaaddetiyo gishshau, hegee tuma gidiyoogaa erissees.
					</seg>
					<seg id="b.ROM.2.16" type="verse">
						Taani tamaarissido wonggeliyaadan, asaa wozanan geemmida qofaa Xoossai Yesuus Kiristtoosa baggaara hagaadan pirddana.
					</seg>
					<seg id="b.ROM.2.17" type="verse">
						SHin neeni nena Aihuda gaasa; higgiyan zemppada Xoossan ceeqettaasa.
					</seg>
					<seg id="b.ROM.2.18" type="verse">
						Neeni oottana mala, Xoossai koyiyoobai aibakko eraasa; qassi tuma gidiyaabaa dooranau higgiyaappe tamaaradasa.
					</seg>
					<seg id="b.ROM.2.19" type="verse">
						Neeni qooqeta kaalettiyaagaa, qassi xuman de7iyaageetuyyookka poo7issiyaagaa, eeyyaa erissiyaagaanne yelagaa tamaarissiyaagaa gidiyoogaa eraas; higgiyaappe neeni kumetta eratettaanne kumetta tumatettaa demmiyoogaa eraasa.
					</seg>
					<seg id="b.ROM.2.21" type="verse">
						Yaatin, neeni harata tamaarissiyaagee nena ne huuphen aissi tamaarissikkii? Neeni, “Wuuqqoppa” yaagada qaalaa yootaasa. SHin neeni ne huuphen wuuqqaiyye?
					</seg>
					<seg id="b.ROM.2.22" type="verse">
						Neeni, “SHaaramuxoppa” yaagaasa. SHin neeni ne huuphen shaaramuxai? Neeni eeqaa shenetaasa. SHin eeqai de7iyo keettaa bonqqai?
					</seg>
					<seg id="b.ROM.2.23" type="verse">
						Xoossaa higgee neeyyo de7iyo gishshau, neeni ceeqettaasa; shin he higgiyaa menttada Xoossaa yeellayai?
					</seg>
					<seg id="b.ROM.2.24" type="verse">
						Aissi giikko, Xoossaa maxaafai, “Aihuda asatoo, intte gaasuwan Xoossaa sunttai Aihuda gidenna asatu giddon cayettees” yaagees.
					</seg>
					<seg id="b.ROM.2.25" type="verse">
						Neeni higgiyau azazettikko, ne qaxxarai go77aara de7ees; shin neeni higgiyaa menttikko, neeni qaxxarettidoogee qaxxarettibeennabaa mala gidana.
					</seg>
					<seg id="b.ROM.2.26" type="verse">
						Aihuda gidenna asi qaxxarettennan higgee azaziyoogaa naagikko, Xoossai a qaxxarettidabaadan qoodennee?
					</seg>
					<seg id="b.ROM.2.27" type="verse">
						Intte, Aihuda asati, intteyyo xaafettida higgee de7ikkokka qassi intte qaxxarettikkokka, higgiyaa intte menttiyo gishshau, Aihuda gidenna asai bollaa qaxxarettana xayikkokka, higgiyau azazettidi, intte bolli pirddana.
					</seg>
					<seg id="b.ROM.2.28" type="verse">
						Aissi giikko, Aihuda asa milatiya ubbai tumu aihuda asa gidenna; qassi asi ba bollaa qaxxarettido gishshau, tumu Aihuda asa gidenna.
					</seg>
					<seg id="b.ROM.2.29" type="verse">
						SHin tumu Aihuda asa giyo urai garssa baggaara Aihuda asa gididaagaa; qaxxarettiyoogee Xoossaa Ayyaanan oosettiya wozanaa qaxxarappe attin, xaafettida higgiyaana gidenna; he urai ba galataa Xoossaappe ekkiyoogaappe attin, asappe ekkenna.
					</seg>
				</div>
				<div id="b.ROM.3" type="chapter">
					<seg id="b.ROM.3.1" type="verse">
						Yaatin, Aihuda asati aibin Aihuda gidenna asaappe aadhdhiyoonaa? Woi qaxxarettiyoogan ai go77i de7ii?
					</seg>
					<seg id="b.ROM.3.2" type="verse">
						Hagee Aihudata ubbaban keehi maaddees; ubbabaappe kase Xoossai ba kiitaa hadaraa Aihudatuyyo immiis.
					</seg>
					<seg id="b.ROM.3.3" type="verse">
						Yaatin etappe issooti issooti ammanettennabaa gidikko, waanii? Hegaa gishshau, Xoossai ammanettenna yaagiyoogee?
					</seg>
					<seg id="b.ROM.3.4" type="verse">
						Mulekka hegaa gidenna; asai ubbai worddanchcha gidikkokka, Xoossai giyoogee tuma gidanau bessees. Xoossaa maxaafai, “Neeni haasayiyo wode, neeni xillo gidiyoogaa erissanau koshshees; neeni mootettiyo wode, shatimmanau bessees” yaagees.
					</seg>
					<seg id="b.ROM.3.5" type="verse">
						SHin nu mooro oosoi Xoossaa xillo oosuwaa erissiyaakko, nuuni woiganee? Nu bolli hanqquwaa ehiya Xoossai mooranchchee? Taani asi giyoogaadan gais.
					</seg>
					<seg id="b.ROM.3.6" type="verse">
						Hegee mulekka hanoppo. Aissi giikko, hegaadan gidikko, Xoossai ha sa7aa bolli waati pirddanee?
					</seg>
					<seg id="b.ROM.3.7" type="verse">
						SHin ta wordduwan Xoossaa tumatettai a bonchchuwau doorikko, yaatin, hanno gakkanaassi aissi ta bolli nagaranchchadan pirddii?
					</seg>
					<seg id="b.ROM.3.8" type="verse">
						Yaatin nuuni, “Lo77oi yaanaadan, ane iitabaa oottoos” aissi gookkonii? Issi issi asai hagaa tana mootiiddi cayidosona; eti Xoossaappe bessiya pirddaa ekkana.
					</seg>
					<seg id="b.ROM.3.9" type="verse">
						Hegaa gishshau, nuuni woiganee? Nuuni Aihudati, Aihuda gidenna asaappe gitatiyoonii? Mulekka gidenna; aissi giikko, Aihudatikka Aihuda gidenna asatikka ubbai issippe nagaraappe garssan de7iyoogaa taani kase intteyyo yootaas.
					</seg>
					<seg id="b.ROM.3.10" type="verse">
						Xoossaa maxaafai hagaadan yaagees; “Xillo asi issoinne baawa.
					</seg>
					<seg id="b.ROM.3.11" type="verse">
						Akeekiya asikka baawa; woikko Xoossaa koyiyaabikka baawa.
					</seg>
					<seg id="b.ROM.3.12" type="verse">
						Asai ubbai Xoossaappe wora simmiis; ubbaikka muleera go77ennaagaa gidiis. Lo77iyaabaa oottiya ooninne baawa; harai atto issoinne baawa.
					</seg>
					<seg id="b.ROM.3.13" type="verse">
						Eta doonai dooyettida duufo mala. Bantta inxxarssan worddotidosona. Eta doonaappe asa woriya shooshshaa yiishshaa mala haasayai kiyees.
					</seg>
					<seg id="b.ROM.3.14" type="verse">
						Eta doonan hanttaara qanggettai kumiis.
					</seg>
					<seg id="b.ROM.3.15" type="verse">
						Eti suutta gussanau daro eesotoosona.
					</seg>
					<seg id="b.ROM.3.16" type="verse">
						Bashshainne qohoi eti biidosan awaaninne xayenna.
					</seg>
					<seg id="b.ROM.3.17" type="verse">
						Eti sarotettaa ogiyaakka erokkona.
					</seg>
					<seg id="b.ROM.3.18" type="verse">
						Qassi Xoossaassi yayyiyoobi eta qofan baawa” yaagees.
					</seg>
					<seg id="b.ROM.3.19" type="verse">
						Asa ubbaa haasayaa diggana malanne kumetta sa7aa Xoossaa pirddaappe garssau aattana mala, higgiyaa giddon odettida ubbabai higgiyaappe garssan de7iya asau haasayiyoogaa nuuni eroos.
					</seg>
					<seg id="b.ROM.3.20" type="verse">
						Xoossaa sinttan ooninne higgee azaziyoobaa oottiyoogan xillenna; higgee issi asi nagara oottidoogaa eranaadan oottees.
					</seg>
					<seg id="b.ROM.3.21" type="verse">
						SHin Xoossai asa xillissiyo ogee higgee bainnan ha77i qoncciis; higgeenne hananabaa yootiyaageeti he xillotettaabaa markkattidosona.
					</seg>
					<seg id="b.ROM.3.22" type="verse">
						Xoossai asaa Yesuus Kiristtoosa ammaniyoogan xillissees; Xoossai hegaa a ammaniya ubbau oottees; ai shaahotettinne baawa.
					</seg>
					<seg id="b.ROM.3.23" type="verse">
						Aissi giikko, asai ubbai nagaraa oottiis; ashshiya Xoossaappe haakkidosona.
					</seg>
					<seg id="b.ROM.3.24" type="verse">
						SHin eti Xoossai immiyo a aaro kehatettan, banttana woziya Kiristtoos Yesuusa baggaara coo xillidosona.
					</seg>
					<seg id="b.ROM.3.25" type="verse">
						Yesuusa suuttan asai a ammanidi, ba nagaraa maarotettaa demmanau, Xoossai a immiis; Xoossai hegaa ba xillotettaa bessanau oottiis; i beni wodiyan asaa nagaraa danddayidi, karidi aggiigiis; shin
					</seg>
					<seg id="b.ROM.3.26" type="verse">
						ha wodiyan ba xillotettaa bessanau asaa nagaraa aggenna; Xoossai hegaa oottiyoogan i ba huuphen xillo gidiyaagaanne Yesuusa ammaniya ubbaa xillissiyoogaa bessees.
					</seg>
					<seg id="b.ROM.3.27" type="verse">
						Yaatin, nuuni aibau ceeqettanee? Aibikka baawa. Ai gaasotaanee? Nuuni higgiyau azazettiyoogaanee? Akkai; ammanuwaa higgiyaanappe attin.
					</seg>
					<seg id="b.ROM.3.28" type="verse">
						Aissi giikko, asi ammanuwan xillanaappe attin, higgee azaziyoogaa oottiyoogaana gidenna yaagidi qoppoos.
					</seg>
					<seg id="b.ROM.3.29" type="verse">
						Woikko Xoossai Aihudatu xalaalau Xoossee? Aihuda gidenna asau Xoossaa gidennee? Tuma, Aihuda gidennaageetuyyookka i qassi Xoossaa.
					</seg>
					<seg id="b.ROM.3.30" type="verse">
						Issi Xoossaa xalaalai de7ees; Aihudata eta ammanuwan i xillissana; qassi Aihuda gidennaageetakka eta ammanuwan xillissana.
					</seg>
					<seg id="b.ROM.3.31" type="verse">
						Yaatin, nuuni higgiyaa ammanuwan gaxi sugiyoo? Gidenna; higgiyaa minttoosippe attin.
					</seg>
				</div>
				<div id="b.ROM.4" type="chapter">
					<seg id="b.ROM.4.1" type="verse">
						Yaatin, nuuni nuuyyo ashuwan zare gidiya Abrahaami ai demmiis gaanee?
					</seg>
					<seg id="b.ROM.4.2" type="verse">
						Aissi giikko, Abrahaami oosuwan xillidabaa gidiyaakko, ayyo ceeqettiyoobi de7ees; shin Xoossaa sinttan ceeqettana danddayenna.
					</seg>
					<seg id="b.ROM.4.3" type="verse">
						Aissi giikko, Xoossaa maxaafai woigii? “Abrahaami Xoossaa ammaniis; Xoossai hegaa ayyo xillotettan qoodiis” yaagees.
					</seg>
					<seg id="b.ROM.4.4" type="verse">
						Oottiya urai ekkiyo miishshaa bau bessin ekkeesippe attin, au imodan qoodettenna.
					</seg>
					<seg id="b.ROM.4.5" type="verse">
						SHin ooso oottennan, nagaranchchaa xillissiya Xoossaa ammaniya uraa, Xoossai a ammanuwan a xillissees.
					</seg>
					<seg id="b.ROM.4.6" type="verse">
						Hegaadankka, ai oosoinne bainnan, Xoossai xillodan qoodido asa ufaissiyaabaa Daawiti haasayido wode giidoogee hagaa.
					</seg>
					<seg id="b.ROM.4.7" type="verse">
						“Xoossai eta mooruwaa atto giidoogeetinne eta nagaraa kammidoogeeti anjjettidaageeta.
					</seg>
					<seg id="b.ROM.4.8" type="verse">
						Godai a nagaraa qoodenna asi anjjettidaagaa” yaagees.
					</seg>
					<seg id="b.ROM.4.9" type="verse">
						Yaatin, ha Daawiti haasayido anjjoi qaxxarettida asaa xalaalaasseeyye? Woikko qassi qaxxarettibeenna asatussaaree? Aissi giikko nuuni, “Xoossaa maxaafai, 'Abrahaami Xoossaa ammaniis; Xoossai hegaa ayyo xillotettan qoodiis' yaagees” goos.
					</seg>
					<seg id="b.ROM.4.10" type="verse">
						Yaatin, hagee aude hanidee? Abrahaami qaxxarettidaashiineeyye? Woi qaxxarettennan de7ishiinee? Qaxxarettennan de7ishiinappe attin, qaxxarettiina gidenna.
					</seg>
					<seg id="b.ROM.4.11" type="verse">
						Guyyeppe i qaxxarettiis; Xoossai a ammanuwaa gishshau, i qaxxarettanaappe kase a xillo oottidi qoodidoogaa erissanau, a qaxxarai malaata gidiis. Hegeekka qassi qaxxarettennan Xoossaa ammaniya ubbata Xoossai xillo oottidi qoodanaadan, etau Abrahaami aawaa gidanaassa.
					</seg>
					<seg id="b.ROM.4.12" type="verse">
						I qaxxarettidaageetuyyookka aawaa; gidikkokka, eti qaxxarettido gishshassa gidenna; shin nu aawaa Abrahaami qaxxarettanaappe kase ammaniyo ammanuwaa malaa kaalliyaageetuyyookka aawaa.
					</seg>
					<seg id="b.ROM.4.13" type="verse">
						Abrahaamayyoonne a zaretuyyo Xoossai, “Ha sa7aa taani intteyyo immana” yaagidoogee, Abrahaami Xoossaa ammanidi xillido gishshassappe attin, higgiyau i azazettido gishshassa gidenna.
					</seg>
					<seg id="b.ROM.4.14" type="verse">
						Aissi giikko, higgiyau azazettiyaageeti Xoossai immana giidoogaa laattiyaageeta gidikko, asa ammanoi allaalle kessennabaa gidiis; Xoossai giidoogeekka hada gidiis;
					</seg>
					<seg id="b.ROM.4.15" type="verse">
						higgee Xoossaa boshaa ehees; shin higgee bainnasan higgiyaa menttiyoobi baawa.
					</seg>
					<seg id="b.ROM.4.16" type="verse">
						Hegaa gishshau, higgiyaa naagiyaageetu xalaalau gidennan, qassi Abrahaami ammanidoogaadan, ammaniya Abrahaama zaretu ubbau Xoossai immana giidoogee, woitodan tumattanaagee ammanuwaana. Abrahaami nuuyyo ubbaayyo aawaa. Xoossaa maxaafai, “Taani nena daro kawotettatuyyo aawa oottaas” giyoogaadan, haiqqidaageetuyyo de7uwaa immiya, ba azazuwan bainnabaa de7iyaabaadan oottidi xeesiya, i ammanido Xoossaa sinttan Abrahaami nuuyyo ubbau aawa.
					</seg>
					<seg id="b.ROM.4.18" type="verse">
						Xoossaa maxaafai Abrahaama, “Ne zerettai hagaa keena gidana” yaagidoogaadan, hagaa keena gidana giidi, ufaissan naaganau danddayenna wode, Abrahaami ammanidinne sinttappe demmana giidi, ufaissan naagidi, daro zaretuyyo aawa gidiis.
					</seg>
					<seg id="b.ROM.4.19" type="verse">
						He wode, Abrahaami yelettoosappe xeetu laitta kumana haniyo cima; shin ba daafurida asatettaanne Saara na7a yelanau danddayennaagaa qoppido wode, i ba ammanuwan daafuribeenna.
					</seg>
					<seg id="b.ROM.4.20" type="verse">
						Xoossaa i bonchchiiddi, au immana giida Xoossai qassi polanau danddayiyoogaa loittidi erees; eridi ba ammanuwan minnidoogaappe attin, ammanennan ixxidi, Xoossai immana giidoogaa siribeenna.
					</seg>
					<seg id="b.ROM.4.22" type="verse">
						Hegaa gishshau, Xoossai qassi a ammanuwaa xillotettan qoodiis.
					</seg>
					<seg id="b.ROM.4.23" type="verse">
						“Ayyo xillotettan qoodiis” giya qaalai a xalaalau xaafettibeenna.
					</seg>
					<seg id="b.ROM.4.24" type="verse">
						He qaalai nu Godaa Yesuusa haiquwaappe denttida Xoossaa ammaniya nuuyyookka xillotettan qoodettana mala xaafettiis.
					</seg>
					<seg id="b.ROM.4.25" type="verse">
						Xoossai a nu nagaraa gishshau, haiquwau aattidi immin, i nuna xillissanau haiquwaappe denddiis.
					</seg>
				</div>
				<div id="b.ROM.5" type="chapter">
					<seg id="b.ROM.5.1" type="verse">
						Hegaa gishshau, nuuni ammanuwan xillidoogan, nu Godaa Yesuus Kiristtoosa baggaara nuuyyo Xoossaara sarotettai de7ees;
					</seg>
					<seg id="b.ROM.5.2" type="verse">
						qassi i nuna ha77i nuuni de7iyo Xoossaa aaro kehatettaa giddo ammanuwan ehiis; yaatin, nuuni Xoossaa bonchchuwaa shaakkanau nuuyyo de7iya ufaissan ceeqettoos.
					</seg>
					<seg id="b.ROM.5.3" type="verse">
						Hegaa xalaala gidenna; nuuni nu waayiyankka ufaittoos; aissi giikko, waayee danddayaa ehiyoogaa, qassi danddayai paaciyaa, paacee qassi demmanau ufaissan naagi uttidoogaa ehiyoogaa nuuni eroos.
					</seg>
					<seg id="b.ROM.5.5" type="verse">
						Xoossai nuuyyo immido Geeshsha Ayyaanaa baggaara ba siiquwaa nu wozanan gussido gishshau, he nuuni demmanau ufaissan naagi uttidoogee nuna yeellayenna.
					</seg>
					<seg id="b.ROM.5.6" type="verse">
						Aissi giikko, nuuni biron wolqqi bainnaageeta gididi de7ishin, Xoossai doorido wodee gakkin, Kiristtoosi nagaranchchatu gishshau haiqqiis.
					</seg>
					<seg id="b.ROM.5.7" type="verse">
						Xillo uraa gishshau, issi urai haiqqanaagee daro metobaa; shin keha asa gishshau haiqqanau, “Eeno” giya uri ooni erii beettennan aggenna.
					</seg>
					<seg id="b.ROM.5.8" type="verse">
						SHin nuuni biron nagaranchcha gididi de7ishin, Kiristtoosi nu gishshau haiqqiis; hegee Xoossai nuna ai keenaa siiqiyaakkonne a siiquwaa erissees.
					</seg>
					<seg id="b.ROM.5.9" type="verse">
						Simmi nuuni ha77i a suuttan xillidabaa gidikko, a baggaara Xoossaa hanqquwaappe attana.
					</seg>
					<seg id="b.ROM.5.10" type="verse">
						Aissi giikko, nuuni Xoossaara kase morkke; shin a Na7aa haiquwan aara sigettida. Hegaappe aattidi, ha77i nuuni Xoossaara sigettiichchidoogaappe guyyiyan, i paxa gidiyo gishshau nuna ashshana.
					</seg>
					<seg id="b.ROM.5.11" type="verse">
						SHin hegaa xalaala gidenna; ha77i nuna Xoossaara sigettida nu Godaa Yesuus Kiristtoosa baggaara nuna Xoossaabai ufaissees.
					</seg>
					<seg id="b.ROM.5.12" type="verse">
						Hegaa gishshau, nagarai ha sa7aa issi asa baggaara geliis; he nagarai banaara haiquwaa ehiis; hegaa gaasuwan, asai ubbai nagara oottido gishshau, haiqoi asa zare ubbaa gakkiis.
					</seg>
					<seg id="b.ROM.5.13" type="verse">
						Higgee imettanaappe kase, ha sa7an nagarai de7ees; shin higgee bainna wode nagari qoodettenna.
					</seg>
					<seg id="b.ROM.5.14" type="verse">
						SHin Addaame wodiyaappe, Muuse wodiyaa gakkanaassi, haiqoi asa ubbaa haariis; harai atto Addaamee Xoossaa higgiyau azazettennan ixxidoogaadan, nagara oottibeennaageetakka haiqoi haariis. Aissi giikko, Addaamee yaanaagau leemiso.
					</seg>
					<seg id="b.ROM.5.15" type="verse">
						SHin Xoossaa imoi Addaame nagaraa keena gidenna gishshau, eti issi mala gidokkona; issi bitaniyaa nagaraa gishshau, daro asai haiqqidoogee tuma; shin Xoossaa aaro kehatettainne a imoi issi asa aaro kehatettaa baggaara, Yesuus Kiristtoosa aaro kehatettaa baggaara daro asau dariis.
					</seg>
					<seg id="b.ROM.5.16" type="verse">
						Xoossaa imoi nagaraa oottida bitaniyaa baggaara yiidaagaa mala gidenna; aissi giikko, Addaamee issi nagaraa oottidoogaappe guyyiyan, Xoossai a mooranchchadan pirddiis; shin asai daro nagaraa oottidoogaappe guyyiyan Xoossai, “Intte mooribeekketa” giidi, ba aaro kehatettaa eta bessees.
					</seg>
					<seg id="b.ROM.5.17" type="verse">
						Aissi giikko, issi bitaniyaa nagaraa gaasuwan, a nagaraa baggaara, haiqoi kawotidoogee tuma; shin issi urai, Yesuus Kiristtoosi oottidobai ai keena daro; Xoossaa daro aaro kehatettaanne xillotettaa imuwaa ekkiya ubbai Kiristtoosa baggaara xoonidi de7ana.
					</seg>
					<seg id="b.ROM.5.18" type="verse">
						Simmi issi urai nagara oottido gaasuwan asa ubbaa bolli mooranchchadan pirddai yiidoogaadan, hegaadan issi urai xillobaa oottido gaasuwan, Xoossai asa ubbaa, “Mooribeekketa” giidi etau de7uwaa immiis;
					</seg>
					<seg id="b.ROM.5.19" type="verse">
						aissi giikko, issi urai azazettennan ixxido gaasuwan, daro asai nagaranchcha gididoogaadan, hegaadankka qassi issoi eeno giidoogan daro asai xillana.
					</seg>
					<seg id="b.ROM.5.20" type="verse">
						Mooro oosuwaa darissanau, higgee yiis; shin nagarai darido wode Xoossaa aaro kehatettai keehi dariis;
					</seg>
					<seg id="b.ROM.5.21" type="verse">
						nagari haiquwaa wolqqan kawotidoogaadan, hegaadankka qassi Xoossaa aaro kehatettai xillotettaa wolqqan kawotidi, nu Godaa Yesuus Kiristtoosa baggaara, nuna merinaa de7uwau kaalettees.
					</seg>
				</div>
				<div id="b.ROM.6" type="chapter">
					<seg id="b.ROM.6.1" type="verse">
						Yaatin, nuuni woiganee? Xoossaa aaro kehatettai daranaadan, nagaran minnidi de7anee?
					</seg>
					<seg id="b.ROM.6.2" type="verse">
						Akkai; nuuni nagara ooso baggaara gidikko haiqqiichchida. Yaatin, nuuni hagaappe sinttau waati a giddon de7anee?
					</seg>
					<seg id="b.ROM.6.3" type="verse">
						Woikko nuuni ubbati Kiristtoos Yesuusaara issippe gidanau, xammaqettido wode, a haiquwankka aara issippe gidanau xammaqettidoogaa erekketii?
					</seg>
					<seg id="b.ROM.6.4" type="verse">
						Hegaa gishshau, Kiristtoosi Aawaa bonchcho wolqqan haiquwaappe denddidoogaadan, hegaadan nuunikka ooratta de7uwaa de7anau, a haiquwaa aara shaakkanau xinqqatiyan aara issippe moogettida.
					</seg>
					<seg id="b.ROM.6.5" type="verse">
						Aissi giikko, nuuni i haiqqidoogaadan haiqqidi, aara issuwaa gidikko, hegaadankka, haiquwaappe i denddidoogaadan nuunikka denddidi, aara issuwaa gidana.
					</seg>
					<seg id="b.ROM.6.6" type="verse">
						Nuuni hagaappe sinttanau nagarau aille gidenna mala, qassi nu nagaranchcha asatettaa wolqqai xayana mala, nu ceega asatettai Kiristtoosaara masqqaliyaa bolli misimaariyan xishetti kaqettidoogaa eroos.
					</seg>
					<seg id="b.ROM.6.7" type="verse">
						Aissi giikko, issi urai haiqqiyo wode nagaraa wolqqai a haarenna; shin
					</seg>
					<seg id="b.ROM.6.8" type="verse">
						nuuni Kiristtoosaara haiqqidabaa gidikko, aara qassi de7anaagaa ammanoos.
					</seg>
					<seg id="b.ROM.6.9" type="verse">
						Aissi giikko, Kiristtoosi haiquwaappe denddidoogaa, qassi naa77anttuwaa i haiqqennaagaanne haiqoi sinttappe a haarennaagaa nuuni eroos.
					</seg>
					<seg id="b.ROM.6.10" type="verse">
						I issitookka haiqqiis; nagarau a bolli wolqqi baawa; shin i ha de7iyo de7uwaa Xoossaayyo de7ees.
					</seg>
					<seg id="b.ROM.6.11" type="verse">
						Hegaadan qassi intte nagara oottennaadan, inttena haiqqidabaadan qoppite; shin Godaa Kiristtoos Yesuusa baggaara Xoossau intte paxa de7iyaabaadan, inttena qoppite.
					</seg>
					<seg id="b.ROM.6.12" type="verse">
						Hegaa gishshau, intte intte asatettaa amuwau azazettana mala, nagarai haiqqiya intte asatettaa haaroppo.
					</seg>
					<seg id="b.ROM.6.13" type="verse">
						Qassi intte asatettaappe issisaanne mooro ooso oottanau nagarau immoppite; shin haiquwaappe denddida asaadan inttena Xoossau immite; qassi intte kumetta asatettaakka xillo ooso oottanau Xoossau immite;
					</seg>
					<seg id="b.ROM.6.14" type="verse">
						aissi giikko, nagarai inttena haaranau bessenna; intte Xoossaa aaro kehatettaappe garssaara de7eetappe attin, higgiyaappe garssan de7ekketa.
					</seg>
					<seg id="b.ROM.6.15" type="verse">
						Yaatin, waananee? Xoossaa aaro kehatettaappe garssaara de7iyoogaappe attin, higgiyaappe garssaara deenna gishshau, nagara oottanee? Akkai;
					</seg>
					<seg id="b.ROM.6.16" type="verse">
						intte inttena issi urau azazettanau, ailledan oottidi immiyo wode, he inttena azaziyaagau ailleta gidiyoogaa ereeta; woikko intte intteyyo haiquwaa ehiya nagarau haaretteeta; woikko intte inttena xillo oottiya azazuwau haaretteeta.
					</seg>
					<seg id="b.ROM.6.17" type="verse">
						SHin Xoossau galatai gido; aissi giikko, nagarau kase intte aille; shin guyyeppe intte ekkido timirttiyaa giddon de7iya tumatettau intte kumetta wozanaappe azazettideta.
					</seg>
					<seg id="b.ROM.6.18" type="verse">
						Intte nagaraa ailletettaappe kiyidi, xillotettau aille gidideta.
					</seg>
					<seg id="b.ROM.6.19" type="verse">
						Intte mereta daafuranchcha gidiyo gishshau, taani ooyyookka geliya haasayaa haasayais; intte kase intte kumetta asatettaa moorobaa oottanau, tunatettaunne moorobau aille oottidi immideta; ha77i hegaadankka intte kumetta asatettaa geeshshabaa oottanau, xillotettau aille oottidi immite.
					</seg>
					<seg id="b.ROM.6.20" type="verse">
						Intte nagarau ailletidi de7iyo wode, xillotettai intteyyo goda gidenna.
					</seg>
					<seg id="b.ROM.6.21" type="verse">
						Inttena ha77i yeellayiya yohota he wode oottidoogaappe ai go77aa demmidetii? Aissi giikko, he yohotu wurssettai haiqo.
					</seg>
					<seg id="b.ROM.6.22" type="verse">
						SHin nagaraa ailletettaappe intte kiyidi, Xoossau haarettideta; qassi intte oottiyo ubbaban inttena muleera au aattidi immideta. Hegee intteyyo wore; hegaa wurssettai merinaa de7uwaa.
					</seg>
					<seg id="b.ROM.6.23" type="verse">
						Aissi giikko, nagarai qanxxiyo miishshai haiquwaa. SHin Xoossai nu Godaa Kiristtoos Yesuusa baggaara immiyo imoi merinaa de7uwaa.
					</seg>
				</div>
				<div id="b.ROM.7" type="chapter">
					<seg id="b.ROM.7.1" type="verse">
						Ta ishatoo, intte ubbai higgiyaa eriyo gishshau, taani giyoogaa loittidi ereeta; higgee issi asi de7ido wode ubban a haarees.
					</seg>
					<seg id="b.ROM.7.2" type="verse">
						Aissi giikko, azina gelida maccaasiyaa i azinai paxa de7ido keenan, higgiyan aara qashetta uttaasu; shin i azinai haiqqikko, aara maacettido higgee o haarenna.
					</seg>
					<seg id="b.ROM.7.3" type="verse">
						Hegaa gishshau, a ba azinai paxa de7ishin, hara attumaagaa gelikko, asai o, “SHaaramuxa” gaana. SHin i azinai haiqqikko, higgee o haarenna; a hara azina gelikkonne o ooninne, “SHaaramuxa” geenna.
					</seg>
					<seg id="b.ROM.7.4" type="verse">
						Ta ishatoo, hegaadan intte qassi Kiristtoosa asatettaappe issi bagga gidiyo gishshau, higgiyaa qoppiyaabaa gidikko, intte haiqqideta. Qassi nuuni Xoossaa go77iya ooso oottana mala, intte Xoossai haiquwaappe denttido Kiristtoosabaa.
					</seg>
					<seg id="b.ROM.7.5" type="verse">
						Aissi giikko, nuuni nu asatettai koyidoogaadan de7iyo wode, higgee nuuni nagaraa oottanaadan, nuna denttettees; nu asatettaa giddon iita amoi de7iyo gishshau, nuuni haiquwau aife aifida.
					</seg>
					<seg id="b.ROM.7.6" type="verse">
						SHin ha77i nuuni nuna qachchidaagau haiqqido gishshau, Xoossai nuna higgiyaa qashuwaappe birshshiis. Hegaa gishshau, nuuni Geeshsha Ayyaanai giigissido ooratta ogiyan Xoossau azazettanaagaappe attin, xaafettida higgee nuussi giigissido ceega ogiyan azazettokko.
					</seg>
					<seg id="b.ROM.7.7" type="verse">
						Yaatin, nuuni woiganee? Higgee ba huuphen nagaree? Mulekka gidenna; shin higgee nagari aibakko tana erissiis. Aissi giikko, taani higgee, “Asabaa amottoppa” geennaakko, asabaa amottiyoogee aibakko erikke.
					</seg>
					<seg id="b.ROM.7.8" type="verse">
						SHin nagari taani ubbabaa amottana mala, azazuwaa baggaara tanan ogiyaa demmiis; aissi giikko, higgee bainnaakko, nagarau wolqqi baawa.
					</seg>
					<seg id="b.ROM.7.9" type="verse">
						Kase higgee bainna wode taani paxa; shin azazoi yiido wode nagarai paxin,
					</seg>
					<seg id="b.ROM.7.10" type="verse">
						taani qassi haiqqaas; tana paxa wottanau Xoossai qoppido azazoi, tau haiquwaa ehiis.
					</seg>
					<seg id="b.ROM.7.11" type="verse">
						Aissi giikko, nagarai azazuwaa baggaara tana cimmiyo ogiyaa demmidi, he azazuwan tana woriis.
					</seg>
					<seg id="b.ROM.7.12" type="verse">
						Hegaa gishshau, higgee geeshsha; azazoikka geeshsha, xillonne lo77o.
					</seg>
					<seg id="b.ROM.7.13" type="verse">
						Yaatin, lo77obai tau haiqo ehiidee? Mulekka gidenna; shin tau hegaa nagarai ehiis; asai nagari aibakko shaakkidi erana mala, nagarai lo77oban go7ettidi, tau haiqo ehiis. Qassi azazoi, “Ooninne nagara oottanau bessenna” yaagiyo gishshau, nagarai kaseegaappe aadhdhi iitiis.
					</seg>
					<seg id="b.ROM.7.14" type="verse">
						Nuuni higgee Xoossaabaa gidiyoogaa eroos; shin taani tana nagarau baizzida haiqqiya asa;
					</seg>
					<seg id="b.ROM.7.15" type="verse">
						taani oottiyoobaa akeekikke; aissi giikko, taani ixxiyoobaa oottaisippe attin, taani oottanau dosiyoobaa oottikke.
					</seg>
					<seg id="b.ROM.7.16" type="verse">
						Taani ixxiyoogaa oottiyaabaa gidikko, higgee lo77o gidiyoogaa markkattais.
					</seg>
					<seg id="b.ROM.7.17" type="verse">
						Hegaa gidikko, he yohuwaa tanan de7iya nagarai oottiyoogaappe attin, ha77i taani oottikke.
					</seg>
					<seg id="b.ROM.7.18" type="verse">
						Tanan, hegeenne ta asatettan lo77obai de7ennaagaa taani erais; aissi giikko, lo77obaa oottiyo amoi tanan de7ikkokka, taani he lo77obaa oottanau danddayikke.
					</seg>
					<seg id="b.ROM.7.19" type="verse">
						Taani ixxiyo iitabaa oottaisippe attin, taani dosiyo lo77obaa oottikke.
					</seg>
					<seg id="b.ROM.7.20" type="verse">
						SHin taani ixxiyoogaa oottiyaabaa gidikko, hegaa tanan de7iya nagarai oottiyoogaappe attin, ha77i hegaa oottiyaagee tana gidikke.
					</seg>
					<seg id="b.ROM.7.21" type="verse">
						Simmi taani lo77obaa oottanau dosishin, iitabaa oottiyoogee tau higge gidiyoogaa demmaas.
					</seg>
					<seg id="b.ROM.7.22" type="verse">
						Aissi giikko, taani ta wozana giddon Xoossaa higgiyan ufaittais;
					</seg>
					<seg id="b.ROM.7.23" type="verse">
						shin ta bollaa giddon de7iya ta wozanaa qofaa higgiyaara warettiya dumma higgiyaa be7ais. He higgee ta bollaa giddon de7iya nagaraa ootissiya higgiyan tana qashissees.
					</seg>
					<seg id="b.ROM.7.24" type="verse">
						Taani aiba ufaissi bainna asee! Tana haiquwau efiya ha asatettaappe ashshanai oonee?
					</seg>
					<seg id="b.ROM.7.25" type="verse">
						Nu Godaa Yesuus Kiristtoosa baggaara Xoossau galatai gido. Simmi taani ta wozanaa qofan Xoossaa higgiyau haarettais. SHin ta asatettan tana nagaraa ootissiya higgiyau haarettais.
					</seg>
				</div>
				<div id="b.ROM.8" type="chapter">
					<seg id="b.ROM.8.1" type="verse">
						Hegaa gishshau, Kiristtoos Yesuusaara de7iyaageetu bolli pirddi ha77i baawa;
					</seg>
					<seg id="b.ROM.8.2" type="verse">
						aissi giikko, Kiristtoos Yesuusa baggaara nuuyyo de7uwaa ehiya Geeshsha Ayyaanaa higgee tana nagaraa higgiyaa ailletettaappenne haiquwaa higgiyaa ailletettaappe kessiis.
					</seg>
					<seg id="b.ROM.8.3" type="verse">
						Asaa asatettai daafuranchcha gidiyo gishshau, higgee oottanau danddayibeennaagaa Xoossai oottiis; nagaranchchatu asatettaa mala asatettaara de7iya ba Na7aa, asai oottido nagaraayyo yarshsho gidanau Xoossai kiittidi, asaa asatettaa giddon de7iya nagaraa pirddiis.
					</seg>
					<seg id="b.ROM.8.4" type="verse">
						Geeshsha Ayyaanai koyiyoogaadan de7iyaageetuppe attin, nu asatettai koyiyoogaadan de7ennaageetu bolli, nu bolli, higgiyaa xillo azazoi polettana mala, Xoossai hagaa oottiis.
					</seg>
					<seg id="b.ROM.8.5" type="verse">
						Bantta asatettai koyiyoogaadan de7iyaageeti bantta asatettaabaa qoppoosona; shin Geeshsha Ayyaanai koyiyoogaadan de7iyaageeti Geeshsha Ayyaanaabaa qoppoosona.
					</seg>
					<seg id="b.ROM.8.6" type="verse">
						Asatettaabaa qoppiyoogee haiquwaa ehees; shin Geeshsha Ayyaanaabaa qoppiyoogee de7uwaanne sarotettaa ehees.
					</seg>
					<seg id="b.ROM.8.7" type="verse">
						Asatettaabaa qoppiyoogee Xoossau ixo; aissi giikko, asatettai Xoossaa higgiyau azazettenna; qassi azazettanaukka au danddayettenna.
					</seg>
					<seg id="b.ROM.8.8" type="verse">
						Bantta asatettau azazettiyaageeti Xoossaa ufaissanau danddayokkona.
					</seg>
					<seg id="b.ROM.8.9" type="verse">
						SHin Xoossaa Ayyaanai inttenan de7ikko, Geeshsha Ayyaanai giyoogaadan de7eetappe attin, intte asatettai koyiyoogaadan de7ekketa. SHin ooninne Kiristtoosa Ayyaanai bainnaagaa gidikko, he urai Kiristtoosabaa gidenna.
					</seg>
					<seg id="b.ROM.8.10" type="verse">
						SHin Kiristtoosi inttenan de7ikko, intte asatettai nagaraa gaasuwan haiqqidaagaa; shin intte ayyaanai xillotettaa gaasuwan inttenan paxa de7ees.
					</seg>
					<seg id="b.ROM.8.11" type="verse">
						SHin Yesuusa haiquwaappe denttida Xoossaa Ayyaanai intte giddon de7ikko, haiquwaappe Kiristtoosa denttida Xoossai qassi inttenan de7iya ba Geeshsha Ayyaanan, haiqqiya intte asatettaukka de7uwaa immana.
					</seg>
					<seg id="b.ROM.8.12" type="verse">
						Simmi ta ishatoo, nuuni acuwaara de7oos; nu asatettai koyiyoogaadan de7anau nuuyyo bessenna.
					</seg>
					<seg id="b.ROM.8.13" type="verse">
						Aissi giikko, intte intte asatettai giyoogaadan de7ikko, intte haiqqana; shin intte intte nagara oosuwaa Geeshsha Ayyaanan worikko, paxa de7ana.
					</seg>
					<seg id="b.ROM.8.14" type="verse">
						Xoossaa Ayyaanai kaalettiyo ubbati Xoossaa naata.
					</seg>
					<seg id="b.ROM.8.15" type="verse">
						Aissi giikko, nuuni nu qaalaa xoqqu oottidi, “Abbaa! Ta Aawau” yaagidi xeesiyo, nuna Xoossaa naata kessiya Geeshsha Ayyaanaa Xoossaappe ekkidoogaappe attin, naa77anttuwaa yayyanau aille kessiya ayyaanaa ekkibookko.
					</seg>
					<seg id="b.ROM.8.16" type="verse">
						Xoossaa Ayyaanai ba huuphen nu ayyaanaara gididi, nuuni Xoossaa naata gidiyoogaa markkattees.
					</seg>
					<seg id="b.ROM.8.17" type="verse">
						Nuuni a naata gidikko, i ba asau minjjido anjjuwaa laattana; qassi nuuni Xoossai Kiristtoosau minjjidoogaakka aara laattana; nuuni Kiristtoosa waayiyaa aara shaakkikko, a bonchchuwaakka aara shaakkana.
					</seg>
					<seg id="b.ROM.8.18" type="verse">
						Aissi giikko, nuuni ha77i waayettiyo waayiyaa nuuyyo sinttappe qonccana bonchchuwaara giigissanau, mulekka danddayettenna gaada taani qoppais.
					</seg>
					<seg id="b.ROM.8.19" type="verse">
						Xoossai medhdhido mereta ubbai Xoossaa naati qonccanaagaa daro laamoti uttiis.
					</seg>
					<seg id="b.ROM.8.20" type="verse">
						Aissi giikko, mereta ubbai go77i bainnabaa gidanaadan, Xoossai a bolli pirddiis; sinttappe demmana giidi ufaissan naagi uttidoogan haarissida Xoossai koyido gishshau hanidoogaappe attin, mereta ubbai ba huuphen koyidoogaana gidenna.
					</seg>
					<seg id="b.ROM.8.21" type="verse">
						Mereta ubbai ba huuphen bashshaa ailletettaappe issi gallassi kiyana; qassi he meretati Xoossaa naati ailletettaappe kiyido bonchcho kessaa shaakkana.
					</seg>
					<seg id="b.ROM.8.22" type="verse">
						Aissi giikko, mereta ubbai issippe hanno gakkanaassi, maccaasa leessoi oiqqin ooliyoogaadan, sahuwan ooliyoogaa nuuni eroos.
					</seg>
					<seg id="b.ROM.8.23" type="verse">
						Qassi hegaa xalaala gidenna; nuuni, Geeshsha Ayyaanaa Xoossaa baira imodan oottidi ekkidaageeti, nu huuphen qassi Xoossai nuna ba naata oottanaadaaninne nu kumetta asatettaa wozanaadan naagiiddi, nu giddon ooloos.
					</seg>
					<seg id="b.ROM.8.24" type="verse">
						Aissi giikko, nuuni Xoossai immana giidoogan attida. SHin nuuni Xoossai immana giidoogaa be7ikko, yaatin, hegee ufaissan naagiyoobaa gidenna; aissi giikko, ba be7iyoobaa demmana giiddi, ufaissan naagiyai oonee?
					</seg>
					<seg id="b.ROM.8.25" type="verse">
						SHin nuuni be7ennaagaa demmana giidi, ufaissan naagikko, hegaa danddayidi naagoos.
					</seg>
					<seg id="b.ROM.8.26" type="verse">
						Hegaadan qassi Geeshsha Ayyaanai nu daafuraa maaddanau yees; aissi giikko, nuuni Xoossaa waati woossanau bessiyaakko erokko; shin Geeshsha Ayyaanai ba huuphen asau haasayanau danddayettenna ooliyan nuuyyo gaannatees.
					</seg>
					<seg id="b.ROM.8.27" type="verse">
						Qassi asa wozanaa qoriya Xoossai, Geeshsha Ayyaanai i koyiyoogaadan, geeshshatuyyo gaannatiyo gishshau, Geeshsha Ayyaanaa qofai aibakko erees.
					</seg>
					<seg id="b.ROM.8.28" type="verse">
						Xoossai bana siiqiyaageetuyyo, ba qoppidoogaa oottanau xeesidoogeetuyyo, yoho ubbaa lo77obau oottiyoogaa nuuni eroos.
					</seg>
					<seg id="b.ROM.8.29" type="verse">
						Xoossai ba Na7ai daro ishanttu giddon baira gidanaadan, i kase dooridoogeeta qassi ba Na7aa milatanaadan, kasetidi shaakki wottiis.
					</seg>
					<seg id="b.ROM.8.30" type="verse">
						Xoossai kasetidi shaakki wottidoogeeta, eta qassi xeesiis; he xeesidoogeeta qassi xillissiis; he xillissidoogeeta qassi bonchchiis.
					</seg>
					<seg id="b.ROM.8.31" type="verse">
						Yaatin, nuuni hagaa ubbaa woiganee? Xoossai nu bagga gidikko, nuna oonee qohanai?
					</seg>
					<seg id="b.ROM.8.32" type="verse">
						I harai atto ba Na7aakka waayiyaappe guyye ashshibeenna; shin a nuuyyo ubbaayyo aattidi immi aggiis. I ba Na7aa immidaagee qassi nuuyyo ubbabaa coo immennee?
					</seg>
					<seg id="b.ROM.8.33" type="verse">
						Xoossai dooridoogeeta oonee mootanai? Xoossai ba huuphen eta xillissiis.
					</seg>
					<seg id="b.ROM.8.34" type="verse">
						Yaatin, eta bolli pirddanau danddayiyai oonee? Oonee giikko, haiquwaappe denddidi, Xoossaappe ushachcha baggaara uttida, Kiristtoos Yesuusa; i qassi nuuyyo gaannatees.
					</seg>
					<seg id="b.ROM.8.35" type="verse">
						Simmi nuna Kiristtoosa siiquwaappe shaakkanai oonee? Waayee woi tuggai woi yedetai woi koshai woi kalloi woi yashshai woi olai nuna shaakkanee?
					</seg>
					<seg id="b.ROM.8.36" type="verse">
						Xoossaa maxaafai, “Nuuni ne gishshau, gallassaa muumiyaa olettida; goora7anau efiyo dorssadan qoodettida” yaagees.
					</seg>
					<seg id="b.ROM.8.37" type="verse">
						SHin nuuni nuna siiqida aani ha yoho ubban poli xoonida.
					</seg>
					<seg id="b.ROM.8.38" type="verse">
						Aissi giikko, haiqo gidin, de7o gidin, kiitanchchata gidin, haariyaageeta gidin, ha77i de7iyaagaa gidin, sinttappe yaanaagaa gidin, wolqqaamata gidin, bolla saluwaa gidin, garssa sa7aa gidin, ai mereta gidinkka, Kiristtoos Yesuusan de7iya Xoossaa siiquwaappe nuna shaakkanau danddayennaagaa taani eraas.
					</seg>
				</div>
				<div id="b.ROM.9" type="chapter">
					<seg id="b.ROM.9.1" type="verse">
						Taani tumaa haasayais; taani Kiristtoosabaa; qassi worddotikke. Geeshsha Ayyaanai haariyo tana zoriya wozanai taani worddotennaagaa taayyo markkattees.
					</seg>
					<seg id="b.ROM.9.2" type="verse">
						Taayyo ashuwan zare gidiya ta ishanttuyyo, ta wozanan daro qaretainne aggenna qofai de7ees.
					</seg>
					<seg id="b.ROM.9.3" type="verse">
						Aissi giikko, taani ta huuphen eta gishshau, Xoossaa qanggettaappe garssan de7arkkinaashsha! Qassi Kiristtoosappekka shaahettarkkinaashsha!
					</seg>
					<seg id="b.ROM.9.4" type="verse">
						Eti Israa7eela asata; Xoossai eta ba naata oottidi, ba bonchchuwaa etaara shaakkiis. Etaara maacettidi, higgiyaa etau immiis. Eti Xoossau bessiya ogiyan goinnoosona; qassi Xoossai immana giidoogaakka ekkidosona.
					</seg>
					<seg id="b.ROM.9.5" type="verse">
						Eti aawatu zare; qassi Kiristtoosikka ashuwan eta zare. Xoossai, ubbaappe bolla gididi haariyaagee, merinau galatetto. Amin77i.
					</seg>
					<seg id="b.ROM.9.6" type="verse">
						SHin taani, “Xoossai immana giidoogee attana” yaagikke. Aissi giikko, Israa7eela asa ubbati Xoossai dooridoogeeta gidokkona.
					</seg>
					<seg id="b.ROM.9.7" type="verse">
						Qassi Abrahaama zare ubbati Xoossaa naata gidokkona. Xoossai Abrahaamayyo, “Ne zaree Yisaaqa baggaara xeesettana” yaagiis;
					</seg>
					<seg id="b.ROM.9.8" type="verse">
						hegaa giyoogee eti Xoossai immana giido ogiyan yelettida naatu zaredan qoodettana; shin asa qofaadan yelettidaageeti Xoossaa naata gidokkona yaagiyoogaa.
					</seg>
					<seg id="b.ROM.9.9" type="verse">
						Aissi giikko, Xoossai immana giidi haasayidoogee hagaa; “Taani laitti hannoode yaana; attuma na7a Saara yelana” yaagiis.
					</seg>
					<seg id="b.ROM.9.10" type="verse">
						Hegaa xalaalakka gidenna; Irbbiqa yelido mentte naatu aawai issuwaa; i nu aawaa Yisaaqa.
					</seg>
					<seg id="b.ROM.9.11" type="verse">
						SHin issi na7aa dooroi Xoossai ba huuphen qoppidoogaa gidanaadan, Xoossai Irbbiqiyyo, “Bairai kaaluwau azazettana” yaagiis; i hegaa eti yelettanaappenne iitabaa woi lo77obaa ainne oottanaappe kase giis. Hegaa gishshau, Xoossaa dooroi a xeesidoogaadaanippe attin, eti oottidoogaana gidenna.
					</seg>
					<seg id="b.ROM.9.13" type="verse">
						Xoossaa maxaafai, “Yaaqooba siiqaas; shin Eesawa ixxaas” yaagees.
					</seg>
					<seg id="b.ROM.9.14" type="verse">
						Yaatin, nuuni woiganee? Xoossai moori pirddii? Mulekka gidenna.
					</seg>
					<seg id="b.ROM.9.15" type="verse">
						Aissi giikko, Muuseyyo i, “Taani maaranau koyiyoogeeta maarana; qassi qarettanau koyiyoogeetuyyookka qarettana” yaagiis.
					</seg>
					<seg id="b.ROM.9.16" type="verse">
						Simmi Xoossai asa maariyoogee i maaranau koyiyo gishshassappe attin, asi koyiyo woi oottiyo gishshassa gidenna.
					</seg>
					<seg id="b.ROM.9.17" type="verse">
						Aissi giikko, Xoossaa maxaafai Gibxxe kawuwaayyo, “Taani ta wolqqaa nenan bessanaunne ta sunttai sa7an ubban odettanau, hegau taani nena kawoyaas” yaagees.
					</seg>
					<seg id="b.ROM.9.18" type="verse">
						Simmi Xoossai maarana koyiyoogaa maarees; qassi wozanaa gorddana koyiyoogaa wozanaa gorddees.
					</seg>
					<seg id="b.ROM.9.19" type="verse">
						Simmi intte tana, “Hegee tuma gidikko, Xoossai asaa mooruwaassi aibissi walassii? Xoossai giidoogaa ixxaas gaanai oonee?” yaaganau danddayeeta.
					</seg>
					<seg id="b.ROM.9.20" type="verse">
						SHin ta laggiyau, Xoossaa bolli zaaranau neeni oonee? Urqqaappe merettida miishshai guyye zaaridi bana medhdhidaagaa, “Tana hagaadan aissi medhdhadii?” giidi oichchanau danddayii?
					</seg>
					<seg id="b.ROM.9.21" type="verse">
						Woikko urqqaa medhdhiyaagee ba medhdhiyo urqqaa ba koyiyoogaadan oottanaunne issi mala urqqaappe issuwaa bonchcho miishsha oottidi, qassi issuwaa tooshe ooso oottiyo miishsha oottidi medhdhanau au maati baawee?
					</seg>
					<seg id="b.ROM.9.22" type="verse">
						Xoossai oottidoogee hagaara issuwaa. I ba hanqquwaa bessanaunne ba wolqqaa erissanau koyiis; i ba hanqquwan pirddanaageeta, bashshanau giigi uttidoogeeta, daro genccan danddayiis.
					</seg>
					<seg id="b.ROM.9.23" type="verse">
						Qassi i maaridoogeetuyyo, ba bonchchuwaa ekkanau giigissi wottidoogeetuyyo i ai keenaa bonchchettiyaakkonne bessanau koyiis.
					</seg>
					<seg id="b.ROM.9.24" type="verse">
						Nuuni i xeesidoogeeta; shin Aihuda asaa giddo xalaalaappe gidennan, Aihuda gidenna asaa giddoppekka xeesiis.
					</seg>
					<seg id="b.ROM.9.25" type="verse">
						Hoose7a maxaafan i giyoogee hagaa; “Ta asaa gidennaageeta, 'Ta asa' gaada xeesana. Taani siiqabeenna zariyaakka, 'Ta siiqiyoogeetoo' gaada xeesana.
					</seg>
					<seg id="b.ROM.9.26" type="verse">
						'Intte ta asa gidekketa' giyoogaa eti siyido he sohuwan, eti, 'De7o Xoossaa naata' geetettidi xeesettana” yaagees.
					</seg>
					<seg id="b.ROM.9.27" type="verse">
						Isiyaasi Israa7eela asaabaa yaagidi haasayiis; “Israa7eela asai abbaa matan de7iya shafiyaa keena gidiyaakkokka, etappe amaridaageetu xalaalai attana.
					</seg>
					<seg id="b.ROM.9.28" type="verse">
						Aissi giikko, Godai sa7aa bollan de7iya asa ubbaa bolli eesuwan pirddana” yaagiis.
					</seg>
					<seg id="b.ROM.9.29" type="verse">
						Isiyaasi kasetidi, “Ubbaappe Wolqqaama Godai nuuyyo amarida zareta ashshennaakko, nuuni Sadooma katamaadaaninne Gamoora katamaadan hanidashin” yaagidi haasayiis.
					</seg>
					<seg id="b.ROM.9.30" type="verse">
						Yaatin, nuuni woiganee? Xillotettaa koyibeenna Aihuda gidenna asai ammanuwan xilliis;
					</seg>
					<seg id="b.ROM.9.31" type="verse">
						shin Israa7eela asai banttana xillissiya higgiyaa koyidaageeti he higgiyaa demmibookkona.
					</seg>
					<seg id="b.ROM.9.32" type="verse">
						Aissi demmibookkonaa? Eti oosuwaanappe attin, ammanuwan xillotettaa koyibeenna gishshassa. Eti Xoossaa maxaafai, “Akeekite; taani Xiyoonen asaa xubbiya shuchchaa, eta ooggiya zaallaa wottana. SHin aani ammaniya ooninne yeellatenna” yaagidi haasayiyo xubbiya shuchchan xubettidosona.
					</seg>
				</div>
				<div id="b.ROM.10" type="chapter">
					<seg id="b.ROM.10.1" type="verse">
						Ta ishatoo, taani Israa7eela asaayyo ta kumetta wozanaappe amottiyoogeenne Xoossaa woossiyoogee eti attanaassa;
					</seg>
					<seg id="b.ROM.10.2" type="verse">
						aissi giikko, eti Xoossau oottanau keehi koyiyoogaa taani markkattais; shin eti Xoossau oottanau keehi koyiyo koshshai tumu eratettaappe gidenna.
					</seg>
					<seg id="b.ROM.10.3" type="verse">
						Aissi giikko, Xoossai asaa xillissiyo ogiyaa eti erennan, bantta huuphe xillotettaa essanau koyidosona; qassi bantta huuphen Xoossai asaa xillissiyo ogiyau haarettibookkona.
					</seg>
					<seg id="b.ROM.10.4" type="verse">
						Aissi giikko, ammanida ubbai xillanaadan, Kiristtoosi higgiyau wolqqaa xaissiis.
					</seg>
					<seg id="b.ROM.10.5" type="verse">
						Asi higgiyau azazettidi xilliyoobau Muusee, “Higgee azaziyoogaa oottiya ooninne he higgiyan paxa de7ana” yaagidi xaafiis;
					</seg>
					<seg id="b.ROM.10.6" type="verse">
						shin ammanuwan xilliyoobau geetettidaagee hagaa; “Ne wozanan, 'Ooni saluwaa pude baanee?' yaagoppa. Hegee Kiristtoosa duge wottanaassa;
					</seg>
					<seg id="b.ROM.10.7" type="verse">
						woikko,'Duge sa7aa garssi wodhdhanai oonee?' gooppa. Hegee Kiristtoosa haiquwaappe denttanaassa.
					</seg>
					<seg id="b.ROM.10.8" type="verse">
						SHin i giyoogee hagaa; 'Xoossaa qaalai ne mataana; ne doonaaninne ne wozanan de7ees' geetettiis” yaagees. Hegeekka nuuni intteyyo yootiyo ammanuwaa qaalaa.
					</seg>
					<seg id="b.ROM.10.9" type="verse">
						Neeni, “Yesuusi Godaa” gaada ne doonan markkattikko, qassi Xoossai haiquwaappe a denttidoogaa ne wozanan ammanikko, neeni attana.
					</seg>
					<seg id="b.ROM.10.10" type="verse">
						Aissi giikko, asi ba wozanan ammanidi xillees; ba doonankka markkattidi attees.
					</seg>
					<seg id="b.ROM.10.11" type="verse">
						Xoossaa maxaafai, “Aani ammaniya ooninne yeellatenna” yaagees.
					</seg>
					<seg id="b.ROM.10.12" type="verse">
						Aihuda asaanne Aihuda gidenna asaa giddon dummatetti baawa. Issi Xoossai ubbaa Godaa; i bana xeesiya ubbatuyyo daro keha.
					</seg>
					<seg id="b.ROM.10.13" type="verse">
						Aissi giikko, Xoossaa maxaafai, “Godaa sunttaa xeesiya ooninne attana” yaagees.
					</seg>
					<seg id="b.ROM.10.14" type="verse">
						Yaatin, eti a ammanibeennaageeta gidikko, waatidi a xeesanau danddayiyoonaa? Qassi qaalaa siyibeennaageeti waani ammananau danddayiyoonaa? Qaalaa yootiyaabi xayikko, eti waani siyanau danddayiyoonaa?
					</seg>
					<seg id="b.ROM.10.15" type="verse">
						Qassi qaalaa yootiyaageeti kiitettennan aggikko, kiitai waanidi odettanau danddayii? Aissi giikko, Xoossaa maxaafai, “Ufaissiya mishiraachchuwaa yootiyaageetu tohoti aiba lo77iyoonaa!” yaagees.
					</seg>
					<seg id="b.ROM.10.16" type="verse">
						SHin eti ubbai wonggeliyau azazettibookkona; aissi giikko Isiyaasi, “Ta Godau, nuuni markkattidoogaa ooni ammanidee?” yaagiis.
					</seg>
					<seg id="b.ROM.10.17" type="verse">
						Simmi asi qaalaa siyidi ammanees; qassi issi urai Kiristtoosa qaalaa yootin siyees.
					</seg>
					<seg id="b.ROM.10.18" type="verse">
						SHin eti qaalaa siyibeennaagee tumee gaada taani oichchais. Tuma eti siyidosona; Xoossaa maxaafai, “Eta haasayaa cenggurssai sa7a ubban laalettiis; eta qaalaikka sa7aa gaxaa gakkiis” yaagees.
					</seg>
					<seg id="b.ROM.10.19" type="verse">
						SHin Israa7eela asati eribookkonaayye gaada taani oichchais. Muusee kase, “Taani inttena asa gidenna asatun mishissana; qassi eeyya asatun taani inttena hanqqetissana” yaagiis.
					</seg>
					<seg id="b.ROM.10.20" type="verse">
						Qassi Isiyaasi daro xalidi, “Tana koyibeennaageetuyyo beettaas; tana oichchibeennaageetuyyookka qonccaas” yaagees.
					</seg>
					<seg id="b.ROM.10.21" type="verse">
						SHin Israa7eelatubaa i haasayiiddi, “Gallassaa ubbaa azazettennaageetuyyoonne tabaa ixxiyaageetuyyo ta kushiyaa miccaas” yaagees.
					</seg>
				</div>
				<div id="b.ROM.11" type="chapter">
					<seg id="b.ROM.11.1" type="verse">
						Yaatin, Xoossai ba asaa ixxideeyye gaada oichchoo? Mulekka gidenna; aissi giikko, taani ta huuphen Israa7eela asa; Abrahaama zare; Biniyaama yara.
					</seg>
					<seg id="b.ROM.11.2" type="verse">
						Xoossai koiro doorido ba asata ixxenna; Xoossaa maxaafai, Eelaasa taarikiyaa giddon, Eelaasi Israa7eelata Xoossaa sinttan waati mootiyaakko, intte ereeta.
					</seg>
					<seg id="b.ROM.11.3" type="verse">
						“Godau, eti ne sunttan hananabaa yootiyaageeta woridosona; ne yarshshiyoosaakka qolidosona. Yaatin, taani tarkka attaas. Qassi eti tanakka woranau koyoosona” yaagiis.
					</seg>
					<seg id="b.ROM.11.4" type="verse">
						Xoossai ayyo woigi zaaridee? “Taani Ba7aalayyo gulbbatibeenna laappun sha7u asaa taayyo ashshaas” yaagiis.
					</seg>
					<seg id="b.ROM.11.5" type="verse">
						Hegaadankka qassi ha wodiyan, Xoossai ba aaro kehatettan doorido amarida asati de7oosona.
					</seg>
					<seg id="b.ROM.11.6" type="verse">
						SHin i ba aaro kehatettan dooriisippe attin, eta oosuwan eta dooribeenna; hegee xayikko, a aaro kehatettai tumu aaro kehatetta gidenna.
					</seg>
					<seg id="b.ROM.11.7" type="verse">
						Yaatin, aibee? Israa7eela asati bantta koyiyoobaa demmibookkona; shin Xoossai doorido amaridaageeti demmidosona. Xoossai hinkkooti ba xeesiyoogaa siyennaadan tulissiis.
					</seg>
					<seg id="b.ROM.11.8" type="verse">
						Hegaadankka, Xoossaa maxaafai, “Xoossai eti bantta aifiyan be7ennaadaaninne bantta haittan siyennaadan, hanno gakkanaassi etau azalla ayyaanaa immiis” yaagees.
					</seg>
					<seg id="b.ROM.11.9" type="verse">
						Qassi Daawiti yaagees; “Eti miyo masoobee eta oiqqidi qachcho; eta gufantto; Xoossai eta seero.
					</seg>
					<seg id="b.ROM.11.10" type="verse">
						Eti xeellennaadan, eta aifee goozetto; ubba wode bantta metuwan quunnidi de7ona” yaagees.
					</seg>
					<seg id="b.ROM.11.11" type="verse">
						Yaatin, Aihudati xubettido wode, denddennaadan kunddidonaayye? Mulekka gidenna; eti nagaraa oottido gishshau, atotettai eti Aihuda gidenna asata qanaatanaadan, Aihuda gidenna asau yiis.
					</seg>
					<seg id="b.ROM.11.12" type="verse">
						SHin Aihudati nagaraa oottido gishshau, sa7au daro anjjoi yiis; qassi eta kunddettaikka Aihuda gidenna asau daro anjjuwaa ehiis. Yaatin, Aihudati muleera gujettiyo wode, anjjoi ai keena daranddeeshsha!
					</seg>
					<seg id="b.ROM.11.13" type="verse">
						SHin taani ha77i intteyyo, Aihuda gidenna asaayyo haasayais; taani Aihuda gidenna asaayyo Yesuusi kiittidoogaa gidiyoogaadankka, ta oosuwaa sabbana.
					</seg>
					<seg id="b.ROM.11.14" type="verse">
						Taani ta zare gidiya asata qanaatiyaageeta oottikko, ooni erii etappe amaridaageeta ashshennan aggikke.
					</seg>
					<seg id="b.ROM.11.15" type="verse">
						Aissi giikko, Xoossai eta ixxido wode, ha sa7ai Xoossaara sigettiis. Yaatin Xoossai eta shiishshi ekkiyo wode, haiqqidaagee de7o demmanaappe attin, aibi hananee?
					</seg>
					<seg id="b.ROM.11.16" type="verse">
						Koiro menttido baso oittaa Xoossau immikko, muume oittai qassi abaa; mittau xaphuwaa ayyo immiyaabaa gidikko, tashe ubbaikka qassi abaa.
					</seg>
					<seg id="b.ROM.11.17" type="verse">
						SHin gaden tokkido wogaraa tashiyaappe issoota issoota karidosan, nena woran mokkida wogara malaa he wogaraara gatti qachchida; qachchin neeni qassi zaitee kiyiyo wogaraa xaphuwaara issippe de7aasa.
					</seg>
					<seg id="b.ROM.11.18" type="verse">
						Simmi neeni he karetti wodhdhida tashetu bolli otorettanau bessenna; shin neeni otorettiyaabaa gidikkokka, xaphoi nena tookkeesippe attin, neeni xaphuwaa tookkennaagaa akeeka.
					</seg>
					<seg id="b.ROM.11.19" type="verse">
						Hegaa gishshau neeni, “Ee; shin tasheti taani eta sohuwan gelanaadan karettidosona” yaagana.
					</seg>
					<seg id="b.ROM.11.20" type="verse">
						Hegee tuma; eti ammanibeenna gishshau, karettidosona; neeni ammanido gishshau, he sohuwan eqqadasa. SHin yayyanaappe attin, otoro qofaa qoppoppa.
					</seg>
					<seg id="b.ROM.11.21" type="verse">
						Aissi giikko, Xoossai mereta tashe malatuyyo, Aihudatuyyo qarettibeennaagaa gidikko, neeyyo qarettiyaabaa misatii?
					</seg>
					<seg id="b.ROM.11.22" type="verse">
						Simmi Xoossaa kehatettaanne meqettaa iitatettaa be7a. Kunddidaageetuyyo i meqettaa iitees; shin neeni a kehatettan minnada de7ikko, i neeyyo keha; hegee xayikko, neenikka qassi karettana.
					</seg>
					<seg id="b.ROM.11.23" type="verse">
						Aihudatikka qassi ammanennan ixxiyoogaa aggikko, Xoossai kase eti de7iyoosan zaaridi wottana; aissi giikko, i eta zaaridi wottanau danddayees.
					</seg>
					<seg id="b.ROM.11.24" type="verse">
						Aissi giikko, Xoossai nena woran de7iya wogaraappe qanxxidi, ne meretaadan gidennan gaden tookkido wogaraara gatti qachchidabaa gidikko, yaatin, he karetti wodhdhida tasheta zaarettidi, eta anuwaara gatti qachchanau, a aibi waissanee?
					</seg>
					<seg id="b.ROM.11.25" type="verse">
						Ta ishatoo, taani intte eranaadan koyiyo tumu xuura yohoi de7ees; hegee intte inttena intterkka, nuuni aadhdhida eranchcha yaagidi qoppiyoogaa teqqees; Israa7eela asaappe baggai siyennan ixxiis; shin he siyennan ixxiyoogee Aihuda gidenna asaa kumetta qoodai Xoossaakko gakkanaassi gam77ana.
					</seg>
					<seg id="b.ROM.11.26" type="verse">
						Hegaadankka, Israa7eela asai ubbai attana; Xoossaa maxaafai hagaadan yaagees; “Ashshiyaagee Xiyoone giyo katamaappe yaana; yiidi, nagara ooso ubbaa Yaaqooba zariyaappe diggana.
					</seg>
					<seg id="b.ROM.11.27" type="verse">
						Taani eta nagaraa atto yaagiyo wode, etaara maacettana maachchai hagaa” yaagees.
					</seg>
					<seg id="b.ROM.11.28" type="verse">
						Aihuda gidenna asatoo, Aihudati wonggeliyaa mishiraachchuwaa baggaara intte gishshau, Xoossaara morkke; shin Xoossaa dooruwaa baggaara aawatu gishshau, eti i siiqiyoogeeta.
					</seg>
					<seg id="b.ROM.11.29" type="verse">
						Aissi giikko, Xoossai ba immidoogaa guyye ekkenna; qassi ba dooridoogaa ixxaas geenna.
					</seg>
					<seg id="b.ROM.11.30" type="verse">
						Aihuda gidennaageetoo, Xoossau intte kase azazettibeekketa; shin Aihudati azazettennan ixxido gishshau, Xoossaa maarotettaa ha77i intte ekkideta.
					</seg>
					<seg id="b.ROM.11.31" type="verse">
						Hegaadan, intte ekkido maarotettaa gishshau, Aihudati qassi Xoossaa maarotettaa ha77i ekkanaadan, Xoossau azazettennan ixxidosona.
					</seg>
					<seg id="b.ROM.11.32" type="verse">
						Aissi giikko, Xoossai asa ubbaa maarana mala, asai ubbai ayyo azazettennan ixxiyo hanotan qachchiis.
					</seg>
					<seg id="b.ROM.11.33" type="verse">
						Xoossaa duretettai ai keena daroo? A hayyoinne a eratettai ai keena xoqqee? A pirddaa yootanai oonee? I ba oottiyoogaa aissi oottiyaakko, oonee akeekiyai?
					</seg>
					<seg id="b.ROM.11.34" type="verse">
						Hegaa Xoossaa maxaafai, “Godaa wozanaa eriyai oonee? A zoranau danddayiyai oonee?
					</seg>
					<seg id="b.ROM.11.35" type="verse">
						Woikko ba kushiyaa zaarana mala, au aibakko immidai de7ii?” yaagees.
					</seg>
					<seg id="b.ROM.11.36" type="verse">
						Aissi giikko, ubbabaa i medhdhiis; qassi ubbabaikka aaninne ayyoonne de7ees; Xoossau merinau bonchchoi gido. Amin77i.
					</seg>
				</div>
				<div id="b.ROM.12" type="chapter">
					<seg id="b.ROM.12.1" type="verse">
						Hegaa gishshau, ta ishatoo, intte intte asatettaa Xoossaa ufaissiya de7onne geeshsha yarshsho oottidi, Xoossau shiishshanaadan, taani inttena Xoossaa maarotettan woossais; Xoossau intte goinnanau bessiya tumu ogee hegaa.
					</seg>
					<seg id="b.ROM.12.2" type="verse">
						Xoossai intte qofaa muumeera dummayidi, inttena laammoppe attin, ha sa7aa asaa milatoppite. He wode intte Xoossai koyiyoobi, lo77obi, a ufaissiyaabinne qassi kumettabi aibakko erana.
					</seg>
					<seg id="b.ROM.12.3" type="verse">
						Xoossai tau immido aaro kehatettan taani intteyyo yootais. Intte qoppanau bessiyaagaappe aattidi, otoruwan qoppoppite; hegaa aggidi, wozannaama asadan qoppite; Xoossai intteyyo huuphiyan huuphiyan immido ammanuwaa keenan intte bolli pirddite.
					</seg>
					<seg id="b.ROM.12.4" type="verse">
						Nu issi bollaa giddon, daro bollaa qommoti de7oosona; he qommotu ubbaukka dumma dumma oosoi de7ees.
					</seg>
					<seg id="b.ROM.12.5" type="verse">
						Hegaadan, nuuni daro asa gidikkokka, Kiristtoosa baggaara issi asa. Qassi nuuni issi asatettaa qommotudan, issoi issuwaara oiqetti uttida.
					</seg>
					<seg id="b.ROM.12.6" type="verse">
						Xoossai nuuyyo immido aaro kehatettan dumma dumma imoi de7ees. Nu imoi Xoossaa qaalaa yootiyoobaa gidikko, nuuyyo de7iya ammanuwaa keenaa yotanau bessees.
					</seg>
					<seg id="b.ROM.12.7" type="verse">
						Oottiyoobaa gidikko, he oosuwan minnanau bessees; tamaarissiyoobaa gidikko, he tamaarissuwan minnanau bessees.
					</seg>
					<seg id="b.ROM.12.8" type="verse">
						Harata minttettiyoobaa gidikko, he aani minnanau bessees. Bau de7iyaabaappe haratuyyo immiya ooninne wozanappe immo. Maati de7iyo urai mintti oottanau bessees; haratuyyo kehiya urai ufaissan kehanau bessees.
					</seg>
					<seg id="b.ROM.12.9" type="verse">
						Intte siiqoi asa bessanau siiqettiyoobaa gidanau bessenna. Iitabaa ixxite; lo77obaa minttidi oiqqite.
					</seg>
					<seg id="b.ROM.12.10" type="verse">
						Issoi issuwaara ishanttudan siiqettite; issoi issuwaa bonchchiyoogan ufaittite.
					</seg>
					<seg id="b.ROM.12.11" type="verse">
						Minni oottite; azalloppite; intte kumetta wozanaappe Godau oottite.
					</seg>
					<seg id="b.ROM.12.12" type="verse">
						Xoossai intteyyo immana giidoogan ufaittite; waayiyan genccite. Ubba wode Xoossaa woossite;
					</seg>
					<seg id="b.ROM.12.13" type="verse">
						geeshshata koshshiyaaban maaddite; imattaa mokkite.
					</seg>
					<seg id="b.ROM.12.14" type="verse">
						Inttena yedettiyaageeta anjjite; eta anjjanaappe attin, qanggoppite.
					</seg>
					<seg id="b.ROM.12.15" type="verse">
						Ufaittiyaageetuura ufaittite; yeekkiyaageetuurakka yeekkite.
					</seg>
					<seg id="b.ROM.12.16" type="verse">
						Asa ubbau issi mala qofaa qoppite; oottiyooban ubban inttena toochchidi de7iteppe attin, otorettoppite; inttena intte huuphen aadhdhida eranchcha giidi qoppoppite.
					</seg>
					<seg id="b.ROM.12.17" type="verse">
						Ooninne intteyyo iitabaa oottikko, he urau iitabaa ootti zaaroppite; asa ubbau lo77obaa oottanau qoppite.
					</seg>
					<seg id="b.ROM.12.18" type="verse">
						Asa ubbaara sarotettan de7anau, intte baggaara, intteyyo danddayettidabaa ubbaa oottite.
					</seg>
					<seg id="b.ROM.12.19" type="verse">
						Ta ishatoo, intte intte huuphen asau halo kessoppite. Xoossai haluwaa kessanau, a aggiigite. Aissi giikko, Xoossaa maxaafai, “Godai, 'Taani haluwaa kessana; taani kushiyaa zaarana' yaagees” yaagees.
					</seg>
					<seg id="b.ROM.12.20" type="verse">
						SHin Xoossaa maxaafai, “Ne morkkee namisettikko, miza. Saamettikko, ushsha. Aissi giikko, neeni hegaa oottiyoogan a huuphiyan tamaa bonqquwaa qolana” yaagees.
					</seg>
					<seg id="b.ROM.12.21" type="verse">
						Iitabaa lo77oban xoonappe attin, iitabai nena xoonoppo.
					</seg>
				</div>
				<div id="b.ROM.13" type="chapter">
					<seg id="b.ROM.13.1" type="verse">
						Asai ubbai deriyaa heemmiyaageetuyyo haarettanau bessees; aissi giikko, Xoossai geennan de7ishin, dere heemmiyaabi de7anau danddayenna. Ha77i de7iya heemmiyaageetikka Xoossai wottidoogeeta.
					</seg>
					<seg id="b.ROM.13.2" type="verse">
						Hegaa gishshau, ha77i de7iya heemmiyaageeta ixxiya ooninne Xoossaa azazuwaa ixxees; ixxiya ooninne ba bolli pirddaa ehees.
					</seg>
					<seg id="b.ROM.13.3" type="verse">
						Aissi giikko, heemmiyaageeti iitabaa oottiyaageeta yashshiyoogaappe attin, lo77obaa oottiyaageeta yashshokkona. Heemmiyaagaayyo yayyennan agganau koyai? Yaatikko lo77obaa ootta; i nena galatana.
					</seg>
					<seg id="b.ROM.13.4" type="verse">
						Aissi giikko, i neeyyo lo77obaa oottanau, Xoossau ashkkara. SHin neeni iitabaa oottikko, iitabaa oottidaagaa i seeriyo gishshau, ayyo yayya; i Xoossaa ashkkara. Qassi iitabaa oottiyaageetu bolli Xoossaa hanqquwaa i ehees.
					</seg>
					<seg id="b.ROM.13.5" type="verse">
						Hegaa gishshau, deriyaa heemmiyaageetuyyo azazettiyoogee Xoossaa hanqquwaa xalaalaassa gidennan, inttena zoriya wozanaa gishshaukka haarettanau bessees.
					</seg>
					<seg id="b.ROM.13.6" type="verse">
						Aissi giikko, deriyaa heemmiyaageeti bantta oosuwaa oottiyo wode, Xoossau oottiyo gishshau, intte giiraa giiriyoogee hegaassa.
					</seg>
					<seg id="b.ROM.13.7" type="verse">
						Ubbau bessiyaagaa immite. Giiraa giiranau bessiyoogau giirite; qaraxaa qanxxanau bessiyoogau qanxxite; yayyanau bessiyoogau yayyite; bonchchoi bessiyoogaa bonchchite.
					</seg>
					<seg id="b.ROM.13.8" type="verse">
						Intte issoi issuwaara siiqettanaappe attin, o acoinne intte bolli de7oppo. Aissi giikko, ba shooruwaa siiqiya ooninne higgee giyoogaa poliis.
					</seg>
					<seg id="b.ROM.13.9" type="verse">
						“SHaaramuxoppa; woroppa; wuuqqoppa; asabaa amottoppa” giya azazotinne hara azazo ubbati, “Ne shooruwaa ne huuphedan siiqa” giya azazuwan kuuyettoosona.
					</seg>
					<seg id="b.ROM.13.10" type="verse">
						Ba shooruwaa siiqiya ooninne ayyo iitabaa oottenna; hegaa gishshau, shooruwaa siiqiyoogee higge ubbau azazettiyoogaa.
					</seg>
					<seg id="b.ROM.13.11" type="verse">
						Xiskkuwaappe intte beegottiyo saatee ha77i gakkido gishshau, ha wodiyaa akeekite. Aissi giikko, nuuni koiro ammaniyo wodeppe, nuuni attiyo wodee ha77i nuukko matattiis.
					</seg>
					<seg id="b.ROM.13.12" type="verse">
						Qammai aadhdhanau hanees; gallassai matattiis. Simmi nuuni xumaa oosuwaa aggidi, poo7uwan olettanau, tooraa gonddalliyaa oiqqoos;
					</seg>
					<seg id="b.ROM.13.13" type="verse">
						gallassi poo7uwan de7iya asadan, ane maara de7oos. Yettaaninne mattuwan gidoppo; shaaramuxiyoogaaninne shaaramuxanau qaaqqatiyoogan gidoppo; palamaaninne qanaatiyan gidoppo.
					</seg>
					<seg id="b.ROM.13.14" type="verse">
						SHin Godaa Yesuus Kiristtoosa tooraa gonddalliyaa oiqqite; intte nagaranchcha asatettai ba wozanaa amuwaa polanaadan, au qoppoppite.
					</seg>
				</div>
				<div id="b.ROM.14" type="chapter">
					<seg id="b.ROM.14.1" type="verse">
						Ammanuwan azalliya uraa shiishshi ekkite. SHin i ba huuphen qoppiyooban aara palamettoppite.
					</seg>
					<seg id="b.ROM.14.2" type="verse">
						Issi ura ammanoi i ai miininne diggenna. SHin ammanuwan azalliya urai gaden mokkidabaa xalaalaa mees.
					</seg>
					<seg id="b.ROM.14.3" type="verse">
						Ubbabaa miya urai ubbabaa meenna uraa karoppo; ubbabaa meenna uraikka ubbabaa miya uraa bolli pirddoppo. Aissi giikko, Xoossai a shiishshi ekkiis.
					</seg>
					<seg id="b.ROM.14.4" type="verse">
						Hara asa ashkkaraa bolli pirddiyaagee neeni oonee? I kunddin woi denddin ba godaassa; shin Godai a denttanau danddayiyo gishshau, i eqqana.
					</seg>
					<seg id="b.ROM.14.5" type="verse">
						Issi urai, “Hiqqa gallassai hara gallassatuppe aadhdhees” yaagidi qoppiyo wode, harai, “Ubba gallassatikka issi mala” giidi qoppees. Asai ubbai huuphiyan huuphiyan hegaadan aissi qoppiyaakko akeeko.
					</seg>
					<seg id="b.ROM.14.6" type="verse">
						Issi gallassaa hara gallassatuppe aattidi bonchchiya urai Godaa bonchchuwau bonchchees; quma miya uraikka Godaa bonchchuwau mees. Aissi giikko, i he qumaa gishshau, Xoossaa galatees. Qumaa meennaageekka Godaa bonchchuwau meennan aggees; qassi Xoossaa galatees.
					</seg>
					<seg id="b.ROM.14.7" type="verse">
						Aissi giikko, nuuppe ooninne ba huuphe xalaalau de7enna; qassi ooninne ba huuphe xalaalau haiqqenna.
					</seg>
					<seg id="b.ROM.14.8" type="verse">
						Nuuni paxa de7ikko, Godau de7oos; qassi haiqqikkokka, Godau haiqqoos. Simmi nuuni paxa de7in woi haiqqin Godaassa.
					</seg>
					<seg id="b.ROM.14.9" type="verse">
						Hegaa gishshau, Kiristtoosi paxa de7iyaageetuyyoonne haiqqidaageetuyyo Goda gidanau haiqqidi, haiquwaappe denddiis.
					</seg>
					<seg id="b.ROM.14.10" type="verse">
						Yaatin, neeni ne ishaa bolli aissi pirddai? Woikko neeni ne ishaa aissi karai? Nuuni ubbaikka Xoossaa pirddaa araataa sinttan eqqana.
					</seg>
					<seg id="b.ROM.14.11" type="verse">
						Aissi giikko, Xoossaa maxaafai, “'Taani Godai ta de7uwan caaqqais; asai ubbai ta sinttan gulbbatana. Qassi taani Xoossaa gidiyoogaa asai ubbai markkattana' yaagais” yaagees.
					</seg>
					<seg id="b.ROM.14.12" type="verse">
						Simmi nuuni huuphiyan huuphiyan nubaa Xoossau yootana.
					</seg>
					<seg id="b.ROM.14.13" type="verse">
						Hegaa gishshau, nuuni issoi issuwaa bolli pirddiyoogaa hagaappe sinttau ane aggoos. SHin ubbaappe aattidi, intte ishaa xubbiyaabaa woikko nagaran onggiyaabaa oottennaadan qofaa qachchite.
					</seg>
					<seg id="b.ROM.14.14" type="verse">
						Taani Godaa Yesuus Kiristtoosaara de7iyoogan, ba huuphen tuna gididabi bainnaagaa eraisinne akeekais. SHin issi urai issibaa tuna giidi qoppikko, hegee au tuna gidees.
					</seg>
					<seg id="b.ROM.14.15" type="verse">
						Neeni miyoobaa gishshau, ne ishaa qohikko, simmi neeni siiquwan de7akka. Kiristtoosi a gishshau haiqqido asa ne miyo quman bashshoppa.
					</seg>
					<seg id="b.ROM.14.16" type="verse">
						Simmi neeni lo77obaa giyoobaa asi cayoppo.
					</seg>
					<seg id="b.ROM.14.17" type="verse">
						Aissi giikko, Xoossaa kawotettai Geeshsha Ayyaanai immiyo xillotetta, sarotettanne ufaissa gidiyoogaappe attin, muussanne ushsha gidenna.
					</seg>
					<seg id="b.ROM.14.18" type="verse">
						Aissi giikko, Kiristtoosayyo hagaadan oottiya urai ooninne Xoossaa ufaissees; asaikka a galatees.
					</seg>
					<seg id="b.ROM.14.19" type="verse">
						Yaatikko, ane nuuni sarotetta ehiyaabaanne nuna issuwaa issuwaara minttettiyaabaa ubbaa koyoos.
					</seg>
					<seg id="b.ROM.14.20" type="verse">
						Xoossaa oosuwaa quma gishshau bashshoppa. Quma ubbaa min aikko baawa; shin hara ura nagaran yeggiyaabaa miya urau iita.
					</seg>
					<seg id="b.ROM.14.21" type="verse">
						Asho meennan woi ushsha uyennan aggiyoogee woikko ne ishaa xubbiyaabaa aibanne oottennan aggiyoogee lo77o.
					</seg>
					<seg id="b.ROM.14.22" type="verse">
						Ha yohuwan neeni ammaniyoobaa neeppenne Xoossaappe gidduwan naaga. Issi urai lo77o giidi ba qoppidobaa oottiyo wode, “Taani mooraas” geennan aggikko, he urai tumu anjjettidaagaa.
					</seg>
					<seg id="b.ROM.14.23" type="verse">
						SHin i ba miyoobaa sirikko, a meettai ammanuwaana gidenna gishshau, Xoossai a bolli pirddiis; qassi ammanoi bainnan oottidobi aibinne nagara.
					</seg>
				</div>
				<div id="b.ROM.15" type="chapter">
					<seg id="b.ROM.15.1" type="verse">
						Nuuni ammanuwan minnidaageeti daafuranchchatu toohuwaa tookkanau bessees; nuuni nu xalaalaa ufaissanau bessenna.
					</seg>
					<seg id="b.ROM.15.2" type="verse">
						Nuuni huuphiyan huuphiyan nu ishaa maaddanau, ammanuwan a minttanaunne ufaissanau bessees.
					</seg>
					<seg id="b.ROM.15.3" type="verse">
						Aissi giikko, harai atto Kiristtoosikka bana ufaissibeenna. SHin Xoossaa maxaafai, “Nena boridaageeti borido boree ta bolli wodhdhiis” giidoogaadan haniis.
					</seg>
					<seg id="b.ROM.15.4" type="verse">
						Xoossaa maxaafai nuuyyo immiyo genccaaninne minttettuwan nuuni demmana giidi ufaissan naagi uttidoogee de7ana mala, Xoossaa maxaafan xaafettida ubbabai nuna tamaarissanau xaafettiis.
					</seg>
					<seg id="b.ROM.15.5" type="verse">
						Intte ubbai issi wozana gididi, issi qaalan Xoossaa, nu Godaa Yesuus Kiristtoosa Aawaa, bonchchana mala, genccaanne minotettaa immiya Xoossai, intteyyo Kiristtoos Yesuusi oottidoogaadan, issoi issuwaara issippe de7iyo issi qofaa immo.
					</seg>
					<seg id="b.ROM.15.7" type="verse">
						Hegaa gishshau, Kiristtoosi inttena mokkidoogaadan, Xoossaa bonchchuwau issoi issuwaa mokkite.
					</seg>
					<seg id="b.ROM.15.8" type="verse">
						Aissi giikko, Xoossai ammanettidaagaa gidiyoogaa erissanau, Xoossai aawatuyyo immana giidoogaa tumayanaunne Aihuda gidenna asai Xoossaa a maarotettaa gishshau bonchchanau Kiristtoosi Aihudatuyyo ashkkara gididoogaa intteyyo odais. Hegaa Xoossaa maxaafai yaagees; “Hegaa gishshau, taani nena Aihuda gidenna asaa giddon galatana; ne sunttaakka sabbana” yaagees.
					</seg>
					<seg id="b.ROM.15.10" type="verse">
						Qassikka, “Aihuda gidenna asatoo, Xoossaa asatuura ufaittite” yaagees.
					</seg>
					<seg id="b.ROM.15.11" type="verse">
						Qassikka gujjidi, “Inttenoo, Aihuda gidenna asatoo ubbau, Godaa galatite; asau ubbau, a galatite” yaagees.
					</seg>
					<seg id="b.ROM.15.12" type="verse">
						Qassikka Isiyaasi, “Isseya zaree yaana; yiidi Aihuda gidenna asaa haaranau denddana. Qassi eti a baggaara demmana giidi ufaissan naagana” yaagees.
					</seg>
					<seg id="b.ROM.15.13" type="verse">
						Intte ekkana giidi ufaissan naagiyoogee Geeshsha Ayyaanaa wolqqan diccanaadan, intteyyo immana giida Xoossai, intte a ammaniyo gishshau, intteyyo ufaissaanne sarotettaa kunttidi immo.
					</seg>
					<seg id="b.ROM.15.14" type="verse">
						Ta ishatoo, inttenan lo77otettainne eratetta ubbai kumidoogaanne qassi issoi issuwaa zoranau danddayiyoogaa taani ta huuphen eraas.
					</seg>
					<seg id="b.ROM.15.15" type="verse">
						SHin taani inttena issibaa issibaa gujja hassayissanau, ha dabddaabbiyaa giddon ainne yayyennan intteyyo xaafaas. Taani Kiristtoos Yesuusa ashkkara gidada, Aihuda gidenna asau oottanaadan, Xoossai taayyo aaro kehatettaa immido gishshau, taani ainne yayyabeikke; Aihuda gidenna asai Geeshsha Ayyaanaa baggaara Xoossau geeshsha gididi, a ufaissiya yarshsho gidanaadan, Xoossaa wonggeliyaa mishiraachchuwaa yootiyoogan qeesedan oottais.
					</seg>
					<seg id="b.ROM.15.17" type="verse">
						Hegaa gishshau, taani Kiristtoos Yesuusan gidada Xoossau oottiyooban ceeqettanau danddayais.
					</seg>
					<seg id="b.ROM.15.18" type="verse">
						Aihuda gidenna asai Xoossau azazettanaadan, Kiristtoosi ta baggaara qaalan, oosuwan, malaataa wolqqan, Xoossai oottiyo malaataa wolqqaaninne Geeshsha Ayyaanaa wolqqan oottidoogaa xalaalaa taani yootanaappe attin, harabaa yootanau xalikke. Hegaa gishshau, Yerusalaameppe doommada, Iliwaariqoona giyo biittaa gakkanaassi yuuyada, Kiristtoosa wonggeliyaa mishiraachchuwaa wurssa yootaas.
					</seg>
					<seg id="b.ROM.15.20" type="verse">
						Hegaadankka, taani hara asi doommidoogaa bollan doommennaadan, Kiristtoosa sunttai xeesettibeennasan wonggeliyaa mishiraachchuwaa yootanau amottaas.
					</seg>
					<seg id="b.ROM.15.21" type="verse">
						SHin Xoossaa maxaafai, “Abai odettibeennaageeti a be7ana; qassi abaa siyibeennaageeti akeekana” yaagees.
					</seg>
					<seg id="b.ROM.15.22" type="verse">
						Hegaa gishshau, taani darotoo inttekko yaanau koyaas; shin yaanau danddayabeikke.
					</seg>
					<seg id="b.ROM.15.23" type="verse">
						SHin taani ha77i ha biittan ta oosuwaa wurssido gishshaunne daro laittaappe doommada inttena baada be7anau laamotido gishshau
					</seg>
					<seg id="b.ROM.15.24" type="verse">
						ha77ikka inttekko baana yaagada qoppais; taani Isppeene giyo biittaa baidda inttena be7anau koyais; qassi amarida wodiyaa inttena be7ada ufaittoogaappe guyyiyan, Isppeene biishin, intte tana maaddana mala koyais.
					</seg>
					<seg id="b.ROM.15.25" type="verse">
						SHin ha77i taani geeshshatuyyo oottanau, Yerusalaame bais.
					</seg>
					<seg id="b.ROM.15.26" type="verse">
						Aissi giikko, Maqidooniyaanne Akaayiyaa giyo biittatun de7iya woosa keettaa asati Yerusalaamen de7iya hiyyeesatussi miishsha immanau koyidosona.
					</seg>
					<seg id="b.ROM.15.27" type="verse">
						Eti bantta huuphen hagaa oottanau qofaa qachchidosona. Eti he hiyyeesata maaddanaagee etau acoi de7ees; aissi giikko, Aihudati bantta ayyaanaa anjjuwaa Aihuda gidenna asatuura shaakkidabaa gidikko, Aihuda gidenna asatikka qassi banttau de7idaban Aihudata maaddanau bessees.
					</seg>
					<seg id="b.ROM.15.28" type="verse">
						Hegaa gishshau, taani ha oosuwaa wurssidoogaappe guyyiyaaninne etau shiiqida miishshaa muleera immidoogaappe guyyiyan, Isppeene baana; baidda intte mataara aadhdhana.
					</seg>
					<seg id="b.ROM.15.29" type="verse">
						Taani inttekko biyo wode, Kiristtoosa anjjoi tanan kumin baanaagaa erais.
					</seg>
					<seg id="b.ROM.15.30" type="verse">
						Ta ishatoo, tau Xoossaa intte woossiiddi, woosan intte tanaara minnanaadan, Godaa Yesuus Kiristtoosa baggaaranne Geeshsha Ayyaanai immiyo siiqotettan taani inttena woossais.
					</seg>
					<seg id="b.ROM.15.31" type="verse">
						Taani Yihudan de7iya ammanennaageetuppe attanaadaaninne qassi taani Yerusalaamen oottiyo oosoi yaani de7iya geeshshata ufaissiyaagaa gidanaadan, Xoossaa woossite.
					</seg>
					<seg id="b.ROM.15.32" type="verse">
						Qassi Xoossai giikko, taani inttekko ufaissan baada, intte matan shemppana.
					</seg>
					<seg id="b.ROM.15.33" type="verse">
						Sarotettaa Xoossai inttenaara ubbaara gido. Amin77i.
					</seg>
				</div>
				<div id="b.ROM.16" type="chapter">
					<seg id="b.ROM.16.1" type="verse">
						Kinkkiriyaa giyo kataman de7iya woosa keettan oottiya nu michchiyaa Peeba lo77o maccaasa gidiyoogaa taani inttena erissais.
					</seg>
					<seg id="b.ROM.16.2" type="verse">
						Intte o geeshshati Godaa sunttan mokkiyoogaadan mokkite; qassi a intteppe koyiyoobai aiba gidikkokka, o maaddite; aissi giikko, a ba huuphen daro asaa maaddaasu; qassi tana ta huuphenkka keehi maaddaasu.
					</seg>
					<seg id="b.ROM.16.3" type="verse">
						Kiristtoos Yesuusa oosuwaa tanaara issippe oottiya PHirisqqiliyyoonne Aqiilayyo ta sarotaa yootite.
					</seg>
					<seg id="b.ROM.16.4" type="verse">
						Eti ta shemppuwaa gishshau, bantta shemppuwaa aatti immidosona. Eta ta xalaala gidennan, Aihuda gidenna asaa woosa keetta ubbaikka galatees.
					</seg>
					<seg id="b.ROM.16.5" type="verse">
						Qassi eta keettaa woosa keetta oottidi shiiqiya asaa ubbaa saro giite. Isiyaa biittan Kiristtoosa koiro ammanida Eppaneetosau, taani siiqiyoogau, ta sarotaa yootite.
					</seg>
					<seg id="b.ROM.16.6" type="verse">
						Intteyyo keehi daafurida Mairaamo saro giite.
					</seg>
					<seg id="b.ROM.16.7" type="verse">
						Tanaara qasho keettan de7ida ta dabbo Aihudata, Anddironiqoosanne Yuniyaasa saro giite. Yesuusi kiittidoogeetu giddon eti daro erettidaageeta. Qassi eti Kiristtoosa taappe kase ammanidosona.
					</seg>
					<seg id="b.ROM.16.8" type="verse">
						Godaara issippetettan de7iya ta siiqo laggiyaa Amppiliyatoosayyo ta sarotaa yootite.
					</seg>
					<seg id="b.ROM.16.9" type="verse">
						Kiristtoosa oosuwaa nunaara issippe oottiya Urbbaanoosanne taani siiqiyo Isttakuusa saro giite.
					</seg>
					<seg id="b.ROM.16.10" type="verse">
						Kiristtoosaara i de7iyoogee erettin galatettida Apheliisayyo ta sarotaa yootite; Arisxxobiloosa so asaukka ta sarotaa yootite.
					</seg>
					<seg id="b.ROM.16.11" type="verse">
						Ta dabbo Heeroodiyoonanne Kiristtoosa ammaniya Narssiisasa so asaa saro giite.
					</seg>
					<seg id="b.ROM.16.12" type="verse">
						Godaa oosuwan daafuriya Tirufainanne Tirufoosa saro giite; qassi Godau daro daafurada oottiya siiqiyo Perssiiso saro giite.
					</seg>
					<seg id="b.ROM.16.13" type="verse">
						Godaa oosuwan keehi erettida Rufoosayyoonne tana ba na7adan maaddida a aayeeyyo ta sarotaa yootite.
					</seg>
					<seg id="b.ROM.16.14" type="verse">
						Ta sarotaa Asinkkiriitoosayyo, Pileegoonayyo, Hermmeesayyo, Patirobaasayyoonne etaara de7iya ammaniya ishanttu ubbaayyo yootite.
					</seg>
					<seg id="b.ROM.16.15" type="verse">
						Pileegoona, Yuulo, Neeriyaa, a michchiyo, Olumppoosanne etaara de7iya geeshshata ubbaa saro giite.
					</seg>
					<seg id="b.ROM.16.16" type="verse">
						Geeshsha asayyo bessiya yeretaa yerettidi, issoi issuwaa sarotite; Kiristtoosa woosa keetta ubbati inttena saro yaagoosona.
					</seg>
					<seg id="b.ROM.16.17" type="verse">
						Ta ishatoo, asaa giddon shaahotettaa medhdhiyaageeta, asaa ammanuwau xube gidiyaageetanne intte tamaarido timirttiyaara gaittennaagaa tamaarissiyaageeta akeekanaadan, taani inttena woossais. Etakko shiiqoppite.
					</seg>
					<seg id="b.ROM.16.18" type="verse">
						Aissi giikko, hegaa malabaa oottiyaageeti bantta uluwau oottoosonappe attin, nu Godaa Yesuus Kiristtoosayyo oottokkona; bantta mal77iya haasayaaninne qiriyan iitabaa qoppenna asaa wozanaa balettoosona.
					</seg>
					<seg id="b.ROM.16.19" type="verse">
						Wonggeliyau intte azazettidoogaa asai ubbai siyiis. Hegaa gishshau, taani intteban ufaittais; shin lo77obau intte aadhdhida eranchcha gidanaadaaninne qassi iitabau ashkketa gidanaadan koyais.
					</seg>
					<seg id="b.ROM.16.20" type="verse">
						Sarotettaa Xoossai Seexaanaa intte tohuwaappe garssan haakkenna matan gaacci qolana. Nu Godaa Yesuus Kiristtoosa aaro kehatettai inttenaara gido.
					</seg>
					<seg id="b.ROM.16.21" type="verse">
						Tanaara oottiya Ximootiyoosi inttena saro yaagees; qassi hegaadankka, ta dabboti Luqiyoosi, Yaasooninne Sosiiphaaxiroosi inttena saro yaagoosona.
					</seg>
					<seg id="b.ROM.16.22" type="verse">
						Taani, Xarxxiyoosi, ha dabddaabbiyaa xaafidaagee, intteyyo Godaa sunttan sarotaa kiittais.
					</seg>
					<seg id="b.ROM.16.23" type="verse">
						Woosa keettaa asai ubbai a sooni shiiqiyo ta siiraa Gaayoosi inttena saro yaagees; katamaa miishshaa oiqqiya Erasxxoosinne nu ishai Quwarxxoosi inttena saro yaagoosona.
					</seg>
					<seg id="b.ROM.16.24" type="verse">
						Nu Godaa Yesuus Kiristtoosa aaro kehatettai inttenaara ubbaara gido. Amin77i.
					</seg>
					<seg id="b.ROM.16.25" type="verse">
						Nuuni Xoossaa galatoos. Taani wonggeliyaa baggaara Yesuus Kiristtoosabaa yootidoogaadaaninne daro wodeesappe geemmidi, ha77i qonccida tumatettaadan, intte ammanuwan inttena Xoossai minttettanau danddayees.
					</seg>
					<seg id="b.ROM.16.26" type="verse">
						SHin ha77i hananabaa yootiyaageeti xaafidoogaa baggaara tumatettai qoncciyan erettanaadan oottiis; qassi asa ubbai Xoossaa ammanidi azazettanaadan, merinaa Xoossaa azazuwan, ha sa7an de7iya zare ubbau qoncciis.
					</seg>
					<seg id="b.ROM.16.27" type="verse">
						Aadhdhida eratettai a xalaalau de7iyo issi Xoossaayyo Yesuus Kiristtoosa baggaara merinau bonchchoi gido. Amin77i.
					</seg>
				</div>
			</div>
			<div id="b.1CO" type="book">
				<div id="b.1CO.1" type="chapter">
					<seg id="b.1CO.1.1" type="verse">
						Taani, Xoossaa sheniyan Yesuus Kiristtoosi kiittidoogaa gidanau xeesettida PHauloosinne, nu ishaa Sostteniisi,
					</seg>
					<seg id="b.1CO.1.2" type="verse">
						Qoronttoosan de7iya Xoossaa woosa keettaassi, Yesuus Kiristtoosan geeyidaageetussi, etassinne nuussi Godaa gidiya nu Godaa Yesuus Kiristtoosa sunttaa ubba sohuwan xeesiya ubbatuura geeshsha gidanau xeesettidaageetussi ha dabddaabbiyaa xaafoos.
					</seg>
					<seg id="b.1CO.1.3" type="verse">
						Xoossai, nu Aawainne nu Godai Yesuus Kiristtoosi inttessi aaro kehatettaanne sarotettaa immo.
					</seg>
					<seg id="b.1CO.1.4" type="verse">
						Xoossai Kiristtoosa Yesuusa baggaara inttessi immido aaro kehatettaa gishshau, taani ubba wode inttessi Xoossaa galatais.
					</seg>
					<seg id="b.1CO.1.5" type="verse">
						Taani Kiristtoosassi markkattiyoogee inttenan minnido gishshau, intte ubbaban, haasaya ubban eratetta ubban, aani duretideta.
					</seg>
					<seg id="b.1CO.1.7" type="verse">
						Hegaadan intte nu Godaa Yesuus Kiristtoosa yuussaa naagishin, ayyaana imuwaappe harai atto issoinne inttessi paccenna.
					</seg>
					<seg id="b.1CO.1.8" type="verse">
						Qassi nu Godaa Yesuus Kiristtoosa gallassan intte borettennaageeta gidanaadan, wurssettai gakkanaassi i inttena minttana.
					</seg>
					<seg id="b.1CO.1.9" type="verse">
						Ba Na7aa nu Godaa Yesuus Kiristtoosa issippetettaassi inttena xeesida Xoossai ammanettidaagaa.
					</seg>
					<seg id="b.1CO.1.10" type="verse">
						SHin ta ishatoo, issi wozanaaninne issi qofan issippe gidanaappe attin, shaahotettai intte giddon de7enna mala, intte ubbai issi haasayaa haasayanaadan, nu Godaa Yesuus Kiristtoosa sunttan taani inttena woossais.
					</seg>
					<seg id="b.1CO.1.11" type="verse">
						Aissi giikko, ta ishatoo, Qaloo7i so asai inttebaa, intte giddon ooshshai de7iyoogaa, taassi yootidosona.
					</seg>
					<seg id="b.1CO.1.12" type="verse">
						Taani giyoogee hagaa; intte huuphiyan huuphiyan, “Taani PHauloosaagaa. Taani Aphiloosaagaa. Taani Keefaagaa. Taani Kiristtoosaagaa” yaageeta.
					</seg>
					<seg id="b.1CO.1.13" type="verse">
						Kiristtoosi shaahettideeyye? Intte gishshau, masqqaliyaa bolli misimaariyan xishettidi kaqettidaagee PHaulooseeyye? Woi intte PHauloosa sunttan xammaqettidetiiyye?
					</seg>
					<seg id="b.1CO.1.14" type="verse">
						Taani Qarisphphoosappenne Gaayoosappe attin, intteppe oonanne xammaqabeenna gishshau, Xoossaa galatais.
					</seg>
					<seg id="b.1CO.1.15" type="verse">
						Hegaa gishshau, ooninne inttena ta sunttan xammaqettideta gaanau danddayenna.
					</seg>
					<seg id="b.1CO.1.16" type="verse">
						Qassi Isxxifaanoosa so asaakka taani xammaqaas. SHin haraa gujjada xammaqidaakkonne hassayikke.
					</seg>
					<seg id="b.1CO.1.17" type="verse">
						Aissi giikko, Kiristtoosi tana wonggeliyaa mishiraachchuwaa yootana mala kiittiisippe attin, xammaqana mala kiittibeenna; qassi Kiristtoosi masqqaliyaa bolli haiqqidoogee hada gidenna mala, taani asa aadhdhida eratetta qaalan yootikke.
					</seg>
					<seg id="b.1CO.1.18" type="verse">
						Aissi giikko, Kiristtoosi masqqaliyaa bolli haiqqidoogaa odiya qaalai xayiyaageetussi eeyyatetta. SHin nuussi attiyaageetussi Xoossaa wolqqa.
					</seg>
					<seg id="b.1CO.1.19" type="verse">
						Xoossaa maxaafai, “Taani eranchchatu aadhdhida eratettaa bashshana; qassi akeekanchchatu akeekaakka xaissana” yaagees.
					</seg>
					<seg id="b.1CO.1.20" type="verse">
						Aadhdhida eranchchai awan de7ii? Higgiyaa tamaarissiyaagee awan de7ii? Woi ha sa7aabaa eranau waayettiyaagee awan de7ii? Xoossai ha sa7aa aadhdhida eratettai eeyyatetta gidiyoogaa bessiis!
					</seg>
					<seg id="b.1CO.1.21" type="verse">
						Aissi giikko, asai ba huuphe aadhdhida eratettan bana Xoossaa erenna mala, Xoossai ba aadhdhida eratettan diggidi, nuuni yootiyo eeyya qaalan ammaniyaageeta ashshanau qoppiis.
					</seg>
					<seg id="b.1CO.1.22" type="verse">
						Aihudati malaataa oichchoosona. Qassi Giriike asati aadhdhida eratettaa gita koshshaa koyoosona.
					</seg>
					<seg id="b.1CO.1.23" type="verse">
						SHin nuuni masqqaliyaa bolli misimaariyan xishettidi kaqettida Kiristtoosabaa yootoos. Hegee Aihudatussi xube; qassi Aihuda gidennaageetussi eeyyatetta.
					</seg>
					<seg id="b.1CO.1.24" type="verse">
						SHin Xoossai xeesidoogeetussi Aihudatussikka Giriiketussikka nuuni yootiyo Xoossaa wolqqainne a aadhdhida eratettai Kiristtoosa.
					</seg>
					<seg id="b.1CO.1.25" type="verse">
						Aissi giikko, Xoossaa eeyyatettai asa aadhdhida eratettaappe aadhdhees; qassi a laafatettaikka asa minotettaappe minnees.
					</seg>
					<seg id="b.1CO.1.26" type="verse">
						Simmi ta ishatoo, Xoossai inttena xeesiyo wode intte ai mala asakko qoppite. Asa qofan intte giddon aadhdhida eranchchati, wolqqaamatinne xoqqa sheeshshati daro gidokkona.
					</seg>
					<seg id="b.1CO.1.27" type="verse">
						SHin Xoossai aadhdhida eranchchata yeellayanau, sa7an de7iya eeyyata dooriis; qassi minota yeellayanau, sa7an de7iya laafata dooriis.
					</seg>
					<seg id="b.1CO.1.28" type="verse">
						Xoossai ha sa7an gitabaa oottidi qoppiyoobaa xaissanau, ha sa7aa shufurobaanne karidobaa hanibeennabaa dooriis.
					</seg>
					<seg id="b.1CO.1.29" type="verse">
						Hegaa gishshau, ooninne Xoossaa sinttan ceeqqanau bessenna.
					</seg>
					<seg id="b.1CO.1.30" type="verse">
						SHin Xoossai inttessi Kiristtoos Yesuusa baggaara de7uwaa immiis. I nuussi Kiristtoosa aadhdhida eratettaa, xillotettaa, geeshshatettaanne qassi atotettaa immiis.
					</seg>
					<seg id="b.1CO.1.31" type="verse">
						Hegaa gishshau, Xoossaa maxaafai, “Ceeqqiya urai ooninne Godan ceeqqo” yaagees.
					</seg>
				</div>
				<div id="b.1CO.2" type="chapter">
					<seg id="b.1CO.2.1" type="verse">
						Ta ishatoo, taani Xoossaa qaalaa inttessi yootanau inttekko yiido wode, xoqqa qaalaaninne aadhdhida eratettan yootanau yabeikke.
					</seg>
					<seg id="b.1CO.2.2" type="verse">
						Aissi giikko, taani inttenaara de7aidda, Yesuus Kiristtoosappenne qassi masqqaliyaa bolli misimaariyan xishettidi i kaqettidoogaappenne attin, harabaa erennaadan, ta qofaa qachchaas.
					</seg>
					<seg id="b.1CO.2.3" type="verse">
						Taani daafuraaninne yashshan daro kokkorssan inttenaara de7aas.
					</seg>
					<seg id="b.1CO.2.4" type="verse">
						Taani tamaarissiyoogaanne yootiyoogaa Xoossaa Ayyaanaaninne wolqqan qonccissaisippe attin, cimo aadhdhida eratetta qaalaana gidenna.
					</seg>
					<seg id="b.1CO.2.5" type="verse">
						Hegaa gishshau, intte ammanoi Xoossaa wolqqaanappe attin, asa aadhdhida eratettan zemppibeenna.
					</seg>
					<seg id="b.1CO.2.6" type="verse">
						Nuuni ayyaanan wozannaamidaageetu giddon aadhdhida eratettaa haasayoos. SHin hegeekka ha sa7aa aadhdhida eratettaa gidenna; woi ha sa7aa haariya xayiyaageetu aadhdhida eratettaa gidenna.
					</seg>
					<seg id="b.1CO.2.7" type="verse">
						SHin nuuni yootiyo aadhdhida eratettai, Xoossai kasetidi, daro wodiyaappe kase nu bonchchuwaassi doorido asaappe geemettida a xuura aadhdhida eratettaa.
					</seg>
					<seg id="b.1CO.2.8" type="verse">
						Ha sa7aa haariyaageetuppe ooninne ha aadhdhida eratettaa eribeenna. Eti eridabaa gidiyaakko, bonchcho Godaa masqqaliyaa bolli misimaariyan xishidi kaqqokkona.
					</seg>
					<seg id="b.1CO.2.9" type="verse">
						SHin Xoossaa maxaafai, “Ooninne aifiyan be7ibeennaagee, haittankka siyibeennaagee, qassi ooninne ba wozanan qoppibeennaagee Xoossai bana siiqiyaageetussi giigissidoogaa” giyoogaadan nuuni haasayoos.
					</seg>
					<seg id="b.1CO.2.10" type="verse">
						Xoossai ba xuura yohuwaa ba Ayyaanan nuna erissiis; aissi giikko, Geeshsha Ayyaanai Xoossaabaa harai atto geemettida yohuwaara ubbaa qorees.
					</seg>
					<seg id="b.1CO.2.11" type="verse">
						Aissi giikko, asan de7iya asa ayyaanappe attin, asabaa eriyai oonee? Hegaadankka, qassi Xoossaabaa Xoossaa Ayyaanaappe attin, ooninne erenna.
					</seg>
					<seg id="b.1CO.2.12" type="verse">
						Nuuni Xoossai nuussi immidobaa ubbaa eranau i nuussi yeddido Ayyaanaa ekkidoogaappe attin, sa7aa ayyaanaa ekkibookko.
					</seg>
					<seg id="b.1CO.2.13" type="verse">
						Nuuni ayyaanaa yohuwaa ayyaanaa yohuwaara likkissidi, Ayyaanai nuna tamaarissido qaalan hagaa haasayeetteesippe attin, asa aadhdhida eratettai nuna tamaarissido qaalan haasayokko.
					</seg>
					<seg id="b.1CO.2.14" type="verse">
						SHin Geeshsha Ayyaanai bainna asi Xoossaa Ayyaanaa yohuwaa ekkenna; aissi giikko, hegee ayyo eeyyatetta. Yohoi Geeshsha Ayyaanan qorettiyo gishshau, i eranau danddayenna.
					</seg>
					<seg id="b.1CO.2.15" type="verse">
						SHin Geeshsha Ayyaanai de7iyo asi ubbabaa qorees; shin a huuphen a ooninne qorenna.
					</seg>
					<seg id="b.1CO.2.16" type="verse">
						Aissi giikko, Xoossaa maxaafai, “Godaa wozanaa eriyai oonee? A zoranau danddayiyai oonee?” yaagees. SHin nuussi Kiristtoosa wozanai de7ees.
					</seg>
				</div>
				<div id="b.1CO.3" type="chapter">
					<seg id="b.1CO.3.1" type="verse">
						Ta ishatoo, taani Ayyaanai de7iyo asaassi haasayiyoogaadan, inttessi haasayanau danddayabeikke. SHin ha sa7aa asaassi haasayiyoogaadaaninne ammanuwan Kiristtoosan de7iya guutta naatussi haasayiyoogaadan haasayaas.
					</seg>
					<seg id="b.1CO.3.2" type="verse">
						Intte biron mino qumaa maanau danddayiichchibeenna gishshau, taani inttena maattaa paahaas; harai atto, ha77ikka danddayibeekketa.
					</seg>
					<seg id="b.1CO.3.3" type="verse">
						Aissi giikko, intte ha77inne ha sa7aa asaadan de7eeta. Intte ha sa7aa asa gidiyoogaa intte giddon de7iya qanaateenne palamai erissennee? Qassi ha sa7aa asadan simerettekketiiyye?
					</seg>
					<seg id="b.1CO.3.4" type="verse">
						Aissi giikko, intteppe issoi, “Taani PHauloosaagaa” giikko, harai qassi, “Taani Aphiloosaagaa” giikko, ha sa7aa asa mala gidekketii?
					</seg>
					<seg id="b.1CO.3.5" type="verse">
						Yaatin, Aphiloosi oonee? PHauloosi oonee? Nuuni inttena ammanissida Xoossaa ashkkarata. Xoossai nuussi huuphiyan huuphiyan immido oosuwaa ootteettees.
					</seg>
					<seg id="b.1CO.3.6" type="verse">
						Taani puutiyaa tokkaas; Aphiloosi haattaa ushshiis; shin Xoossai puutiyaa dichchees.
					</seg>
					<seg id="b.1CO.3.7" type="verse">
						Hegaa gishshau, dichchiyaagee Xoossaa gidaappe attin, tokkiyaageekka haattaa ushshiyaageekka aibanne gidenna.
					</seg>
					<seg id="b.1CO.3.8" type="verse">
						Tokkiyaageenne haattaa ushshiyaagee issi mala; shin Xoossai huuphiyan huuphiyan a daafuraa keenaa ayyo woitana.
					</seg>
					<seg id="b.1CO.3.9" type="verse">
						Nuuni Xoossaassi issippe oottiya a oosanchchata gidiyo gishshau, intte a shooqa. Qassikka intte Xoossaa keetta.
					</seg>
					<seg id="b.1CO.3.10" type="verse">
						Xoossai taassi immido aaro kehatettan daro eranchcha anaaxedan, keettaa baasuwaa baasaas. Hara urai a bolli keexxees. SHin a bolli keexxiya ooninne waatidi keexxiyaakko, ba huuphiyau naagetto.
					</seg>
					<seg id="b.1CO.3.11" type="verse">
						Aissi giikko, Xoossai Yesuus Kiristtoosa xalaalaa baaso oottidi wottiis. Appe hara baasuwaa baasanau ooninne danddayenna.
					</seg>
					<seg id="b.1CO.3.12" type="verse">
						SHin ha baasuwaa bolli ooninne worqqan gidin, biran gidin, al77o shuchchan gidin, mittan gidin, gattan woi maqan keexxikko,
					</seg>
					<seg id="b.1CO.3.13" type="verse">
						asa ubbaa oosoi qoncciyaa kiyana. Aissi giikko, taman qonccana gishshau, he gallassai asa ubbaa oosuwaa bessana. Asai ubbai ba oosuwaa waatidi oottidaakkonne tamai paaccana.
					</seg>
					<seg id="b.1CO.3.14" type="verse">
						Ooninne baasuwaa bolli keexxido oosoi minnidi attikko, i woituwaa ekkana.
					</seg>
					<seg id="b.1CO.3.15" type="verse">
						O oosoinne xuugettikko, he aawi qohettana. I ba huuphen attana; shin tamaa giddoppe kessi ekkidaadan attana.
					</seg>
					<seg id="b.1CO.3.16" type="verse">
						Intte Xoossaa beeta maqidase gidiyoogaanne Xoossaa Ayyaanai inttenan de7iyoogaa erekketii?
					</seg>
					<seg id="b.1CO.3.17" type="verse">
						Ooninne Xoossaa beeta maqidasiyaa bashshikko, Xoossaikka a bashshana. Aissi giikko, Xoossaa beeta maqidasee geeshsha; he beeta maqidaseekka inttena.
					</seg>
					<seg id="b.1CO.3.18" type="verse">
						Ooninne ba huuphiyaa cimmoppo. Intteppe ooninne bana ha sa7an aadhdhida eranchcha yaagidi qoppikko, aadhdhida eranchcha gidanau, eeyya gido.
					</seg>
					<seg id="b.1CO.3.19" type="verse">
						Aissi giikko, ha sa7aa aadhdhida eratettai Xoossaa sinttan eeyyatetta. Xoossaa maxaafai, “Xoossai aadhdhida eranchchata eta geniyan oiqqees” yaagees.
					</seg>
					<seg id="b.1CO.3.20" type="verse">
						Qassi, “Aadhdhida eranchchatu qofaikka go77i bainnaagaa gidiyoogaa Godai erees” yaagees.
					</seg>
					<seg id="b.1CO.3.21" type="verse">
						Hegaa gishshau, ooninne asan ceeqqoppo. Aissi giikko, ubbabaikka intteegaa.
					</seg>
					<seg id="b.1CO.3.22" type="verse">
						PHauloosikka, Aphiloosikka, Keefikka, ha sa7aikka, de7oikka, haiqoikka, ha77i de7iyaageekka, sinttappe yaanaageekka, ubbaikka intteegaa.
					</seg>
					<seg id="b.1CO.3.23" type="verse">
						Intte Kiristtoosaageeta; Kiristtoosikka Xoossaagaa.
					</seg>
				</div>
				<div id="b.1CO.4" type="chapter">
					<seg id="b.1CO.4.1" type="verse">
						Asai nuna Kiristtoosa ashkkaratudaaninne Xoossaa Xuuraa naagiya sunttatudan qoppo.
					</seg>
					<seg id="b.1CO.4.2" type="verse">
						Yaatidi he sunttati bantta Godaassi ammanettidaageeta gididi, beettanau koshshees.
					</seg>
					<seg id="b.1CO.4.3" type="verse">
						SHin intte woi harai tana pirddikko, ainne gidenna. Harai atto, taanikka ta huuphiyaa bolli pirddikke.
					</seg>
					<seg id="b.1CO.4.4" type="verse">
						Aissi giikko, taani ta huuphiyan ainnekka eriyoobi baawa; shin tana hegee xillissenna. Tana pirddiyaagee Godaa.
					</seg>
					<seg id="b.1CO.4.5" type="verse">
						Hegaa gishshau, Godai xuman genttidobaa poo7uwaa kessiyaagee, wozanaa qofaa qonccissiyaagee yaana wodee gakkanaassi o bollinne oonanne pirddoppite. He wode, asai ubbai huuphiyan huuphiyan Xoossaappe galataa ekkana.
					</seg>
					<seg id="b.1CO.4.6" type="verse">
						Ta ishatoo, intteppe ooninne issuwaa sabbidi, issuwaa borenna mala, “Xoossaa maxaafan xaafettidaagaa bonchcha” yaagiyaagaa intte nunan tamaarana mala, intte gishshau, tabaanne Aphiloosabaa leemisodan yootaas.
					</seg>
					<seg id="b.1CO.4.7" type="verse">
						Aissi giikko, haratuppe nena oonee xoqqissidai? Neeni Xoossaappe ekkabeennabai neessi aibee de7iyai? Yaatin, neeni ekkidabaa gidikko, aissi ekkabeennabaadan ceeqettai?
					</seg>
					<seg id="b.1CO.4.8" type="verse">
						Ha77i intte kalliichchideta. Ha77i duretiichchideta. Nuuni bainnan intterkka kawotideta. Nuunikka inttenaara kawotanaadan, intte kawotidaakko lo77o shin.
					</seg>
					<seg id="b.1CO.4.9" type="verse">
						Aissi giikko, taassi misatiyoogaadan, nuuni ha sa7aassi, kiitanchchatussinne asaassi kaa7iyoobaa gidido gishshau, Xoossai nuna Yesuusi kiittidoogeeta haiquwaassi pirddettida asatudan, ubbaappe wurssetta oottiis.
					</seg>
					<seg id="b.1CO.4.10" type="verse">
						Nuuni Kiristtoosa gishshau eeyya, shin intte Kiristtoosan aadhdhida eranchcha. Nuuni laafa, shin intte mino. Intte bonchchettidaageeta, shin nuuni tooshettidaageeta.
					</seg>
					<seg id="b.1CO.4.11" type="verse">
						Ha wodee gakkanaassi, nuuni namisettoos; saamettoos. Kallottoos; deshettoos. Qassi de7iyo sohuwaa xayidi yuuyoos.
					</seg>
					<seg id="b.1CO.4.12" type="verse">
						Nuuni nu kushiyan oottidi daafuroos. Nuna asi cayiyo wode, anjjoos. Nuna yedetti yuuyiyo wodekka danddayoos.
					</seg>
					<seg id="b.1CO.4.13" type="verse">
						Nu bolli iitabaa haasayiyo wode, nuuni lo77o qaalaa zaaroos. Nuuni hanno gakkanaassikka, ha sa7aa pitonne ubbabaa buura gidida.
					</seg>
					<seg id="b.1CO.4.14" type="verse">
						Taani ta siiqiyo naatudan, inttena seeranau hagaa xaafaisippe attin, yeellayanau xaafikke.
					</seg>
					<seg id="b.1CO.4.15" type="verse">
						Aissi giikko, Kiristtoosan inttena dichchiya tammu sha7u asai inttessi de7ikkokka, inttessi issi aawaappe hari baawa. Aissi giikko, taani wonggeliyaa inttessi ehiidoogan, Kiristtoos Yesuusan inttessi aawa gidaas.
					</seg>
					<seg id="b.1CO.4.16" type="verse">
						Simmi tanadan hanite yaagada inttena woossais.
					</seg>
					<seg id="b.1CO.4.17" type="verse">
						Hegaa gishshau, Godan ammanettida ta siiqiyo ta na7aa Ximootiyoosa inttekko kiittaas. I ubba sohuwan de7iya woosa keetta ubban taani tamaarissiyo Kiristtoos Yesuusan de7iya ta ogiyaa inttena hassayissana.
					</seg>
					<seg id="b.1CO.4.18" type="verse">
						Taani inttena be7anau inttekko yeennabaa misatin, otorettiya issi issi asati de7oosona.
					</seg>
					<seg id="b.1CO.4.19" type="verse">
						SHin Godai giikko, taani inttekko eesuwan baana; baada he otoranchcha asatussi haasayaa gidennan, eta wolqqaa erana.
					</seg>
					<seg id="b.1CO.4.20" type="verse">
						Aissi giikko, Xoossaa kawotettai wolqqaanappe attin, haasayaana gidenna.
					</seg>
					<seg id="b.1CO.4.21" type="verse">
						Taani inttekko xam77aara yooyye woikko siiquwaaranne ashkke ayyaanaara yoo? Augaa dooreetii?
					</seg>
				</div>
				<div id="b.1CO.5" type="chapter">
					<seg id="b.1CO.5.1" type="verse">
						Intte giddon shaaramuxai de7iyoogee tumu zigirettees; hegaa mala shaaramuxai harai atto, Xoossaa ammanenna asaa giddooninne baawa. Aissi giikko, ba aawaa machchiyo aissida asi de7ees.
					</seg>
					<seg id="b.1CO.5.2" type="verse">
						Inttekka otorettideta. Hegaappe intte azzananau bessennee? Hegaa mala borssuwaa oottida bitanee intte shiiquwaappe kichchanau bessees.
					</seg>
					<seg id="b.1CO.5.3" type="verse">
						Ai gidinkka taani ta asatettan inttenaara de7ennabaa gidikkonne, ayyaanan inttenaara de7ais. Ha77i inttenaara de7iyaabaadan hanada, hegaa mala oosuwaa oottida bitaniyaa bolli nu Godaa Yesuus Kiristtoosa sunttan pirddarggaas. Inttenne ta ayyaanai nu Godaa Yesuus Kiristtoosa wolqqaara issippe shiiqidi,
					</seg>
					<seg id="b.1CO.5.5" type="verse">
						he bitaniyaa ayyaanai Godaa Yesuusa gallassan attana mala, a bollaa bashshanau Seexaanaassi intte immanaadan, taani pirddaas.
					</seg>
					<seg id="b.1CO.5.6" type="verse">
						Intte ceeqoi lo77o gidenna. Guutta irshshoi munaqa ubbaa denttiyoogaa erekketiiyye?
					</seg>
					<seg id="b.1CO.5.7" type="verse">
						Intte ooratta gidana mala, nagaraa irshshoi caalidaagaa kessite. Intte irshshoi bainna munaqa mala. Aissi giikko, nuuni Paasikaa gallassaa bonchchiyo dorssai, Kiristtoosi yarshshettiis.
					</seg>
					<seg id="b.1CO.5.8" type="verse">
						Hegaa gishshau, nuuni Oittaa Baalaa suuretettaaninne tumatettan bonchchanaappe attin, caala irshshuwan, iitatettaa irshshuwaaninne geellatettaa irshshuwan bonchchokko.
					</seg>
					<seg id="b.1CO.5.9" type="verse">
						SHaaramuxana qaaqqatiyaageetuura intte issippe gaittenna mala, inttessi dabddaabbiyaa xaafaas.
					</seg>
					<seg id="b.1CO.5.10" type="verse">
						Taani giyoogee ha sa7an de7iya shaaramuxana qaaqqatiyaageetanne woi miishsha amottiyaageeta, bonqqiyaageetanne woi eeqassi goinniyaageeta ubbaakka gidenna. Hegaa gidikko, sa7aappe intte kichchanau bessees.
					</seg>
					<seg id="b.1CO.5.11" type="verse">
						SHin ishantta ha77i geetettiyaageetuppe issoinne shaaramuxana qaaqqatiyaagaa woi miishshaa amottiyaagaa woi eeqassi goinniyaagaa woi cayiyaagaa woi mattottiyaagaa woi bonqqiyaagaa gidikko, intte aara issippe gaittenna mala, taani inttessi xaafaas. Hegaa malaara harai atto, qumaakka mooppite.
					</seg>
					<seg id="b.1CO.5.12" type="verse">
						Aissi giikko, woosa keettappe kareera de7iyaageetu bolli pirddanau tana aibee gattiyai? Intte giddon woosa keettan de7iyaageetu bolli intte pirddekketiiyye?
					</seg>
					<seg id="b.1CO.5.13" type="verse">
						SHin kareera de7iyaageetu bolli Xoossai pirddana. He iitabaa oottiya uraa intte giddoppe kessirggite.
					</seg>
				</div>
				<div id="b.1CO.6" type="chapter">
					<seg id="b.1CO.6.1" type="verse">
						Intteppe issi uraassi ba ishaara mootoi de7iyaabaa gidikko, geeshshatu bolli pirddettanaagaa aggi bayidi, ammanennaageetu bolli pirddettanau waani xalidi bii?
					</seg>
					<seg id="b.1CO.6.2" type="verse">
						Geeshshati sa7aa pirddanaagaa erekketii? Yaatin, sa7aa intte pirddanaageeta gidikko, ubbabaappe guuxxiyaabaa pirddanau danddayekketii?
					</seg>
					<seg id="b.1CO.6.3" type="verse">
						Ha de7uwaabai atto shin, ammaniyaageeti kiitanchchatu bolli pirddanaagaakka erekketii?
					</seg>
					<seg id="b.1CO.6.4" type="verse">
						Yaatin, inttena ha de7uwaabaassi pirdda keetta koshshikko, woosa keettan asi karido asatun pirddissanau efeetii?
					</seg>
					<seg id="b.1CO.6.5" type="verse">
						Taani inttena yeellayanau hagaa gais; hegee hegaa malee? Intte giddon ishantta sigettanau danddayiya aadhdhida eranchcha asi issoinne baawee?
					</seg>
					<seg id="b.1CO.6.6" type="verse">
						SHin issi ishai hinkko ishaa pirdda keettan mootidi, he yohuwaa ammanenna asan pirddissii?
					</seg>
					<seg id="b.1CO.6.7" type="verse">
						Simmi issoi issuwaa mootiyoogee intte giddon de7ikko, hegee intte kunddidoogaa bessees. Hegaappe intte naaqettiyoogeenne cimettiyoogee kehennee?
					</seg>
					<seg id="b.1CO.6.8" type="verse">
						SHin intte intte huuphen issoi issuwaa harai atto, intte ishanttakka naaqqeetanne cimmeeta.
					</seg>
					<seg id="b.1CO.6.9" type="verse">
						Woi makkalanchchati Xoossaa kawotettaa laattennaagaa erekketii? Baloppite. SHaaramuxana qaaqqatiyaageeti woi eeqassi goinniyaageeti woi shaaramuxiyaageeti woi attumaasa gidiiddi, attumaasaara shaaramuxiyaageeti,
					</seg>
					<seg id="b.1CO.6.10" type="verse">
						woi kaisoti woi miishshaa amottiyaageeti woi mattottiyaageeti woi cayiyaageeti woi bonqqiyaageeti Xoossaa kawotettaa laattokkona.
					</seg>
					<seg id="b.1CO.6.11" type="verse">
						Intteppekka issi issi asai hegeetu mala. SHin Godaa Yesuus Kiristtoosa sunttaaninne nu Xoossaa Ayyaanan intte meecettidetanne geeyideta; qassi xillideta.
					</seg>
					<seg id="b.1CO.6.12" type="verse">
						Taani koyidobaa ubbaa oottanau danddayais. SHin ubbaikka tana maaddenna. Taani koyidobaa ubbaa oottanau danddayais. SHin aibikka tana haarenna.
					</seg>
					<seg id="b.1CO.6.13" type="verse">
						Qumi ulossa; uloikka qumassa. SHin Xoossai uluwaakka qumaakka xaissana. Asa bollai Godaassappe attin, shaaramuxassa gidenna. Godaikka asa bollaassa.
					</seg>
					<seg id="b.1CO.6.14" type="verse">
						Xoossai Godaa haiquwaappe denttiis; qassi nunakka haiquwaappe ba wolqqan denttana.
					</seg>
					<seg id="b.1CO.6.15" type="verse">
						Intte bollai Kiristtoosa bollaappe shaahettidaagaa gidiyoogaa intte erekketii? Yaatin, taani Kiristtoosa bollaappe shaahettidaagaa efaada, shaaramuxa bolla oottoo? Hanenna!
					</seg>
					<seg id="b.1CO.6.16" type="verse">
						Woi shaaramuxaara gaittiya urai issi bollaa gidiyoogaa erekketii? Aissi giikko, Xoossaa maxaafai, “Eti naa77ai issi asa gidana” yaagees.
					</seg>
					<seg id="b.1CO.6.17" type="verse">
						SHin Godaara gaittiya urai ayyaanan aara issuwaa gidees.
					</seg>
					<seg id="b.1CO.6.18" type="verse">
						SHaaramuxappe baqatite. Issi urai oottiyo hara nagara ubbai a bollaappe kareera de7ees; shin shaaramuxiyaagee ba bolli nagaraa oottees.
					</seg>
					<seg id="b.1CO.6.19" type="verse">
						Woi intte bollai Xoossai inttessi immido inttenan de7iya Geeshsha Ayyaanaa beeta maqidase gidiyoogaa erekketii? Qassi intte intte huuphessa gidekketa.
					</seg>
					<seg id="b.1CO.6.20" type="verse">
						Aissi giikko, Xoossai inttena waagan shammiis. Hegaa gishshau, intte bollan a bonchchite.
					</seg>
				</div>
				<div id="b.1CO.7" type="chapter">
					<seg id="b.1CO.7.1" type="verse">
						Intte taassi xaafido yohuwaassi asi maccaariira gaittennaagee lo77o.
					</seg>
					<seg id="b.1CO.7.2" type="verse">
						SHin shaaramuxa gaaso gishshau, attumaasaassi huuphiyan huuphiyan machchiyaa de7u. Qassi maccaasaassikka huuphiyan huuphiyan azinai de7o.
					</seg>
					<seg id="b.1CO.7.3" type="verse">
						Azinai ba machcheessi bessiyaabaa ootto; qassi hegaadan, machchiyaakka ba azinaassi bessiyaabaa oottu.
					</seg>
					<seg id="b.1CO.7.4" type="verse">
						Machchiyaa ba bollaassi goda gidukku; shin i azinai goda. Hegaadankka, qassi azinai ba bollaassi goda gidenna; shin a machchiyaa goda.
					</seg>
					<seg id="b.1CO.7.5" type="verse">
						Intte intte huuphen Xoossaa woosan genccanau ha77issi zoretan teqettanaappe attin, issoi issuwaa diggoppite. Intte inttena naagenna gishshau, Seexaanai inttena paaccennaadan, azinadaaninne machchidan de7ite.
					</seg>
					<seg id="b.1CO.7.6" type="verse">
						SHin taani inttena hegaa intte shenedan hanite gaisippe attin, azazikke.
					</seg>
					<seg id="b.1CO.7.7" type="verse">
						Taani asai ubbai tanadan haniyaakko dosais. SHin Xoossai asau huuphiyan huuphiyan dumma dumma imuwaa immi wottiis; issuwaassi hagaadan, qassi hinkkuwaassi hegaadan immi wottiis.
					</seg>
					<seg id="b.1CO.7.8" type="verse">
						Hegaa gishshau, taani machchiyo ekkibeennaageetinne am77eti tanadan coo de7iyaakko, etassi lo77o gais.
					</seg>
					<seg id="b.1CO.7.9" type="verse">
						SHin amuwan xuugettiyoogaappe ekkiyoogeenne geliyoogee lo77o gidiyo gishshau, eti banttana naaganau danddayana xayikko, ekkonanne gelona.
					</seg>
					<seg id="b.1CO.7.10" type="verse">
						Machchiyaa ba azinaappe shaahettuppu. SHin shaahettikkonne gelennan de7u; woi ba azinaara sigettu. Azinaikka ba machchiyo yeddoppo yaagada, ekkidaageetanne gelidaageeta azazais. SHin hagaa azaziyaagee Godaa gidiyoogaappe attin, tana gidikke.
					</seg>
					<seg id="b.1CO.7.12" type="verse">
						Taani harata hagaadan gais; Godaa gidenna. Ammanenna machchiyaa de7iyo ammaniya asi ooninne de7ikko, a machchiyaa aara issippe de7iyoogaa i dosikko, o yeddoppo.
					</seg>
					<seg id="b.1CO.7.13" type="verse">
						Qassi ammanenna azinai de7iyo ammaniya machchiyaa de7ikko, i azinai iira issippe de7iyoogaa a dosikko, appe shaahettuppu.
					</seg>
					<seg id="b.1CO.7.14" type="verse">
						Aissi giikko, ammanenna azinai ba ammaniya machcheera de7idi geeyiis. Qassi ammanenna machchiyaa ba ammaniya azinaara de7ada geeyaasu. Hegee bainnaakko, intte naati tuna; shin ha77i eti geeshsha.
					</seg>
					<seg id="b.1CO.7.15" type="verse">
						SHin ammanennaagee ammaniyaagaappe shaahettana koyikko shaahetto. Ammaniya machchiyo gidin, woi azinaa gidin, hagaa mala yohuwan qashettokkona. Aissi giikko, Xoossai nuna sarotettan de7anau xeesiis.
					</seg>
					<seg id="b.1CO.7.16" type="verse">
						Ammaniya maccaasee, neeni ne azinaa ashshanaakkonne ai erai? Woi ammaniya azinau; neeni ne machchiyo ashshanaakkonne ai erai?
					</seg>
					<seg id="b.1CO.7.17" type="verse">
						Gidikkonne, asi huuphiyan huuphiyan Godai ayyo immidoogaadaaninne qassi Xoossai bana xeesidoogaadan de7o. Hegee woosa keetta ubban taani tamaarissido higgiyaa.
					</seg>
					<seg id="b.1CO.7.18" type="verse">
						Ooninne qaxxaretti uttidi, Xoossaa ammanidobaa gidikko, ba qaxxaraa malaataa diggoppo. Qassi ooninne qaxxarettennan de7iiddi, Xoossaa ammanidobaa gidikko qaxxarettoppo.
					</seg>
					<seg id="b.1CO.7.19" type="verse">
						Aissi giikko, Xoossaa azazuwaa naaganaappe attin, qaxxarettin qaxxarettana xayin allaallee baawa.
					</seg>
					<seg id="b.1CO.7.20" type="verse">
						Asi huuphiyan huuphiyan Xoossai bana xeesiyo wode de7iyoogaadan de7o.
					</seg>
					<seg id="b.1CO.7.21" type="verse">
						Xoossai nena xeesiyo wode neeni aillee? Aikko baawa; shin neeni ailletettaappe kiyanau danddayikko kiya.
					</seg>
					<seg id="b.1CO.7.22" type="verse">
						Aissi giikko, aille gidi uttida asa Godai xeesikko, i Godai ailletettaappe kessido asa. Hegaadankka, aille gidenna asa Kiristtoosi xeesikko, i Kiristtoosa aille.
					</seg>
					<seg id="b.1CO.7.23" type="verse">
						Xoossai inttena waagan shammiis. Asa aille gidoppite.
					</seg>
					<seg id="b.1CO.7.24" type="verse">
						Ta ishatoo, asi huuphiyan huuphiyan Xoossai a xeesiyo wode de7iyo de7uwaadan, Xoossaara de7o.
					</seg>
					<seg id="b.1CO.7.25" type="verse">
						Geela7otussi Godai tana azazidobai baawa. SHin taani Godaassi ammanettidaagaa gidido mala, appe maarotettaa ekkidoogaadan, inttena zorais.
					</seg>
					<seg id="b.1CO.7.26" type="verse">
						Simmi ha77i metuwaassi taayyo hagee lo77o milatees; asi hagaadan hanidi de7ikko lo77o.
					</seg>
					<seg id="b.1CO.7.27" type="verse">
						Neeni machchiyo ekkarggidobaa gidikko, o yeddanau koyoppa. Machchiyo ekkarggabeennabaa gidikko, ekkanau koyoppa.
					</seg>
					<seg id="b.1CO.7.28" type="verse">
						SHin neeni machchiyo ekkikko, nagara oottabaakka. Geela7iyaakka azinaa gelikko, nagara oottabeikku. SHin hegaadan oottiyaageeti bantta bolli waayiyaa ehaana. Qassi taani inttena hegaappe ashshanau koyais.
					</seg>
					<seg id="b.1CO.7.29" type="verse">
						SHin ta ishatoo, taani giyoogee hagaa; wodee wuriis. Hagaappe sinttan machchida asati, machchibeenna asatudan hanona.
					</seg>
					<seg id="b.1CO.7.30" type="verse">
						Yeekkiyaageeti yeekkennabaadan, ufaittiyaageeti ufaittennabaadan, shammiyaageetikka shammidikka aibinne bainnabaadan,
					</seg>
					<seg id="b.1CO.7.31" type="verse">
						ha sa7aa mehiyan maadettiyaageeti muleera maadettennabaadan hanona. Aissi giikko, ha sa7aa merai attiyaagaa.
					</seg>
					<seg id="b.1CO.7.32" type="verse">
						Intte hirggennan de7anaagaa taani dosais. Machchibeennaagee Godaa ufaissanau koyiyo gishshau, a oosuwaabaa qoppees.
					</seg>
					<seg id="b.1CO.7.33" type="verse">
						SHin machchidaagee ba machchiyo ufaissanau koyiyo gishshau, sa7aabaa qoppees.
					</seg>
					<seg id="b.1CO.7.34" type="verse">
						A qofai shaahettiis. Azina gelabeenna geela7iyaa ba ashuwaaninne ba shemppuwan geeyanau koyiyo gishshau, Godaa oosuwaabaa qoppausu. SHin azinaa gelidaara ba azinaa ufaissanau koyiyo gishshau, sa7aabaa qoppausu.
					</seg>
					<seg id="b.1CO.7.35" type="verse">
						Taani hagaa inttena maaddana mala gaada gaisippe attin, inttena xubbanaayyo giikke. SHin intte wogabaanne maarabaa oottidi, Godaa oosuwan minnana mala koyais.
					</seg>
					<seg id="b.1CO.7.36" type="verse">
						Ooninne ba giigissido geela7iyo ekkiyo wodee gakkin, bana naaganau ayyo danddayettana xayikko, ba koyidoogaa ootto. I o ekkikko, hegan nagari baawa.
					</seg>
					<seg id="b.1CO.7.37" type="verse">
						SHin asi ba wozanan minnikko, aikko baawa. Qassi bana naagidi, ba giigissido geela7iyo ekkennan agganaagaa, ooninne wolqqanttennan ba wozanan qofaa qachchidabaa gidikko loittiis.
					</seg>
					<seg id="b.1CO.7.38" type="verse">
						Hegaa gishshau, geela7iyo ekkiya urai loittiis; qassi ekkennaagee ubba daro loittiis.
					</seg>
					<seg id="b.1CO.7.39" type="verse">
						Gelida maccaasiyaa ba azinai de7ido keenan aani qashettidaaro. SHin i haiqqikko, Godaa ammaniya asaa wogan geliyoogaa gidoppe attin, ba dosido azinaa gelana danddayausu.
					</seg>
					<seg id="b.1CO.7.40" type="verse">
						Ta qofa gidikko, gelennan de7iyaakko, a ufaittana. Qassi tanan Xoossaa Ayyaanai de7iyoobaa taayyo milatees.
					</seg>
				</div>
				<div id="b.1CO.8" type="chapter">
					<seg id="b.1CO.8.1" type="verse">
						Eeqassi yarshshido qumaabaa gidikko, nuuni ubbaikka eriyoogaa eroos. Eratettai otorssees; shin siiqoi dichchees.
					</seg>
					<seg id="b.1CO.8.2" type="verse">
						Ooninne baayyo aibakko eriyaabaa milatikko, i biron eranau bessiyoogaa eriichchibeenna.
					</seg>
					<seg id="b.1CO.8.3" type="verse">
						SHin ooninne Xoossaa siiqikko, Xoossai a erees.
					</seg>
					<seg id="b.1CO.8.4" type="verse">
						Hegaa gishshau, eeqassi yarshshido qumaa meettaabaa gidikko, eeqa ubbai sa7an aibanne gidennaagaanne, issi Xoossaappe attin, hara Xoossi bainnaagaa nuuni eroos.
					</seg>
					<seg id="b.1CO.8.5" type="verse">
						Aissi giikko, daro xoossatinne daro godati de7oosona. SHin harai atto, saluwan gidin sa7an gidin, xoossata giyoogeeti de7ikkokka,
					</seg>
					<seg id="b.1CO.8.6" type="verse">
						ubbabaa medhdhidaagee nuuni ayyo de7iyoogee, issi Xoossai, Aawai, nuussi de7ees. Qassi ubbabai aani merettidoogeenne nuuni aani de7iyoogee issi Godai, Yesuus Kiristtoosikka nuussi de7ees.
					</seg>
					<seg id="b.1CO.8.7" type="verse">
						SHin ha eratettai asa ubbau de7enna. Issi issi asati eeqaara meezetido gishshau, ha77i gakkanaassikka, “Eeqau yarshshido qumaa” yaagiiddi moosona. Qassi eta zoriya wozanai shugo gididoogan, etau eti ha quman tunidabaa milatees.
					</seg>
					<seg id="b.1CO.8.8" type="verse">
						SHin qumai nuna Xoossaara dabboyenna. Nuuni maana xayikkonne nuussi aibinne paccenna; miikkonne nuussi aibinne wodhdhenna.
					</seg>
					<seg id="b.1CO.8.9" type="verse">
						SHin hagee intte intte shenedan haniyoogee shugo ammanuwaara de7iyaageeta nagaran ooggenna mala naagettite.
					</seg>
					<seg id="b.1CO.8.10" type="verse">
						Aissi giikko, neeni eranchchai eeqau yarshshido qumaa maanau eeqa keettan uttidaashin, shugo ammanuwaara de7iya issi asi nena be7ikko, eeqassi yarshshido qumaa i maanau a zoriya wozanai a minttettenneeyye?
					</seg>
					<seg id="b.1CO.8.11" type="verse">
						Yaanikko ha shugo ammanuwaara de7iya ne ishai, Kiristtoosi a gishshau haiqqidoogee, ne eratettan bayees.
					</seg>
					<seg id="b.1CO.8.12" type="verse">
						Hegaadankka, intte intte ishantta naaqqiyoogaaninne eta zoriya shugo wozanaa masunxxissiyoogan Kiristtoosa naaqqeeta.
					</seg>
					<seg id="b.1CO.8.13" type="verse">
						Hegaa gishshau, qumai ta ishaa xubbanabaa gidikko, a xubbenna mala, haranttuwaa mulekka asho miikke.
					</seg>
				</div>
				<div id="b.1CO.9" type="chapter">
					<seg id="b.1CO.9.1" type="verse">
						Taani ailletetti bainna asa gidikkinaa? Yesuusi kiittidoogaa gidikkinaayye? Nu Godaa Yesuus Kiristtoosa be7abeikkinaayye? Intte taani Godaassi oottido ta oosuwaa xeera gidekketiiyye?
					</seg>
					<seg id="b.1CO.9.2" type="verse">
						Taani haratuyyo Yesuusi kiittidoogaa gidana xayikkokka, intteyyo Yesuusi kiittidoogaa gidiyoogee erettidaagaa; aissi giikko, taani Godan Yesuusi kiittidoogaa gidiyoogau intte markka.
					</seg>
					<seg id="b.1CO.9.3" type="verse">
						Tana boriyaageetussi taani immiyo zaaroi hagaa.
					</seg>
					<seg id="b.1CO.9.4" type="verse">
						Maanaunne uyanau nuussi maati baawee?
					</seg>
					<seg id="b.1CO.9.5" type="verse">
						Yesuusi kiittido haratudaaninne Godaa ishanttudan, qassi PHeexiroosadan, ammaniya machcheera manddaranau nuussi maati baawee?
					</seg>
					<seg id="b.1CO.9.6" type="verse">
						Woi ooso oottennan agganau maati bainnaageeti ta xalaaleenne Barnnaabaasa xalaalee?
					</seg>
					<seg id="b.1CO.9.7" type="verse">
						Ba huuphe miishshaa miidi, wotaaddaratetta oottiyai oonee? Woikko woine tura tokkidi, a aife meennaagee oonee? Woikko dorssa wude heemmiiddi, he dorssaa wudiyaappe maatta uyennai oonee?
					</seg>
					<seg id="b.1CO.9.8" type="verse">
						Taani hagaa asa qofa xalaalan giyaanaa? Woikko higgee qassi hagaa geennee?
					</seg>
					<seg id="b.1CO.9.9" type="verse">
						Aissi giikko, Muuse Higgiyan, “Audiyan kattaa yedhdhiya booraa doonaa qachchoppa” geetettidi xaafettiis. Xoossai booratubaa qoppidee?
					</seg>
					<seg id="b.1CO.9.10" type="verse">
						Woikko i hegaa giyoogee muleera nu gishshaassa gidennee? Tumakka nu gishshassi xaafettiis; goyiya bitaneekka kattaa qoxxiya bitaneekka, “Tana gakkiyaagaa ekkana” yaagiiddi oottanau bessees.
					</seg>
					<seg id="b.1CO.9.11" type="verse">
						Nuuni intte giddon ayyaana yohuwaa zeridaageeta gidiiddi, nu bollaassi maado gidiyaabaa intteppe cakkikko gitabee?
					</seg>
					<seg id="b.1CO.9.12" type="verse">
						Harati hegaa intteppe ekkanau etau maati de7ikko, nuuyyo etaagaappe aadhdhiya maati baawee? SHin nuuni Kiristtoosa wonggeliyaa ogiyaassi xube gidennaadan, ubbabaa gencciyoogaappe attin, he maatan go7ettibookko.
					</seg>
					<seg id="b.1CO.9.13" type="verse">
						Beeta Maqidasiyan oottiya asati bantta qumaa Beeta Maqidasiyaappe ekkiyoogaa erekketii? Qassi yarshshiyoosan oottiyaageetikka yarshshuwaappe ekkiyoogaa erekketii?
					</seg>
					<seg id="b.1CO.9.14" type="verse">
						Hegaadankka, qassi wonggeliyaa mishiraachchuwaa yootiyaageeti bantta qumaa wonggeliyaappe ekkanaadan, Godai azaziis.
					</seg>
					<seg id="b.1CO.9.15" type="verse">
						SHin taani ha maata ubban ainne go7ettabeikke. Taani hagaa xaafidoogee hegaa mala maatai taassi de7anau bessees yaagiyoogaassa gidenna. Aissi giikko, ta ceequwaa ooninne hada oottiyoogaappe haiqqiyoogee taassi keha.
					</seg>
					<seg id="b.1CO.9.16" type="verse">
						Wonggeliyaa mishiraachchuwaa yootanau taani azazetta uttido gishshau, taani a yootikkokka taassi ceeqettiyoobi baawa. Wonggeliyaa mishiraachchuwaa yootennan aggikko, taassi aayye7ana.
					</seg>
					<seg id="b.1CO.9.17" type="verse">
						Aissi giikko, taani hagaa dosada oottikko, taassi woitoi de7ees. SHin taani dosennan ixxikkokka, wonggeliyaa gishshayyo hadaraa Xoossai taassi immiis.
					</seg>
					<seg id="b.1CO.9.18" type="verse">
						Yaatin, ta woitoi aibee? Wonggeliyaa mishiraachchuwaa yootaidda, taassi wonggeliyan de7iya kumetta maatan go7ettennan, wonggeliyaa mishiraachchuwaa coo yootiyoogaa.
					</seg>
					<seg id="b.1CO.9.19" type="verse">
						Taani ai asassinne aille gidennan aggikkokka, darota zaaranau tana ubbaassi aille kessaas.
					</seg>
					<seg id="b.1CO.9.20" type="verse">
						Taani Aihudata zaaranau etaara eta gidada de7aas. Ta huuphen higgiyaappe garssaara de7ikke. SHin higgiyaappe garssaara de7iyaageeta zaaranau higgiyaappe garssaara de7iya asa mala gidaas.
					</seg>
					<seg id="b.1CO.9.21" type="verse">
						Taani higgee bainna asatuura de7aidda, higgee bainna asadan hanaas. Xoossaa higgee xayiina gidenna. SHin higgee bainnaageeta zaaranau, Kiristtoosa higgiyaappe garssaara de7aas.
					</seg>
					<seg id="b.1CO.9.22" type="verse">
						Taani ammanuwan shuggiyaageeta zaaranau, shugotu mala gidaas. Taani ai ogiyaaninne amarida asata ashshanau, ubba asatuura ubbaban eta mala gidaas.
					</seg>
					<seg id="b.1CO.9.23" type="verse">
						Taani wonggeliyaa anjjuwaa shaakkanau, wonggeliyaa gishshau, ubbabaa oottais.
					</seg>
					<seg id="b.1CO.9.24" type="verse">
						Wottaa naasiyan woxxiya ubbai woxxees. SHin issuwaa xalaalai woituwaa ekkiyoogaa erekketiiyye? Hegaadan inttekka woituwaa ekkanau woxxite.
					</seg>
					<seg id="b.1CO.9.25" type="verse">
						Baaxetiya asai ubbai ubbaban bana naagees. Asai hegaa oottiyoogee huuphiyan wottiyo xayiya akiliiliyaa demmanaassa. SHin nuuni oottiyoogee huuphiyan wottiyo xayenna akiliiliyaa demmanaassa.
					</seg>
					<seg id="b.1CO.9.26" type="verse">
						Hegaa gishshau, taani qofi bainnan woxxiyaabaadan woxxikke. Carkko yimppiya asadankka yimppikke.
					</seg>
					<seg id="b.1CO.9.27" type="verse">
						SHin taani haratussi yootidoogaappe guyyiyan, ta huuphen olettidaagaa gidenna mala, ta bollaa yimppada haarissais.
					</seg>
				</div>
				<div id="b.1CO.10" type="chapter">
					<seg id="b.1CO.10.1" type="verse">
						Hegaa bollan ta ishatoo, taani intte hagaa erana mala koyais. Nu aawati ubbai shaaraappe garssaara de7idosona; ubbaikka abbaa giddoora pinnidosona.
					</seg>
					<seg id="b.1CO.10.2" type="verse">
						Eti ubbai Muusa kaalliyaageeta gidanau, shaaraaninne abban xammaqettidosona.
					</seg>
					<seg id="b.1CO.10.3" type="verse">
						Eti ubbai he issi ayyaana qumaa miidosona.
					</seg>
					<seg id="b.1CO.10.4" type="verse">
						Qassi ubbaikka he issi ayyaana ushshaa uyidosona. Aissi giikko, eti banttana kaalliya ayyaana shuchchaappe uyidosona; he shuchchai Kiristtoosa.
					</seg>
					<seg id="b.1CO.10.5" type="verse">
						SHin Xoossai etappe dariya baggatun ufaittibeenna gishshau, eta ahai bazzon laalettiis.
					</seg>
					<seg id="b.1CO.10.6" type="verse">
						Eti iitabaa amottidoogaadan, nuunikka qassi iitabaa amottennaadan, hegee ubbai nuussi leemiso gidiis.
					</seg>
					<seg id="b.1CO.10.7" type="verse">
						Xoossaa maxaafai, “Asai maanaunne uyanau uttiis; qassi duranau denddi eqqiis” yaagiyoogaadan, qassi etappe issooti issooti eeqassi goinnidoogaadan, intte goinniyaageeta gidoppite.
					</seg>
					<seg id="b.1CO.10.8" type="verse">
						Etappe issooti issooti shaaramuxidoogaadan, nuuni shaaramuxanau bessenna. Hegaa gaasuwan etappe issi gallassi laatamanne heezzu sha7ai haiqqiis.
					</seg>
					<seg id="b.1CO.10.9" type="verse">
						Etappe issooti issooti Godaa paaccidi, shooshshan duketti xayidoogaadan, nuuni Godaa paaccanau bessenna.
					</seg>
					<seg id="b.1CO.10.10" type="verse">
						Etappe issooti issooti zuuzummin, haiqo kiitanchchai eta xaissidoogaadan zuuzummoppite.
					</seg>
					<seg id="b.1CO.10.11" type="verse">
						Hagee ubbai haratuyyo leemiso gidanau eta bolli gakkiis. Qassi nuna wodiyaa wurssettai gakkana matidoogeeta seeranau xaafettiis.
					</seg>
					<seg id="b.1CO.10.12" type="verse">
						Hegaa gishshau, bau eqqidobaa milatiyo urai ooninne kunddennaadan, bana naago.
					</seg>
					<seg id="b.1CO.10.13" type="verse">
						Inttena gakkiya paacee, asa ubbaa gakkiya paace malappe attin, ainne dummatenna. Intte wolqqai danddayiyoogaappe aadhdhiya paaciyan intte paacettanau koyenna Xoossai ammanettidaagaa. SHin inttena paacee gakkiyo wode, he paaciyaa i inttena danddayissana. Qassi he paaciyaappe intte kessi ekkiyo ogiyaakka immana.
					</seg>
					<seg id="b.1CO.10.14" type="verse">
						Hegaa gishshau, ta siiqotoo, eeqassi goinniyoogaappe baqatite.
					</seg>
					<seg id="b.1CO.10.15" type="verse">
						Intte wozannaama asa gididoogaadan, taani intteyyo odais. Taani giyoogaa intte pirddite.
					</seg>
					<seg id="b.1CO.10.16" type="verse">
						Nuuni Xoossaa galatiyo anjjuwaa burccukkoi Kiristtoosa suuttaara walahai de7iyoogaa gidenneeyye? Qassi nuuni menttiyo oittai Kiristtoosa ashuwaara walahai de7iyoogaa gidenneeyye?
					</seg>
					<seg id="b.1CO.10.17" type="verse">
						Issi oittai de7iyo gishshau, nuuni daro gidikkokka, issi bolla. Aissi giikko, nuuni ubbaikka he issi oittaa shaakkeettees.
					</seg>
					<seg id="b.1CO.10.18" type="verse">
						Israa7eela asaa xeellite. Yarshshuwaa miyaageeti yarshshiyoosan maabaran de7iyaageeta gidokkonaayye?
					</seg>
					<seg id="b.1CO.10.19" type="verse">
						Simmi taani woigiyaanaa? Eeqassi yarshshettida qumai pattennabeeyye woi eeqi pattennabee?
					</seg>
					<seg id="b.1CO.10.20" type="verse">
						Gidenna; shin taani giyoogee Xoossaa ammanenna asati xalahetussi yarshshiyoogaappe attin, Xoossaassi yarshshokkona. Xalahetuura intte issippe zuppetana mala, taani koyikke.
					</seg>
					<seg id="b.1CO.10.21" type="verse">
						Godaa burccukkuwaaninne qassi xalahetu burccukkuwan uyanau intte danddayekketa. Godaa masoofiyaaninne qassi xalahetu masoofiyan maanaukka danddayekketa.
					</seg>
					<seg id="b.1CO.10.22" type="verse">
						Woikko nuuni Godaa qanaatissanau koyiyoo? Nuuni appe minniyoonii?
					</seg>
					<seg id="b.1CO.10.23" type="verse">
						Ubbabaa oottanau tana diggiyaabi baawa; shin ubbabai go77enna. Ubbabaa oottanau diggiyaabi baawa; shin ubbabai maaddenna.
					</seg>
					<seg id="b.1CO.10.24" type="verse">
						Ooninne hara asa go77iyaabaa qoppoppe attin, harai atto issoinne bana go77iyaabaa qoppoppo.
					</seg>
					<seg id="b.1CO.10.25" type="verse">
						Giyan axaare taran baizettiyaabaa aibanne zoriya wozanaa gishshau, ainne oichchennan miite.
					</seg>
					<seg id="b.1CO.10.26" type="verse">
						Aissi giikko, sa7ainne sa7an de7iyaabai ubbai Godaabaa.
					</seg>
					<seg id="b.1CO.10.27" type="verse">
						Issi ammanenna asi inttena imattanau xeesin baanau koyikko, zoriya wozanaa gishshau, ainne oichchennan intte sintti i aattiyoobaa ubbaa miite.
					</seg>
					<seg id="b.1CO.10.28" type="verse">
						SHin issi urai intteyyo, “Hagee eeqassi yarshshidoogaa” giikko, he intteyyo odida bitaniyaa gishshaunne qassi zoriya wozanaa gishshau, he qumaa mooppite.
					</seg>
					<seg id="b.1CO.10.29" type="verse">
						Taani giyoogee nena ne huuphen zoriya wozanaa gishshaassa gidenna; shin hinkko bitaniyaa zoriya wozanaa gishshaassa. Taani ta koyidoogaa hananau danddayiyo ta hanotettaa hara asa zoriya wozanai aissi pirddii?
					</seg>
					<seg id="b.1CO.10.30" type="verse">
						Taani Xoossaa galatada qumaa miikko, taani Xoossaa galatada miido qumaassi aissi borettiyaanaa?
					</seg>
					<seg id="b.1CO.10.31" type="verse">
						Simmi intte ai miikkonne, woi ai uyikkonne, woi intte ai oottikkonne, ubbabaa Xoossaa bonchchuwaassi oottite.
					</seg>
					<seg id="b.1CO.10.32" type="verse">
						Intte Aihuda asatussi woi Giriike asatussi woikko Xoossaa woosa keettaassi xube gidoppite.
					</seg>
					<seg id="b.1CO.10.33" type="verse">
						Taani qassi daroti attana mala, eta ubbaa go77aappe attin, ta huuphe go77aa koyennan, asa ubbaa ubbaban ufaissiyoogaadan, inttekka oottite.
					</seg>
				</div>
				<div id="b.1CO.11" type="chapter">
					<seg id="b.1CO.11.1" type="verse">
						Taani Kiristtoosadan haniyoogaadan, inttekka tanadan hanite.
					</seg>
					<seg id="b.1CO.11.2" type="verse">
						Ta ishatoo, intte ubbaban tana hassayiyo gishshaunne, wogaa taani intteyyo immidoogaadan, intte minttidi naagiyo gishshau, inttena galatais.
					</seg>
					<seg id="b.1CO.11.3" type="verse">
						SHin Kiristtoosi attumaasa ubbaayyo huuphe gidiyoogaa, attumaasi maccaasassi huuphe gidiyoogaanne qassi Xoossai Kiristtoosassi huuphe gidiyoogaa intte erana mala koyais.
					</seg>
					<seg id="b.1CO.11.4" type="verse">
						Xoossaa woossiiddi, woi hananabaa yootiiddi, ba huuphiyaa qachchiya attumaasai ubbai Kiristtoosa toochchees.
					</seg>
					<seg id="b.1CO.11.5" type="verse">
						Qassi Xoossaa woossaidda woi hananabaa yootaidda, ba huuphiyaa qachchenna maccaara ba azinaa toochchausu; aissi giikko, a ba huuphiyaa meedettaichchidaariira issi mala.
					</seg>
					<seg id="b.1CO.11.6" type="verse">
						Maccaara ba huuphiyaa qachchana xayikko, qanxxissu. SHin iyyo i huuphiyaa qanxxissanaagee woi meedissanaagee pokkikko, ba huuphiyaa qachchu.
					</seg>
					<seg id="b.1CO.11.7" type="verse">
						Attumaasai Xoossaa leemisonne bonchcho gidiyo gishshau, ba huuphiyaa qachchanau bessenna; shin maccaara attumaagaassi bonchcho.
					</seg>
					<seg id="b.1CO.11.8" type="verse">
						Aissi giikko, maccaara attumaagaappe merettaasuppe attin, attumaagee maccaarippe merettibeenna.
					</seg>
					<seg id="b.1CO.11.9" type="verse">
						Aissi giikko, maccaara attumaagaa gishshau merettaasuppe attin, attumaagee maccaari gishshau merettibeenna.
					</seg>
					<seg id="b.1CO.11.10" type="verse">
						Hegaa gishshau, maccaara ba azinaa alaafetettaappe garssaara de7iyoogaa erissiya malaatai kiitanchchatu gishshau, i huuphiyan de7anau bessees.
					</seg>
					<seg id="b.1CO.11.11" type="verse">
						SHin Godaa qofan maccaara attumaagee bainnan de7ukku; attumaageekka maccaara bainnan de7enna.
					</seg>
					<seg id="b.1CO.11.12" type="verse">
						Aissi giikko, maccaara attumaagaappe merettidoogaadan, hegaadan qassi attumaageekka maccaarippe yelettiis. Qassi ubbabaikka Xoossaappe yees.
					</seg>
					<seg id="b.1CO.11.13" type="verse">
						Intte intte huuphen pirddite. Maccaara ba huuphiyaa qacennan Xoossaa woossanau bessii?
					</seg>
					<seg id="b.1CO.11.14" type="verse">
						Attumaagee ba huuphiyaa dichchikko, ayyo pokko. SHin maccaara ba huuphiyaa dichchikko, iyyo bonchcho gidiyoogaa harai atto, meretaikkonne inttena tamaarissennee? Aissi giikko, maccaari huuphee o kammanau iyyo imettiis.
					</seg>
					<seg id="b.1CO.11.16" type="verse">
						SHin ooninne ha yohuwan palamettana koyikko, nuussi gidin woikko Xoossaa woosa keettatussi gidinkka, hagaappe hara meezee baawa.
					</seg>
					<seg id="b.1CO.11.17" type="verse">
						SHin intte shiiqiyoogee iitabaassappe attin, lo77obaassa gidenna gishshau, taani ha azazuwaa immaidda inttena galatikke.
					</seg>
					<seg id="b.1CO.11.18" type="verse">
						Aissi giikko, ubbabaikka de7o. SHin intte woosa keettan shiiqiyo wode, intte giddon phalqqettai de7iyoogaa taani siyais. Qassi hegee issi baggaara tuma gidiyoogaa ammanais.
					</seg>
					<seg id="b.1CO.11.19" type="verse">
						Aissi giikko, intte matan ammanettidaageeti beettana mala, intte giddonkka qassi shaahoi de7anau bessees.
					</seg>
					<seg id="b.1CO.11.20" type="verse">
						Hegaa gishshau, intte issippe shiiqiyo wode, intte shiiqoi Godaa kahuwaa maanaassa gidenna.
					</seg>
					<seg id="b.1CO.11.21" type="verse">
						Aissi giikko, intte qumaa miyo wode, ubbai huuphiyan huuphiyan baagaa baagaa miyo gishshau, issoi namisettees; issoi qassi mattottees.
					</seg>
					<seg id="b.1CO.11.22" type="verse">
						Maanaunne uyanau intteyyo keetti baawee? Woikko Xoossaa woosa keettaa kareetii? Qassi aibinne bainnaageeta yeellayeetii? Taani inttena woigoo? Ha yohuwan taani inttena galatoo? Galatikke.
					</seg>
					<seg id="b.1CO.11.23" type="verse">
						Aissi giikko, taani qassi intteyyo immido timirttiyaa Godaappe ekkaas. Godai Yesuusi eti a aattidi immido qammi oittaa ekkidi,
					</seg>
					<seg id="b.1CO.11.24" type="verse">
						Xoossaa galatiis; oittaa menttidi, “Heite. Miite. Hagee intteyyo meqqida ta ashuwaa. Hagan tana hassayite” yaagiis.
					</seg>
					<seg id="b.1CO.11.25" type="verse">
						Hegaadankka, kahuwaa mi simmin, burccukkuwaa qassi ekkidi, “Hagee burccukkoi ta suuttan maacettida ooratta maachchaa. Intte appe uyido wode ubban hegan tana hassayite” yaagiis.
					</seg>
					<seg id="b.1CO.11.26" type="verse">
						Aissi giikko, intte ha oittaa miido wode ubbaaninne ha burccukkuwaappe uyido wode ubban Godai yaana gakkanaassikka, a haiquwaa yooteeta.
					</seg>
					<seg id="b.1CO.11.27" type="verse">
						Hegaa gishshau, bessenna ogiyan Godaa oittaa miyaagee, woikko Godaa burccukkuwaappe uyiyaagee ooninne a ashuwaanne a suuttaa acotees.
					</seg>
					<seg id="b.1CO.11.28" type="verse">
						SHin asi ba huuphiyaa qoro. Yaatidi oittaa mo. Burccukkuwaappekka uyo.
					</seg>
					<seg id="b.1CO.11.29" type="verse">
						Aissi giikko, Godaa ashuwaa shaakkidi erennan oittaa miyaageenne burccukkuwaappekka uyiyaagee ba huuphiyaassi pirddaa meesinne uyees.
					</seg>
					<seg id="b.1CO.11.30" type="verse">
						Hegaa gishshau, intte giddon daroti daafuranchchanne hargganchcha; qassi intte giddoppe unddennidaageeti haiqqidosona.
					</seg>
					<seg id="b.1CO.11.31" type="verse">
						SHin nuuni nu huuphiyaa tumu qoridaakko, Xoossai nuna pirddenna.
					</seg>
					<seg id="b.1CO.11.32" type="verse">
						Nuuni pirddettiyo wode, ha sa7aara issippe pirddettenna mala, Godai nuna seerees.
					</seg>
					<seg id="b.1CO.11.33" type="verse">
						Hegaa gishshau, ta ishatoo, Godaa qumaa maanau intte shiiqiyo wode, issoi issuwaa gatti ekkite.
					</seg>
					<seg id="b.1CO.11.34" type="verse">
						Ooninne namisettidabaa gidikko, issippe shiiqiyo wode Xoossaa pirddan intte gelenna mala, ba sooni mo. Attidabaa taani yaa baada giigissana.
					</seg>
				</div>
				<div id="b.1CO.12" type="chapter">
					<seg id="b.1CO.12.1" type="verse">
						Ta ishatoo, Geeshsha Ayyaanaa imuwaabaa intte eranau koyais.
					</seg>
					<seg id="b.1CO.12.2" type="verse">
						Intte Xoossaa ammanenna wode, ubba wode kaalliyoogaadankka, haasayenna eeqatukko intte biidoogaa ereeta.
					</seg>
					<seg id="b.1CO.12.3" type="verse">
						Hegaa gishshau, Xoossaa Ayyaanai kaalettiyo asi ooninne, “Yesuusi qanggetto” yaagidi haasayennaagaanne qassi Geeshsha Ayyaanai kaalettikkoppe attin, harai atto issi asinne, “Yesuusi Goda” gaanau danddayennaagaa taani inttena erissais.
					</seg>
					<seg id="b.1CO.12.4" type="verse">
						Ayyaanaa imoi dumma dumma; shin immiya Ayyaanai issuwaa.
					</seg>
					<seg id="b.1CO.12.5" type="verse">
						Qassi oottiyo oosoi dumma dumma; shin Godai issuwaa.
					</seg>
					<seg id="b.1CO.12.6" type="verse">
						Oosuwaa oottanau dumma dumma ogee de7ishin, he oottiyo oge ubbaa asa ubbau qonccissiya Xoossai issuwaa.
					</seg>
					<seg id="b.1CO.12.7" type="verse">
						SHin asa ubbaa maaddanau, Geeshsha Ayyaanaa qonccissiyo wolqqai ubbaayyo huuphiyan huuphiyan imettiis.
					</seg>
					<seg id="b.1CO.12.8" type="verse">
						Aissi giikko, Geeshsha Ayyaanai issuwaassi aadhdhida eratettaa haasayaa immees; qassi issuwaassi eratettaa haasayaa immees.
					</seg>
					<seg id="b.1CO.12.9" type="verse">
						He Geeshsha Ayyaanai issuwaassi ammanuwaa immidi, hinkkuwaassi hargganchchaa pattiyo wolqqaa immees.
					</seg>
					<seg id="b.1CO.12.10" type="verse">
						Geeshsha Ayyaanai issuwaassi Xoossai oottiyo malaataa oottiyo wolqqaa immidi, issuwaassi hananabaa yootiyo wolqqaa immees. Issuwaassi ayyaanatu gidduwan de7iya dummatettaa eriyo wolqqaa immidi, issuwaassi dumma dumma qaalan haasayiyo wolqqaa immees. Qassi issuwaassi dumma dumma qaalan haasayidoogaa birshshiyo wolqqaa immees
					</seg>
					<seg id="b.1CO.12.11" type="verse">
						SHin ha ubbabaa oottiyaagee he issi Geeshsha Ayyaanaa. Asa ubbaassi i ba koyiyoogaadan, dumma dumma imuwaa shaakki shaakkidi immees.
					</seg>
					<seg id="b.1CO.12.12" type="verse">
						Kiristtoosi daro qommoti de7iyo issi bolla mala. Bollai daro qommotuppe merettidabaa gidikkokka, issi bolla.
					</seg>
					<seg id="b.1CO.12.13" type="verse">
						Aissi giikko, nuuni Aihuda asa gidikkonne woi Giriike asa gidikko, woi aille gidikkonne woi goqa gidikko, ubbai issi Geeshsha Ayyaanan issi bolla gidanau xammaqettida. Qassi nuuni ubbaikka issi Geeshsha Ayyaanaa uyida.
					</seg>
					<seg id="b.1CO.12.14" type="verse">
						Aissi giikko, bollaassi qommoi daro gidiyoogaappe attin, issuwaa gidenna.
					</seg>
					<seg id="b.1CO.12.15" type="verse">
						Tohoi, “Taani kushe gidenna gishshau, bollaa qommo gidikke” giikko, i hegaa giyoogee bollaa qommo gidiyoogaa digganee?
					</seg>
					<seg id="b.1CO.12.16" type="verse">
						Haittaikka, “Taani aife gidenna gishshau, bollaa qommo gidikke” giikko, i hegaa giyoogee bollaa qommo gidiyoogaa digganee?
					</seg>
					<seg id="b.1CO.12.17" type="verse">
						Bolla ubbai aife xalaala gidiyaakko, waatidi siyanau danddayii? Qassi bolla ubbai haitta xalaala gidiyaakko, waatidi singganau danddayii?
					</seg>
					<seg id="b.1CO.12.18" type="verse">
						SHin Xoossai ba koyidoogaadan, bollaa qommota issuwaa issuwaa bollan wottiis.
					</seg>
					<seg id="b.1CO.12.19" type="verse">
						Ubbai issi qommo gidiyaakko, bollai awan de7anee?
					</seg>
					<seg id="b.1CO.12.20" type="verse">
						SHin qommoti daro gidikkokka, bollai issuwaa.
					</seg>
					<seg id="b.1CO.12.21" type="verse">
						Aifee kushiyaa, “Neeni tana koshshakka” gaanau danddayenna. Woikko qassi huuphee tohota, “Intte tana koshshekketa” gaanau danddayenna.
					</seg>
					<seg id="b.1CO.12.22" type="verse">
						SHin laafa milatiya bollaa qommoti daro koshshiyaageeta.
					</seg>
					<seg id="b.1CO.12.23" type="verse">
						Bollaa qommotuppe bonchchettennabaa nuussi milatiyaageeta nuuni daro bonchcheettees. Qassi nuna yeellayiya bollaa qommotakka keehi bonchcheettees.
					</seg>
					<seg id="b.1CO.12.24" type="verse">
						Nu bollaappe lo77iya baggaa bonchchoi koshshenna; shin bonchchoi pacciyo bollaa qommotussi aadhdhiya bonchchuwaa immanau, Xoossai bollaa issippe gattiis.
					</seg>
					<seg id="b.1CO.12.25" type="verse">
						Bollaa qommoti issoi issuwaassi issi mala qofaa qoppanaappe attin, bollan dummatetti de7anau bessenna.
					</seg>
					<seg id="b.1CO.12.26" type="verse">
						Bollaa qommotuppe issoi seelettikko, bollaa qommoti ubbaikka aara seelettoosona; bollaa qommotuppe issoi bonchchettikko, bollaa qommoti ubbai aarakka ufaittoosona.
					</seg>
					<seg id="b.1CO.12.27" type="verse">
						Intte ubbai Kiristtoosa bolla; qassi huuphiyan huuphiyan intte ubbaikka a bollaa qommota.
					</seg>
					<seg id="b.1CO.12.28" type="verse">
						Xoossai woosa keettan issi issi asata, koiruwan Yesuusi kiittidoogeeta, naa77anttuwan hananabaa yootiyaageeta, heezzanttuwan tamaarissiyaageeta, hegaappe guyyiyan, Xoossai oottiyo malaataa oottiyaageeta, hegaappe guyyiyan, pattiyo wolqqai de7iyoogeeta, maaddiyaageeta, woosa keettaa aissiyaageetanne dumma dumma qaalan haasayiyaageeta oottiis.
					</seg>
					<seg id="b.1CO.12.29" type="verse">
						Ubbati Yesuusi kiittidoogeetee? Ubbati hananabaa yootiyaageetee? Ubbati tamaarissiyaageetee? Ubbati Xoossai oottiyo malaataa oottiyoonaa?
					</seg>
					<seg id="b.1CO.12.30" type="verse">
						Ubbaassi pattiyo wolqqai de7ii? Ubbati dumma dumma qaalan haasayiyoonaa? Qassi dumma dumma qaalan haasayidobaa ubbati birshshiyoonaa?
					</seg>
					<seg id="b.1CO.12.31" type="verse">
						SHin ubbaappe aadhdhiya imuwaa minttidi koyite. Qassi ubbaappe keehi aadhdhiya ogiyaa taani inttena bessana.
					</seg>
				</div>
				<div id="b.1CO.13" type="chapter">
					<seg id="b.1CO.13.1" type="verse">
						Taani asa qaalaaninne kiitanchcha qaalan haasayikkokka taassi siiqoi xayikko, ta haasayai kilddi giya daala mala; woikko chachachi giya shappo mala.
					</seg>
					<seg id="b.1CO.13.2" type="verse">
						Hananabaa yootiyo imoi taassi de7iyaakkokka, taani geema yoho ubbaanne eratetta ubbaa eriyaakkokka, qassi deriyaa harasaa efiyo ammanoi taassi de7iyaakkokka, siiqoi xayikko, taani aibanne gidikke.
					</seg>
					<seg id="b.1CO.13.3" type="verse">
						Taassi de7iyaabaa ubbaa hiyyeesata mizanau immiyaakkokka harai atto, ta bollaa taman xuugganau aatta immiyaakkokka siiqoi xayikko, tana ainne go77enna.
					</seg>
					<seg id="b.1CO.13.4" type="verse">
						Siiqoi danddayanchcha. Siiqoi kehees. Siiqoi qanaatenna. Ceeqettenna; qassi otorettenna.
					</seg>
					<seg id="b.1CO.13.5" type="verse">
						Siiqoi baassi bessennabaanne oottenna. Uuzettenna. Yiillotenna. Siiqoi naaqettidobaakka paidenna.
					</seg>
					<seg id="b.1CO.13.6" type="verse">
						Siiqoi tumatettan ufaittiyoogaappe attin, wordduwan ufaittenna.
					</seg>
					<seg id="b.1CO.13.7" type="verse">
						Siiqoi ubbabaa danddayees. Ubbabaikka hanana giidi, ufaissan naagees. Ubbabaa genccees.
					</seg>
					<seg id="b.1CO.13.8" type="verse">
						Siiqoi mulekka xayenna. SHin hananabaa yootiyoogeekka xayana. Dumma dumma qaalan haasayiyoogeekka attana. Eratettaikka xayana.
					</seg>
					<seg id="b.1CO.13.9" type="verse">
						Aissi giikko, nuuni eratettaappe baggaa ereettees; hananabaa yootiyoogaappekka baggaa yooteettees.
					</seg>
					<seg id="b.1CO.13.10" type="verse">
						SHin kumettai yiyo wode, baggai xayana.
					</seg>
					<seg id="b.1CO.13.11" type="verse">
						Taani naatettan de7iyo wode, na7adan haasayais. Na7adan qoppais. Qassi na7adankka akeekais. Wodalla gidido wode, naatetta hanuwaa xaissaas.
					</seg>
					<seg id="b.1CO.13.12" type="verse">
						Nuuni ha77i be7iyoogee heregan be7iyo lem77i lem77iya mera mala; shin he wode nuuni nu aifiyan qoncciyan be7ana. Ha77i taani eratettaappe baggaa erais; shin Xoossai tana wurssidi eriyoogaadan, he wode taanikka wurssa erana.
					</seg>
					<seg id="b.1CO.13.13" type="verse">
						SHin hegaa gidikko, ammanoi, hanana giidi ufaissan naagiyoogeenne siiqoi, hageeti heezzai minnidi de7oosona. De7inkka hageetuppe aadhdhiyaagee siiquwaa.
					</seg>
				</div>
				<div id="b.1CO.14" type="chapter">
					<seg id="b.1CO.14.1" type="verse">
						Siiquwaa kaallite. Ayyaanaa imuwaakka minttidi koyite. SHin ubbaappe aattidi, hananabaa yootiyoogaakka koyite.
					</seg>
					<seg id="b.1CO.14.2" type="verse">
						Aissi giikko, dumma dumma qaalan haasayiya urai Xoossaassi haasayeesippe attin, asassi haasayenna. Aissi giikko, i haasayiyoogaa ooninne akeekenna. SHin asassi qonccibeenna yohuwaa Ayyaanaa wolqqan haasayees.
					</seg>
					<seg id="b.1CO.14.3" type="verse">
						SHin hananabaa yootiyaagee asa maaddanau, zoranaunne minttettanau asassi haasayees.
					</seg>
					<seg id="b.1CO.14.4" type="verse">
						Dumma dumma qaalan haasayiya urai bana maaddees. SHin hananabaa yootiyaagee woosa keettaa maaddees.
					</seg>
					<seg id="b.1CO.14.5" type="verse">
						Intte ubbai dumma dumma qaalan haasayanaagaa taani dosais. SHin hananabaa yootanaagaa hegaappe aattada dosais. Aissi giikko, dumma dumma qaalan haasayiyaagee he haasayidoogaa woosa keettaa maaddanau birshshiya asi xayikko, dumma dumma qaalan haasayiyaagaappe hananabaa yootiyaagee aadhdhees.
					</seg>
					<seg id="b.1CO.14.6" type="verse">
						SHin ta ishatoo, ha77i taani inttekko baada, dumma dumma qaalan haasayaidda, ajjuutan woi eratettan woi hananabaa yootiyoogan woi tamaarissiyoogan inttessi yootana xayikko, taani inttena ai go77iyaanaa?
					</seg>
					<seg id="b.1CO.14.7" type="verse">
						Harai atto, shemppoi bainnabai pulaale gidin woikko diitta gidin giiriiddi, ba giirettaa dummatettaa erissana xayikko, pulaale punniyaakkonne, woi diitta diixxiyaakko, asi waatidi eranee?
					</seg>
					<seg id="b.1CO.14.8" type="verse">
						Qassi malkkataa waasoi geeyidi erettana xayikko, olaassi oonee giigettanai?
					</seg>
					<seg id="b.1CO.14.9" type="verse">
						Hegaadankka, qassi dumma dumma qaalan intte haasayiyoogee qoncce gidennan xayikko, intte haasayiyoogaa asi waatidi akeekanee? Aissi giikko, carkkuwaassi intte haasayeeta.
					</seg>
					<seg id="b.1CO.14.10" type="verse">
						Ha sa7an daro qaalai de7ennan aggenna; qassi birshshetti bainna qaali issoinne baawa.
					</seg>
					<seg id="b.1CO.14.11" type="verse">
						SHin issi asi haasayiyo qaalaa taani erana xayikko, he haasayiyaagee taassi imatta gidees; taanikka assi imatta gidais.
					</seg>
					<seg id="b.1CO.14.12" type="verse">
						Hegaadankka, qassi Geeshsha Ayyaanaa imuwaa intte ekkanau minttidi koyiyaageeta gidiyo gishshau, woosa keettaa dichchanau maaddiyaabaa ubbabaappe aattidi koyite.
					</seg>
					<seg id="b.1CO.14.13" type="verse">
						Hegaa gishshau, dumma dumma qaalan haasayiyaagee ba haasayidobaa birshshanau danddayana mala, Xoossaa woosso.
					</seg>
					<seg id="b.1CO.14.14" type="verse">
						Aissi giikko, taani dumma dumma qaalan Xoossaa woossikko, ta ayyaanaikka woossees; shin ta wozanaa qofai ainne go7ettenna.
					</seg>
					<seg id="b.1CO.14.15" type="verse">
						Yaatin, taani waatoo? Taani ta ayyaanan Xoossaa woossana; qassi ta qofankka Xoossaa woossana. Ta ayyaanan yexxana; qassi ta qofankka yexxana.
					</seg>
					<seg id="b.1CO.14.16" type="verse">
						Hegaa gidana xayikko, neeni ne ayyaanaa xalaalan Xoossaa galatiyaabaa gidikko, he sohuwan neeni giyoogaa erenna asi neeni Xoossaa galatiyoogaa erennan, neeni galatidoogan woigidi, “Amin77i” gaanee?
					</seg>
					<seg id="b.1CO.14.17" type="verse">
						Neeni Xoossaa lo77o galataasa; shin hegee hinkko bitaniyaa maaddenna.
					</seg>
					<seg id="b.1CO.14.18" type="verse">
						Taani dumma dumma qaalan intte ubbaappe aattada haasayiyo gishshau, Xoossaa galatais.
					</seg>
					<seg id="b.1CO.14.19" type="verse">
						SHin taani woosa keettan harata tamaarissanau dumma dumma qaalan tammu sha7u qaalata haasayiyoogaappe ichchashu qaalata ta wozanaa qofan haasayanau dosais.
					</seg>
					<seg id="b.1CO.14.20" type="verse">
						Ta ishatoo, intte iita yohuwan yiira mala gidanaappe attin, qofan na7a mala gidoppite; intte wozanaa qofan wozannaamata gidite.
					</seg>
					<seg id="b.1CO.14.21" type="verse">
						Xoossaa maxaafan, “Godai, 'Taani ha asaassi, dumma dumma qaalan haasayiya asaaninne imattatu doonaan haasayana. SHin hegaa gidikkokka, taani giyoobaa eti siyokkona' yaagees” geetettidi xaafettiis.
					</seg>
					<seg id="b.1CO.14.22" type="verse">
						Simmi dumma dumma qaalan haasayiyoogee ammanennaageetussi malaata gidiyoogaappe attin, ammaniyaageetussi malaata gidenna. Qassi hananabaa yootiyoogee ammaniyaageetussi malaata gidiyoogaappe attin, ammanennaageetussi malaata gidenna.
					</seg>
					<seg id="b.1CO.14.23" type="verse">
						Hegaa gishshau, woosa keettaa asai ubbai issippe shiiqidi, qassi ubbaikka dumma dumma qaalan haasayikko, tamaaribeenna asai woi ammanenna asai gelidi, inttena ubbaa, “Gooyeeta” geenneeyye?
					</seg>
					<seg id="b.1CO.14.24" type="verse">
						SHin tamaaribeenna asi woi ammanenna asi woosa keettaa geliyo wode, asai ubbai hananabaa yootikko, i ba siyoban ba nagaraa akeekana. Qassi he siyidobaa ubbankka i pirddettana.
					</seg>
					<seg id="b.1CO.14.25" type="verse">
						A wozanaa geema qofaikka qonccana. Hegaadankka qassi, “Xoossai tumu intte giddon de7ees” yaagidi markkattiiddi, gufannidi Xoossaassi goinnana.
					</seg>
					<seg id="b.1CO.14.26" type="verse">
						Simmi ta ishatoo, aibee? Intte issippe shiiqiyo wode, huuphiyan huuphiyan, issuwaassi mazamuree de7ees; issuwaassi tamaarissiyoogee de7ees; issuwaassi ajjuutai de7ees; qassi issuwaassi dumma dumma qaalan haasayiyoogee de7ees; issuwaassi birshshiyoogee de7ees. Ubbaikka woosa keetta maaddiyaabaa gidanau bessees.
					</seg>
					<seg id="b.1CO.14.27" type="verse">
						Ooninne dumma dumma qaalan haasayikko, naa77u gididi, woi darikko heezzu gididi, kayan kayan haasayanau bessees. Qassi hara issoi eti haasayidoogaa birshsho.
					</seg>
					<seg id="b.1CO.14.28" type="verse">
						SHin birshshiya asi xayikko, dumma dumma qaalan haasayiyaagee woosa keettan sirphphi go. Ba huuphessinne Xoossaassi haasayo.
					</seg>
					<seg id="b.1CO.14.29" type="verse">
						Hananabaa yootiyaageetikka naa77u gididi woi heezzu gididi haasayona. Qassi harati eti giyoobaa pirddona.
					</seg>
					<seg id="b.1CO.14.30" type="verse">
						SHin Xoossai he sohuwan uttida haraassi issibaa qonccissikko, kase haasayiyaagee sirphphi go.
					</seg>
					<seg id="b.1CO.14.31" type="verse">
						Aissi giikko, ubbai tamaarana malanne ubbai minnana mala, kayan kayan hananabaa yootanau danddayeeta.
					</seg>
					<seg id="b.1CO.14.32" type="verse">
						Hananabaa yootiyaageetu imoi hananabaa yootiyaageetussi azazettees.
					</seg>
					<seg id="b.1CO.14.33" type="verse">
						Aissi giikko, Xoossai sarotettaa Xoossaappe attin, wocamaa Xoossaa gidenna. Geeshshatu woosa keetta ubbatuugaadan,
					</seg>
					<seg id="b.1CO.14.34" type="verse">
						maccaasai woosa keettan sirphphi go. Aissi giikko, Aihudatu higgee giyoogaadankka eti haarettanaappe attin, woosa keettan haasayanau etau maati baawa.
					</seg>
					<seg id="b.1CO.14.35" type="verse">
						Maccaasai woosa keettan haasayiyoogee pokko gidiyo gishshau, aibakko eranau koyikkonne sooni bantta azinata oichchona.
					</seg>
					<seg id="b.1CO.14.36" type="verse">
						Xoossaa qaalaa koiro intte ehiidetii? Woikko intte xalaalaakko yiidee?
					</seg>
					<seg id="b.1CO.14.37" type="verse">
						Ooninne bana hananabaa yootiyaagaa woi Ayyaanai de7iyo asa yaagidi qoppikko, taani intteyyo xaafiyoogee Godaa azazuwaa gidiyoogaa akeeko.
					</seg>
					<seg id="b.1CO.14.38" type="verse">
						SHin ooninne akeekana xayikko, akeekoppo, aggi bayo.
					</seg>
					<seg id="b.1CO.14.39" type="verse">
						Hegaa gishshau, ta ishatoo, hananabaa yootanau minttidi amottite. Qassi dumma dumma qaalan haasayiyoogaakka diggoppite.
					</seg>
					<seg id="b.1CO.14.40" type="verse">
						SHin ubbabaikka wogaaninne maaran hano.
					</seg>
				</div>
				<div id="b.1CO.15" type="chapter">
					<seg id="b.1CO.15.1" type="verse">
						Ta ishatoo, taani intteyyo yootido wonggeliyaa intte ekkidoogaanne qassi intte ammanoi aani eqqidoogaa inttena hassayissais.
					</seg>
					<seg id="b.1CO.15.2" type="verse">
						Intte ammanoi hada gidana xayikko, qassi taani intteyyo yootido qaalaa mintti oiqqikko, intte he wonggeliyan attideta.
					</seg>
					<seg id="b.1CO.15.3" type="verse">
						Aissi giikko, taani qassi ekkidoogaa ubbabaappe aadhdhidi koshshiyaagaa kasetada inttessi immaas. Hegee aibee giikko, Xoossaa maxaafai giyoogaadan, Kiristtoosi nu nagaraa gishshau haiqqiis.
					</seg>
					<seg id="b.1CO.15.4" type="verse">
						Haiqqidi moogettiis. Xoossaa maxaafai giyoogaadankka, heezzantto gallassi haiquwaappe denddiis.
					</seg>
					<seg id="b.1CO.15.5" type="verse">
						Denddidi, PHeexiroosassi qoncciis. Hegaappe guyyiyan, ba kiittido tammanne naa77atussi qoncciis.
					</seg>
					<seg id="b.1CO.15.6" type="verse">
						Hegaappe guyyiyan, ichchashu xeetaappe dariya ishatussi issitoo qoncciis. Etappe dariya baggai hanno gakkanaassikka paxa de7ees; shin amaridaageeti haiqqidosona.
					</seg>
					<seg id="b.1CO.15.7" type="verse">
						Hegaappe guyyiyan, Yaaqoobassi qoncciis; guyyeppe ba kiittido ubbatussi qoncciis.
					</seg>
					<seg id="b.1CO.15.8" type="verse">
						Qassi ubbaappe wurssettan, wodee gakkennan yelettida taassikka qoncciis.
					</seg>
					<seg id="b.1CO.15.9" type="verse">
						Aissi giikko, Yesuusi kiittido ubbaappe taani laafa; taani Xoossaa woosa keettaa waissido gishshau, Yesuusi kiittidoogaa geetettada xeesettanaukka bessikke.
					</seg>
					<seg id="b.1CO.15.10" type="verse">
						SHin Xoossaa aaro kehatettan taani tanakka. Qassi taassi i immido aaro kehatettai hada gidibeenna; shin taani eta ubbaappe aattada oottaas. SHin tanaara de7iya Xoossaa aaro kehatettai oottiisippe attin, tana gidikke.
					</seg>
					<seg id="b.1CO.15.11" type="verse">
						Simmi tana gidikkokka, woikko eta gidikkokka, nuuni ubbai yootiyoogee hagaa; inttekka hagaa ammanideta.
					</seg>
					<seg id="b.1CO.15.12" type="verse">
						Kiristtoosi haiquwaappe denddidoogaa yootiyoobaa gidikko, intteppe issi issi asati yaatin woigidi, “Haiqqidabai haiquwaappe denddenna” yaagiyoonaa?
					</seg>
					<seg id="b.1CO.15.13" type="verse">
						Haiqqida urai haiquwaappe denddibeennabaa gidikko, yaatin hekko Kiristtoosikka haiquwaappe denddibeenna giyoogaa.
					</seg>
					<seg id="b.1CO.15.14" type="verse">
						Kiristtoosi haiquwaappe denddibeennabaa gidikko, yaatin nuuni yootiyoogeekka mela; qassi intte ammanoikka mela.
					</seg>
					<seg id="b.1CO.15.15" type="verse">
						Qassi nuuni, “Kiristtoosa haiquwaappe denttiis” yaagidi Xoossaa bolli markkattido gishshau, a worddo markkata gididi beettida. SHin haiqqidaageeta haiquwaappe i denttibeennabaa gidikko, Kiristtoosakka denttibeenna.
					</seg>
					<seg id="b.1CO.15.16" type="verse">
						Aissi giikko, haiqqidaageeti haiquwaappe denddennabaa gidikko, simmi Kiristtoosikka denddibeenna.
					</seg>
					<seg id="b.1CO.15.17" type="verse">
						Kiristtoosi haiquwaappe denddibeennabaa gidikko, intte ammanoikka mela; qassi intte hanno gakkanaassikka nagaraara de7eeta.
					</seg>
					<seg id="b.1CO.15.18" type="verse">
						Simmi Kiristtoosa ammanidi haiqqidaageetikka qassi xayidosona giyoogaa.
					</seg>
					<seg id="b.1CO.15.19" type="verse">
						Nuuni ha de7uwaa xalaalaassi Kiristtoosa yainnidabaa gidikko, ha sa7an de7iya asa ubbaappekka nubai pala.
					</seg>
					<seg id="b.1CO.15.20" type="verse">
						SHin Kiristtoosi haiqqidaageetu dendduwaassi baira gididi, haiquwaappe denddidoogee tuma.
					</seg>
					<seg id="b.1CO.15.21" type="verse">
						Aissi giikko, haiqoi issi asa baggaara ha sa7aa yiidoogaadan, haiqqidaageetu denddoikka qassi issi asa baggaara yiis.
					</seg>
					<seg id="b.1CO.15.22" type="verse">
						Aissi giikko, asai ubbai Addaameera dabbotido gishshau haiqqidoogaadan, Kiristtoosaara dabbotido gishshau, ubbai de7uwaassi denddana.
					</seg>
					<seg id="b.1CO.15.23" type="verse">
						SHin ubbaikka ba kayan kayan denddana. Kiristtoosi ubbaappe kasetidi denddiis; hegaappe guyyiyan, Kiristtoosaageeti Kiristtoosi yiyo wode denddana.
					</seg>
					<seg id="b.1CO.15.24" type="verse">
						Hegaappe guyyiyan, Kiristtoosi halaqatetta ubbaa, godatetta ubbaanne wolqqaanne xaissidi, Xoossaassi ba Aawaassi kawotettaa immiyo wode, wodiyaa wurssettai yaana.
					</seg>
					<seg id="b.1CO.15.25" type="verse">
						Aissi giikko, Xoossai a morkketa ubbaa a tohuwaappe garssaara wottana gakkanaassi, Kiristtoosi haaranau bessees.
					</seg>
					<seg id="b.1CO.15.26" type="verse">
						Ubbaappe wurssettan xayana morkkee haiquwaa.
					</seg>
					<seg id="b.1CO.15.27" type="verse">
						Aissi giikko, Xoossaa maxaafai, “Xoossai ubbabaa a tohuwaappe garssaara wottidi haarissiis” yaagees. SHin ubbabaa a tohuwaappe garssaara wottidi haarissiis giyo wode, ubbabaa haarissida Xoossaappe attin, hinkko ubbai haarettiis giyoogee qoncce.
					</seg>
					<seg id="b.1CO.15.28" type="verse">
						SHin ubbabai Kiristtoosassi haarettidoogaappe guyyiyan, Kiristtoosi qassi ba huuphen ubbabaa bana haarissida Xoossaassi haarettana. Xoossai qassi ubbabaa wurssidi haarana.
					</seg>
					<seg id="b.1CO.15.29" type="verse">
						Hegaa gidana xayikko, haiqqidaageetussi xammaqettiyaageeti ai oottiyoonaa? Haiqqidaageeti mulekka denddennabaa gidikko, asai haiqqidaageetussi aissi xammaqettii?
					</seg>
					<seg id="b.1CO.15.30" type="verse">
						Yaatin, nuuni ubba wode aissi hassayenna metuwan geliyoonii?
					</seg>
					<seg id="b.1CO.15.31" type="verse">
						Ta ishatoo, taani nu Godaa Kiristtoosi Yesuusan taassi de7iya intte ceequwan ceeqqaidda, wonttin wonttin haiqqais.
					</seg>
					<seg id="b.1CO.15.32" type="verse">
						Taani Efisoonan asadan do7aara baaxetidoogee tana ai go77anee? SHin haiqqidaageeti haiquwaappe denddibeennabaa gidikko, “Simmi moosinne uyoos; aissi giikko, nuuni wontto haiqqana” yaagiyoogaa mala.
					</seg>
					<seg id="b.1CO.15.33" type="verse">
						Cimettoppite; iita laggetettai lo77o hanotettaa moorees.
					</seg>
					<seg id="b.1CO.15.34" type="verse">
						Xillotettaakko simmite. Nagara oottoppite. Intteppe issi issi asai Xoossaa erenna; taani hagaa inttena yeellayanau gais.
					</seg>
					<seg id="b.1CO.15.35" type="verse">
						SHin issi asi, “Haiqqida asai waanidi denddanee? Eti ai mala bollaara yaanee?” yaagennan aggenna.
					</seg>
					<seg id="b.1CO.15.36" type="verse">
						Nenoo eeyyau, neeni biittan zeriyo zerettai wooqqennan mokkenna.
					</seg>
					<seg id="b.1CO.15.37" type="verse">
						Neeni zeriyoogee gistte gidin woi hara qommo katta gidin, aife xalaalappe attin, mokkidi kiyiya bollaa gidenna.
					</seg>
					<seg id="b.1CO.15.38" type="verse">
						SHin Xoossai zerettaassi ba dosido bollaa immees; qassi zeretta ubbaassikka huuphiyan huuphiyan eta bollaa immees.
					</seg>
					<seg id="b.1CO.15.39" type="verse">
						Mereta ubbaa ashoi issuwaa gidenna. SHin asa ashoi issuwaa; mehiyaa ashoi dumma; kafotu ashoikka dumma; qassi moliyaa ashoikka dumma.
					</seg>
					<seg id="b.1CO.15.40" type="verse">
						Qassi saluwaa bollatinne sa7aa bollati de7oosona. SHin saluwaa bollaa bonchchoi dumma; qassi sa7aa bollaa bonchchoi dumma.
					</seg>
					<seg id="b.1CO.15.41" type="verse">
						Awa aifiyaassi a huuphe bonchchoi de7ees. Aginaassikka a huuphe bonchchoi de7ees. Qassi xoolinttetussikka dumma bonchchoi de7ees; aissi giikko, issi xoolinttee hinkko xoolinttiyaappe bonchchuwan dummatees.
					</seg>
					<seg id="b.1CO.15.42" type="verse">
						Qassi haiqqidaageeti haiquwaappe denddiyo wode hegaadan hanana; haiqqiya bollai moogettidi, haiqqenna bolla gididi denddana.
					</seg>
					<seg id="b.1CO.15.43" type="verse">
						Bollai tooshiyan moogettidi, bonchchuwan denddana. Qassi daafuran moogettidi, wolqqan denddana.
					</seg>
					<seg id="b.1CO.15.44" type="verse">
						Mereta bollai moogettidi, ayyaana bollaa gididi denddana. Mereta bollai de7ikko, qassi ayyaanaa bollaikka de7ees.
					</seg>
					<seg id="b.1CO.15.45" type="verse">
						Hegaadankka, qassi Xoossaa maxaafan, “Koiro bitanee, Addaamee, paxa de7iya asa gidi merettiis” yaagees. SHin wurssetta Addaamee de7uwaa immiya ayyaana gidiis.
					</seg>
					<seg id="b.1CO.15.46" type="verse">
						SHin mereta asi koiro yin, geedoppe ayyaana asi yiisippe attin, ayyaanaagee koiro yibeenna.
					</seg>
					<seg id="b.1CO.15.47" type="verse">
						Koiro Addaamee biittaappe merettiis; i biittaappe merettidaagaa. Naa77antto Addaamee saluwaappe yiis.
					</seg>
					<seg id="b.1CO.15.48" type="verse">
						Biittaageeti biittaappe merettidaagaa mala. Qassi saluwaageeti saluwaappe yiidaagaa mala.
					</seg>
					<seg id="b.1CO.15.49" type="verse">
						Nuuni biittaappe merettidaagaa meraa maayidoogaadan, saluwaappe yiidaagaa meraakka qassi maayana.
					</seg>
					<seg id="b.1CO.15.50" type="verse">
						Ta ishatoo, taani giyoogee hagaa; ashoinne suutti Xoossaa kawotettaa laattana danddayenna. Qassi musiyaagee musennaagaa laattenna.
					</seg>
					<seg id="b.1CO.15.51" type="verse">
						Siyite! Taani intteyyo issibaa xuurana. Nuuni ubbai haiqqokko. SHin wurssetta malkkatai punettiyo wode, liphida aifee xeellanaassi hassayennan laamettana. Aissi giikko, malkkatai punettiyo wode, haiqqida asai musenna asa gididi denddana; nuunikka laamettana.
					</seg>
					<seg id="b.1CO.15.53" type="verse">
						Aissi giikko, hagee musiyaagee musennaagaa maayanau bessees; qassi hagee haiqqiyaageekka haiqqennaagaa maayanau bessees.
					</seg>
					<seg id="b.1CO.15.54" type="verse">
						SHin hagee musiyaagee musennaagaa maayiyo wode, qassi hagee haiqqiyaagee haiqqennaagaa maayiyo wode, he wode, Xoossaa maxaafai, “Haiqoi xoonettidi mitettiis.
					</seg>
					<seg id="b.1CO.15.55" type="verse">
						Haiquwau, ne yiishshai awaanee? Haiquwau, ne xoonoi awaanee?” giido qaalai polettana.
					</seg>
					<seg id="b.1CO.15.56" type="verse">
						Haiqoi dukkiyo wolqqaa nagaraappe demmees; qassi nagarai wolqqaa higgiyaappe demmees.
					</seg>
					<seg id="b.1CO.15.57" type="verse">
						SHin nu Godaa Yesuus Kiristtoosa baggaara nuna xoonissiya Xoossaa galatai gakko.
					</seg>
					<seg id="b.1CO.15.58" type="verse">
						Taani siiqiyo ta ishatoo, hegaa gishshau, qaaxxennan minnidi eqqite. Intte daafurai Godaa baggaara mela gidennaagaa eridi, ubba wode Godaa oosuwaa azallennan oottite.
					</seg>
				</div>
				<div id="b.1CO.16" type="chapter">
					<seg id="b.1CO.16.1" type="verse">
						Geeshshatussi miishshaa shiishshanau Galaatiyaa woosa keettatussi taani maacidoogaadan, inttekka qassi hegaadan oottite.
					</seg>
					<seg id="b.1CO.16.2" type="verse">
						Intte taani yaa biyo wode, miishshaa shiishshenna mala, intte ubbai Woggaa gallassi gallassi, intte demmiyo keenaappe intte keettan dagayite.
					</seg>
					<seg id="b.1CO.16.3" type="verse">
						Taani yaa gakkiyo wode, intte ammaniyo asa oona gidikkonne, intte immidoogaa gattana mala, dabddaabbiyaara eta Yerusalaame kiittana.
					</seg>
					<seg id="b.1CO.16.4" type="verse">
						Qassi taani etaara baanau koshshikko, eti tanaara issippe baana.
					</seg>
					<seg id="b.1CO.16.5" type="verse">
						Taani Maqidooniyaara aadhdhaidda, inttekko baana; aissi giikko, taani Maqidooniyaara aadhdhais.
					</seg>
					<seg id="b.1CO.16.6" type="verse">
						Taani biyoosaa awa gidikkonne, ta buussan intte tana maaddana mala, intte matan amarida wodiyaa gam77ennan aggikke. Woikko balgguwaakka intte matan shaaccennan waayada aggana.
					</seg>
					<seg id="b.1CO.16.7" type="verse">
						Aissi giikko, taani ha77i yaara aadhdhaidda oge tohuwaara inttena be7anau koyikke. Godai giikko, intte matan amarida wodiyaa takkanau qoppais.
					</seg>
					<seg id="b.1CO.16.8" type="verse">
						SHin taani PHenxxaqosxxe giyo gallassai gakkanaassi Efisoonan gam77ana.
					</seg>
					<seg id="b.1CO.16.9" type="verse">
						Taassi oosoi kumido aaho penggee yaani dooyettiis. Qassi taassi daro morkketi de7oosona.
					</seg>
					<seg id="b.1CO.16.10" type="verse">
						Ximootiyoosi inttekko yiikko, intte matan i yayyennan de7anaadan, a loitti wottite. Aissi giikko, ikka qassi Godaa oosuwaa oottees.
					</seg>
					<seg id="b.1CO.16.11" type="verse">
						Hegaa gishshau, ooninne a karoppo. SHin i taakko saro simmana mala, a maaddidi sarotettan moissite. Aissi giikko, taani i ishanttuura simmanaagaa naaga uttaas.
					</seg>
					<seg id="b.1CO.16.12" type="verse">
						SHin nu ishaa Aphiloosi hinkko ishanttuura inttekko baana mala, taani a mintta woossaas. SHin ha77i inttekko baanau koyibeenna; i baayyo injjetiyo wode inttekko baana.
					</seg>
					<seg id="b.1CO.16.13" type="verse">
						Tishshi giite. Ammanuwan minnite. Xalite. Minnite.
					</seg>
					<seg id="b.1CO.16.14" type="verse">
						Ooso ubbaa siiquwan oottite.
					</seg>
					<seg id="b.1CO.16.15" type="verse">
						Ta ishatoo, Isxxifaanoosinne a so asai Giriiken koiro ammanidaageeta gidiyoogaanne geeshshatussi oottanau banttana immidoogaa intte ereeta. Inttekka eta mala asaassinne, etaara oottiya ubbaassi daafuriya ubbaassi haarettanaadan, taani inttena woossais.
					</seg>
					<seg id="b.1CO.16.17" type="verse">
						Isxxifaanoosi, Parddonaaxisinne Akaiqoosi intte bainnasan tana boorasiyaa teqqido gishshau, eta yuussaa taani ufaittais.
					</seg>
					<seg id="b.1CO.16.18" type="verse">
						Eti inttena ayyaanan minttettidoogaadan, tanakka ayyaanan minttettido gishshau, hegeeta mala asata dogoppite.
					</seg>
					<seg id="b.1CO.16.19" type="verse">
						Isiyaa woosa keettaa asai inttena, “Saro saro” goosona. Aqiilinne PHirisqqila bantta soo shiiqiya woosa keettaa asaarakka intteyyo Godaa sarotaa wozanappe kiittoosona.
					</seg>
					<seg id="b.1CO.16.20" type="verse">
						Ishantti ubbai inttessi sarotaa kiittoosona. Issoi issuwaa geeshsha yerettaa yerettidi sarotite.
					</seg>
					<seg id="b.1CO.16.21" type="verse">
						Taani PHauloosi ha sarotaa ta kushiyan xaafaas.
					</seg>
					<seg id="b.1CO.16.22" type="verse">
						Godaa Yesuus Kiristtoosa siiqenna asi de7ikko, i qanggettidaagaa gido. Nu Godau, haaya.
					</seg>
					<seg id="b.1CO.16.23" type="verse">
						Godaa Yesuus Kiristtoosa aaro kehatettai inttenaara gido.
					</seg>
					<seg id="b.1CO.16.24" type="verse">
						Kiristtoos Yesuusan de7iya inttenaara ubbaara ta siiqoi gido. Amin77i.
					</seg>
				</div>
			</div>
			<div id="b.2CO" type="book">
				<div id="b.2CO.1" type="chapter">
					<seg id="b.2CO.1.1" type="verse">
						Taani PHauloosi, Xoossai kiitta gin, Kiristtoos Yesuusi kiittidoogeenne nu ishai Ximootiyoosi Xoossaayyo goinniya Qoronttoosa kataman de7iya woosa keettaayyoonne Giriike biitta ubban de7iya geeshshatuyyo ha dabddaabbiyaa xaafoos.
					</seg>
					<seg id="b.2CO.1.2" type="verse">
						Xoossaa nu Aawaappenne Godaa Yesuus Kiristtoosappe, aaro kehatettainne sarotettai intteyyo gido.
					</seg>
					<seg id="b.2CO.1.3" type="verse">
						Xoossaa nu Godaa Yesuus Kiristtoosa Aawaa, maarotettaa Aawaanne minttetto ubbaa Xoossaa galatai gakko;
					</seg>
					<seg id="b.2CO.1.4" type="verse">
						Xoossai nuna nu huuphen minttettido minttettuwaadan, daro waayiyaa waayettiyaageeta nuunikka minttettanaadan, nu waaye ubban i nuna minttettees.
					</seg>
					<seg id="b.2CO.1.5" type="verse">
						Aissi giikko, nuuni Kiristtoosa baggaara daro waayiyaa waayettiyoogaadan, hegaadankka, qassi nuuni a baggaara daro minttettuwan minetteettees.
					</seg>
					<seg id="b.2CO.1.6" type="verse">
						Nuuni waayettikko, hegee inttena minttettanaassanne inttena ashshanaassa; qassi nuuni minettikko, nuuni danddayido waayiyaa malaa inttekka genccidi danddayana mala, Xoossai intteyyookka qassi minttettuwaanne danddayaa immanaassa.
					</seg>
					<seg id="b.2CO.1.7" type="verse">
						Intte demmana giidi, ufaissan naagi uttidoogee daro mino; aissi giikko, intte nunaara waayettidoogaadan, hegaadan minttettuwaakka nunaara ekkanaagaa nuuni eroos.
					</seg>
					<seg id="b.2CO.1.8" type="verse">
						Nu ishatoo, nuuni Isiyaa biittan waayettido waayiyaa inttena hassayissanau koyoos; nu waayee nu wolqqaappe darin, nuna worees giidi, nuuni hirggana gakkanaassi, nuna wogi bainnaagaa deexxiis.
					</seg>
					<seg id="b.2CO.1.9" type="verse">
						Nuuni nu bolli haiquwaa pirddai pirddettiis yaagidi qoppida; shin hegee hanidoogee haiqqida asaa haiquwaappe denttiya Xoossan nuuni ammanettanaappe attin, nu huuphen ammanettennan agganaassa.
					</seg>
					<seg id="b.2CO.1.10" type="verse">
						Xoossai hagaa mala iita haiquwaappe nuna ashshiis; i nuna ashshana; sinttappekka i nuna ashshana giidi, ufaissan naagi uttida.
					</seg>
					<seg id="b.2CO.1.11" type="verse">
						Intte woossido daro woosan nuuyyo anjjoi simmido gishshau, daro asai nu gishshaa Xoossaa galatana mala, inttekka qassi nuna woosan maaddana koshshees.
					</seg>
					<seg id="b.2CO.1.12" type="verse">
						Nuuni ceeqettiyoogee hagaa; ha sa7an nuuni de7iyo de7oi, ubba qassi inttenaara nuuyyo de7iya issippetettai Xoossaa aaro kehatettaanappe attin, asa aadhdhida eratettaana gidennaagaa, qassi Xoossai immido geeshshatettaaninne suuretettan nuuni de7iyoogaa nuna zoriya wozanai nuuyyo markkattees.
					</seg>
					<seg id="b.2CO.1.13" type="verse">
						Aissi giikko, intte nabbabanaunne akeekanau danddayiyoogaa xalaalaa intteyyo xaafiyoogaappe attin, nuuni harabaa intteyyo xaafokko. Nu Godaa Yesuusa gallassi nuuni inttenan ceeqettanaagaadan, inttekka nunan ceeqettana mala, intte ha77i wurssi akeekenna yohuwaa digin wurssi akeekana gaada qoppais.
					</seg>
					<seg id="b.2CO.1.15" type="verse">
						Hegaa taani loitta erido gishshau, intte naa77utoo go7ettana mala, ubbaappe kasetada inttekko baanau qofaa qachchaas.
					</seg>
					<seg id="b.2CO.1.16" type="verse">
						Taani Maqidooniyaa baidda inttenaara gaittanaagaanne qassi yaappe simmaidda intte mataara Yihudaa aadhdhishin, intte tana maaddanaagaa qoppa uttaas.
					</seg>
					<seg id="b.2CO.1.17" type="verse">
						Hegaa gishshau, taani hegaa qoppaidda tanan ammanettabeikkinaa? Taani ta qofaa qachchiyo wode, sa7aa asadan issi kuttan, “Ee, ee” woi, “CHii, chii” gaanau giiga uttidanaa?
					</seg>
					<seg id="b.2CO.1.18" type="verse">
						SHin Xoossai ammanettidaagaa gidiyoogee tuma gidiyoogaadan, nuuni intteyyo yootiyo qaalai “Ee” nne “CHii” nne giyoogaa gidenna.
					</seg>
					<seg id="b.2CO.1.19" type="verse">
						Aissi giikko, taani, Sillaasinne Ximootiyoosi Intte giddon yootido Xoossaa Na7ai, Yesuus Kiristtoosi “Ee” nne “CHii” nne giyoogaa gidenna. SHin Xoossaa baggaara i ubba wodekka “Ee”.
					</seg>
					<seg id="b.2CO.1.20" type="verse">
						Aissi giikko, Xoossai immana giidobau ubbau eeno giidoogee Kiristtoosa baggaara polettana; hegaa gishshau, nuuni Kiristtoosa baggaara Xoossaa bonchchuwau, amin77i goos.
					</seg>
					<seg id="b.2CO.1.21" type="verse">
						Xoossai Kiristtoosa baggaara nunanne inttena minttetteesinne tiyees.
					</seg>
					<seg id="b.2CO.1.22" type="verse">
						Nuuni abaa gidiyoogaa erissiya maatafaa i nu bolli wottidi, ba Geeshsha Ayyaanaa waasedan, nu wozana giddon wottiis.
					</seg>
					<seg id="b.2CO.1.23" type="verse">
						Qassi taani Qoronttoosa beennan aggidoogee inttena qohennan agganaassa; hegau taani shemppuwaara de7anau Xoossai taayyo markka.
					</seg>
					<seg id="b.2CO.1.24" type="verse">
						Nuuni inttena ufaissanau inttenaara issippe oottiyaageeta gidiyoogaappe attin, intte ammaniyooban inttena godatanau koyiyaageeta gidokko; aissi giikko, intte intte ammanuwan minnidi de7eeta.
					</seg>
				</div>
				<div id="b.2CO.2" type="chapter">
					<seg id="b.2CO.2.1" type="verse">
						Taani naa77anttuwaa inttena azzanissenna mala, inttekko beennan agganaadan, ta qofaa qachchaas.
					</seg>
					<seg id="b.2CO.2.2" type="verse">
						Aissi giikko, taani inttena azzanissiyaabaa gidikko, ha taani azzanissido intte tana ufaissanaagaappe attin, oonee tana ufaissanai?
					</seg>
					<seg id="b.2CO.2.3" type="verse">
						Taani intteyyo he dabddaabbiyaa xaafidoogee, tana ufaissanau bessiya asatun taani azzananau inttekko baanau koyabeennaagaassa; taani ufaittiyo wode, intte ubbaikka qassi ufaittanaagaa inttenan ubban ammanettais.
					</seg>
					<seg id="b.2CO.2.4" type="verse">
						Aissi giikko, taani intteyyo daro waayiyaaninne tuggan qassi daro afuttaara xaafidoogee, inttena azzanissanaassa gidenna; shin taani inttena ubbata ai keenaa siiqiyaakkonne intte eranaassa.
					</seg>
					<seg id="b.2CO.2.5" type="verse">
						SHin issi urai asa azzanissidobaa gidikko, taani a yohuwaa darissanau koyikke; i inttena ubbata azzanissidoogaappe attin, tana azzanissibeenna.
					</seg>
					<seg id="b.2CO.2.6" type="verse">
						Intteppe dariya bagga asai he bitaniyaa mala asa hegaadan qaxxayikko, he qixaatee ayyo gidana.
					</seg>
					<seg id="b.2CO.2.7" type="verse">
						Hegaa gishshau, he bitanee keehi daro azzanenna mala, intte ayyo atto gaanaunne a minttettanau bessees.
					</seg>
					<seg id="b.2CO.2.8" type="verse">
						Hegaa gishshau, intte a minttidi siiqiyoogaa i erana mala, taani inttena woossais.
					</seg>
					<seg id="b.2CO.2.9" type="verse">
						Aissi giikko, intte tau azazettanau ubba wode giigi uttidaakkonne qassi paaciyaa intte danddayiyaakko eranau, he dabddaabbiyaa intteyyo xaafaas.
					</seg>
					<seg id="b.2CO.2.10" type="verse">
						Issi urai naaqqidoogaa intte atto giyo wode, taanikka qassi atto gais; taani atto giidobaa gidikko, atto giidobaa aibanne Kiristtoosa sinttan intte gishshau, atto gaas.
					</seg>
					<seg id="b.2CO.2.11" type="verse">
						Seexaanai nuukko yiidi, nuna cimmenna mala, taani atto gaas; aissi giikko, nuuni a qofaa ereettees.
					</seg>
					<seg id="b.2CO.2.12" type="verse">
						Taani Kiristtoosa wonggeliyaa mishiraachchuwaa yootanau Xiro7aada biido wode, Godai yaani tau dooyi wottiis.
					</seg>
					<seg id="b.2CO.2.13" type="verse">
						Taani ta ishaa Tiita yaani demmabeenna gishshau, taayyo sheefai gagettiis. Hegaa gishshau, yaani de7iya asaa, “Saro de7ite” gaada Maqidooniyaa baas.
					</seg>
					<seg id="b.2CO.2.14" type="verse">
						SHin Kiristtoosa baggaara ubba wode nuna xoonuwau kaalettiya Xoossaa, Qassi Kiristtoosa timirttiyaa nu baggaara shittodan, ubbasaa gattiyaagaa galatai gakko.
					</seg>
					<seg id="b.2CO.2.15" type="verse">
						Aissi giikko, nuuni attiya asa giddooninne xayiya asa giddon Kiristtoosi Xoossaayyo yarshshiyo sawuwaa tonggu giya shitto mala.
					</seg>
					<seg id="b.2CO.2.16" type="verse">
						Hegee xayiyaageetuyyo woriya zeeqo; qassi attiyaageetuyyo de7uwaa ehiya shitto; yaatin, hegaa oottanau danddayiyai oonee?
					</seg>
					<seg id="b.2CO.2.17" type="verse">
						Nuuni Xoossaa qaalaa hiraisobaadan, walakkidi zal77iya hara daro asatu mala gidokko; shin Xoossai nuna kiittin, ammanettidi Xoossaa sinttan Kiristtoosa baggaara qaalaa yootoos.
					</seg>
				</div>
				<div id="b.2CO.3" type="chapter">
					<seg id="b.2CO.3.1" type="verse">
						Nuuni zaarettidi, nu huuphiyaa sabbanau doommidoniiyye? Woi hara asatuugaadan, saba dabddaabbiyaa intteyyo yeddanau woi intteppe ekkanau koyiyoonii?
					</seg>
					<seg id="b.2CO.3.2" type="verse">
						Intte intte huuphen asai ubbai eranaadaaninne nabbabanaadan, nu wozanan xaafetti uttida nu dabddaabbe.
					</seg>
					<seg id="b.2CO.3.3" type="verse">
						Ha dabddaabbiyaa Kiristtoosi ba huuphen xaafidi, nu bolli kiittidoogee tuma; ha dabddaabbee de7o Xoossaa Geeshsha Ayyaanan asa wozanan xaafettidoogaappe attin, shuchcha bolli qalamen xaafettibeenna.
					</seg>
					<seg id="b.2CO.3.4" type="verse">
						Nuuyyo Kiristtoosa baggaara Xoossan hagaa mala ammanoi de7ees.
					</seg>
					<seg id="b.2CO.3.5" type="verse">
						Nu danddayai Xoossaappe yiyoogaappe attin, ha oosuwaa nuuni nu huuphen oottanau danddayoos giyoobi nuuyyo aibinne baawa.
					</seg>
					<seg id="b.2CO.3.6" type="verse">
						Nuuni Ooratta Maachchaayyo oottana mala, Xoossai nuna danddayissiis; he Ooratta Maachchai Geeshsha Ayyaanaagaa gidiyoogaappe attin, xaafettida higgiyaagaa gidenna. Xaafettida higgee haiquwaa ehees; shin Geeshsha Ayyaanai de7uwaa ehees.
					</seg>
					<seg id="b.2CO.3.7" type="verse">
						SHuchchaa woocidi xaafido higgee imettiyo wode, Xoossaa bonchchoi beettiis; Muuse som77uwan de7iya phoolettai xayiyaabaa gidikkokka, he phoolettai daro wolqqaama gidiyo gishshau, Israa7eela asai a som77uwaa tishshi ootti xeellanau danddayibeenna. Haiquwaa ehiya higgee oottiyo oosoi hagaa mala bonchchuwaara yiyaagaa gidikko,
					</seg>
					<seg id="b.2CO.3.8" type="verse">
						Geeshsha Ayyaanai oottiyo oosuwaa bonchchoi ai keenaa aadhdhanee?
					</seg>
					<seg id="b.2CO.3.9" type="verse">
						Aissi giikko, asi pirdda ekkiyo oosoi bonchcho gidikko, yaatin, asi xilliyo oosuwaa bonchchoi waanidi daranee?
					</seg>
					<seg id="b.2CO.3.10" type="verse">
						Aissi giikko, kase bonchchoi ha77i baappe keehi aadhdhiya bonchchuwaa gaasuwan xayidoogee tuma.
					</seg>
					<seg id="b.2CO.3.11" type="verse">
						Aissi giikko, he xayidaagan bonchchoi de7iyaabaa gidikko, merinau de7iyaagan ai keena gita bonchchoi de7anee?
					</seg>
					<seg id="b.2CO.3.12" type="verse">
						Nuuni ufaissan naagiyo hagaa malabai nuuyyo de7iyo gishshau, qoncciyan xalidi haasayeettees.
					</seg>
					<seg id="b.2CO.3.13" type="verse">
						Israa7eela asai xayiya bonchchuwaa wurssettaa be7enna mala, ba som77uwaa naxalan kammida Muuse mala nuuni gidokko.
					</seg>
					<seg id="b.2CO.3.14" type="verse">
						SHin eta wozanai dammiis; aissi giikko, eti Gal77a Maachchaa nabbabiyo wode, hachchi gakkanaassikka, he naxalai eta wozanaa kammi wottiis; ooninne Kiristtoosaara gaittiyo wode xalaalan he naxalai kichchees.
					</seg>
					<seg id="b.2CO.3.15" type="verse">
						SHin eti Muuse maxaafaa nabbabiyo wode ubban hachchi gakkanaassikka, he naxalai eta wozanaa kammi wottiis.
					</seg>
					<seg id="b.2CO.3.16" type="verse">
						SHin Xoossaa maxaafai, “Ooninne Godaakko simmiyo wode audenne he naxalai kichchees” yaagees.
					</seg>
					<seg id="b.2CO.3.17" type="verse">
						Godai Geeshsha Ayyaana. Godaa Ayyaanai de7iyoosan ailletetti baawa.
					</seg>
					<seg id="b.2CO.3.18" type="verse">
						Nuuni ubbaikka naxalan kamettibeenna som77uwan Godaa bonchchuwaa heregadan zaaridi phoolana; qassi Geeshsha Ayyaana gidiya Godaappe yiya he bonchchoi nuna ba meraa milatissidi, bonchchuwaappe bonchchuwau laammana.
					</seg>
				</div>
				<div id="b.2CO.4" type="chapter">
					<seg id="b.2CO.4.1" type="verse">
						Simmi Xoossai nuuyyo ha oosuwaa ba maarotettan immido gishshau, nuuni salettokko.
					</seg>
					<seg id="b.2CO.4.2" type="verse">
						Nuuni geeman oottiyo yeellayiya ooso ubbaa aggi bayida; qassi gene oosokka oottokko; woi Xoossaa qaalaa wordduwaara walakkokko. Hegaadankka, tumaa qoncciyan haasayidi, Xoossaa sinttan asa ubbaa zoriya wozanaayyo nuna shiishsheettees.
					</seg>
					<seg id="b.2CO.4.3" type="verse">
						Nuuni yootiyo wonggeliyaa mishiraachchoi geemmidabaa gidikkokka, xayiya asatu xalaalau geemmiis.
					</seg>
					<seg id="b.2CO.4.4" type="verse">
						Ha sa7aa Xoossai ammanenna asatu qofaa jallissiis; jallissidi Kiristtoosa bonchchuwaa, wonggeliyaa mishiraachchuwaa poo7uwaa banttau poo7iyaagaa, Xoossaa milatiyaagaa eti be7enna mala, eta diggiis.
					</seg>
					<seg id="b.2CO.4.5" type="verse">
						Aissi giikko, Yesuus Kiristtoosi Goda gidiyoogaanne a gishshau nuuni nu huuphen intteyyo ashkkara gidiyoogaa yooteetteesippe attin, nu huuphebaa yootokko.
					</seg>
					<seg id="b.2CO.4.6" type="verse">
						Aissi giikko, “Xumaappe poo7oi poo7ana” giida Xoossai nu wozanan ba poo7uwaa poo7issiis; qassi i ba bonchcho eratettaa poo7uwaa Kiristtoosa sinttan poo7iyaagaa nuuyyo immanau poo7issiis.
					</seg>
					<seg id="b.2CO.4.7" type="verse">
						SHin ubbaappe aadhdhiya wolqqai Xoossaagaa gidiyoogaappe attin, nuugaa gidennaagaa bessanau nuuyyo ha minjjai urqqaappe merettida miishsha giddon de7ees.
					</seg>
					<seg id="b.2CO.4.8" type="verse">
						Nuuni ubba baggaarakka un77ettida; shin me7erettibookko; qassi issi issi wode siroos; shin muleerakka aggi bayana gibookko.
					</seg>
					<seg id="b.2CO.4.9" type="verse">
						Nuuni yedetettida; shin Xoossai nuna olibeenna; qassi nu morkketi nuna oli bayidosona; shin nuuni xayibookko.
					</seg>
					<seg id="b.2CO.4.10" type="verse">
						Qassi Yesuusi de7iyoogee nu asatettan beettana mala, nuuni ubba wode a haiquwaa nu asatettan tookki yuuyoos.
					</seg>
					<seg id="b.2CO.4.11" type="verse">
						Aissi giikko, haiqqiya nu asatettaa bolli Yesuusi de7iyoogee beettana mala, paxa de7iya nuuni a gishshau, ubba wode haiqqiichchidi attoos.
					</seg>
					<seg id="b.2CO.4.12" type="verse">
						Hegaa gishshau, haiqoi nu giddon oottees; shin de7oi qassi intte giddon oottees.
					</seg>
					<seg id="b.2CO.4.13" type="verse">
						Xoossaa maxaafai, “Taani ammanido gishshau haasayaas” yaagees; he ammanuwaa Ayyaanai nuuyyo de7iyo gishshau, nuunikka ammanoos; hegaa gishshau, haasayoos.
					</seg>
					<seg id="b.2CO.4.14" type="verse">
						Xoossai, Godaa Yesuusa haiquwaappe denttidaagee, nunakka qassi Yesuusaara haiquwaappe denttidi, inttenaara issippe ba sintti shiishshanaagaa eroos.
					</seg>
					<seg id="b.2CO.4.15" type="verse">
						Hagee ubbai intte gishshassa; Xoossaa aaro kehatettai daro asaa gakkiyo wode, asai Xoossaa bonchchuwaayyo daro galataa immana.
					</seg>
					<seg id="b.2CO.4.16" type="verse">
						Hegaa gishshau, nuuni salettokko; nuuyyo harai atto, bolla bagga asatettai wooqqiyaabaa gidikkokka, garssa bagga asatettai gallassi gallassi ooraxxees.
					</seg>
					<seg id="b.2CO.4.17" type="verse">
						Aissi giikko, ha77issau nuuni waayettiyo ha guutta waayee, ubbaappe keehi gitatiya merinaa bonchchuwaa nuuyyo beetissana.
					</seg>
					<seg id="b.2CO.4.18" type="verse">
						Nuuni beettennabaa xeelliyoogaappe attin, beettiyaabaa xeellokko; aissi giikko, beettiyaabai ha77issau de7iyaagaa; shin beettennabai merinau de7iyaagaa.
					</seg>
				</div>
				<div id="b.2CO.5" type="chapter">
					<seg id="b.2CO.5.1" type="verse">
						Aissi giikko, nuuni de7iyo ha sa7aa dunkkaanee qolettikko, nuuyyo asi keexxibeenna keettai, Xoossai keexxidoogee, saluwan merinau de7iyoogaa nuuni eroos.
					</seg>
					<seg id="b.2CO.5.2" type="verse">
						Nuuni hagan tumu ooloosinne saluwan de7ana nu keettaa maayanau keehi amottoos.
					</seg>
					<seg id="b.2CO.5.3" type="verse">
						Nuuni hegaa maayidi, kallottokko;
					</seg>
					<seg id="b.2CO.5.4" type="verse">
						nuuni ha sa7aa dunkkaaniyan de7iiddi, deexettidi ooloos; aissi giikko, haiqqiya asatettai de7uwan mitettana mala, nuuni maayanau koyiyoogaappe attin, kallottanau koyokko.
					</seg>
					<seg id="b.2CO.5.5" type="verse">
						Nuuyyo hagaa giigissidaagee Xoossaa; qassi i ba Geeshsha Ayyaanaa oito oottidi, nuna oitti wottiis.
					</seg>
					<seg id="b.2CO.5.6" type="verse">
						Hegaa gishshau, nuuni ubba wode ammanettoos; qassi nuuni nu sooni ha asatettan de7ido keenan, Godaappe shaahettidi de7iyoogaakka eroos.
					</seg>
					<seg id="b.2CO.5.7" type="verse">
						Aissi giikko, nuuni ammaniyoogan de7iyoogaappe attin, be7iyoogan de7okko.
					</seg>
					<seg id="b.2CO.5.8" type="verse">
						Nuna ammanttees; qassi ha asatettan nu keettaa aggi bayidi, Godaara issippe de7iyoogee nuna ufaissees.
					</seg>
					<seg id="b.2CO.5.9" type="verse">
						Hegaa gishshau, nuuni qassi sooni de7in de7ana xayin, nu qofai a ufaissanaagaa.
					</seg>
					<seg id="b.2CO.5.10" type="verse">
						Aissi giikko, nuuni huuphiyan huuphiyan oottido oosoi lo77o gidin, woi iita gidin, nuuyyo bessiyaagaa ekkanau, Kiristtoosa pirdda araataa sinttan ubbaikka beettanau bessees.
					</seg>
					<seg id="b.2CO.5.11" type="verse">
						Hegaa gishshau, nuuni Xoossaayyo yayyiyoogaa eridi, hegaadan qassi asaakka ammantteettees; Xoossai nuna muleera erees; qassi inttekka inttena zoriya wozanan nuna ereeta yaagada qoppais.
					</seg>
					<seg id="b.2CO.5.12" type="verse">
						Meran ceeqettiyoogaappe attin, wozanan ceeqettenna asatuyyo intte yooti zaariyoobai intteyyo de7ana mala, intte nunan ceeqettanaadan, nuuni intteyyo gaaso gidanau koyiyoogaappe attin, nuna galatanau koyokko.
					</seg>
					<seg id="b.2CO.5.13" type="verse">
						Nuuni gooyyiyaabaa gidikko, Xoossaa bonchchuwaassa; woi qassi wozanaara de7iyaabaa gidikkokka, inttena go77anaassa.
					</seg>
					<seg id="b.2CO.5.14" type="verse">
						Kiristtoosa siiqoi nuna godatees; aissi giikko, issi asi asa ubbaayyo haiqqidoogaa nuuni akeekida; hegaa gidikko asai ubbai aara haiqqiis.
					</seg>
					<seg id="b.2CO.5.15" type="verse">
						Paxa de7iyaageeti bantta gishshau haiqqidaagaayyoonne qassi haiquwaappe denddidaagaayyo de7anaappe attin, sinttappe bantta huupheyyo de7enna mala, i asa ubbaa gishshau haiqqiis.
					</seg>
					<seg id="b.2CO.5.16" type="verse">
						Hegaa gishshau, nuuni hagaappe sinttau oonanne asa qofan pirddokko; harai atto, nuuni Kiristtoosa kase asa qofan pirddidobaa gidikkokka, simmi sinttappe hegaadan pirddokko.
					</seg>
					<seg id="b.2CO.5.17" type="verse">
						Hegaa gishshau, ooninne Kiristtoosaara de7ikko, ooratta mereta; gal77ai aadhdhiis; be7ite, ubbabaikka ooraxxiis.
					</seg>
					<seg id="b.2CO.5.18" type="verse">
						Kiristtoosa baggaara nuna banaara sigettida Xoossai ubbabaakka oottiis; qassi i nuuyyo harata banaara sigettiyo oosuwaa immiis.
					</seg>
					<seg id="b.2CO.5.19" type="verse">
						Xoossai Kiristtoosa baggaara asa ubbaa banaara sigettees; asa nagaraakka asa bolli qoodenna; qassi asa banaara sigettiyo kiitaakka nuuyyo immiis.
					</seg>
					<seg id="b.2CO.5.20" type="verse">
						Simmi Xoossai nu baggaara intteyyo haasayiyoogaadan, nuunikka Kiristtoosa gishshaa haasayiya i kiittidoogeeta; qassi nuuni inttena, “Xoossaara sigettite” giidi, Kiristtoosa gishshaa woossoos.
					</seg>
					<seg id="b.2CO.5.21" type="verse">
						Nuuni Xoossaa xillotettaa Kiristtoosa baggaara ekkana mala, nagara erenna Kiristtoosa nu gishshau, Xoossai nagaranchcha oottiis.
					</seg>
				</div>
				<div id="b.2CO.6" type="chapter">
					<seg id="b.2CO.6.1" type="verse">
						Intte nunaara Xoossaa oosuwaa oottiiddi, a aaro kehatettaa ekkidi go7ettana mala, nuuni inttena woossoos.
					</seg>
					<seg id="b.2CO.6.2" type="verse">
						Aissi giikko Xoossai, “Taani injje wodiyan neeni giyoogaa siyaas; qassi atotettaa gallassi nena maaddaas” yaagees. Be7ite, injje wodee ha77a. Be7ite, atotettaa gallassai hachcha.
					</seg>
					<seg id="b.2CO.6.3" type="verse">
						Nuuni nu oosuwaa ooninne boranaagaa koyokko; qassi oonanne xubbanaagaa koyokko.
					</seg>
					<seg id="b.2CO.6.4" type="verse">
						SHin ubbaban nuuni Xoossaa ashkkarata gidiyoogaa nu huuphen bessida; daro genccan, waayiyan, metuwan, gita tuggan,
					</seg>
					<seg id="b.2CO.6.5" type="verse">
						lissuwan garafettiyoogan, qashuwan, wocaman, daafuran, xiskko xayiyoogan, xooman,
					</seg>
					<seg id="b.2CO.6.6" type="verse">
						geeshshatettan, eratettan, danddayan, kehatettan, Geeshsha Ayyaanan, tumu siiquwan,
					</seg>
					<seg id="b.2CO.6.7" type="verse">
						tumaa haasayiyoogan, Xoossaa wolqqan nuuni Xoossaa ashkkarata gidiyoogaa nu huuphen bessida; qassi nu huuphiyaa naaganaunne olettanau nuuyyo xillotettaa ola miishshai de7ees.
					</seg>
					<seg id="b.2CO.6.8" type="verse">
						Nuuni bonchchettidanne tooshettida; cayettidanne galatettida. Qassi tumaa haasayoos; shin asai nuna worddanchcha giidi qoppees.
					</seg>
					<seg id="b.2CO.6.9" type="verse">
						Nuuni asi erenna asa mala; shin asai ubbai nuna erees; nuuni haiqqida asa mala; shin intte be7iyoogaadankka de7oos; qaxxayettida asa mala; shin haiqqibookko.
					</seg>
					<seg id="b.2CO.6.10" type="verse">
						Nuuni kayyottiyaageeta gidikkokka, ubba wode ufaittoos. Hiyyeesa milatoos; shin daro asaa dureyoos; qassi aibinne bainna asa milatoos; shin ubbabaikka nubaa.
					</seg>
					<seg id="b.2CO.6.11" type="verse">
						Qoronttoosan de7iya asau, nuuni intteyyo qoncciyan yootida; nu uluwaakka inttena bessida;
					</seg>
					<seg id="b.2CO.6.12" type="verse">
						Nuuni intteyyo xibibookko; xibidaageeti inttena. Nuuni nu uluwaa intteyyo genttibookko; shin intte uluwaa nuuyyo genttidaageeti inttena.
					</seg>
					<seg id="b.2CO.6.13" type="verse">
						Ha77i taani ta naatuyyo haasayiyoogaadan, intteyyo haasayais; nuuni inttena nu uluwaa bessidoogaadan, inttekka nuna intte uluwaa aassi dooyidi bessite.
					</seg>
					<seg id="b.2CO.6.14" type="verse">
						Ammanenna asatuura zuppetidi, giigenna oosuwaa oottoppite. Aissi giikko, xillotettaayyoonne nagaraayyo aiba gaitetti de7ii? Poo7uwaayyoonne xumaayyo aiba issippetetti de7ii?
					</seg>
					<seg id="b.2CO.6.15" type="verse">
						Kiristtoosanne xalahe halaqaa issippe gattiyaabi aibee? Qassi ammaniyaageenne ammanennaagee koxxiyoobi aibi de7ii?
					</seg>
					<seg id="b.2CO.6.16" type="verse">
						Xoossaa Beeta Maqidasiyaaranne eeqaara aiba zuppetetti de7ii? Aissi giikko Xoossai, “Taani eta giddon de7ananne eta giddon hemetettana. Taani eta Xoossaa gidana; qassi etikka ta asata gidana” giidoogaadan, nuuni de7o Xoossaa beeta maqidase.
					</seg>
					<seg id="b.2CO.6.17" type="verse">
						Hegaadankka, qassi Godai, “Eta giddoppe kiyite; etappe shaahettite. Tunabaakka bochchoppite. Taani inttena mokka ekkana.
					</seg>
					<seg id="b.2CO.6.18" type="verse">
						Qassi taani intteyyo aawa gidana; inttekka taayyo attuma naatanne macca naata gidana. Taani Ubbaappe Wolqqaama Godai hagaa odais” yaagiis.
					</seg>
				</div>
				<div id="b.2CO.7" type="chapter">
					<seg id="b.2CO.7.1" type="verse">
						Hegaa gishshau, ta siiqotoo, Xoossai ha ubbabaa nuuyyo immana giidoogaappe hini baggan, nu ashuwaanne nu shemppuwaa tunissiya ubbabaappe nu huuphiyaa ane geeshshoos; qassi Xoossaayyo yayyiyoogan muleera geeyidi de7oos.
					</seg>
					<seg id="b.2CO.7.2" type="verse">
						Intte uluwaa nuna bessite; nuuni oonanne naaqqibookko; oonanne bashshibookko; qassi oonanne cimmibookko.
					</seg>
					<seg id="b.2CO.7.3" type="verse">
						Taani hegaa intte bolli pirddanau giikke; aissi giikko, taani kase intteyyo giidoogaadankka, intte nu wozanan de7eeta; nuuni de7inkka haiqqinkka, issippe de7oos.
					</seg>
					<seg id="b.2CO.7.4" type="verse">
						Taani inttena keehi ammanais; taani inttenan gitatais; nu waayee ubban taani keehi minettaisinne wogi bainna ufaissaa ufaittais.
					</seg>
					<seg id="b.2CO.7.5" type="verse">
						Aissi giikko, harai atto nuuni Maqidooniyaa biido wode, ubba baggaarakka waayettidappe attin, shemppibookko; hara asaara ooshshai de7ees; nu wozanankka yashshai de7ees.
					</seg>
					<seg id="b.2CO.7.6" type="verse">
						SHin kayyottidaageeta minttettiya Xoossai, Tiitu yuussan nuna minttettiis.
					</seg>
					<seg id="b.2CO.7.7" type="verse">
						Nuna kaseegaappe aatti ufaissidaagee, Tiitu yuussaa xalaala gidenna; shin intte a minttettidoogaa; intte tana be7anau amottidoogaanne tau qarettidoogaa qassi intte tana maaddanau giigettidoogaa i nuuyyo yootiis.
					</seg>
					<seg id="b.2CO.7.8" type="verse">
						Aissi giikko, ta dabddaabbee inttena azzanissidabaa gidikkokka, aissi xaafidanaashsha giikke; aissi xaafidanaashsha giikkokka, ta dabddaabbee inttena guutta wodiyaa azzanissidoogaa be7ais.
					</seg>
					<seg id="b.2CO.7.9" type="verse">
						Ha77i tana ufaissidaagee taani inttena azzanissido gishshassa gidenna; shin intte azzanoi inttena nagaraappe zaaridoogaa gishshassa; aissi giikko, nuuni inttena aibiininne qohennaadan, Xoossai ba koyidoogaadan, inttena azzanissiis.
					</seg>
					<seg id="b.2CO.7.10" type="verse">
						Aissi giikko, Xoossai koyiyo azzanoi atotettaakko gattiya nagaraappe simuwaa ehees; hegeekka zil77etti bainnaagaa; shin sa7aa azzanoi haiquwaa ehees.
					</seg>
					<seg id="b.2CO.7.11" type="verse">
						Xoossai he intte azzanuwan ai oottidaakkonne be7ite. Inttena ai keenaa genccissidaakkonne intte geeshshatettaa tumayanau inttena ai keenaa laamoyidaakko, ai keenaa hanqqetissidaakkonne ai keenaa yashissidaakko, qassi inttena ai keenaa amoyidaakko, ai keenaa mishissidaakkonne naaqo oosuwaa qaxxayanau ai keenaa giigidaakko be7ite; intte intte huuphen geeshsha gididoogaa ubbabankka erissideta.
					</seg>
					<seg id="b.2CO.7.12" type="verse">
						Hegaa gishshau, taani he dabddaabbiyaa intteyyo xaafidabaa gidikkokka, naaqqida uraa woi naaqettida uraa gishshassa gidenna; shin intte nuuyyo woqqaa qoppiyaakkonne Xoossaa sinttan intteyyo qonccissanau taani xaafaas.
					</seg>
					<seg id="b.2CO.7.13" type="verse">
						Nuuni minettidoogee hegaa gishshassa; he nu minettaa bolli, Tiitu ufaittidoogaassi nuuni ubbaappe dariya ufaissaa ufaittida. Aissi giikko, intte ubbai a hirggaappe shemppissideta.
					</seg>
					<seg id="b.2CO.7.14" type="verse">
						Taani inttebaa sabbada ayyo odin, intte tana yeellayibeekketa; shin nuuni intteyyo ubba wode tumaa haasayida; hegaadankka, nuuni Tiitu sinttan inttebaa sabbidoogee tuma gidiis.
					</seg>
					<seg id="b.2CO.7.15" type="verse">
						Hegaa gishshau, intte ubbai ayyo yayyidi kokkoridi, a waati mokkidaakkonne qassi ayyo ai keenaa azazettidaakko i hassayiyo wode, inttena keehi daro siiqees.
					</seg>
					<seg id="b.2CO.7.16" type="verse">
						Taani ubbaban inttena ammaniyo gishshau ufaittais.
					</seg>
				</div>
				<div id="b.2CO.8" type="chapter">
					<seg id="b.2CO.8.1" type="verse">
						Nu ishatoo, Xoossaa aaro kehatettai Maqidooniyaa woosa keettatun oottidobaa inttena erissanaagaa koyoos.
					</seg>
					<seg id="b.2CO.8.2" type="verse">
						Eti aadhdhido waayiyan wolqqaama paaciyaa paacettidosona; shin eti hiyyeesa gidikkokka, bantta immiyooban daro kehoosonanne qassi gita ufaissaa ufaittoosona.
					</seg>
					<seg id="b.2CO.8.3" type="verse">
						Aissi giikko, eti bantta wolqqa keenaa qassi harai atto bantta wolqqaappekka dariyaagaa dosidi immidoogau taani markka.
					</seg>
					<seg id="b.2CO.8.4" type="verse">
						Eti geeshshata maaddiyo lo77o oosuwaa nunaara oottanau nuna daro woossidosona.
					</seg>
					<seg id="b.2CO.8.5" type="verse">
						Eti nuuni qoppidoogaappe aattidi oottidosona; kasetidi eti bantta huuphiyaa Godaayyo immidoogaappe guyyiyan, Xoossai giido mala, nuuyyookka bantta huuphiyaa immidosona.
					</seg>
					<seg id="b.2CO.8.6" type="verse">
						Hegaa gishshau, nuuni ha lo77o oosuwaa doommida Tiitu gujji oottanaadaaninne inttena maaddidi, he oosuwaa polissanaadan a woossida.
					</seg>
					<seg id="b.2CO.8.7" type="verse">
						SHin intte ubbaban, ammanuwan, haasayan, eratettan, gita amuwan, nuna siiqiyoogan ubbabankka duretidoogaadan, ha lo77o oosuwankka intte keha gidanaagaa nuuni koyoos.
					</seg>
					<seg id="b.2CO.8.8" type="verse">
						Taani hegaa azazanau giikke; shin haratu gita amuwaa baggaara intte siiqoi ai keena tumakko eranau gais.
					</seg>
					<seg id="b.2CO.8.9" type="verse">
						Aissi giikko, intte nu Godaa Yesuus Kiristtoosa aaro kehatettaa ereeta; Kiristtoosi dure gidi uttidi, intte a hiyyeesatettan duretanaadan, intte gishshau hiyyeesiis.
					</seg>
					<seg id="b.2CO.8.10" type="verse">
						Taani ha yohuwan inttena zoriyoogee hagaa; zillaitti intte doommidoogaa ha77i wurssiyoogee intteyyo lo77o; intte ooso xalaalau gidennan, oottana qofaukka kasetidaageeta.
					</seg>
					<seg id="b.2CO.8.11" type="verse">
						Intte oottanau keehi amottidoogee oottidi polidoogaara giiga gidana mala, intteyyo danddayettidoogaadankka oosuwaa polite.
					</seg>
					<seg id="b.2CO.8.12" type="verse">
						Aissi giikko, issi urai Xoossau immanau keehi amottikko, Xoossai au de7ida keenaa ekkanaappe attin, au bainnabaa appe ekkenna.
					</seg>
					<seg id="b.2CO.8.13" type="verse">
						Aissi giikko, taani harati waayiyaappe shemppin, intte waayettanaagaa giikke; intte giiga gidanaagaappe attin.
					</seg>
					<seg id="b.2CO.8.14" type="verse">
						Eta palahai intte pacaa kunttana mala, intteyyo ha wodiyan de7iya palahai eta pacaa kunttana koshshees; naa77aikka hegan giiga gidana.
					</seg>
					<seg id="b.2CO.8.15" type="verse">
						Xoossaa maxaafan, “Darissidi shiishshidaagau palahibeenna; qassi guuttaa shiishshidaagaukka paccibeenna” geetettidi xaafettiis.
					</seg>
					<seg id="b.2CO.8.16" type="verse">
						SHin nuuni intteyyo qoppiyoogaa mala, gita qofaa Tiita qofissida Xoossaa galatai gakko.
					</seg>
					<seg id="b.2CO.8.17" type="verse">
						Tiitu inttekko baanau ba qofaa qachchidoogee, ba huuphen inttena maaddanau daro amottido gishshappe attin, nu zore xalaalaa ekkidoogaana gidenna.
					</seg>
					<seg id="b.2CO.8.18" type="verse">
						Wonggeliyaa mishiraachchuwaa yootiyo ba oosuwan woosa keetta ubban daro bonchchettida ishaa nuuni aara issippe kiittoos.
					</seg>
					<seg id="b.2CO.8.19" type="verse">
						Hegaa bollan qassi, ha nuuni oottiyo lo77o oosuwaa i nunaara issippe oottanaunne Godaa bonchchuwau nuuni harata maaddanaassi keehi amottiyoogaa bessanau woosa keettati a dooridi sunttidosona.
					</seg>
					<seg id="b.2CO.8.20" type="verse">
						Nuuni oottiyo ha keha imuwaa gishshau, ooninne nuna borenna mala naagettoos.
					</seg>
					<seg id="b.2CO.8.21" type="verse">
						Aissi giikko, nuuni Godaa sintta xalaalan lo77obaa oottanaagaa gidenna; shin asa sinttankka lo77obaa oottanaagaa qoppoos.
					</seg>
					<seg id="b.2CO.8.22" type="verse">
						Nuuni darotoo paacci be7ido nu ishaa, ubba wode inttena maaddanau daro amottiyaagaa, ha asatuura inttekko kiittoos; qassi ha77i i inttena daro ammaniyo gishshau, inttena maaddanau kaseegaappe aattidi keehi amottees.
					</seg>
					<seg id="b.2CO.8.23" type="verse">
						Tiitubaa gidikko, i inttena maaddanau tanaara issippe oottiya ta laggiyaa; hinkko ishanttubaa gidikko, eti woosa keettati kiittidoogeetanne Kiristtoosa bonchchissiyaageeta.
					</seg>
					<seg id="b.2CO.8.24" type="verse">
						Simmi woosa keetta ubbati intte siiqoi tuma gidiyoogaa erana mala, qassi nuuni inttebaa sabbiyoogee likke gidiyoogaa erana mala, intte siiquwaa eta bessite.
					</seg>
				</div>
				<div id="b.2CO.9" type="chapter">
					<seg id="b.2CO.9.1" type="verse">
						Yihudan de7iya geeshsha asata maaddanau yeddiyoobau taani intteyyo xaafanau koshshenna.
					</seg>
					<seg id="b.2CO.9.2" type="verse">
						Intte maaddanau keehi amottiyoogaa taani eriyo gishshau, Maqidooniyan de7iya asaayyo inttebaa sabbaas. Taani etayyo, “Akaayiyan de7iya ishantti zillaittaasappe doommidi, maaddanau giigettidosona” yaagada yootaas; qassi intte gita amoikka etappe dariya baggaa denttettiis.
					</seg>
					<seg id="b.2CO.9.3" type="verse">
						SHin taani etayyo giidoogaadankka nuuni ha yohuwan intteban gitatiyoogee hada gidenna mala, intte giigettidaageeta gidanaadan, ha ishantta inttekko kiittais.
					</seg>
					<seg id="b.2CO.9.4" type="verse">
						Geelladan Maqidooniyaa asati tanaara yiidi, intte giigettennan de7ishin, inttena demmikko, nuuni ai keenaa yeellatanddoniishsha! Intte yeellatanaagaa gookko; shin nuuni inttena keehi ammanidi gitatidoogaassa.
					</seg>
					<seg id="b.2CO.9.5" type="verse">
						Hegaa gishshau, taani ha ishantti taappe sinttatidi inttekko biidi, intte immana giido imuwaa kasetidi giigissana mala, eta woossanau koshshiyoogaa akeekaas. Hegaappe guyyiyan, he imoi taani gakkiyo wode giigi uttana; hegee qassi wolqqan intte immiyoogaa gidennan, dosidi immiyoogaa erissana.
					</seg>
					<seg id="b.2CO.9.6" type="verse">
						Hagaa akeekite; guutta zerettaa zeriya urai guutta kattaa cakkana; daro zerettaa zeriya urai qassi daro kattaa cakkana.
					</seg>
					<seg id="b.2CO.9.7" type="verse">
						Xoossai ufaissan immiya uraa siiqiyo gishshau, qarettiiddi woi dosennan immiyoogaa gidennan, immiya urai huuphen huuphen ba wozanan qoppidobaa immo.
					</seg>
					<seg id="b.2CO.9.8" type="verse">
						Xoossai intteyyo gidiyaabai ubba wode de7anaadaaninne qassi haratuyyookka intte immanau gidiyaabai de7anaadan inttena koshshiya ubbabaa intteyyo immanau danddayees.
					</seg>
					<seg id="b.2CO.9.9" type="verse">
						Xoossaa maxaafai, “I hiyyeesa asaayyo darissidi immees; qassi a xillotettai merinau de7ana” yaagees.
					</seg>
					<seg id="b.2CO.9.10" type="verse">
						Xoossai, zeriyaagaayyo zerettaanne maanau qumaa immiyaagee, inttena koshshiya zeretta ubbaa intteyyo immana; qassi intte xillotettaappe daro aifiyaa aifissanau he zerettaa dichchana.
					</seg>
					<seg id="b.2CO.9.11" type="verse">
						Daro asai intte immiyo imuwaa nuuppe ekkidi, Xoossaa galatanaadan, intte ubba wode darissidi immiyaageeta gidana mala, Xoossai inttena ubba baggaara dureyana.
					</seg>
					<seg id="b.2CO.9.12" type="verse">
						Aissi giikko, ha intte oottiyo oosoi geeshshata koshshiyaabaa kuntti immiyoogaa xalaala gidenna; shin Xoossaayyo daro galataa immiyoogan kumidi goggees.
					</seg>
					<seg id="b.2CO.9.13" type="verse">
						Ha intte oosoi intte ammanuwaa erissiyo gishshau, daro asai Kiristtoosa wonggeliyaa intte ammanidi markkattiyoogaayyoonne intte maaduwaa etaaranne hara ubbatuura shaakkidi, darissi immiyoogaayyo Xoossaa bonchchana.
					</seg>
					<seg id="b.2CO.9.14" type="verse">
						Eti intteyyo Xoossaa woossiiddi, inttenan de7iya Xoossaa aaro kehatettaa zawai bainnaagaa gishshau, inttena laamotoosona.
					</seg>
					<seg id="b.2CO.9.15" type="verse">
						Zawai bainna Xoossaa aaro kehatettaa gishshau, Xoossaa galatai gakko.
					</seg>
				</div>
				<div id="b.2CO.10" type="chapter">
					<seg id="b.2CO.10.1" type="verse">
						Taani PHauloosi, intte, “I nunaara de7iyo wode kauyyees” giyoogee, qassi, “Nuuppe haakkidi de7iyo wode nu bolli xalees” giyoogee, Kiristtoosa doshotettaa baggaaranne a ashkketettaa baggaara inttena woossais.
					</seg>
					<seg id="b.2CO.10.2" type="verse">
						Nuna ha sa7aa meeziyaadan de7oosona giidi qoppiya issi issi asatu bolli taani xalanaagaa erais; shin taani inttekko biyo wode intte tana xalissenna mala, inttena woossais.
					</seg>
					<seg id="b.2CO.10.3" type="verse">
						Aissi giikko, nuuni ha sa7an de7ikkokka, ha sa7aa asadan olettokko.
					</seg>
					<seg id="b.2CO.10.4" type="verse">
						Aissi giikko, nuuni olettiyo toorai ha sa7aagaa gidenna. SHin qatuwaa laalanau wolqqaara de7iya Xoossaa tooraa.
					</seg>
					<seg id="b.2CO.10.5" type="verse">
						Nuuni asa qofa xaissoos; qassi Xoossaa eratettaa bolli denddidi xubbiya otoro qofa ubbaa laaloos. He qofa ubbai Kiristtoosayyo azazettana mala omooddoos.
					</seg>
					<seg id="b.2CO.10.6" type="verse">
						Intte azazettiyoogaa polidoogaappe guyyiyan, azazettennan ixxiyoobaa ubbaa nuuni qaxxayanau giigettana.
					</seg>
					<seg id="b.2CO.10.7" type="verse">
						Intte sinttan de7iyaabaa xeellite; ooninne bana Kiristtoosabaa giidi qoppikko, hegaa gujji qoppo; Kiristtoosabaa i gididoogaadan, nuunikka qassi abaa.
					</seg>
					<seg id="b.2CO.10.8" type="verse">
						Aissi giikko, Godai nuuyyo immido nu alaafetettan taani keehi otorettiyaabaa gidikkokka, hegan yeellatikke; he nuuyyo immido alaafetettai inttena keexxanaassappe attin, qolanaassa gidenna.
					</seg>
					<seg id="b.2CO.10.9" type="verse">
						Taani ta dabddaabbiyan inttena yashissiya asa gidada beettanau koyikke.
					</seg>
					<seg id="b.2CO.10.10" type="verse">
						Aissi giikko, issi issi asai, “PHauloosa dabddaabbee deexonne wolqqaama; shin xeelliyo wode i daafuranchcha; a haasayaikka pattenna” yaagees.
					</seg>
					<seg id="b.2CO.10.11" type="verse">
						Hegaa mala asi nuuni haahuwan de7iiddi xaafiyo dabddaabbiyaaninne yaani inttenaara de7iiddi oottiyo oosuwan dummatetti bainnaagaa akeekana koshshees.
					</seg>
					<seg id="b.2CO.10.12" type="verse">
						Nuuni banttana nashshiya issi issi asatuura nuna paidanau woi likkissanau xalokko; shin eti banttana issoi issuwaara likkissiiddinne qassi banttana issoi issuwaara yiggi xeelliiddi, muleera eeyyidosona.
					</seg>
					<seg id="b.2CO.10.13" type="verse">
						SHin nuuni Xoossai nuuyyo essido zawaa giddon ceeqettiyoogaappe attin, he zawaappe pinnidi ceeqettokko; he zawai inttekkokka gakkees.
					</seg>
					<seg id="b.2CO.10.14" type="verse">
						Nuuni inttekko gakkibeennabaa milatidi, zawaa pinnokko; aissi giikko, nuuni Kiristtoosa wonggeliyaa mishiraachchuwaa yootiiddi, inttekko kase gakkida.
					</seg>
					<seg id="b.2CO.10.15" type="verse">
						Nuuni Xoossai essido zawaa pinnidi, hara asi oottido ooson ceeqettokko; shin intte ammanoi dicci dicci biyo wode, nuuni intte giddon oottiyo oosuwaa zawai kaseegaappe keehi aakki aakki baana giidi qoppoos.
					</seg>
					<seg id="b.2CO.10.16" type="verse">
						Nuuni wonggeliyaa mishiraachchuwaa intte de7iyoosaappe hini baggan yootana; qassi hara zawan oosettiichchida oosonkka ceeqettokko.
					</seg>
					<seg id="b.2CO.10.17" type="verse">
						SHin Xoossaa maxaafai, “Ceeqqiya urai ooninne Godan ceeqqo” yaagees.
					</seg>
					<seg id="b.2CO.10.18" type="verse">
						Aissi giikko, Godai nashshiyo uraappe attin, bana nashshiya urai nashettenna.
					</seg>
				</div>
				<div id="b.2CO.11" type="chapter">
					<seg id="b.2CO.11.1" type="verse">
						Intte ta eeyyatettaa guuttaa gencciyaakko lo77o. Hayyanintta genccite.
					</seg>
					<seg id="b.2CO.11.2" type="verse">
						Xoossai qanaatiyoogaadan, taanikka intteban qanaatais; aissi giikko, taani inttena issi attumaagau, Kiristtoosau immana gaada, geela7otettaara de7iya geeshsha geela7eedan giigissa wottaas.
					</seg>
					<seg id="b.2CO.11.3" type="verse">
						SHin shooshshai ba geniyaara Hewaano balettidoogaadan, Kiristtoosayyo intte immido intte suure qofai moorettibeennaagee wora biichchanaakkonne gaada hirggais.
					</seg>
					<seg id="b.2CO.11.4" type="verse">
						Aissi giikko, issi urai yiidi, nuuni intteyyo yootido Yesuusappe hara Yesuusa intteyyo yootikko, woi intte ekkido Ayyaanaappenne wonggeliyaappe dumma ayyaanaanne wonggeliyaa intte ekkikko, loittidi gencceeta.
					</seg>
					<seg id="b.2CO.11.5" type="verse">
						Yesuusi kiittido ha waannatuppe taani aibinkka laafiyoobaa taayyo milatenna.
					</seg>
					<seg id="b.2CO.11.6" type="verse">
						Taani haasayiyo haasayan tamaarabeenna asa gidikkokka, eratettan gidikke; shin nuuni intteyyo ha yohuwaa asa ubbaa giddon ubba baggaara qonccissida.
					</seg>
					<seg id="b.2CO.11.7" type="verse">
						Woi taani inttena miishsha oichchennan, Xoossaa wonggeliyaa mishiraachchuwaa intteyyo coo yootidoogeenne inttena xoqqu oottanau ta huuphiyaa toochchidoogee taayyo nagara gidanddeeshsha!
					</seg>
					<seg id="b.2CO.11.8" type="verse">
						Taani intteyyo oottanau hara woosa keettatun de7iya asaappe miishsha ekka ekkada, he woosa keettata bonqqaas.
					</seg>
					<seg id="b.2CO.11.9" type="verse">
						Qassi taani inttenaara de7ishin, tana metin, intteppe issi uraakka waissabeikke. Aissi giikko, Maqidooniyaappe yiida ishantti tana koshshida ubbabaa taayyo immidosona; taani inttena waissenna mala, kase ta huuphen naagettidoogaadankka sinttaukka naagettana.
					</seg>
					<seg id="b.2CO.11.10" type="verse">
						Kiristtoosa tumatettai tanan de7ishin, ha ta ceeqoi Akaayiyaa biittan awaaninne attenna.
					</seg>
					<seg id="b.2CO.11.11" type="verse">
						Taani hagaa aissi giyaanaa? Inttena siiqenna gishshassee? Taani inttena siiqiyoogaa Xoossai erees.
					</seg>
					<seg id="b.2CO.11.12" type="verse">
						SHin he bantta ceeqettiyooban nuuni oottiyoogaadan oottanau gaasottiyaageetu gaasuwaa digganau, ha77i taani oottiyo oosuwaa gujjada oottana.
					</seg>
					<seg id="b.2CO.11.13" type="verse">
						Aissi giikko, eti Yesuusi kiittibeenna worddanchcha asata; hegeetu mala asati Kiristtoosi kiittidoogeeta milatanau bantta meraa laamerettiya kiitettibeenna worddanchchatanne genanchcha oosanchchata.
					</seg>
					<seg id="b.2CO.11.14" type="verse">
						Hegee garamissiyaabaa gidenna; aissi giikko, Seexaanai ba huuphen poo7o kiitanchcha milatanau ba meraa laammees.
					</seg>
					<seg id="b.2CO.11.15" type="verse">
						Hegaa gishshau, Seexaanaa ashkkarati xillotettaa ashkkarata milatanau bantta meraa laamerettikko, hegee gitabaa gidenna; eti wurssettan bantta oosuwaa malaa ekkana.
					</seg>
					<seg id="b.2CO.11.16" type="verse">
						Taani naa77anttuwaakka gais; tana ooninne eeyya giidi qoppoppo; shin intte tana, i eeyya giikkokka, taani guuttaa ceeqettanaadan, tana eeyya giite.
					</seg>
					<seg id="b.2CO.11.17" type="verse">
						Taani hagaadan xalada ceeqettaidda haasayiyoogee, eeyyatetta haasayappe attin, tana Godai azaziina gidenna.
					</seg>
					<seg id="b.2CO.11.18" type="verse">
						Daro asai ha sa7aaban ceeqettiyo gishshau, taanikka ceeqettana.
					</seg>
					<seg id="b.2CO.11.19" type="verse">
						Intte aadhdhida eranchcha gidiyo gishshau, eeyya asaabaa ufaissan gencceeta.
					</seg>
					<seg id="b.2CO.11.20" type="verse">
						Aissi giikko, ooninne inttena ailleyikko, woi inttebaa miikko, woi inttebaa bonqqikko, intte bolli otorettikko, woi intte qinxxalliyaa baqqikko, gencceeta.
					</seg>
					<seg id="b.2CO.11.21" type="verse">
						Nuuni hegaa oottanau daro daafuranchcha gididoogaa taani yeellataidda yootais. SHin ooninne issiban xalidi ceeqettikko, taanikka ceeqettanau xalais; taani eeyya asadan haasayais.
					</seg>
					<seg id="b.2CO.11.22" type="verse">
						Eti Ibraawetee? Taanikka Ibraawe. Eti Israa7eela asee? Taanikka Israa7eela asa. Eti Abrahaama zaree? Taanikka qassi Abrahaama zare.
					</seg>
					<seg id="b.2CO.11.23" type="verse">
						Eti Kiristtoosa ashkkaratee? Taanikka etappe aadhdhiya ashkkara; taani gooyyiya asadan haasayais; taani daro ootta daafuraas; daro wodiyaa qashettaasinne lissuwan garafettaas; qassi daro wodiyaa haiqqaichchada attaas.
					</seg>
					<seg id="b.2CO.11.24" type="verse">
						Aihudati tana ichchashutoo, hasttamanne uddufunaa lissuwan garafidosona.
					</seg>
					<seg id="b.2CO.11.25" type="verse">
						Roome asai tana heezzutoo dullan shociis; issi gallassi shuchchan caddii caddidi aggiis; markkabee heezzutoo me77in, abba giddon issi qammaanne issi gallassaa aqada pe7aas.
					</seg>
					<seg id="b.2CO.11.26" type="verse">
						Taani daro ogiyaa hemettaas; tana kixa haattinne panggi daafirggidi ashshiis; qassi ta biittaa asainne Aihuda gidenna asai daafirggidi ashshidosona. Qassikka katamai, bazzoi, abbai, tana yashissiis; worddanchcha dabbotikka tana daafirggidi ashshidosona.
					</seg>
					<seg id="b.2CO.11.27" type="verse">
						Taani daafuraasinne metootaas. Darotoo xiskkuwaa xayaas; namisettaas; saamettaas. Darotoo xoomaas; qassi meegettaasinne kallottaas.
					</seg>
					<seg id="b.2CO.11.28" type="verse">
						Harabaa ubbaappekka ubba gallassi tau tooho gididabai, woosa keetta ubbau hirggiyoogaa.
					</seg>
					<seg id="b.2CO.11.29" type="verse">
						Daafuriyai oonee? Taani daafurikkinaayye? Nagaran geliyai oonee? Taani un77ettada ayyo qarettikkinaayye?
					</seg>
					<seg id="b.2CO.11.30" type="verse">
						Taani ceeqettanau koshshiyaabaa gidikko, taani daafuranchcha gidiyoogaa erissiyaaban ceeqettana.
					</seg>
					<seg id="b.2CO.11.31" type="verse">
						Merinau anjjettida Xoossai, nu Godaa Yesuus Kiristtoosa Aawai, taani worddotennaagaa erees.
					</seg>
					<seg id="b.2CO.11.32" type="verse">
						Damasqqo kataman Aretaasa giyo kawuwaappe garssaara deriyaa haariyaagee, tana oittanau Damasqqo katamaa naagissees.
					</seg>
					<seg id="b.2CO.11.33" type="verse">
						SHin katamaa dirssaa maskkootiyaara tana keeshiyan duge wottin, appe kessa ekkaas.
					</seg>
				</div>
				<div id="b.2CO.12" type="chapter">
					<seg id="b.2CO.12.1" type="verse">
						Ceeqettiyoogee taayyo ainne allaalle kessennabaa gidikkokka, taani ceeqettanau bessees. SHin taani ajjuutaabaanne Godaappe qonccidabaa haasayana.
					</seg>
					<seg id="b.2CO.12.2" type="verse">
						Tammanne oiddu laittappe kase, heezzantto saluwaa pude ekettida issi bitaniyaa, Kiristtoosa ammaniyaagaa, taani erais; he bitanee ba asatettaara biidaakkonne woikko ajjuutan biidaakko, taani erikke; Xoossai erees.
					</seg>
					<seg id="b.2CO.12.3" type="verse">
						He bitaniyaa, heezzantto saluwaa pude ekettidaagaa, erais; i ba asatettaara biidaakkonne woikko ajjuutan biidaakko, taani erikke; Xoossai erees.
					</seg>
					<seg id="b.2CO.12.4" type="verse">
						Hegan he bitanee asi haasayanau danddayennabaa, asa inxxarssikka haasayanau danddayennabaa siyiis.
					</seg>
					<seg id="b.2CO.12.5" type="verse">
						Taani he bitaniyaaban ceeqettana; shin taani daafuranchcha gidiyoogaa erissanaappe attin, ta huupheban ceeqettikke.
					</seg>
					<seg id="b.2CO.12.6" type="verse">
						Taani ceeqettanau koyiyaabaa gidikkokka eeyyikke; aissi giikko, taani tumaa haasayais. SHin asi tabaa tanan be7iyoogaappenne taappe siyiyoogaappe aattidi qoppenna mala ceeqettikke.
					</seg>
					<seg id="b.2CO.12.7" type="verse">
						Qassi Xoossai qoncciyo aadhdhida gitatettan taani otorettiyoogaa digganau tana caddi oiqqiyaagee, Seexaanaa kiitanchchai, tana dechchanaunne taani otorettenna mala, tana naaganau taayyo imettiis.
					</seg>
					<seg id="b.2CO.12.8" type="verse">
						Hegaa taappe shaakkana mala, taani Godaa heezzutoo woossaas.
					</seg>
					<seg id="b.2CO.12.9" type="verse">
						Godai tana, “Ta aaro kehatettai neeyyo gidana; aissi giikko, ta wolqqai daafuran polettees” yaagiis; hegaa gishshau, Kiristtoosa wolqqai tanan de7ana mala, ta daafuran ceeqettanau taani daro ufaittais.
					</seg>
					<seg id="b.2CO.12.10" type="verse">
						Taani Kiristtoosa gishshau daafuriyoogan, asan cayettiyoogan, waayettiyoogan, yedetettiyoogan, metootiyoogan ufaittais; aissi giikko, taani daafuriyo wode, he wode minnais.
					</seg>
					<seg id="b.2CO.12.11" type="verse">
						Taani ceeqettidoogan eeyyaas; shin hegaa intte tana wolqqan ootissideta; aissi giikko, intte tana galatanau bessees; taani aibanne gidana xayikkokka, Yesuusi kiittido ubbaappe aadhdhiyaageetuppe laafikke.
					</seg>
					<seg id="b.2CO.12.12" type="verse">
						Yesuusi kiittidoogee tuma gididoogaa erissiya malaatainne oorattabainne Xoossai oottiyo malaatai intte giddon daro genccan oosettiis.
					</seg>
					<seg id="b.2CO.12.13" type="verse">
						Taani ta huuphen inttena waissabeennaagaappe attin, hara woosa keettatuppe intte aibin laafeetii? Hayyanintta taani inttena naaqqidoogaa taayyo atto giite.
					</seg>
					<seg id="b.2CO.12.14" type="verse">
						Taani inttekko baanau giigettishin, hagee taayyo heezzantto wode; taani inttena waissikke. Taani inttena koyiyoogaappe attin, intte miishsha koyikke; aissi giikko, aayyiyaanne aawai bantta naatuyyo miishsha minjjiyoogaappe attin, naati bantta aayeeyyoonne aawaayyo minjjokkona.
					</seg>
					<seg id="b.2CO.12.15" type="verse">
						Taani intte shemppuwaayyo taayyo de7iyaabaa tanaara gattada ufaissan immana; yaatin, taani inttena keehi siiqiyo gishshau, intte tana ashshi siiquuteetiiyye?
					</seg>
					<seg id="b.2CO.12.16" type="verse">
						Gidikkokka, taani inttena waissabeikke; shin intte tana, “Neeni nuna cimmada wordduwan oiqqadasa” yaagana.
					</seg>
					<seg id="b.2CO.12.17" type="verse">
						Taani harai atto, inttekko kiittido issi asa baggaarakka inttena cimmidanaa?
					</seg>
					<seg id="b.2CO.12.18" type="verse">
						Tiitu inttekko baana mala, taani woossaas; qassi ammaniya ishaakka aara yeddaas. Yeddin Tiitu inttena cimmidee? Nuuni nu oosuwaa issi qofan oottibookkonii? Qassi nu hanoikka issuwaa gidenneeyye?
					</seg>
					<seg id="b.2CO.12.19" type="verse">
						Nuuni ubba wodekka intte sinttan nu huupheyyo mootettiyoobaa intteyyo milatii? Nuuni Kiristtoosan de7iyaageetudan, Xoossaa sinttan ha77i gakkanaassikka haasayoos. Nu siiqotoo, nuuni oottiyo ubbabaikka inttena maaddanaassa.
					</seg>
					<seg id="b.2CO.12.20" type="verse">
						Aissi giikko, taani inttekko biyo wode, ooni erii taani koyiyoogaa mala intte gidennan agganaakkonne; qassi taanikka intte koyiyoogaa mala gidennan agganaakkonne. Qassi ooni erii hegan palamai, qanaatee, hanqqoi, yiiqetiyoogee, zigirssai, saasukkiyoogee, otoroi, metoi de7ennan waayi aggana; tana yashshees.
					</seg>
					<seg id="b.2CO.12.21" type="verse">
						Taani inttekko naa77anttuwaa biyo wode, ta Xoossai intte sinttan tana kaushshanaakkonne yayyais; taani nagara kase oottidi, bantta oottido tunatettaappe, shaaramuxatettaappenne amuwaappe simmibeenna daro asatuyyo yeekkennan aggikke gaada yayyais.
					</seg>
				</div>
				<div id="b.2CO.13" type="chapter">
					<seg id="b.2CO.13.1" type="verse">
						Hagee taayyo inttekko yiishin heezzantto wode. Ai mootoikka naa77u woi heezzu markkai markkattin pirddettanau koshshees.
					</seg>
					<seg id="b.2CO.13.2" type="verse">
						Taani naa77anttuwaa inttenaara gaittido wode, inttena ye77e gaas; ha77ikka haahuwan de7ikkokka, inttena ye77e gais. Taani qassikka inttekko biyo wode, nagara kase oottidaageetakka qassi harata ubbatakka qaxxayennan aggikke.
					</seg>
					<seg id="b.2CO.13.3" type="verse">
						Aissi giikko, Kiristtoosi ta baggaara haasayiyoogaa erissiyaabaa intte koyeeta. I inttenaara haasayiyo wode wolqqaama gidiyoogaappe attin, intte giddon daafuranchcha gidenna;
					</seg>
					<seg id="b.2CO.13.4" type="verse">
						aissi giikko, Kiristtoosi masqqaliyaa bolli misimaariyan xishettidi, daafuran kaqettiis; shin Xoossaa wolqqan paxa de7ees. Aissi giikko, i daafuranchcha gididoogaadan, nuunikka daafuranchcha; shin inttenaara haasayiyoogan nuuni Xoossaa wolqqan aara de7ana.
					</seg>
					<seg id="b.2CO.13.5" type="verse">
						Ammanuwan intte de7iyaakkonne ane inttena qoridi pirddite; paaciyan intte muleera kunddikkoppe attin, Kiristtoosi inttenan de7iyoogaa intte geeshshidi ereeta.
					</seg>
					<seg id="b.2CO.13.6" type="verse">
						Nuuni paaciyaa danddayanaagaa intte eriyoogaa ammanais.
					</seg>
					<seg id="b.2CO.13.7" type="verse">
						Intte iitabaa mulekka oottenna mala, nuuni Xoossaa woossoos. Nuuni paaciyaa danddayiyaageeta gididi beettanaassa gidenna; shin nuuni paaciyaa danddayennaageeta milatidi beettikkokka, lo77obaa intte oottanaassa.
					</seg>
					<seg id="b.2CO.13.8" type="verse">
						Aissi giikko, nuuni tumaa xalaalaayyo oottanaappe attin, tumaa bolli ainne oottanau danddayokko;
					</seg>
					<seg id="b.2CO.13.9" type="verse">
						nuuni daafuriyo wode ufaittoos; shin intte wolqqaama; intte bali bainnaageeta gidana mala, nuuni qassi Xoossaa woossoos.
					</seg>
					<seg id="b.2CO.13.10" type="verse">
						Taani intteppe haahuwan de7aidda xaafidoogee hegaa gishshassa; taani inttekko biyo wode, Godai taayyo immido maatan zemppada, inttenaara iitettanau tana waayi koshshana. He maatai taani inttena keexxanau taayyo imettidoogaappe attin, inttena qolanau imettibeenna.
					</seg>
					<seg id="b.2CO.13.11" type="verse">
						Wurssettan ta ishatoo, saro de7ite; bali bainnan de7ite; ta zoriyaa siyite; issi wozana gididi de7ite; sarotettan de7ite. Siiqo Xoossai, sarotettaa Xoossai, inttenaara issippe de7ana.
					</seg>
					<seg id="b.2CO.13.12" type="verse">
						Issoi issuwaara geeshsha yeretaa yerettidi sarotite.
					</seg>
					<seg id="b.2CO.13.13" type="verse">
						Xoossaa asa ubbati inttena saro saro goosona.
					</seg>
					<seg id="b.2CO.13.14" type="verse">
						Godaa Yesuus Kiristtoosa aaro kehatettai, Xoossaa siiqoi, Geeshsha Ayyaanaa issippetettai inttenaara ubbaara gido. Amin77i.
					</seg>
				</div>
			</div>
			<div id="b.GAL" type="book">
				<div id="b.GAL.1" type="chapter">
					<seg id="b.GAL.1.1" type="verse">
						Taani PHauloosi, Yesuus Kiristtoosinne qassi haiquwaappe a denttida Xoossai Aawai kiittidoogaappe attin, asappe woikko asa baggaara kiitettidaagaa gidikke.
					</seg>
					<seg id="b.GAL.1.2" type="verse">
						Ha taaninne tanaara de7iya ammaniya ishantti ubbai, Galaatiyaa biittan de7iya woosa keetta ubbaassi sarotaa kiittoos.
					</seg>
					<seg id="b.GAL.1.3" type="verse">
						Xoossai nu Aawainne nu Godai Yesuus Kiristtoosi intteyyo aaro kehatettaanne sarotettaa immo.
					</seg>
					<seg id="b.GAL.1.4" type="verse">
						Nu Xoossaa, nu Aawaa sheniyan Kiristtoosi ha iita oosoi oosettiyo wodiyaappe nuna ashshana mala, nu nagaraa gishshau, ba huuphiyaa immiis.
					</seg>
					<seg id="b.GAL.1.5" type="verse">
						Xoossaayyo merinaappe merinaa gakkanaassi bonchchoi gido. Amin77i.
					</seg>
					<seg id="b.GAL.1.6" type="verse">
						Kiristtoosa aaro kehatettan inttena xeesida Xoossaa aggidi, hara wonggeliyaakko, intte ellellidi, waani simmidaakko tau oorattabaa gidiis.
					</seg>
					<seg id="b.GAL.1.7" type="verse">
						Inttena bul77akkiyaageetinne Kiristtoosa wonggeliyaa geellayanau koyiya amarida asati de7oosonappe attin, tumaappe hara wonggelee baawa.
					</seg>
					<seg id="b.GAL.1.8" type="verse">
						SHin harai atto nuna gidin, woikko saluwaappe kiitanchcha gidin, nuuni intteyyo kase yootido wonggeliyaa mishiraachchuwaappe dummatiyaagaa intteyyo yootiyaabaa gidikko, i qanggettidaagaa gido.
					</seg>
					<seg id="b.GAL.1.9" type="verse">
						Kase nuuni giidoogaadan, ha77ikka naa77anttuwaa taani gais; intte ekkido wonggeliyaappe dummatiyaagaa ooninne intteyyo yootikko, he urai qanggettidaagaa gido.
					</seg>
					<seg id="b.GAL.1.10" type="verse">
						Hagee tana asappe saba koyiyaabaa milatissii? Akkai! Taani Xoossai lo77o giyoogaa koyais. Woikko taani asa ufaissanau koyiyaanaa? Taani ha77ikka asa ufaissanau koyiyaabaa gidiyaakko, Kiristtoosa aille gidikke.
					</seg>
					<seg id="b.GAL.1.11" type="verse">
						Ta ishanttoo, taani intteyyo yootido wonggeliyaa mishiraachchoi asappe gidennaagaa intteyyo yootais.
					</seg>
					<seg id="b.GAL.1.12" type="verse">
						Aissi giikko, taassi Yesuus Kiristtoosi qonccissiisippe attin, taani wonggeliyaa asappe ekkabeikke; asinne tana tamaarissibeenna.
					</seg>
					<seg id="b.GAL.1.13" type="verse">
						Kase taani Aihuda ammanuwan de7iyo wode, waana de7idaakko, intte siyideta; taani Xoossaa woosa keettaa qareti bainnan yedettaasinne xaissanau baaxetaas.
					</seg>
					<seg id="b.GAL.1.14" type="verse">
						Ta wode de7ida ta dabbotuppe darota Aihuda ammanuwaa higgiyaa naagiyoogan aadhdhais; nu aawatu wogaa ooppenne aadhdhada siiqaas.
					</seg>
					<seg id="b.GAL.1.15" type="verse">
						SHin Xoossai ba aaro kehatettan, taani biron ta aayee uluwan de7ishin, baayyo oottanau tana xeesiis; abaa yootiya wonggeliyaa mishiraachchuwaa Aihuda gidenna asaayyo taani yootana mala, Xoossai ba Na7aa tau qonccissanau koyido wode, zorettanau ookkonne babeikke.
					</seg>
					<seg id="b.GAL.1.17" type="verse">
						Woikko taappe kase Yesuusi kiittidoogeetuura gaittanau Yerusalaame babeikke; shin taani sohuwaara Araba giyo biittaa baas. Hegaappe Damasqqo giyo katamaa simmaas.
					</seg>
					<seg id="b.GAL.1.18" type="verse">
						Heezzu laittappe guyyiyan, PHeexiroosaara gaittanau Yerusalaame baada, aara tammanne ichchashu gallassaa uttaas.
					</seg>
					<seg id="b.GAL.1.19" type="verse">
						SHin Yesuusi kiittidoogeetuppe Godaa ishaa Yaaqoobappe attin, haratuura gaittabeikke.
					</seg>
					<seg id="b.GAL.1.20" type="verse">
						Taani intteyyo xaafiyoogan worddoi baawa; taani intteyyo wordduwaa odennaagau Xoossai markka!
					</seg>
					<seg id="b.GAL.1.21" type="verse">
						Hegaappe guyyiyan, Sooriyaa giyo biittaanne Kilqqiyaa giyo biittaa baas.
					</seg>
					<seg id="b.GAL.1.22" type="verse">
						Yihudan de7iya woosa keettatun he wode uttiya ammaniya asati tanaara meeze gidokkona.
					</seg>
					<seg id="b.GAL.1.23" type="verse">
						SHin hara asai, “Nuna yedetti yuuyiya bitanee hagaappe kase i xaissanau koyiyo ammanuwaabaa ha77i yootees” yaagiyoogaa eti siyidosona.
					</seg>
					<seg id="b.GAL.1.24" type="verse">
						Siyidi taban Xoossaa galatidosona.
					</seg>
				</div>
				<div id="b.GAL.2" type="chapter">
					<seg id="b.GAL.2.1" type="verse">
						Hegaappe simmada taani tammanne oiddu laittaappe guyyiyan, Barnnaabaasaara naa77anttuwaa Yerusalaame baidda, Tiitakka tanaara ekkada baas.
					</seg>
					<seg id="b.GAL.2.2" type="verse">
						Xoossai tau ajjuutan qonccissido gishshau baas; baada taani ha77i oottiyo oosoi woikko kase oottidoogee mela attenna mala, woosa keettaa kaalettiyaageeta dumma shiishshada, Aihuda gidenna asaayyo taani yootiyo wonggeliyaa mishiraachchoi ai malakko etassi yootaas.
					</seg>
					<seg id="b.GAL.2.3" type="verse">
						SHin harai atto tanaara de7iya Tiita i Giriike biitta asa gidishin, qaxxaretto giidi godatibookkona.
					</seg>
					<seg id="b.GAL.2.4" type="verse">
						Gidinkka, wordduwaa nuuyyo ishantta milatidi yiidi, nunaara walahettida daro asati a qaxxaranau koyidosona. He asati Kiristtoos Yesuusan nuuyyo de7iya nuuni koyidoogaadan hanana danddayiyo sheniyaa xomoosanau, wuuqettidi nu giddo gelidosona. Gelidi nuna aille oottanau koyidosona.
					</seg>
					<seg id="b.GAL.2.5" type="verse">
						SHin wonggeliyaa tumatettai inttenaara minnidi de7ana mala, nuuni harai atto issi saatiyaukka etayyo haarettibookko.
					</seg>
					<seg id="b.GAL.2.6" type="verse">
						SHin halaqa milatiyaageeti taayyo ainne ooratta qofa immibookkona; hagaa aissi giyaanaa giikko, hagaappe kase eti oona gidinkka tana metiyaabaa gidenna; Xoossai asa som77o xeellidi pirddenna.
					</seg>
					<seg id="b.GAL.2.7" type="verse">
						SHin guyyeppe Xoossai PHeexiroosassi, Aihudatuyyo wonggeliyaa mishiraachchuwaa yootiyo hadaraa immidoogaadan, taukka Aihuda gidenna asaayyo wonggeliyaa mishiraachchuwaa yootiyo hadaraa immidoogaa eti be7idosona.
					</seg>
					<seg id="b.GAL.2.8" type="verse">
						Aissi giikko, PHeexiroosi Aihudatuyyo Yesuusi kiittidoogaa gididoogaadan, taanikka Xoossaa wolqqan Aihuda gidenna asaayyo Yesuusi kiittidoogaa gidaas.
					</seg>
					<seg id="b.GAL.2.9" type="verse">
						Qassi kaalettiyaageeta milati beettiyaageeti, Yaaqoobi, PHeexiroosinne Yohaannisi, taayyo imettida aaro kehatettaa eridi, tananne Barnnaabaasa nu kushiyaa oiqqidi sarotidosona. Taaninne Barnnaabaasi Aihuda gidenna asaa giddon oottanaadan, qassi eti Aihudatu giddon oottanaadan qachchidi denddida.
					</seg>
					<seg id="b.GAL.2.10" type="verse">
						Eti nuna kaseesappekka taani oottanau qoppaidda de7iyo hiyyeesata qoppanaagaa xalaalaa hassayissidosona.
					</seg>
					<seg id="b.GAL.2.11" type="verse">
						SHin PHeexiroosi Anxxookiyaa giyo katamaa yiido wode, i moorido gishshau, qoncciyan taani a, “Neeni mooranchcha” yaagaas.
					</seg>
					<seg id="b.GAL.2.12" type="verse">
						Aissi giikko, Yaaqooba matappe kiitettida amarida asai yaanaappe kase Aihuda gidenna asatuura qumaa mees; shin eti yiidoogaappe guyyiyan, Aihuda gidennaageeta qaxxaranau koyiyaageetuyyo yayyido gishshau, ba kushiyaa guyye ekkidi, Aihuda gidennaageetuppe shaahettiis.
					</seg>
					<seg id="b.GAL.2.13" type="verse">
						Qassi hinkko ammanida Aihudati PHeexiroosaara yashshaa doommidosona; harai atto barnnaabaasikka etaara yashshanchcha gidiis.
					</seg>
					<seg id="b.GAL.2.14" type="verse">
						SHin eti wonggeliyaa tumatettaadan, suure hemettennaagaa be7ada, PHeexiroosa he ubba asaa sinttan, “Neeni Aihuda gidaidda, Aihudatudan gidennan Aihuda gidennaageetudan de7aasa; shin yaatin, waatada Aihuda gidennaageeta, 'Aihudatudan de7ite' yaagada godatai?” yaagaas.
					</seg>
					<seg id="b.GAL.2.15" type="verse">
						Nuuni yeletan Aihuda; nagaranchcha gidida Aihuda gidenna asata gidokko.
					</seg>
					<seg id="b.GAL.2.16" type="verse">
						Yaaninkka, asi Yesuus Kiristtoosa ammanidi xillanaappe attin, higgiyaa naagiyoogan xillennaagaa erida; ashuwaa maayida asai ubbai higgiyaa naagiyoogan xillenna gishshau, nuuni nu huuphenkka higgiyaa naagiyoogan gidennan, Kiristtoosan ammanidi xillana mala, Kiristtoosi Yesuusan ammanida.
					</seg>
					<seg id="b.GAL.2.17" type="verse">
						SHin nuuni Kiristtoosan xillanau koyiyaageeta gidiiddi, nu huuphen nagaranchcha gidi beettikko, yaatin Kiristtoosi nagaraa tamaarissiyaagee? Hegee mulekka worddo!
					</seg>
					<seg id="b.GAL.2.18" type="verse">
						Aissi giikko, issitookka qolarggidoogaa taani zaarettada keexxiyaagaa gidikko, taani ta huuphen higgiyaa menttiyaagaa gidiyoogaa erissais.
					</seg>
					<seg id="b.GAL.2.19" type="verse">
						Taani Xoossaayyo paxa de7ana mala, higgiyaa baggaara higgiyaayyo haiqqaas.
					</seg>
					<seg id="b.GAL.2.20" type="verse">
						Taani Kiristtoosaara a masqqaliyaa bolli misimaariyan xishettada kaqettaas; simmi, ha77i paxa de7iyaagee tana gidikke. SHin Kiristtoosi ta giddon de7ees; taani ha77i de7iyo de7oi, tana siiqidi, ta gishshau, ba huuphiyaa immida Xoossaa Na7an de7iya ammanuwaana.
					</seg>
					<seg id="b.GAL.2.21" type="verse">
						Taani Xoossaa aaro kehatettaa ixxikke; asai higgiyaa baggaara xillotetta demmiyaabaa gidikko, yaatin Kiristtoosi coo mela haiqqiis yaagiyoogaa.
					</seg>
				</div>
				<div id="b.GAL.3" type="chapter">
					<seg id="b.GAL.3.1" type="verse">
						Akeeki bainna Galaatiyaa asatoo, intte aifiyaa sinttan Kiristtoosi masqqaliyaa bollan misimaariyan xishettidi kaqettido misilee qonccidi beettees. Yaatin, tumau intte azazettenna mala, inttena bitidai oonee?
					</seg>
					<seg id="b.GAL.3.2" type="verse">
						Ane taayyo ha issi yohee xalaaliyo yootite: Xoossaa Ayyaanaa, higgee giyoogaa naagidi ekkidetiiyye woikko ammanuwan siyidi ekkidetii?
					</seg>
					<seg id="b.GAL.3.3" type="verse">
						Intte hegaa keena eeyyee? Xoossaa Ayyaanan doommidi, ha77i intte wolqqan poleetii?
					</seg>
					<seg id="b.GAL.3.4" type="verse">
						Intte daafura ubbau ainne go77i baawee? Tumaappe go77ai de7ees.
					</seg>
					<seg id="b.GAL.3.5" type="verse">
						Yaatin, Xoossai intteyyo Geeshsha Ayyaanaa immiyoogeenne intte giddon malaataa oottiyoogee, higgee giyoogaa intte oottido gishshataasseeyye? Woikko wonggeliyaa mishiraachchuwaa siyidi, intte ammanido gishshataassee?
					</seg>
					<seg id="b.GAL.3.6" type="verse">
						Hegaadankka, Abrahaami Xoossaa ammanido gishshau, Xoossai hegaa ayyo xillotettan qoodiis.
					</seg>
					<seg id="b.GAL.3.7" type="verse">
						Hegaa gishshau, ammaniyaageeti Abrahaama zare gidiyoogaa erite.
					</seg>
					<seg id="b.GAL.3.8" type="verse">
						Xoossai Aihuda gidenna asaa ammanuwan xillissanaagaa Xoossaa maxaafai kaseti be7idi, “Ha sa7an de7iya asai ubbai nenan anjjettana” yaagidi, wonggeliyaa mishiraachchuwaa Abrahaamayyo kasetidi yootiis.
					</seg>
					<seg id="b.GAL.3.9" type="verse">
						Hegaa gishshau, Abrahaami ammanidi anjjettidoogaadan, ammaniyaageeti Abrahaamaara anjjettana.
					</seg>
					<seg id="b.GAL.3.10" type="verse">
						Higgiyaa oosuwan ammanettidi de7iyaageeti ubbai qanggettaa giddon de7oosona; aissi giikko, Xoossaa maxaafai, “Higgiyaa maxaafan xaafettida ubbaban de7ennaageenne polennaagee ooninne qanggettidaagaa” yaagees.
					</seg>
					<seg id="b.GAL.3.11" type="verse">
						Xoossaa maxaafai, “Xilloi ammanuwan de7ana” giyo gishshau, ooninne Xoossaa sinttan higgiyaa naagiyoogan xillennaagee erettidaagaa.
					</seg>
					<seg id="b.GAL.3.12" type="verse">
						Higgee ammanuwan zemppenna; shin Xoossaa maxaafai, “Higgee giyoogaa poliyaagee an paxa de7ana” yaagees.
					</seg>
					<seg id="b.GAL.3.13" type="verse">
						Xoossaa maxaafan, “Mitta bolli kaqetti haiqqiya ooninne qanggettidaagaa” geetetti xaafettido gishshau, Kiristtoosi nu gishshau qanggettidaagaa gididi, nuna higgiyaa qanggettaappe woziis.
					</seg>
					<seg id="b.GAL.3.14" type="verse">
						Kiristtoosi hegaa aissi oottidee giikko, Xoossai immana giido Geeshsha Ayyaanaa nuuni ammanuwan ekkanaadaaninne Abrahaama anjjoi ba baggaara Aihuda gidenna asaa gakkana mala giidi oottiis.
					</seg>
					<seg id="b.GAL.3.15" type="verse">
						Ta ishanttoo, taani asi giyoogaadan intteyyo gais; harai atto naa77u asati issi yoho haasayidi, maachchaa wottoogaappe hini baggan, ooninne he maachchaa birshshanau woikko harabaa he maachchaa bolli gujjanau danddayenna.
					</seg>
					<seg id="b.GAL.3.16" type="verse">
						Abrahaaminne a zerettati Xoossai sinttappe immana giidi haasayidoogaa siyidosona. Xoossaa maxaafai daro asaayyo haasayiyoogaadan, “Ne zerettatuyyo” geenna; woigii giikko, “Ne zerettaayyo” yaagees. Hegeenne, issi asa xalla gees; ikka Kiristtoosa.
					</seg>
					<seg id="b.GAL.3.17" type="verse">
						Taani giyoogee hagaa; Xoossai maachchaa wottidi, he maachchaa taani naagana yaagiis. Oiddu xeetanne hasttamu laittaappe guyyiyan yiida higgee Xoossai wottido maachchaa xaissanaunne sinttappe immana giidi haasayidoogaa digganau danddayenna.
					</seg>
					<seg id="b.GAL.3.18" type="verse">
						Aissi giikko, Xoossai immiyo laatai higgiyan beettiyaagaa gidikko, yaatin Xoossai sinttappe immana giidi, haasayidoogaana gidenna giyoogaa; shin Xoossai immana giidi haasayidoogan laataa Abrahaamayyo immiis.
					</seg>
					<seg id="b.GAL.3.19" type="verse">
						Yaatin, higgee aissi de7ii? Higgee mooro ooso gidiyaabai aibakko bessanau Xoossai immana giidi haasayido Abrahaama zaree yaana gakkanaashin gujettiis; kiitanchchaa baggaara issi gaannatiyaagan imettiis.
					</seg>
					<seg id="b.GAL.3.20" type="verse">
						Gaannai issi uraa xalaalaassa gidenna; shin Xoossai issuwaa.
					</seg>
					<seg id="b.GAL.3.21" type="verse">
						Yaatin, Xoossai sinttappe immana giidi haasayidoogaa, issi higgee, “Hanenna” yaagii? Akkai! Mulekka geenna. Aissi giikko, higgee asaayyo de7uwaa immanau danddayiyaabaa gidikko, xillotettaikka tumu higgiyaappe beettees giyoogaa.
					</seg>
					<seg id="b.GAL.3.22" type="verse">
						SHin Yesuus Kiristtoosa ammanin, Xoossai sinttappe immana giidi haasayidoogee, ammaniyaageetuyyo imettana mala, asai ubbai nagaraassi haarettidi de7iyoogaa, Xoossaa maxaafai yootees.
					</seg>
					<seg id="b.GAL.3.23" type="verse">
						SHin ammanoi yaanaappe kase, sinttappe qonccana ammanuwaayyo higgee nuna qashettida asaadan gorddi wottiis.
					</seg>
					<seg id="b.GAL.3.24" type="verse">
						Hegaa gishshau, nuuni ammanuwan xillana mala, Kiristtoosi yaana gakkanaassi higgee nuna naagiyaagaa gidiis.
					</seg>
					<seg id="b.GAL.3.25" type="verse">
						SHin ha77i simmi ammanoi yiido gishshau, higgee hagaappe sinttau nuna naagiyaagaa gidenna.
					</seg>
					<seg id="b.GAL.3.26" type="verse">
						Intte ubbai ammanuwaa baggaara Kiristtoos Yesuusan Xoossaa naata.
					</seg>
					<seg id="b.GAL.3.27" type="verse">
						Aissi giikko, intte Kiristtoosaara issuwaa gidana mala xammaqettida ubbati Kiristtoosa maayideta.
					</seg>
					<seg id="b.GAL.3.28" type="verse">
						Hegaa gishshau, Aihuda asaa giddooninne Giriike asaa giddon dummatetti baawa; aille woi goqa giddon dummatetti baawa; attumaasa woi maccaasa giddon dummatetti baawa. Aissi giikko, intte ubbaikka Kiristtoos Yesuusan issi asa.
					</seg>
					<seg id="b.GAL.3.29" type="verse">
						Intte Kiristtoosabaa gidikko, simmi intte Abrahaama zare; qassi Xoossai sinttappe immana giidi haasayidoogaa laattiyaageeta.
					</seg>
				</div>
				<div id="b.GAL.4" type="chapter">
					<seg id="b.GAL.4.1" type="verse">
						SHin akeekite; ba aawaabaa laattiya na7ai naatettan de7iiddi, de7iyaabaa ubbau goda gidikkokka, ashkkaratuppe dummatiyoosi baawa.
					</seg>
					<seg id="b.GAL.4.2" type="verse">
						SHin ba aawai giido wodee wurana gakkanaashin, a hadaraa ekkidaageetu kushiyaaninne a miishshaa naagiyaageetu kushiyan de7ees.
					</seg>
					<seg id="b.GAL.4.3" type="verse">
						Hegaadan nuunikka qassi naatettan de7iyo wode, ha sa7aa haariya ayyaanatussi ailletida.
					</seg>
					<seg id="b.GAL.4.4" type="verse">
						SHin wodiyaa wurssettai gakkido wode, Xoossai maccaasi yelidoogaa, higgiyaa garssan yelettidaagaa, ba na7aa kiittiis.
					</seg>
					<seg id="b.GAL.4.5" type="verse">
						Aissi kiittidee giikko, higgiyan haarettidi de7iyaageeta wozanaunne nuna ba naata oottanau kiittiis.
					</seg>
					<seg id="b.GAL.4.6" type="verse">
						Xoossai intte a naata gidiyo gishshau, “Abbaa, ta Aawau” giidi waassiya ba Na7aa Ayyaanaa, nu wozanaa giddo kiittiis.
					</seg>
					<seg id="b.GAL.4.7" type="verse">
						Hegaa gishshau, hagaappe sinttan neeni Xoossaa na7a gidiyoogaappe attin, aille gidakka; qassi neeni a na7a gidikko, Kiristtoosa baggaara Xoossaabaa laattiyaagaa.
					</seg>
					<seg id="b.GAL.4.8" type="verse">
						SHin intte hagaappe kasiyan Xoossaa erennan de7iiddi, Xoossa gidennaageetuyyo aille gididi haarettideta.
					</seg>
					<seg id="b.GAL.4.9" type="verse">
						SHin ha77i Xoossaa eridi, ubbakka Xoossan erettiichchidi, laafanne qassi karettida ha ayyaanatukko waanidi simmeetii? Wodhdhi eqqidi, aille gididi, naa77anttuwaa etayyo haarettanau koyeetii?
					</seg>
					<seg id="b.GAL.4.10" type="verse">
						Gallassaa, aginaa, wodiyaanne laittaa intte loitti naageeta.
					</seg>
					<seg id="b.GAL.4.11" type="verse">
						Tana inttebai yashshees; taani intteyyo coo mela daafuridanaashsha?
					</seg>
					<seg id="b.GAL.4.12" type="verse">
						Ta ishanttoo, taani inttenadan hanido gishshau, “Inttekka tanadan hanite” gaada, inttena woossais; intte tana ainne naaqqibeekketa.
					</seg>
					<seg id="b.GAL.4.13" type="verse">
						Taani koiro intteyyo wonggeliyaa yootidoogee tana harggissishiina gidiyoogaa intte ereeta.
					</seg>
					<seg id="b.GAL.4.14" type="verse">
						Taayyo payyatettai guuxxidi, intteyyo paace gidinkka, tana karibeekketa; shenetinnebeekketa. Hegaa gishshaa ubba tana Xoossaa kiitanchchaa mokkiyoogaadan, woikko Kiristtoosi Yesuusa mokkiyoogaadan mokkideta.
					</seg>
					<seg id="b.GAL.4.15" type="verse">
						Yaatin, hekko intte ufaittiyoogee beettenna! Tana gidikko, intteyyo danddayettiyaabaa gidin, taayyo intte intte aifiyaa shoddi immiyaakkonne ixxennaagaa markkattais.
					</seg>
					<seg id="b.GAL.4.16" type="verse">
						Yaanin taani intteyyo tumaa yootiyo gishshau, intte morkke gidiyaanaa?
					</seg>
					<seg id="b.GAL.4.17" type="verse">
						Hara asati intteyyo qarettiyaabaa milatoosona; shin eta qofai lo77enna; aissi giikko, intte etayyo qarettana mala, taappe inttena shaakkanau koyoosona.
					</seg>
					<seg id="b.GAL.4.18" type="verse">
						SHin taani intte matan de7iyo wode xalaalan gidennan, ubba wodekka lo77oban intte koyettiyaageeta gidikko lo77o.
					</seg>
					<seg id="b.GAL.4.19" type="verse">
						Ta siiqo naatoo, Kiristtoosa meretai inttenan beettana gakkanaashin, maccaasiyo maaretai tuggayiyoogaa keenaa, taani intte gishshau sahettais.
					</seg>
					<seg id="b.GAL.4.20" type="verse">
						SHin taani intteyyo hirggiyo gishshau, ha77i intte mati baada inttenaara doonan haasayiyaakko, daro dosais.
					</seg>
					<seg id="b.GAL.4.21" type="verse">
						Higgiyan haarettidi de7anau koyiyaageetoo, higgee giyoogaa siyekketii? Ane taayyo yootite.
					</seg>
					<seg id="b.GAL.4.22" type="verse">
						Aissi giikko, Xoossaa maxaafai, “Abrahaamayyo ailleeppenne goqeeppe yelettida naa77u naati de7oosona” yaagees.
					</seg>
					<seg id="b.GAL.4.23" type="verse">
						SHin aillee na7ai asi na7a yeliyo maaraadankka yelettiis; qassi goqee na7ai, Xoossai sinttappe immana giidi haasayidoogan yelettiis.
					</seg>
					<seg id="b.GAL.4.24" type="verse">
						Ha maccaasati naa77u maachcha gidiyo gishshau, hagee leemiso gidana danddayees. Etappe issinniyaa, Siinaa Deriyaappe yiidaara, ba naata ailletettaayyo yelaasu; akka Aggaaro.
					</seg>
					<seg id="b.GAL.4.25" type="verse">
						Ha Aggaara Araba giyo biittan de7iya Siinaa Deriyan leemisettausu; qassikka ha77i de7iya Yerusalaamen leemisettausu; aissi giikko, Yerusalaame katamai ba giddon de7iya asa ubbaara ailletettan de7ees.
					</seg>
					<seg id="b.GAL.4.26" type="verse">
						SHin saluwan de7iya Yerusalaama ailletettan de7ukku; a nuussi aayyiyo.
					</seg>
					<seg id="b.GAL.4.27" type="verse">
						Aissi giikko, Xoossaa maxaafai yaagees; “Bii, yelabeenna mainee, ufaitta; maareti oiqqi erennaaree, ne qaalaa xoqqu oottada ilila! Aissi giikko, ba azinaara de7iya maccaaseeppe, barkka de7iya maccaaseeyyo daro naati de7ana” yaagees.
					</seg>
					<seg id="b.GAL.4.28" type="verse">
						Ta ishanttoo, nuunikka Yisaaqadan, Xoossai sinttappe immana giido naata.
					</seg>
					<seg id="b.GAL.4.29" type="verse">
						SHin he wode asa maaraadan yelettidaagee, Xoossaa Ayyaanai giidoogaadan yelettidaagaa yedetti yuuyidoogaadan, ha77ikka hegaa mala.
					</seg>
					<seg id="b.GAL.4.30" type="verse">
						SHin Xoossaa maxaafai woigii? “Aillee na7ai goqee na7aara issippe laattenna gishshau, ailliyo i na7aara gattada kessa yedda” yaagees.
					</seg>
					<seg id="b.GAL.4.31" type="verse">
						Hegaa gishshau, ta ishanttoo, nuuni goqee naata gidiyoogaappe attin, aillee naata gidokko.
					</seg>
				</div>
				<div id="b.GAL.5" type="chapter">
					<seg id="b.GAL.5.1" type="verse">
						Nuuni ailletetti bainnan, de7ana mala, Kiristtoosi nuna ailletettaappe kessiis; simmi minnidi eqqite; naa77anttuwaa ailletettaa qambbaran geloppite.
					</seg>
					<seg id="b.GAL.5.2" type="verse">
						Siyite, taani PHauloosi, inttena yaagais; intte qaxxarettiyaabaa gidikko, Kiristtoosi inttena ainne go77enna.
					</seg>
					<seg id="b.GAL.5.3" type="verse">
						Qaxxarettiya ubbati higgee giyoogaa ubbaa polidi naaganau bessiyoogaa gujjada hassayissais.
					</seg>
					<seg id="b.GAL.5.4" type="verse">
						Higgiyaa naagidi xillanau koyiyaageetoo, Kiristtoosappe shaahettideta; Xoossaa aaro kehatettaappekka kunddideta.
					</seg>
					<seg id="b.GAL.5.5" type="verse">
						Nuna gidikko, nuuni Xoossaa Ayyaanaa baggaara ammanuwan xillanau ufaissan naagoos.
					</seg>
					<seg id="b.GAL.5.6" type="verse">
						Aissi giikko, nuuni Kiristtoosi Yesuusaara issippe de7in, siiquwan oottiya ammanuwaappe attin, qaxxarettinkka, qaxxarettennan agginkka nuna ainne go77enna.
					</seg>
					<seg id="b.GAL.5.7" type="verse">
						Kase lo77o ootteeta; shin tumatettaayyo intte azazettenna mala, oonee inttena diggidai?
					</seg>
					<seg id="b.GAL.5.8" type="verse">
						Ha cimoi inttena xeesida Xoossaappe yibeenna.
					</seg>
					<seg id="b.GAL.5.9" type="verse">
						Asai giyoogaadan, guutta irshshoi munaqaa ubbaa denttees.
					</seg>
					<seg id="b.GAL.5.10" type="verse">
						Intte harabaa qoppennaagaa taani Xoossan ammanettais; shin inttena waissiya urai oona gidikkonne, Xoossaappe ba pirddaa ekkana.
					</seg>
					<seg id="b.GAL.5.11" type="verse">
						SHin ta ishanttoo, taani hanno gakkanau qaxxarai koshshiyoogaa yootiyaabaa gidikko, tana aissi yedettiyoonaa? Hegee tuma gidiyaakko, taani Kiristtoosa masqqaliyaabaa tamaarissin ainne waissiyaabi baawa.
					</seg>
					<seg id="b.GAL.5.12" type="verse">
						Inttena waissiyaageeti banttana banttarkka mureessorkkonaashsha!
					</seg>
					<seg id="b.GAL.5.13" type="verse">
						Inttena gidikko, ta ishanttoo, ailletettaappe kiyanau xeesettideta. Gidinkka ailletettaappe intte kiyidoogan, intte asatettaa amoi inttena haaroppo. Hegaa gishshaa siiquwan issoi issuwaayyo haarettite.
					</seg>
					<seg id="b.GAL.5.14" type="verse">
						Aissi giikko, higge ubbai issi haasayan qashettees; ikka, “Ne shooruwaa ne huuphedan siiqa” yaagiyaagaa.
					</seg>
					<seg id="b.GAL.5.15" type="verse">
						SHin intte issoi issuwaara saxettiyaabaanne meetettiyaabaa gidikko, intte intte giddon wurenna mala naagettite.
					</seg>
					<seg id="b.GAL.5.16" type="verse">
						SHin siyite; Xoossaa Ayyaanai inttena kaalettiyaabaa gidikko, intte asatettaa amuwaa mulekka polekketa.
					</seg>
					<seg id="b.GAL.5.17" type="verse">
						Aissi giikko, nu asatettai amottiyoobaa Geeshsha Ayyaanai ixxees; qassi Geeshsha Ayyaanai amottiyoobaa nu asatettai ixxees; hageeti issoi issuwaara ixettoosona. Hegaa gishshau, intte dosiyoobaa oottanau danddayekketa.
					</seg>
					<seg id="b.GAL.5.18" type="verse">
						SHin Xoossaa Ayyaanai inttena kaalettiyaabaa gidikko, higgee inttena haarenna.
					</seg>
					<seg id="b.GAL.5.19" type="verse">
						Asatettaa oosoi erettidaagaa; ikka aibee giikko, shaaramuxiyoogaa, tunatettaa, yeellaa xayiyoogaa,
					</seg>
					<seg id="b.GAL.5.20" type="verse">
						Eeqau goinniyoogaa, bitiyoogaa, morkketettaa, palamaa, qanaatiyoogaa, hanqquwaa, bana xoqqissiyoogaa, ooyettiyoogaa, issoi issuwaappe shaahettiyoogaa,
					</seg>
					<seg id="b.GAL.5.21" type="verse">
						miqqainniyoogaa, woriyoogaa, mattottiyoogaa, yettanchcha kiyiyoogaanne hageeta milatiyaageeta. Kasekka taani intteyyo yootidoogaadan, hageeta milatiyaageeta oottiyaageeti Xoossaa kawotettaa laattokkona.
					</seg>
					<seg id="b.GAL.5.22" type="verse">
						SHin Geeshsha Ayyaanaa aifee, siiquwaa, ufaissaa, sarotettaa, danddayaa, kehatettaa, lo77otettaa, ammanuwaa,
					</seg>
					<seg id="b.GAL.5.23" type="verse">
						ashkketettaa, ba huuphiyaa naagiyoogaa. Hageeta milatiyaageeta diggiya higgee baawa.
					</seg>
					<seg id="b.GAL.5.24" type="verse">
						Kiristtoos Yesuusabaa gidiyaageeti bantta asatettaa a iita qofaaranne a amuwaara issippe masqqaliyaa bollan misimaariyan xishidi kaqqidosona.
					</seg>
					<seg id="b.GAL.5.25" type="verse">
						Nuuni Geeshsha Ayyaanan de7ikko, nuna qassi Geeshsha Ayyaanai kaaletto.
					</seg>
					<seg id="b.GAL.5.26" type="verse">
						Ane otorettiyoogaa, woikko issoi issuwaa yiilloyiyoogaa, woikko issoi issuwaa qanaatiyoogaa aggoos.
					</seg>
				</div>
				<div id="b.GAL.6" type="chapter">
					<seg id="b.GAL.6.1" type="verse">
						Ta ishanttoo, intte Ayyaanan de7iyaageeti issi urai ai mooro oottidi, beettikkonne, ashkketetta ayyaanan a suurissite; qassi intte paacettenna mala, intte huuphiyaa naagite.
					</seg>
					<seg id="b.GAL.6.2" type="verse">
						Issoi issuwaa toohuwaa tookkite; hegaa oottiyoogan Kiristtoosa higgiyau azazetteeta.
					</seg>
					<seg id="b.GAL.6.3" type="verse">
						Aissi giikko, issi urai ainne hanennan de7iiddi, aibakko i hanidobaa ayyo milatikko, ba huuphiyaa cimmees.
					</seg>
					<seg id="b.GAL.6.4" type="verse">
						SHin asai ubbai huuphiyan huuphiyan ba oosuwaa paacco; hegaappe guyyiyan, hara asaagaara giigissennan, ba huuphe ooso xalaalan ceeqettiyoobaa demmana.
					</seg>
					<seg id="b.GAL.6.5" type="verse">
						Aissi giikko, asai ubbai huuphiyan huuphiyan ba toohuwaa tookkanau bessees.
					</seg>
					<seg id="b.GAL.6.6" type="verse">
						SHin Xoossaa qaalaa tamaariyaagee baayyo de7iya lo77obaa ubbaa bana tamaarissiyaagaara shaakko.
					</seg>
					<seg id="b.GAL.6.7" type="verse">
						Inttena intterkka cimmoppite. Ooninne Xoossaa bolli qilliiccanau danddayenna; aissi giikko, asi ba zeriyoogaa zaarettidi cakkana.
					</seg>
					<seg id="b.GAL.6.8" type="verse">
						Ba asatettaa amuwan zeriyaabaa gidikko, asatettaa amuwaappe haiquwaa cakkana. SHin Ayyaanan zeriyaabaa gidikko, Ayyaanaappe merinaa de7uwaa cakkana.
					</seg>
					<seg id="b.GAL.6.9" type="verse">
						Ane lo77o oosuwaa oottanau azalliyoogaa aggoos. Aissi giikko, nuuni azallennan aggikko, cakkiyo wodee sinttappe yaana.
					</seg>
					<seg id="b.GAL.6.10" type="verse">
						Yaanikko ha oottanau nuuni danddayiyoorin, asa ubbau lo77obaa oottoos; shin ubbaappe aattidi, nunaara ammanuwan de7iyaageetuyyo lo77obaa oottoos.
					</seg>
					<seg id="b.GAL.6.11" type="verse">
						Taani ta kushiyan, ai mala gita pitaletun, intteyyo xaafiyaakko be7ite.
					</seg>
					<seg id="b.GAL.6.12" type="verse">
						Asaa sinttan lo77idi beettanau koyiya ubbati, intte qaxxarettana mala koyoosona; shin hegaa eti oottiyoogee banttayyo Kiristtoosa masqqaliyaa gishshau yedetettennan attana xalaalaassa.
					</seg>
					<seg id="b.GAL.6.13" type="verse">
						Aissi giikko, eti intte qaxxarettidoogan ceeqettanau inttena qaxxarettona goosonappe attin, harai atto qaxxarettidaageetikka bantta huuphen higgiyaa naagokkona.
					</seg>
					<seg id="b.GAL.6.14" type="verse">
						SHin sa7ai taayyo kaqettin, taanikka sa7aayyo kaqettido Yesuus Kiristtoosa masqqaliyaappe attin, taani ceeqettiyoobi harabai taappe haakko.
					</seg>
					<seg id="b.GAL.6.15" type="verse">
						Aissi giikko, Kiristtoos Yesuusan ooratta mereta gidiyoogee go77eesippe attin, qaxxarettinkka qaxxarettennan agginkka ainne go77enna.
					</seg>
					<seg id="b.GAL.6.16" type="verse">
						Ha wogan hemettiya ubbatu bollinne Xoossaa asa ubbaa bolli, sarotettainne maarotettai de7o.
					</seg>
					<seg id="b.GAL.6.17" type="verse">
						Taani Yesuusayyo masunxxido malaataa ta bollan tookkido gishshau, hagaappe sinttau issi asikka tana waissoppo.
					</seg>
					<seg id="b.GAL.6.18" type="verse">
						Ta ishanttoo, nu Godaa Yesuus Kiristtoosa aaro kehatettai inttenaara gido. Amin77i.
					</seg>
				</div>
			</div>
			<div id="b.EPH" type="book">
				<div id="b.EPH.1" type="chapter">
					<seg id="b.EPH.1.1" type="verse">
						Taani Xoossaa sheniyan Kiristtoos Yesuusi kiittido PHauloosi, Efisoonan de7iya geeshshatuyyo qassi Kiristtoos Yesuusau ammanettidi de7iyaageetuyyo ha dabddaabbiyaa xaafais.
					</seg>
					<seg id="b.EPH.1.2" type="verse">
						Xoossaa nu Aawaappenne Godaa Yesuus Kiristtoosappe aaro kehatettainne sarotettai intteyyo gido.
					</seg>
					<seg id="b.EPH.1.3" type="verse">
						Ayyaanaa anjjo ubban Kiristtoosa baggaara saluwaa sohuwan nuna anjjida Xoossaa, nu Godaa Yesuus Kiristtoosa Aawaa, nuuni galatoos.
					</seg>
					<seg id="b.EPH.1.4" type="verse">
						Nuuni a sinttan geeshshatanne pokkoi bainnaageeta gidana mala, Xoossai nuna sa7ai merettanaappe kase, Kiristtoosa baggaara ba siiquwan dooriis.
					</seg>
					<seg id="b.EPH.1.5" type="verse">
						Xoossai ba sheniyan ba dosidoogaadan, Yesuus Kiristtoosa baggaara nuna ba naata oottanau kasetidi qoppi wottiis.
					</seg>
					<seg id="b.EPH.1.6" type="verse">
						Xoossai ba siiqiyo Na7aa baggaara nuuyyo coo immido aaro kehatettaa bonchchuwaa gishshau, nuuppe galataa ekkanau hegaa oottiis.
					</seg>
					<seg id="b.EPH.1.7" type="verse">
						Nuuni Xoossaa aaro kehatettaa daruwaadan, Kiristtoosa sunttan wozettida; hegan Xoossai nu nagaraa atto giis.
					</seg>
					<seg id="b.EPH.1.8" type="verse">
						Xoossai ba aadhdhida eratetta ubbaaninne ba wozanaa qofa ubban ba aaro kehatettaa nuuyyo darissidi immiis.
					</seg>
					<seg id="b.EPH.1.9" type="verse">
						Aissi giikko, Xoossai ba qoppidoogaa oottiis; qassi Kiristtoosa baggaara polanau qoppi wottido xuura yohuwaa nuna erissiis.
					</seg>
					<seg id="b.EPH.1.10" type="verse">
						Xoossai wodiyaa wurssettai gakkiyo wode polanau qoppido qofai Kiristtoosa waanna oottidi, saluwaaninne sa7an de7iya mereta ubbaa issippe aani shiishshanaagaa.
					</seg>
					<seg id="b.EPH.1.11" type="verse">
						Ubbabai Xoossaa qofaadaaninne i giidoogaadan haniis; Xoossai kasetidi qoppi wottidoogaadan, Kiristtoosa baggaara nuuni aageeta gidanaadan, nuna dooriis.
					</seg>
					<seg id="b.EPH.1.12" type="verse">
						Nuuni kasetidi, Kiristtoosa baggaara ekkana giidi ufaissan naagiyaageeti, Xoossaa bonchchuwaa galatoos.
					</seg>
					<seg id="b.EPH.1.13" type="verse">
						Intteyyookka qassi hegaadan haniis; tumu kiitaa, intteyyo atotettaa ehiida wonggeliyaa mishiraachchuwaa, intte siyido wode Kiristtoosa ammanideta; Xoossai intteyyo immana giido Geeshsha Ayyaanaa baggaara, intte abaa gidiyoogaa erissiya maatafaa intte bolli wottiis.
					</seg>
					<seg id="b.EPH.1.14" type="verse">
						Xoossai ba asau immana giidoogaa nuuni ekkana gakkanaassi, Geeshsha Ayyaanaa daannatuwaa oiqqida. Hegee qassi a bonchchuwau galata gidana.
					</seg>
					<seg id="b.EPH.1.15" type="verse">
						Hegaa gishshau, Godaa Yesuusa intte ammaniyoogaanne geeshshata ubbaa intte siiqiyoogaa taani siyoosappe doommada,
					</seg>
					<seg id="b.EPH.1.16" type="verse">
						intteyyo Xoossaa galatiyoogaa aggabeikke; Xoossaa woossaidda intteyyookka woossais.
					</seg>
					<seg id="b.EPH.1.17" type="verse">
						Qassi Godaa Yesuus Kiristtoosa Xoossai, bonchcho Aawai, Xoossaa intte eranaadan, inttena aadhdhida eranchcha oottiya qassi Xoossaa intteyyo qonccissiya Geeshsha Ayyaanaa intteyyo immanaadan, taani woossais.
					</seg>
					<seg id="b.EPH.1.18" type="verse">
						Xoossai intte ekkana giidi, ufaissan naagi uttidoogaayyo inttena xeesidoogaanne i ba asau immana giyo anjjoi ai keena durekko intte eranaadan, Xoossai intte wozanaa dooyin, a poo7uwaa intte be7anaadan, taani Xoossaa woossais.
					</seg>
					<seg id="b.EPH.1.19" type="verse">
						Qassi a ammaniya nunan a wolqqai keehi oottees. Ha nunan de7iya wolqqainne haiquwaappe Kiristtoosa denttidi, saluwaa sohuwan Xoossaappe ushachcha baggaara utissida gita wolqqai issuwaa.
					</seg>
					<seg id="b.EPH.1.21" type="verse">
						Kiristtoosi saluwaa sunttatuppe, godatettai de7iyoogeetuppe, wolqqaamatuppenne godatu ubbaappe bolla gididi haarees; i ha sa7aa xalaalan gidennan, sinttappe yaana sa7ankka hara sunttatetta ubbaappe xoqqees.
					</seg>
					<seg id="b.EPH.1.22" type="verse">
						Xoossai ubbabaa Kiristtoosa tohuwaappe garssan haarissiis; qassi Xoossai i ubbaban ubbaappe bollaara Goda gidanaadan, woosa keettaayyo a immiis.
					</seg>
					<seg id="b.EPH.1.23" type="verse">
						Woosa keettai Kiristtoosa asatetta; woosa keettai Kiristtoosi ubbasan ubbabaa kunttiyo a polo.
					</seg>
				</div>
				<div id="b.EPH.2" type="chapter">
					<seg id="b.EPH.2.1" type="verse">
						Intte azazettennan ixxido gishshaunne intte nagaraa gishshau, kase wodiyan ayyaana haiquwaa haiqqideta.
					</seg>
					<seg id="b.EPH.2.2" type="verse">
						He wode intte ha sa7aa iita ogiyaa hemettideta; carkkuwaa giddon de7iya wolqqaama ayyaanatu halaqaayyo qassi Xoossaayyo azazettenna asaa ha77i haariya ayyaanaayyo azazettideta.
					</seg>
					<seg id="b.EPH.2.3" type="verse">
						Nuunikka qassi ubbai he asaa mala; qassi nuuni nu meretettaa amuwaadan de7ida; nu asatettainne nu wozanai koyidobaa oottida. Nuunikka haratuugaadan, nu meretan Xoossaa hanqquwaa ekkanau de7oos.
					</seg>
					<seg id="b.EPH.2.4" type="verse">
						SHin Xoossaa maarotettai daro gidiyo gishshau, ba siiquwaa daruwaadan,
					</seg>
					<seg id="b.EPH.2.5" type="verse">
						Nuuni ayyo azazettennan ixxidi, harai atto ayyaanan haiqqidaageeta gidinkka, i Kiristtoosaara nuuyyo de7uwaa immiis. Xoossaa aaro kehatettan intte attideta.
					</seg>
					<seg id="b.EPH.2.6" type="verse">
						Nuuni Kiristtoos Yesuusaara saluwaa sohuwan haaranaadan, Xoossai nuna aara issippe haiquwaappe denttiis.
					</seg>
					<seg id="b.EPH.2.7" type="verse">
						I sinttappe yaana wodiyan, nuuyyo Kiristtoos Yesuusan de7iya kehatettan, ubbaappe aadhdhiya ba aaro kehatettaa gitatettaa bessanau hegaa oottiis.
					</seg>
					<seg id="b.EPH.2.8" type="verse">
						Aissi giikko, intte Xoossaa aaro kehatettan, ammanuwan attideta; hagee Xoossaa imoppe attin, intte oosuwaana gidenna.
					</seg>
					<seg id="b.EPH.2.9" type="verse">
						Intte daafuran beettibeenna gishshau, intte ceeqettiyoobi aibinne baawa.
					</seg>
					<seg id="b.EPH.2.10" type="verse">
						Aissi giikko, nuuni Xoossaa mereta; i nuuyyo kasetidi giigissi wottido lo77o oosuwaa nuuni oottanaadan, Kiristtoos Yesuusa baggaara nuna medhdhiis.
					</seg>
					<seg id="b.EPH.2.11" type="verse">
						Hegaa gishshau, inttenoo zariyan Aihuda gidenna asatoo, bantta asatettaa bolli kushiyan oosettidoogan, banttana qaxxarettidaageeta giya Aihudati, qaxxarettibeennaageeta giidi xeesiyoogeetoo, intte kase oonakko akeekite.
					</seg>
					<seg id="b.EPH.2.12" type="verse">
						He wode intte Kiristtoosappe shaahettideta; imatta gididi, Israa7eela asaappe haakkidi de7ideta; Xoossai ba asaayyo immana giidi maacido maachchaappe ainne demmibeekketa; ha sa7aa bolli intte demmana giidi, ufaissan naagi uttidobaa demmennaaninne qassi Xoossi bainnan de7ideta.
					</seg>
					<seg id="b.EPH.2.13" type="verse">
						SHin intte kase haakkidi de7iyaageeti ha77i Kiristtoos Yesuusaara de7idi, Kiristtoosa haiquwan mataa shiiqideta.
					</seg>
					<seg id="b.EPH.2.14" type="verse">
						Aissi giikko, Kiristtoosi Aihuda asaanne Aihuda gidenna asaa timidi, nuuyyo sarotettaa ehiis. Eta naa77aa shaakkidi, morkke ootti wottida morkketettaa godaa ba asatettan qoqqofi yeggiis.
					</seg>
					<seg id="b.EPH.2.15" type="verse">
						I ba huuphen ha naa77u zaretuppe issi ooratta asa medhdhidi sarotettaa wottanau, Aihuda asatu higgiyaa a azazotuuranne wogatuura issippe xaissiis.
					</seg>
					<seg id="b.EPH.2.16" type="verse">
						Kiristtoosi masqqaliyaa bolli misimaariyan xishettidi haiqqido ba haiquwan morkketettaa xaissiis; qassi masqqaliyaa baggaara naa77u zaretakka issi asa ootti sigettidi, Xoossaakko ekki ehiis.
					</seg>
					<seg id="b.EPH.2.17" type="verse">
						Kiristtoosi yiidi, Xoossaappe haakkidi de7iya intteyyo Aihuda gidennaageetuyyoonne, a matan de7iya Aihudatuyyo ubbaayyo, wonggeliyaa mishiraachchuwaa sarotettaa yootiis.
					</seg>
					<seg id="b.EPH.2.18" type="verse">
						Aissi giikko, nuuni ubbai, Aihudatikka Aihuda gidennaageetikka, issi Geeshsha Ayyaanan Kiristtoosa baggaara Aawaa sintti shiiqanau danddayoos.
					</seg>
					<seg id="b.EPH.2.19" type="verse">
						Simmi intte Aihuda gidenna asati hagaappe sinttau allaga woi imatta gidekketa; ha77i inttenne geeshshati issi biittaa asa; qassi Xoossaayyo intte so asa.
					</seg>
					<seg id="b.EPH.2.20" type="verse">
						Yesuusi kiittidoogeetinne hananabaa yootiyaageeti baasido baasuwaa bolli inttekka keexettideta; godaa xaphuwaa minttiya waanna shuchchai Kiristtoos Yesuusa.
					</seg>
					<seg id="b.EPH.2.21" type="verse">
						I keettaa ubbaa issippe shiishshi oiqqidi, Xoossaa baggaara geeshsha beeta maqidase gidana mala dichchees.
					</seg>
					<seg id="b.EPH.2.22" type="verse">
						Intte qassi Xoossai ba Ayyaanan de7iyo keetta gidanau, haratu ubbaara issippe Kiristtoosan keexetteeta.
					</seg>
				</div>
				<div id="b.EPH.3" type="chapter">
					<seg id="b.EPH.3.1" type="verse">
						Hegaa gishshau, inttenoo Aihuda gidenna asatoo, taani PHauloosi intte gishshau Kiristtoos Yesuusa qasho asa gididaagee, Xoossaa woossais.
					</seg>
					<seg id="b.EPH.3.2" type="verse">
						Xoossai ba aaro kehatettan, taani inttena maaddanaadan, ha oosuwaa taayyo immidoogaa intte loitti siyideta.
					</seg>
					<seg id="b.EPH.3.3" type="verse">
						Xoossai ba xuura qofaa taayyo qonccissidi, tana erissiis; erissin taani hegaa qanttan xaafaas.
					</seg>
					<seg id="b.EPH.3.4" type="verse">
						Qassi taani xaafidoogaa intte nabbabiyo wode, Kiristtoosa xuuraa taani waata akeekidaakko eranau danddayeeta.
					</seg>
					<seg id="b.EPH.3.5" type="verse">
						Beni wode asai he xuura yohuwaa siyibeenna; shin Xoossai hegaa Yesuusi kiittido geeshshatuyyoonne hananabaa yootiyaageetuyyo, Geeshsha Ayyaanan ha77i qonccissiis.
					</seg>
					<seg id="b.EPH.3.6" type="verse">
						Xuura yohoi hagaa; Aihuda gidenna asai wonggeliyaa baggaara, Xoossaa anjjuwaa Aihudatuura issippe laattoosona; eti issi asatettan shaahettennan de7oosona; qassi Kiristtoos Yesuusa baggaara Xoossai immana giidoogaa Aihudatuura shaakkoosona.
					</seg>
					<seg id="b.EPH.3.7" type="verse">
						Xoossai ba oosuwaa wolqqaa baggaara tau immido aaro kehatettan taani ha wonggeliyau ashkkara gidaas.
					</seg>
					<seg id="b.EPH.3.8" type="verse">
						Taani geeshshatu ubbaa giddon laafiyaagaa gidikkokka, Aihuda gidenna asau zawai bainna Kiristtoosa duretettaa wonggeliyaa mishiraachchuwaa yootiyo ha qaadaa Xoossai taayyo immiis.
					</seg>
					<seg id="b.EPH.3.9" type="verse">
						Qassi taani hegan Xoossaa xuura qofaa asa ubbau qonccissa yootana; ubbabaa medhdhida Xoossai ba xuura yohuwaa beni wode ubban gentti wottiis. Xoossai ha77i hegaa woosa keettaa baggaara saluwaa sohuwan de7iya halaqatuyyoonne godatettai de7iyoogeetuyyo zawai bainna ba aadhdhida eratettaa qonccissanau oottiis.
					</seg>
					<seg id="b.EPH.3.11" type="verse">
						Xoossai hegaa nu Godaa Kiristtoos Yesuusa baggaara i polido ba merinaa qofaadan oottiis.
					</seg>
					<seg id="b.EPH.3.12" type="verse">
						Nuuni Kiristtoosi Yesuusaara issippe gididi, a ammaniyo ammanuwan ammanettidi, ainne yayyennan Xoossaa sintti aadhdhanau danddayoos.
					</seg>
					<seg id="b.EPH.3.13" type="verse">
						Hegaa gishshau, taani intteban metootiyoogan intte hirggenna mala, inttena woossais; aissi giikko, taani intte bonchchuwau metootais.
					</seg>
					<seg id="b.EPH.3.14" type="verse">
						Hegaa gishshau, taani saluwaaninne sa7an de7iya ammaniya keetta asai ubbai aani sunttettido Xoossaa sinttan gulbbatais.
					</seg>
					<seg id="b.EPH.3.16" type="verse">
						Xoossai ba bonchchuwaa daruwaadan, ba Geeshsha Ayyaanan, intteyyo intte garssa asatettan intte minniyo wolqqaa immanaadaaninne, qassi ammanuwaa baggaara Kiristtoosi intte wozanaa ba keetta oottanaadan, taani Xoossaa woossais; qassikka intte xaphuwaa yeddidi, tokettidi siiquwan minnanaadan, Xoossaa woossais.
					</seg>
					<seg id="b.EPH.3.18" type="verse">
						Qassi geeshshatu ubbaara Kiristtoosa siiqoi ai keena aahokko, adussakko, xoqqakkonne ciimmakko eriyo wolqqaa intte demmanaadan, taani Xoossaa woossais.
					</seg>
					<seg id="b.EPH.3.19" type="verse">
						Eratettaappe aadhdhiya Kiristtoosa siiquwaa intte eranaadaaninne qassi Xoossaabaa gidiya ubbaban intte poli kumanaadan, taani Xoossaa woossais.
					</seg>
					<seg id="b.EPH.3.20" type="verse">
						Simmi nu giddon oottiya ba wolqqaa baggaara nuuni woossiyoobaa woi qoppiyoobaa ubbaappe keehi darissi oottanau danddayiya Xoossaayyo, woosa keettaaninne Kiristtoos Yesuusan ubba wode merinaappe merinaa gakkanaassi bonchchoi gido. Amin77i.
					</seg>
				</div>
				<div id="b.EPH.4" type="chapter">
					<seg id="b.EPH.4.1" type="verse">
						Hegaa gishshau, taani Godaayyo oottiyo gishshau qashettidaagee Xoossai inttena xeesido xeessau bessiya de7uwaa intte de7anaadan, taani inttena woossais.
					</seg>
					<seg id="b.EPH.4.2" type="verse">
						Ubba wode intte intte huuphiyaa kaushshiyaageeta, ashkketanne danddayanchchata gidite; issoi issuwaa maaddiyoogan intte siiquwaa bessite.
					</seg>
					<seg id="b.EPH.4.3" type="verse">
						Inttena issippe gatti qachchiya sarotettan, Geeshsha Ayyaanai intteyyo immiyo issippetettaa naaganau minnite.
					</seg>
					<seg id="b.EPH.4.4" type="verse">
						Xoossai inttena xeesido ufaissai, intte demmana giidi naagi uttidoogee mexi issuwaa giyoogaadan, issi asatettainne issi Geeshsha Ayyaanai de7ees.
					</seg>
					<seg id="b.EPH.4.5" type="verse">
						Issi Godai, issi ammanoinne issi xinqqatee de7ees.
					</seg>
					<seg id="b.EPH.4.6" type="verse">
						Ubbaa Godai, ubbaa baggaara oottiyaagee, ubbaa giddon de7iyaagee, issi Xoossai, ubbaa Aawai de7ees.
					</seg>
					<seg id="b.EPH.4.7" type="verse">
						SHin Kiristtoosi immido imuwaadan, nuuni huuphiyan huuphiyan dumma imuwaa ekkida.
					</seg>
					<seg id="b.EPH.4.8" type="verse">
						Hegaa gishshau, Xoossaa maxaafai, “I pude xoqqasaa kiyido wode, omoodettida darota ekkidi efiis; asaayyookka imota immiis” yaagees.
					</seg>
					<seg id="b.EPH.4.9" type="verse">
						Yaatin, “Pude kiyiis” giyoogee woigiyoogee? I koiro duge wodhdhiis; hegee sa7au hirkki ziqqiyaasaa wodhdhiis giyoogaa.
					</seg>
					<seg id="b.EPH.4.10" type="verse">
						Ha duge wodhdhidaagee ba huuphen a; he i ubbabaa kumanaadan, salo ubbaappe xoqqiyaasaa pude kiyiis.
					</seg>
					<seg id="b.EPH.4.11" type="verse">
						Asaayyo imo immidaagee a; i issoota issoota Yesuusi kiittidoogeeta, harata hananabaa yootiyaageeta, qassi harata wonggeliyaa mishiraachchuwaa yootiyaageeta, qassikka harata woosa keettaa kaalettiyaageetanne tamaarissiyaageeta ootti sunttiis.
					</seg>
					<seg id="b.EPH.4.12" type="verse">
						I hegaa geeshshati ubbai ammaniya asa ooso oottanaadaaninne Kiristtoosa bollaa keexxanaadan giigissanau oottiis.
					</seg>
					<seg id="b.EPH.4.13" type="verse">
						Qassi nuuni ubbai Xoossaa Na7aa ammaniininne erin beettiya issippetettaakko gakkana; nuuni Kiristtoosa polo dichchaa keenaa diccidi, gastta asa gidana.
					</seg>
					<seg id="b.EPH.4.14" type="verse">
						Nuuni beetan yaanne haanne shocettidi, bantta cimo hanotan asaa bala ogiyaa kaalettiya gene asaa timirtte carkko ubban sugettidi, hagaappe sinttau na7a gidanau bessenna.
					</seg>
					<seg id="b.EPH.4.15" type="verse">
						SHin nuuni siiqotettan tumaa haasayiiddi, huuphe gidiya Kiristtoosakko ubbaban diccanau bessees.
					</seg>
					<seg id="b.EPH.4.16" type="verse">
						Bolla giddon de7iya dumma dumma shaahoti aani issippe ohettidosona; qassi kumetta bollai baayyo imettida shaya ubban issoi issuwaara gaittidi, issippe ohetti uttiis; he dumma dumma shaahoti oottanau bessiyaagaa oottiyo wode, kumetta bollai siiquwan dicceesinne bana keexxees.
					</seg>
					<seg id="b.EPH.4.17" type="verse">
						Hegaa gishshau, taani hagaa intteyyo Godaa sunttan odaisinne markkattais. Intte go77i bainna qofaa qoppiya Aihuda gidenna asatudan de7oppite.
					</seg>
					<seg id="b.EPH.4.18" type="verse">
						Eta wozanai xuman de7ees; eti ainne erennaageetanne ixxaas giyaageeta gidiyo gishshau, Xoossai immiyo de7uwaappe haakkidosona.
					</seg>
					<seg id="b.EPH.4.19" type="verse">
						Eta matan yeella giyoobi baawa; eti shaaramuxettiyo qaaqqau bantta huuphiyaa aatti immoosona; qassi tunabaa ubbaa paci bainnan oottoosona.
					</seg>
					<seg id="b.EPH.4.20" type="verse">
						SHin intte Kiristtoosabaa hegaadan tamaaribeekketa.
					</seg>
					<seg id="b.EPH.4.21" type="verse">
						Abaa tumu siyideta; qassi tumatettaikka Yesuusan de7iyoogaadan, appe tamaarideta.
					</seg>
					<seg id="b.EPH.4.22" type="verse">
						Intte kase de7iyo de7uwaa aggite; qassi ba cimmiya amuwan xayiya intte ceega asatettaa xaissite.
					</seg>
					<seg id="b.EPH.4.23" type="verse">
						Intte wozanainne qofai muleera ooraxxanau bessees.
					</seg>
					<seg id="b.EPH.4.24" type="verse">
						Tumu xillotettaaninne geeshshatettan Xoossaa leemisuwan merettida ooratta asatettaa maayite.
					</seg>
					<seg id="b.EPH.4.25" type="verse">
						Simmi worddotoppite. Nuuni ubbai Kiristtoosa asatettan issi asa gidiyo gishshau, asai ubbai ba ishau tumaa haasayanau bessees.
					</seg>
					<seg id="b.EPH.4.26" type="verse">
						Hanqqettite; shin intte hanqquwan nagaraa oottoppite. Intte hanqqetti uttidaashin, awai wulloppo.
					</seg>
					<seg id="b.EPH.4.27" type="verse">
						Xalahe halaqaayyo soho immoppite.
					</seg>
					<seg id="b.EPH.4.28" type="verse">
						Wuuqqiya urai hagaappe sinttau wuuqqoppo; shin hegaa aggidi, hiyyeesata maaddanau, ba kushiyan lo77obaa oottiiddi daafuro.
					</seg>
					<seg id="b.EPH.4.29" type="verse">
						Intte haasayai siyiyaageeta go77ana mala, koshshiyoogaadan minttettiya lo77o qaalai intte doonaappe kiyoppe attin, iita qaalai mulekka kiyoppo.
					</seg>
					<seg id="b.EPH.4.30" type="verse">
						Xoossai inttena woziyo gallassau intte parametti uttido Xoossaa Geeshsha Ayyaanaa azzanissoppite.
					</seg>
					<seg id="b.EPH.4.31" type="verse">
						Ixo hanotettaa, yiilluwaa, hanqquwaa, waasuwaanne cashshaa ubbaa iitatetta ubbaara intteppe xaissite.
					</seg>
					<seg id="b.EPH.4.32" type="verse">
						Issoi issuwaayyo kehitenne qarettite; qassi Xoossai Kiristtoosa baggaara intteyyo atto giidoogaadan, inttekka issoi issuwaayyo atto giite.
					</seg>
				</div>
				<div id="b.EPH.5" type="chapter">
					<seg id="b.EPH.5.1" type="verse">
						Simmi Xoossai siiqiyo naatudan, a milatite.
					</seg>
					<seg id="b.EPH.5.2" type="verse">
						Qassi Kiristtoosi nuna siiqidi, ba huuphiyaa Xoossaayyo sawuwaa tonggu giya yarshsho oottidi immidoogaadan, inttekka siiquwan de7anau bessees.
					</seg>
					<seg id="b.EPH.5.3" type="verse">
						SHin geeshshatuyyo bessiyaagaadan, intte giddon shaaramuxiyoogeenne tunatetta ubbai, woi miishsha amottiyoogee mulekka siyettoppo.
					</seg>
					<seg id="b.EPH.5.4" type="verse">
						Yeellayiyaabainne eeyya haasayai woi pattenna qiree intteyyo bessennabaa gidiyo gishshau, intte matan mulekka de7oppo; intte hegaa ubbaa aggidi, Xoossaa galatanau bessees.
					</seg>
					<seg id="b.EPH.5.5" type="verse">
						Hagaa erite; ooninne shaaramuxiyaagaa woi tunabaa oottiyaagaa, woi miishsha amottiyaagaa gidikko, Kiristtoosa kawotettaanne Xoossaa kawotettaa laattanau danddayenna; miishsha amottiyoogee eeqau goinniyoogaappe dummatenna.
					</seg>
					<seg id="b.EPH.5.6" type="verse">
						Inttena ooninne pattenna haasayan cimmoppo; aissi giikko, hagaa gaasuwan Xoossaa hanqqoi azazettenna asaa bolli yaana.
					</seg>
					<seg id="b.EPH.5.7" type="verse">
						Simmi hegaa mala asaara zuppetoppite.
					</seg>
					<seg id="b.EPH.5.8" type="verse">
						Aissi giikko, kase intte xuman de7ideta; shin Godaa baggaara ha77i poo7uwan de7eeta; poo7uwan de7iya asaadan poo7uwan hemettite.
					</seg>
					<seg id="b.EPH.5.9" type="verse">
						Aissi giikko, poo7oi lo77otettaa, xillotettaanne tumatettaa ubbaa aifees.
					</seg>
					<seg id="b.EPH.5.10" type="verse">
						Godaa ufaissiyaabai aibakko tamaarite.
					</seg>
					<seg id="b.EPH.5.11" type="verse">
						Go77i bainna xuma oosuwaa qonccissi bessiteppe attin aara walahettoppite.
					</seg>
					<seg id="b.EPH.5.12" type="verse">
						Eti geeman oottiyoobaa harai atto haasayiyoogeekka pokkees.
					</seg>
					<seg id="b.EPH.5.13" type="verse">
						SHin ubbabai poo7uwaa kiyiyo wode, qoncciyan beettana; aissi giikko, qoncciyan beettiya ubbabai poo7o.
					</seg>
					<seg id="b.EPH.5.14" type="verse">
						Hegaa gishshau, “Xiskkiyaagoo, beegotta; haiquwaappekka dendda; Kiristtoosi neeyyo poo7issana” yaagees.
					</seg>
					<seg id="b.EPH.5.15" type="verse">
						Simmi intte waani de7iyaakko akeekite; aadhdhida eratettaara de7iya asadan de7iteppe attin, aadhdhida eratetti bainna asadan de7oppite.
					</seg>
					<seg id="b.EPH.5.16" type="verse">
						Wodee iita gidiyo gishshau, intte lo77o wodiyaa coo xaissoppite.
					</seg>
					<seg id="b.EPH.5.17" type="verse">
						Hegaa gishshau, Godai koyiyoobai aibakko akeekiteppe attin, eeyyoppite.
					</seg>
					<seg id="b.EPH.5.18" type="verse">
						Qassi inttenan Geeshsha Ayyaanai kumoppe attin, inttena bashshiya woiniyaa giyo eessaa uyidi mattottoppite.
					</seg>
					<seg id="b.EPH.5.19" type="verse">
						Mazamuriyaa yettan, galatiiddi yexxiyoogaaninne ayyaana yettan issoi issuwaara haasayite; qassi galatiyo yettaaninne mazamuriyaa yexxiyoogan intte wozanan Godaa galatiiddi yexxite.
					</seg>
					<seg id="b.EPH.5.20" type="verse">
						Nu Godaa Yesuus Kiristtoosa sunttan, Aawaa Xoossaa ubbabau ubba wode galatite.
					</seg>
					<seg id="b.EPH.5.21" type="verse">
						Kiristtoosayyo yayyiiddi, issoi issuwaayyo haarettite.
					</seg>
					<seg id="b.EPH.5.22" type="verse">
						Maccaasatoo, Godaayyo haarettiyoogaadan, intte azinatuyyo haarettite.
					</seg>
					<seg id="b.EPH.5.23" type="verse">
						Aissi giikko, Kiristtoosi qassi woosa keettaayyo huuphe gidiyoogaadan, azinaikka ba maccaaseeyyo huuphe; qassi Kiristtoosi ba huuphen, ba bollaa gidiya woosa keettaa ashshiyaagaa.
					</seg>
					<seg id="b.EPH.5.24" type="verse">
						SHin woosa keettai Kiristtoosayyo haarettiyoogaadan, maccaasai qassi bantta azinau ubbaban haarettanau bessees.
					</seg>
					<seg id="b.EPH.5.25" type="verse">
						Azinatoo, Kiristtoosi woosa keettaa siiqidi, ba huuphiyaa ayyo immidoogaadan, inttekka intte maccaasata siiqite.
					</seg>
					<seg id="b.EPH.5.26" type="verse">
						I woosa keettaa ba qaalaaninne haattan meecci geeshshidi, Xoossaayyo dummayanau hagaa oottiis.
					</seg>
					<seg id="b.EPH.5.27" type="verse">
						Kiristtoosi woosa keettaa qiti woi kul77i woi hegaa milatiyaabi bainnan, a kumetta bonchchuwaara geeshshanne borettennaagaa oottidi, ba huupheyyo shiishshanau koyiis.
					</seg>
					<seg id="b.EPH.5.28" type="verse">
						Simmi qassi azinai ba maccaasiyo ba bollaadan siiqanau bessees; ba machchiyo siiqiyaagee bana siiqees.
					</seg>
					<seg id="b.EPH.5.29" type="verse">
						Aissi giikko, ba bollaa ixxiya asi mulekka baawa; shin Kiristtoosi woosa keettaa miziyoogaadaaninne naagiyoogaadan ooninne ba bollaa mizeesinne naagees.
					</seg>
					<seg id="b.EPH.5.30" type="verse">
						Aissi giikko, nuuni a bollaa shaaho.
					</seg>
					<seg id="b.EPH.5.31" type="verse">
						Xoossaa maxaafai yaagees; “Hegaa gishshau, attumaagee ba aawaanne ba aayyiyo aggi bayidi, ba machcheera issippe de7ana; eti naa77aikka issi asho gidana” yaagees.
					</seg>
					<seg id="b.EPH.5.32" type="verse">
						Ha xuurai wolqqaama tumatetta; shin taani hagee Kiristtoosabaanne woosa keettaabaa yootees yaagais.
					</seg>
					<seg id="b.EPH.5.33" type="verse">
						Gidikkokka, qassi intte huuphiyan huuphiyan intte maccaasaa intte huuphedan siiqanau bessees; maccaasa ubbaikka bantta azinaa azinaa bonchchanau bessees.
					</seg>
				</div>
				<div id="b.EPH.6" type="chapter">
					<seg id="b.EPH.6.1" type="verse">
						Naatoo, inttena yelidaageetuyyo Godan azazettite; aissi giikko, hagee oottanau bessiyaabaa.
					</seg>
					<seg id="b.EPH.6.2" type="verse">
						“Neeyyo ubbabai lo77anaadaaninne sa7an ne laittai aduqqanaadan, ne aawaanne ne aayyiyo bonchcha” giya azazoi Xoossai immana giidoogaara de7iya koiro azazuwaa.
					</seg>
					<seg id="b.EPH.6.4" type="verse">
						Aawatoo, intte intte naata Godaa seeraaninne zoriyan dichchiteppe attin, eta hanqqetissoppite.
					</seg>
					<seg id="b.EPH.6.5" type="verse">
						Ailletoo, Kiristtoosayyo oottiyoogaadan, intte godatuyyo yashshatettaaninne kokkorssan suure wozanaappe azazettite.
					</seg>
					<seg id="b.EPH.6.6" type="verse">
						Xoossai giidoogaa oottiyaageetudan, Kiristtoosa ailletudan, wozanaappe oottiteppe attin, asa ufaissanau oottiyaabaadan, asi be7o giidi oottoppite.
					</seg>
					<seg id="b.EPH.6.7" type="verse">
						Asau gidennan Kiristtoosau oottiyoogaadan, xibennan wozanappe oottite.
					</seg>
					<seg id="b.EPH.6.8" type="verse">
						Aille gidin woi goqa gidin, i oottiyo lo77o ooso ubbaayyo Godai huuphiyan huuphiyan woitanaagaa ereeta.
					</seg>
					<seg id="b.EPH.6.9" type="verse">
						Godatoo, intte ailleta naassiyoogaa aggidi, etayyo hegaadan oottite; inttenanne eta gatti haariya Godai, oonanne maaddi pirddennaagee, saluwan de7iyoogaa ereeta.
					</seg>
					<seg id="b.EPH.6.10" type="verse">
						Wurssettan, Godaaninne a gita wolqqan minnite.
					</seg>
					<seg id="b.EPH.6.11" type="verse">
						Xalahee halaqaa iita cimuwaa teqqanau intte danddayana mala, Xoossai intteyyo immiyo ollaa maayo ubbaa maayite.
					</seg>
					<seg id="b.EPH.6.12" type="verse">
						Aissi giikko, nuuni saluwaa sohuwan de7iya iita ayyaana wolqqatuura, haariyaageetuura, godatettai de7iyaageetuuranne ha xuma biittaa haariyaageetuura olettiyoogaappe attin, asaara baaxetokko.
					</seg>
					<seg id="b.EPH.6.13" type="verse">
						Hegaa gishshau, iita gallassan teqqanaunne qassi wurssettai gakkanaassi warettoogaappe guyyiyan, minni eqqanau intte danddayana mala, Xoossaa ola miishsha ubbaa oiqqite.
					</seg>
					<seg id="b.EPH.6.14" type="verse">
						Hegaa gishshau, xeessan qabattuwaa gixxiyoogaadan tumatettaa gixxidi, tiran wottiyo ola miishshadan xillotettaa maayidi, intte tohuwan caammaa wottiyoogaadan sarotettaa wonggeliyaa mishiraachchuwaa yootanau giigidi, minni eqqite.
					</seg>
					<seg id="b.EPH.6.16" type="verse">
						He ubbaappe aattidi, xalahe halaqai dafidi yeddiyo wonddafiyaa tama ubbaa toissanau, ammanuwaa ubba wode gonddalledan oiqqite.
					</seg>
					<seg id="b.EPH.6.17" type="verse">
						Ammanuwaa huuphiyan wottiyo birata qophedan wottite; qassi Geeshsha Ayyaanaa bisuwaa, Xoossaa qaalaa, oiqqite.
					</seg>
					<seg id="b.EPH.6.18" type="verse">
						Xoossaa woossiiddinne a maaduwaa oichchiiddi, ubba wode Geeshsha Ayyaanan Xoossaa woossite. Hegaa gishshau, minnite; salettoppite; geeshshatu ubbaayyo Xoossaa ubba wode woossite.
					</seg>
					<seg id="b.EPH.6.19" type="verse">
						Qassi taani yayyennan wonggeliyaa xuuraa yootanau, Xoossai ta doonaa dooyidi, tau haasayiyoobaa immanaadan, taukka Xoossaa woossite.
					</seg>
					<seg id="b.EPH.6.20" type="verse">
						Taani ha77i qashuwan de7ikkokka, ha wonggeliyaa gishshau taani kiitettidaagaa; taani abaa tau bessiyaagaadan yayyennan yootana mala, taayyo Xoossaa woossite.
					</seg>
					<seg id="b.EPH.6.21" type="verse">
						SHin taani waana de7iyaakkonne ai oottiyaakko inttekka eranaadan, nu siiqo ishai, Godaa oosuwan ammanettida ashkkarai Tikiqoosi, tabaa ubbaa intteyyo yootana.
					</seg>
					<seg id="b.EPH.6.22" type="verse">
						Nuuni ubbai waani de7iyaakko intteyyo yootidi, inttena minttettana mala, taani a inttekko kiittaas.
					</seg>
					<seg id="b.EPH.6.23" type="verse">
						Xoossaa Aawaappenne Godaa Yesuus Kiristtoosappe sarotettainne siiqotettai ammanuwaara issippe ishanttu ubbaayyo gido;
					</seg>
					<seg id="b.EPH.6.24" type="verse">
						dochchenna siiquwan nu Godaa Yesuus Kiristtoosa siiqiya ubbatuura Xoossaa aaro kehatettai gido. Amin77i.
					</seg>
				</div>
			</div>
			<div id="b.PHI" type="book">
				<div id="b.PHI.1" type="chapter">
					<seg id="b.PHI.1.1" type="verse">
						Nuuni Yesuus Kiristtoosa ashkkarati PHauloosinne Ximootiyoosi, Kiristtoos Yesuusan de7iyaageetuyyo, Piliphphisiyuusa giyo kataman de7iya geeshsha ubbatuyyo, woosa keettaa kaalettiyaageetuyyoonne woosa keettaa cimatuyyo ha dabddaabbiyaa xaafoos.
					</seg>
					<seg id="b.PHI.1.2" type="verse">
						Nu Aawaa Xoossaappenne Godaa Yesuus Kiristtoosappe aaro kehatettainne sarotettai intteyyo gido.
					</seg>
					<seg id="b.PHI.1.3" type="verse">
						Taani inttena hassayiyo wode ubban ta Xoossaa galatais.
					</seg>
					<seg id="b.PHI.1.4" type="verse">
						Intte koiro gallassaappe hanno gakkanaassi, wonggeliyaa mishiraachchuwaa yootiyoogan tana maaddido gishshau, taani ubba wode intteyyo ubbaayyo ufaissan Xoossaa woossais.
					</seg>
					<seg id="b.PHI.1.6" type="verse">
						Qassi intte giddon lo77o oosuwaa doommida Xoossai, Kiristtoos Yesuusi simmiyo gallassai gakkanaassi polanaagaa erais.
					</seg>
					<seg id="b.PHI.1.7" type="verse">
						Taani intteyyo ubbaayyo hegaadan qoppanau bessees; aissi giikko, taani inttena ubba wode hassayais. Ha77i taani qashuwan de7iyoogan, wonggeliyau mootettiyoogaaninne wonggeliyaa mintta essiyoogan Xoossai taayyo qaadido qaadaa inttekka tanaara shaakki ekkideta.
					</seg>
					<seg id="b.PHI.1.8" type="verse">
						Aissi giikko, taani inttena ubbata Kiristtoos Yesuusappe yiya siiquwan ai keenaa siiqiyaakko, Xoossai tau markka.
					</seg>
					<seg id="b.PHI.1.9" type="verse">
						Qassi taani intteyyo Xoossaa woossiyoogee hagaa; lo77obai aibakko dooranau intte danddayanaadaaninne, qassi intte siiqoi tumu eratettaaranne akeeka ubbaara issippe gujji gujji diccanaadan, Xoossaa woossais; yaatidi Kiristtoosi simmiyo gallassan intte suurenne borettennaageeta gidana.
					</seg>
					<seg id="b.PHI.1.11" type="verse">
						Qassi intte de7oikka Xoossaa bonchchuwaayyoonne galataayyo Yesuus Kiristtoosa baggaara beettiya xillotettaa aifiyaa aifana.
					</seg>
					<seg id="b.PHI.1.12" type="verse">
						Ta ishatoo, ha tana gakkidabai wonggelee aakkanaadan tumu maaddidoogaa intte erana mala koyais.
					</seg>
					<seg id="b.PHI.1.13" type="verse">
						Taani Kiristtoosa gishshau qashettidoogaa, kawo keettaa naagiya ubbatinne hagan de7iya harati ubbati eroosona.
					</seg>
					<seg id="b.PHI.1.14" type="verse">
						Qassi taani qashettidoogee nu ishanttuppe dariyaageeti Godan keehi ammanettidi, Xoossaa qaalaa yashshi bainnan kaseegaappe xalidi yootanaadan maaddiis.
					</seg>
					<seg id="b.PHI.1.15" type="verse">
						Tumaappe issooti issooti qanaatiyaa gishshaunne palamaa gishshau, Kiristtoosabaa yootoosona; shin harati lo77o amuwan yootoosona.
					</seg>
					<seg id="b.PHI.1.16" type="verse">
						Hageeti Xoossai taayyo wonggeliyaa naagiyo oosuwaa immido gishshau, siiqidi qaalaa yootoosona.
					</seg>
					<seg id="b.PHI.1.17" type="verse">
						SHin hinkkooti taani qashuwan de7ishin, ta bolli waaye ehaanabaa etau milatin, banttana siiqiyo gita amuwan Kiristtoosabaa yootoosonappe attin, wozanappe yootokkona.
					</seg>
					<seg id="b.PHI.1.18" type="verse">
						Aikkonne baawa; milatissiyo yootonne gido woikko tumu yootonne gido, ai ogiyaaninne Kiristtoosabaa yootikko, taani hegan ufaittais. Sinttanaukka qassi taani ufaittana.
					</seg>
					<seg id="b.PHI.1.19" type="verse">
						Aissi giikko, taani intte woosaaninne Yesuus Kiristtoosa Ayyaanaappe yiya maaduwan attanaagaa erais.
					</seg>
					<seg id="b.PHI.1.20" type="verse">
						Ta gita amoinne Xoossaappe ekkana gaada taani ufaissan naagiyo naagoi aibee giikko, taani paxa de7inkka woi haiqqinkka yayyennan, kaseegaadan ha77ikka ta kumetta asatettan Kiristtoosi bonchchettanaagaappe attin, taani harai atto issibankka yeellatennan attanaassa.
					</seg>
					<seg id="b.PHI.1.21" type="verse">
						Aissi giikko, tau de7oi Kiristtoosa; qassi haiqoikka tau go77a.
					</seg>
					<seg id="b.PHI.1.22" type="verse">
						SHin taani paxa de7iyoogan daro go77iyaabaa oottanabaa gidikko, augaa dooranaakko tau erettenna.
					</seg>
					<seg id="b.PHI.1.23" type="verse">
						Taani ha naa77u yohotun tuggatais; ha de7uwaappe shaahettanaunne qassi Kiristtoosaara issippe de7anau amottais; Kiristtoosaara issippe de7iyoogee ubbaappe aadhdhida daro lo77obaa.
					</seg>
					<seg id="b.PHI.1.24" type="verse">
						SHin taani haiqqiyoogaappe intte gishshau paxa de7iyoogee inttena daro koshshiyaabaa.
					</seg>
					<seg id="b.PHI.1.25" type="verse">
						Hagee tuma gidiyoogaa taani geeshshada erais; qassi ammanuwan intte diccanaadaaninne ufaittanaadan, taani inttenaara ubbaara paxa de7ana.
					</seg>
					<seg id="b.PHI.1.26" type="verse">
						Hegaa gishshau, taani inttenaara naa77anttuwaa de7iyo wode, Kiristtoos Yesuusaara intte de7iyo de7uwan, taban ceeqettiyoobai intteyyo darana.
					</seg>
					<seg id="b.PHI.1.27" type="verse">
						Gidikkokka, intte intte huuphen Kiristtoosa wonggeliyaayyo bessiya de7uwaa de7ite; taani inttena baada be7in woikko be7ana xayin, intte issi qofan minnidi eqqidoogaanne, qassi wonggeliyaa ammanuwaayyo issi wozana gididi issippe baaxetiyoogaa siyana.
					</seg>
					<seg id="b.PHI.1.28" type="verse">
						Intte morkketuyyo aibinkka yayyoppite; hegee etayyo bashshaa malaata; shin Xoossai inttena xoonissiyo gishshau, intteyyo atotettaa malaata.
					</seg>
					<seg id="b.PHI.1.29" type="verse">
						Aissi giikko, Kiristtoosayyo oottiyo qaadai inttena gakkidoogee intte a gishshau waayettiyo gishshassappe attin, intte a ammaniyoogaa xalaalaassa gidenna.
					</seg>
					<seg id="b.PHI.1.30" type="verse">
						Taani kase baaxetishin intte be7idoogaa mala baaxeenne qassi ha77ikka taani baaxetiyoogaa intte siyiyoogaa malai inttena gakkiis.
					</seg>
				</div>
				<div id="b.PHI.2" type="chapter">
					<seg id="b.PHI.2.1" type="verse">
						Kiristtoosan intte de7iyo de7oi inttena gasttissii? A siiqoi inttena minttettii? Geeshsha Ayyaanaara intteyyo issippetettai de7ii? Intte issoi issuwaayyo keheetiinne qaretteetii?
					</seg>
					<seg id="b.PHI.2.2" type="verse">
						Yaatikko, intte qofan, siiquwan, wozanaaninne qofaa poluwan issuwaa gididi, tana wurssi ufaissite.
					</seg>
					<seg id="b.PHI.2.3" type="verse">
						Inttena siiqiyoogan woikko ceeqettanau koyiyo hada amuwan issibaanne oottoppite; shin issoi issuwaappe gitatais yaagidi qoppennan, issoi issuwaayyo intte huuphiyaa kaushshite.
					</seg>
					<seg id="b.PHI.2.4" type="verse">
						Qassi issoi issuwaa go77iyaabaa koyanaappe attin, intte huuphe xalaalaa go77iyaabaa koyoppite.
					</seg>
					<seg id="b.PHI.2.5" type="verse">
						Kiristtoos Yesuusan de7iya ha qofai qassi inttenankka de7anau bessees.
					</seg>
					<seg id="b.PHI.2.6" type="verse">
						I ubba wode Xoossaa gididi de7iis; shin Xoossaa keeni wolqqan gidanau mali be7iyoogaa bessiyaabaadan qoodibeenna.
					</seg>
					<seg id="b.PHI.2.7" type="verse">
						SHin i ba shenen ubbabaa aggi bayidi, ashkkara meretaa ekkiis; qassi asa milatidi qoncciis.
					</seg>
					<seg id="b.PHI.2.8" type="verse">
						I bana kaushshiis; haiquwau, ubba harai atto, masqqaliyaa bolla haiquwaukka azazettiis.
					</seg>
					<seg id="b.PHI.2.9" type="verse">
						Hegaa gishshau, Xoossai a keehi Xoqqu xoqqu oottiis; qassi suntta ubbaappekka aadhdhiya xoqqa sunttaa ayyo immiis.
					</seg>
					<seg id="b.PHI.2.10" type="verse">
						Hegaa gishshau, saluwaaninne sa7an sa7aappe garssan de7iya ubbai Yesuusa sunttaa bonchchanau gulbbatana.
					</seg>
					<seg id="b.PHI.2.11" type="verse">
						Qassi asai ubbai Yesuus Kiristtoosa Goda yaagidi, Xoossaa Aawaa bonchchuwau markkattana.
					</seg>
					<seg id="b.PHI.2.12" type="verse">
						Hegaa gishshau, ta dabbotoo, taani inttenaara de7iyo wode ubban intte tau azazettidoogaadan, ha77i taani intte matan de7enna wodekka, intte kaseegaappe aattidi tau azazettanau bessees; yashshatettaaninne kokkorssan intte atotettaa polanau oottite.
					</seg>
					<seg id="b.PHI.2.13" type="verse">
						Aissi giikko, Xoossai inttena bau eeno giissanaadaaninne qassi i qoppidobaa intte oottanaadan intte giddon ubba wode oottees.
					</seg>
					<seg id="b.PHI.2.14" type="verse">
						Geellanne nagaranchcha asaa giddon borettennaageeta, ashkketanne Xoossaa naatudankka pokkoi bainnaageeta gidite; qassi zuuzummennan woikko iitabaa qoppennan ubbabaa oottite. He asaa giddonkka saluwan poo7iya xoolinttedan poo7iiddi,
					</seg>
					<seg id="b.PHI.2.16" type="verse">
						de7uwaa wonggeliyaa mishiraachchuwaa etau yootite; he wode ta daafurainne ta oosoi mela xayibeennaagee erettiyo gishshau, Kiristtoosa gallassi taani inttenan gitatana.
					</seg>
					<seg id="b.PHI.2.17" type="verse">
						Harai atto intte ammanoi Xoossaayyo yarshshiyo yarshshuwaa bolli ta suuttai ushshaa yarshshodan gukkikkokka, taani ufaittais; inttenaara ubbaara issippe ufaittais.
					</seg>
					<seg id="b.PHI.2.18" type="verse">
						Hegaadan inttekka qassi ufaittanau bessees; tanaara issippe ufaittite.
					</seg>
					<seg id="b.PHI.2.19" type="verse">
						SHin taani intte de7uwaabaa siyada ufaittanaadan, Ximootiyoosa inttekko eesuwan yeddanaagaa Godaa Yesuusan ammanettais.
					</seg>
					<seg id="b.PHI.2.20" type="verse">
						Aissi giikko, intte de7uwaabau wozanappe hirggiya a mala asi harai ooninne tau baawa.
					</seg>
					<seg id="b.PHI.2.21" type="verse">
						Aissi giikko, harati ubbati bantta huuphebaa koyoosona; Yesuus Kiristtoosabaa koyokkona.
					</seg>
					<seg id="b.PHI.2.22" type="verse">
						SHin na7i ba aawau oottiyoogaadan, Ximootiyoosi tanaara issippe gididi, wonggeliyaa oosuwaa oottidoogan, ammanettiya asa gidiyoogaa erissidoogaa intte ereeta.
					</seg>
					<seg id="b.PHI.2.23" type="verse">
						Hegaa gishshau, taani yohoi haniyoobaa be7ada, sohuwaara a inttekko yeddana gaada qoppais.
					</seg>
					<seg id="b.PHI.2.24" type="verse">
						Taani ta huuphen mata wodiyan inttekko baanaagaa Godan ammanettais.
					</seg>
					<seg id="b.PHI.2.25" type="verse">
						SHin taani ta ishaa Eppafiroditoosa, tanaara issippe ta bagga gididi oottidaagaa, olettidaagaanne, qassi tana maaddiyooban intteyyo kiitettidi oottidaagaa inttekko kiittanau koshshiyoogaa qoppaas.
					</seg>
					<seg id="b.PHI.2.26" type="verse">
						Aissi giikko, i inttena ubbaa be7anau laamotees; qassi i sakettidoogaa intte siyido gishshau, ba wozanan daro metootees.
					</seg>
					<seg id="b.PHI.2.27" type="verse">
						I tumu sakettidi, haiqqiichchidi attiis; shin Xoossai au qarettiis; a xalaalaayyo gidennan azzanoi azzanuwaa bolli gujettennaadan, taayyookka qarettiis.
					</seg>
					<seg id="b.PHI.2.28" type="verse">
						Simmi intte naa77anttuwaa a be7idi ufaittanaadan, taukka ta wozanaa azzanoi irxxanaadan, taani eesuwan a inttekko yeddana.
					</seg>
					<seg id="b.PHI.2.29" type="verse">
						Hegaa gishshau, Godan de7iya ishadan, kumetta ufaissan a mokkite; qassi a milatiya asa ubbaakka bonchchite.
					</seg>
					<seg id="b.PHI.2.30" type="verse">
						Aissi giikko, intte intte huuphen tana maaddana danddayenna maaduwaa maaddanau, Kiristtoosa oosuwaa gishshau, ba shemppuwaa shenehoo giidi, haiqqiichchidi attiis.
					</seg>
				</div>
				<div id="b.PHI.3" type="chapter">
					<seg id="b.PHI.3.1" type="verse">
						Wurssettan, ta ishatoo, Godai intteyyo ufaissaa immo. Taani kase xaafidoogaa zaarettada xaafiyoogee tana waissenna; qassi he xaafiyoogee inttena naagana.
					</seg>
					<seg id="b.PHI.3.2" type="verse">
						Iitabaa oottiyaageetuppe, he kanatuppe, qaxxarai koshshees giya asatuppe naagettite.
					</seg>
					<seg id="b.PHI.3.3" type="verse">
						Aissi giikko, nuuni Xoossaa Geeshsha Ayyaanan Xoossaayyo goinniyo gishshaunne nu de7uwan Godaa Kiristtoos Yesuusan ufaittiyo gishshau, tumu qaxxaraa qaxxarettidaageeta; asatettaa bolli oosettiyaaban ammanokko.
					</seg>
					<seg id="b.PHI.3.4" type="verse">
						Qassi tau ta huuphenkka ta asatettan ammanettiyoobi de7ees. Ai asinne ba asatettan ammanettiyoobi bau de7ees giidi qoppikko, taani appe keehi aadhdhais.
					</seg>
					<seg id="b.PHI.3.5" type="verse">
						Taani yelettoosappe saamintta giishin qaxxarettaas. Taani yeletan Israa7eela; Biniyaama zare; walahi bainna Aihuda asa. Aihuda higgiyaa naagiyoogan gidikko, taani parisaawe;
					</seg>
					<seg id="b.PHI.3.6" type="verse">
						Aihuda ammanuwau mishettiyoogaa gidikko, taani woosa keettaa waissaas; issi urai higgiyau azazettidi xilliyoogaa baggaa gidikko, tanan boree beettibeenna.
					</seg>
					<seg id="b.PHI.3.7" type="verse">
						SHin tana go77iya ubbabaa Kiristtoosa gishshau bayidabaadan qoodaas.
					</seg>
					<seg id="b.PHI.3.8" type="verse">
						Tumakka, hegeetu xalaala gidenna; taani ta Godaa Kiristtoos Yesuusa eriyoogee ubbabaappe keehi aadhdhiyo gishshau, ubbabaa tana mulekka go77ennabaadan qoodaas; taani a gishshau ubbabaa yegga bayaas. Kiristtoosa demmanaunne aara de7anau ubbabaa wora olidobaadan qoodais; taani higgiyaayyo azazettada demmiyo ta huuphe xillotetti taayyo baawa. Kiristtoosa ammanin, Xoossai immiyo xillotettai, ammanuwan Xoossaa matappe yiya xillotettai tau ha77i de7ees.
					</seg>
					<seg id="b.PHI.3.10" type="verse">
						Taani Kiristtoosanne haiquwaappe i denddido wolqqaa eranau koyais; yaatada taani ta huuphen haiquwaappe denddana yaagiyoogan, a waayiyaa aara waayettanaunne a haiquwan a milatanau amottais.
					</seg>
					<seg id="b.PHI.3.12" type="verse">
						Taani ha77i demmarggaas woikko tanan bali baawa giikke. SHin Kiristtoos Yesuusi tana baayyo oottido woituwaa demmana gaada eesotais.
					</seg>
					<seg id="b.PHI.3.13" type="verse">
						Ta ishatoo, taani hegaa demmarggaas gaada qoppikke; shin taani issibaa oottais; taappe guyyeera de7iyaagaa doga aggada, sinttan de7iyaagaa oiqqanau warettais.
					</seg>
					<seg id="b.PHI.3.14" type="verse">
						Xoossai Kiristtoos Yesuusa baggaara bolla de7uwau xeesiyo woituwaa ekkanau, ta gakkanasaa horddofais.
					</seg>
					<seg id="b.PHI.3.15" type="verse">
						Simmi nuuni Ayyaanan gasttida ubbati hagaa qoppanau bessees; qassi intteppe amaridaageetuyyo aibiininne dumma qofai de7ikko, hegaakka Xoossai intteyyo qonccissana.
					</seg>
					<seg id="b.PHI.3.16" type="verse">
						Gidikkokka, nuuni hanno gakkanaassi de7ido maaraadan, ane sinttau boos.
					</seg>
					<seg id="b.PHI.3.17" type="verse">
						Ta ishatoo, taani haniyoogaadan hanite. Nuuni intteyyo leemiso gidida; hegaadan inttekka nuuni intteyyo leemiso gidido maaraa kaalliyaageeta akeekite.
					</seg>
					<seg id="b.PHI.3.18" type="verse">
						Aissi giikko, taani hegaa intteyyo kase darotoo yootaas; qassi ha77i naa77anttuwaakka afuxxaidda intteyyo yootais; Kiristtoosa masqqaliyaassi morkke gidada daro asati de7oosona.
					</seg>
					<seg id="b.PHI.3.19" type="verse">
						Eta wurssettai bashsha; eta uloi etayyo Xoossa; yeellatanau bessiyooban eti otorettoosona; qassi ha sa7aabaa xalaalaa qoppoosona.
					</seg>
					<seg id="b.PHI.3.20" type="verse">
						Aissi giikko, nu biittai saluwaana; nuuni qassi saluwaappe yaana nuna ashshiya Godaa Yesuus Kiristtoosa naagoos.
					</seg>
					<seg id="b.PHI.3.21" type="verse">
						Kiristtoosi ubbabaa baappe garssan wottanau danddayiya ba wolqqan, nu daafuranchcha asatettaa laammidi, ba bonchcho asatettaa milatissidi oottana.
					</seg>
				</div>
				<div id="b.PHI.4" type="chapter">
					<seg id="b.PHI.4.1" type="verse">
						Ta ishatoo, taani siiqiyoogeetoo, laamotiyoogeetoo, tana ufaissiyaageetoo, tana gitayiyaageetoo, ta dabbotoo, simmi Godan intte minni eqqanau bessees.
					</seg>
					<seg id="b.PHI.4.2" type="verse">
						Ewodeenne Sinxxiikee, intte naa77aikka issi qofan michchidan, Godan de7anaadan, taani inttena zorais.
					</seg>
					<seg id="b.PHI.4.3" type="verse">
						Qassi tanaara oottiya ammanettidaagoo, neeni ha maccaasata maaddanaadan, taani nena woossais; aissi giikko, eti tanaaranne eta sunttai Xoossaa de7o maxaafan xaafettido Qaleminxxoosaara qassi tanaara issippe oottiya haratu ubbaara wonggeliyaa ubbasaa gattanau daafuridosona.
					</seg>
					<seg id="b.PHI.4.4" type="verse">
						Godaara intte de7iyo de7uwan ubba wode ufaittite; taani hagaa gujjadakka gais; ufaittite.
					</seg>
					<seg id="b.PHI.4.5" type="verse">
						Asai ubbai intte ashkketettaa ero; Godai matan yaana.
					</seg>
					<seg id="b.PHI.4.6" type="verse">
						Xoossaa intte woossiyo woosa ubban a keehi galatiiddi, inttena koshshiyaabaa ubbau woossiteppe attin, issibaukka hirggoppite.
					</seg>
					<seg id="b.PHI.4.7" type="verse">
						Qassi asa eratettaa ubbaappe aadhdhiya Xoossaa sarotettai intte wozanaanne intte qofaa Godaa Yesuus Kiristtoosa baggaara naagana.
					</seg>
					<seg id="b.PHI.4.8" type="verse">
						Wurssettan, ta ishatoo, intte wozanan lo77obaanne galatissiyaabaa qoppite; tuma gidiyaabaa ubbaa, bonchchissiyaabaa ubbaa, mooro gidennabaa ubbaa, geeshshabaa ubbaa, siiqobaa ubbaa, lo77o haasaya gidiyaabaa ubbaa qoppite.
					</seg>
					<seg id="b.PHI.4.9" type="verse">
						Intte taappe tamaaridoogaa, ekkidoogaa, siyidoogaanne be7idoogaa ubbaa oottite; qassi nuuyyo sarotettaa immiya Xoossai inttenaara issippe gidana.
					</seg>
					<seg id="b.PHI.4.10" type="verse">
						SHin daro wodiyaappe guyyiyan, ha77i intte tabaa naa77anttuwaa qoppanau doommido gishshau, taani Godan keehi ufaittais; taayyo qoppanau intteyyo injjetennan ixxidoogaappe attin, tau qofaa qoppeeta.
					</seg>
					<seg id="b.PHI.4.11" type="verse">
						Taani hagaa tana metido gishshau giikke; aissi giikko, tau de7iyaabai taayyo gidana giyoogaa taani tamaaraas.
					</seg>
					<seg id="b.PHI.4.12" type="verse">
						Taani metootidi de7iyoobi aibakko erais; qassi duretidi de7iyoobikka aibakko erais; awan gidinkka aude gidinkka, taani kaluwaanne namisaa qassi pacaanne palahaa tamaaraas.
					</seg>
					<seg id="b.PHI.4.13" type="verse">
						Kiristtoosi tau immido wolqqan, ubbabaa oottanau taani danddayais.
					</seg>
					<seg id="b.PHI.4.14" type="verse">
						Gidikkokka, intte ta metuwaa tanaara metootidi daro loittideta;
					</seg>
					<seg id="b.PHI.4.15" type="verse">
						Piliphphisiyuusa asau, wonggeliyaa mishiraachchoi koiro intte giddon odettiis; shin taani maqidooniyaappe kiyido wode, tana intte woosa keettappe attin, harai maaddibeennaagaa intte intte huuphen ereeta; qassi immiyoobankka ekkiyoobankka intteppe attin, harai tana maaddibeenna.
					</seg>
					<seg id="b.PHI.4.16" type="verse">
						Aissi giikko, tana metoi oiqqido wode, harai atto taani Tasalonqqen de7ishinkka tana zaari zaaridi maaddideta.
					</seg>
					<seg id="b.PHI.4.17" type="verse">
						Taani inttebaa bolli harabai gujettanaagaa koyiyoogaappe attin, woito xalaalaa ekkanau koyikke.
					</seg>
					<seg id="b.PHI.4.18" type="verse">
						SHin taani intte immidoogaa ubbaa ekkaas; qassi tau palahidi gidiyaagee de7ees. Intte kiittido ubbabaa Eppafiroditoosappe ekkaas; koshshiya ubbai tau de7ees. Intte tau kiittido imoi Xoossaayyo sawuwaa tonggu giyaanne i dosiyo, a ufaissiya yarshsho mala.
					</seg>
					<seg id="b.PHI.4.19" type="verse">
						Qassi ta Xoossai ba bonchcho duretettaa daruwan Kiristtoos Yesuusa baggaara inttena koshshiyaabaa ubbaa intteyyo immana.
					</seg>
					<seg id="b.PHI.4.20" type="verse">
						Nu Xoossaayyoonne nu Aawaayyo merinaappe merinaa gakkanaassi bonchchoi gido. Amin77i.
					</seg>
					<seg id="b.PHI.4.21" type="verse">
						Kiristtoos Yesuusabaa gidiya geeshsha ubbata saro giite. Tanaara hagan de7iya ishantti inttena saro goosona.
					</seg>
					<seg id="b.PHI.4.22" type="verse">
						Hagan de7iya geeshsha ubbati, ubbaappekka aattidi Kawuwaa Qeesaara keettan de7iyaageeti inttena saro goosona.
					</seg>
					<seg id="b.PHI.4.23" type="verse">
						Nu Godaa Yesuus Kiristtoosa aaro kehatettai inttenaara gido.
					</seg>
				</div>
			</div>
			<div id="b.COL" type="book">
				<div id="b.COL.1" type="chapter">
					<seg id="b.COL.1.1" type="verse">
						Taani PHauloosi, Xoossaa sheniyan Kiristtoosi Yesuusi kiittidoogaa gididaageenne nu ishai Ximootiyoosi,
					</seg>
					<seg id="b.COL.1.2" type="verse">
						Qolasiyaasa giyo kataman de7iya geeshshatuyyo, Kiristtoosan ammanettida ishanttuyyo ha dabddaabbiyaa xaafoos. Xoossaa nu Aawaappenne Godaa Yesuus Kiristtoosappe, aaro kehatettainne sarotettai intteyyo gido.
					</seg>
					<seg id="b.COL.1.3" type="verse">
						Nuuni intteyyo Xoossaa woossiyo wode, Xoossaa nu Godaa Yesuus Kiristtoosa Aawaa, ubba wode galatoos.
					</seg>
					<seg id="b.COL.1.4" type="verse">
						Aissi giikko, nuuni Kiristtoos Yesuusa intte ammaniyoogaanne geeshshata ubbaa siiqiyoogaa siyida.
					</seg>
					<seg id="b.COL.1.5" type="verse">
						Tumu kiitai wonggelee koiro inttekko yiido wode, Xoossai sinttappe immana giidoogaa siyideta. Simmi intte ammanoinne siiqoi saluwan giigidi naagiya, Xoossai sinttappe immana giidoogan doomettiis.
					</seg>
					<seg id="b.COL.1.6" type="verse">
						He wonggelee inttekko gakkiis; gakkidi, intte a siyoosappenne Xoossaa aaro kehatettaa tumatettan eroosappe doommidi, intte giddon de7iyoogaadankka, biitta ubban anjjuwaa eheesinne ubbasaa aakkees.
					</seg>
					<seg id="b.COL.1.7" type="verse">
						Intte hegaa nunaara issippe ashkkara gidida siiqo Eppaafirappe tamaarideta; i nu gishshaa Kiristtoosayyo ammanettidi oottiyaagee,
					</seg>
					<seg id="b.COL.1.8" type="verse">
						Xoossaa Ayyaanan harata intte siiqiyoogaa nuuyyo yootiis.
					</seg>
					<seg id="b.COL.1.9" type="verse">
						Hegaa gishshau, nuuni qassi hegaa siyido gallassaasappe doommidi, Xoossai intteyyo ba sheniyaa eriyo eratettaa, Xoossaa Ayyaanai immiyo aadhdhida eratettaaranne akeekaara issippe kunttidi immanaadan, ubba wode balennan Xoossaa woossoos.
					</seg>
					<seg id="b.COL.1.10" type="verse">
						Hegaappe guyyiyan, Godai koyiyoogaadan intte de7anaunne, ubba wode a ufaissiyaabaa oottanau danddayana; intte oottiyo lo77o ooso ubban intte de7oi go77aara de7iyaagaa gidana; qassi Xoossaa eriyoogan intte diccana.
					</seg>
					<seg id="b.COL.1.11" type="verse">
						Intte ubbaban ufaissan genccanaadaaninne danddayanaadan, Xoossai ba bonchchuwaa gitaadan immiyo wolqqa ubban minnite.
					</seg>
					<seg id="b.COL.1.12" type="verse">
						Qassi geeshshatuyyo giigida poo7o kawotettaa laattanau, nuna danddayissida Aawaa galatite.
					</seg>
					<seg id="b.COL.1.13" type="verse">
						I nuna xumaa wolqqaappe ashshidi, ba siiqiyo Na7aa kawotettaakko pinttiis.
					</seg>
					<seg id="b.COL.1.14" type="verse">
						Qassi i ba Na7an nuna wozidi, nu nagaraa atto giis.
					</seg>
					<seg id="b.COL.1.15" type="verse">
						Kiristtoosi beettenna Xoossaa leemiso; i merettidabaa ubbaappe aadhdhiya baira Na7a.
					</seg>
					<seg id="b.COL.1.16" type="verse">
						Aissi giikko, ubbabaikka aani merettiis; beettiyaageeti, beettennaageeti, ayyaanatuppe beettiya wolqqainne godatettai, halaqatettainne maatai, saluwaaninne sa7an de7iya ubbabaikka aaninne ayyo merettiis.
					</seg>
					<seg id="b.COL.1.17" type="verse">
						I ubbabaappe kase de7iis; ubbabaikka aani ba sohuwaa sohuwaa oiqqidi de7ees.
					</seg>
					<seg id="b.COL.1.18" type="verse">
						I ba bollau, woosa keettau huuphe; i ubbaappe bolla gidana mala, kasetidi haiquwaappe denddida baira Na7a gidiis.
					</seg>
					<seg id="b.COL.1.19" type="verse">
						Aissi giikko, Xoossai koyidoogaadan, aani Xoossatetta mereta kumettai de7ees.
					</seg>
					<seg id="b.COL.1.20" type="verse">
						Yaatin Xoossai Kiristtoosa baggaara ubbabaa banaara sigettanau yohuwaa qachchiis; ba Na7ai masqqaliyaa bollan gussido suuttan saluwaaninne sa7an de7iya ubbabaa banaara sigettiis.
					</seg>
					<seg id="b.COL.1.21" type="verse">
						Hagaappe kase, intte iitabaa oottido gishshaunne qoppido gishshau, Xoossaappe shaahettidi, aara morkkettideta.
					</seg>
					<seg id="b.COL.1.22" type="verse">
						SHin Xoossai ha77i inttena pokkoinne boree bainnaageetanne qassi geeshshata oottidi, ba sintti shiishshanau, ba Na7aa haiqqidaagaa asatettan banaara inttena sigettiis.
					</seg>
					<seg id="b.COL.1.23" type="verse">
						Hegee intte tumu ammanuwan minni eqqidi, wonggeliyaa mishiraachchuwaa siyidi, sinttappe ekkana giidoogaappe qaaxxennan minnidi de7ikko hanana; he wonggeliyaa mishiraachchoi sa7an de7iya mereta ubbaa matan odettiis. Taani PHauloosikka wonggeliyaa mishiraachchuwaa yootiyaagaa gidaas.
					</seg>
					<seg id="b.COL.1.24" type="verse">
						Taani intteyyo waayettido gishshau, ha77i ufaittais; Kiristtoosi ba bollaayyo, hegaa giyoogee woosa keettaayyo, waayettishin paccidaagaa taani ta bollaa sahuwan kunttais.
					</seg>
					<seg id="b.COL.1.25" type="verse">
						Xoossai tana intte gishshau, woosa keettaa Ayyaanan kaalettiyaagaa oottido gishshau, a qaalaa polada yootana mala, taani woosa keettau ashkkara gidaas.
					</seg>
					<seg id="b.COL.1.26" type="verse">
						Ha qaalai hagaappe kase bagga ubban, asa ubbau erettennan geemmidi de7ees; shin ba geeshshatuyyo Xoossai ha77i qonccissiis.
					</seg>
					<seg id="b.COL.1.27" type="verse">
						Xoossai Aihuda gidenna asaayyo wottido ha asaayyo qonccibeenna bonchchonne dure yohoi aibakko geeshshata erissanau koyiis; ha asaayyo qonccibeennaagee aibee giikko, Kiristtoosi inttenan de7iyoogaa; hegaa giyoogee Xoossaa bonchchuwaa aara intte ekkanaagaa.
					</seg>
					<seg id="b.COL.1.28" type="verse">
						Hegaa gishshau, nuuni asa ubbau Kiristtoosabaa yootoos; asa ubbaa Kiristtoosan kumetta asa oottidi, Xoossaakko shiishshana mala, nuuyyo aadhdhida eratetta ubban inttena ye77e goosinne tamaarissoos.
					</seg>
					<seg id="b.COL.1.29" type="verse">
						Taani hagaa polanau, tanan oottiya Kiristtoosi taayyo immiyo wolqqan baaxetaisinne daafurais.
					</seg>
				</div>
				<div id="b.COL.2" type="chapter">
					<seg id="b.COL.2.1" type="verse">
						Taani intteyyo, Lodooqiyaa giyo kataman de7iya asaayyoonne tana be7ibeenna asa ubbaayyo ai keenaa baaxetidaakkonne intte erana mala koyais.
					</seg>
					<seg id="b.COL.2.2" type="verse">
						Eta wozanai minnana mala, siiquwan issippe gididi, tumu akeekan beettiya duretettaa ubbaa eti ekkana malanne qassi eti Xoossai asaayyo qonccissibeennaagaa, Kiristtoosa a huuphen erana mala, taani daafurais.
					</seg>
					<seg id="b.COL.2.3" type="verse">
						Geeman Xoossai minjjido erainne aadhdhida eratettai ubbai aani de7ees.
					</seg>
					<seg id="b.COL.2.4" type="verse">
						Ooninne inttena cimo qaalan balettenna mala, taani inttena hassayissais.
					</seg>
					<seg id="b.COL.2.5" type="verse">
						Aissi giikko, taani intte matappe haakkada de7ikkokka, ayyaanan inttenaara de7ais; intte de7iyo maaraanne Kiristtoosa intte minnidi ammaniyoogaa be7ada ufaittais.
					</seg>
					<seg id="b.COL.2.6" type="verse">
						Simmi intte Godaa Kiristtoos Yesuusa ekkidoogaadan, aani de7ite.
					</seg>
					<seg id="b.COL.2.7" type="verse">
						Aani xaphuwaa yeddidi diccite; intte tamaaridoogaadan ammanuwan minnite; Xoossaa ubba wode galatite.
					</seg>
					<seg id="b.COL.2.8" type="verse">
						Kiristtoosappe gidenna timirttiyan, ha sa7aa haariya ayyaanatu timirttiyaaninne, asappe yiida eratettan, qassi mela cimuwan inttena ooninne omooddenna mala naagettite.
					</seg>
					<seg id="b.COL.2.9" type="verse">
						Aissi giikko, Kiristtoosa bollan Xoossatetta mereta kumettai de7ees.
					</seg>
					<seg id="b.COL.2.10" type="verse">
						Qassi halaqatettaayyoonne godatettaayyo ubbaayyo huuphe gidiya Kiristtoosappe kumetta de7uwaa demmideta.
					</seg>
					<seg id="b.COL.2.11" type="verse">
						Intte Kiristtoosaara issi asa mala gididi, asa qaxxara mala gidennan, intte iita hanotettaa diggiyo qaxxaraa, Kiristtoosan qaxxarettideta.
					</seg>
					<seg id="b.COL.2.12" type="verse">
						Intte xammaqettido wode, Kiristtoosaara moogettidi, Kiristtoosa haiquwaappe denttida Xoossaa wolqqaa ammanido gishshau, xinqqatiyan Kiristtoosaara issippe denddideta.
					</seg>
					<seg id="b.COL.2.13" type="verse">
						Intte intte naaquwaaninne intte asatettaa qaxxarettennan aggidoogan haiqqidi de7iyo wode, Xoossai intte naaquwaa atto giidi, Kiristtoosaara inttena paxa wottiis.
					</seg>
					<seg id="b.COL.2.14" type="verse">
						Nuna ixxiya, acuwaa paramaa a maachchaara issippe Xoossai daakkiis; daakkidi, masqqaliyaa bollan xishidi, ogiyaappe diggiis.
					</seg>
					<seg id="b.COL.2.15" type="verse">
						Kiristtoosi he masqqaliyan halaqatuppenne godatuppe wolqqaa wotti ekkidi, eta omooddidoogaa asa ubbaa qoncciyan yuushshi bessiis.
					</seg>
					<seg id="b.COL.2.16" type="verse">
						Hegaa gishshau, meettan woi ushshan, baala gallassaa woi aginai xeeriyo wodiyaa bonchchiyoogan, woi Sambbataa bonchchiyoogan, ooninne intte bolli pirddoppo.
					</seg>
					<seg id="b.COL.2.17" type="verse">
						Hageeti sinttappe yaana yohotu eesho; shin bollai Kiristtoosaagaa.
					</seg>
					<seg id="b.COL.2.18" type="verse">
						Wordduwaa ashkke milatanaunne kiitanchchaayyo goinnanau koyiyaagee, be7ibeennaagaa ajjuutan be7aas giidi otorettiyaagee, asatetta qofan coo ayyiyaagee, ooninne intte bolli pirddoppo.
					</seg>
					<seg id="b.COL.2.19" type="verse">
						Hegaa mala asi huuphe gidiya Kiristtoosa mintti oiqqidoogaa lefissees. Bolla ubbai he huuphiyaappe wolqqaa demmidi, bollan de7iya kuriyaaranne shayaara issippe ohettidi, Xoossai dichchiyo dishuwaadan diccees.
					</seg>
					<seg id="b.COL.2.20" type="verse">
						Intte ha sa7aa haariya ayyaanatuppe haakkidi, Kiristtoosaara haiqqideta; yaatin, aissi ha sa7aa wogan de7iya asadan de7eetii? “Oiqqoppa; baara be7oppa; bochchoppa” yaagiya higgetuyyo aissi azazetteetii?
					</seg>
					<seg id="b.COL.2.22" type="verse">
						Ha ubbabaikka asi medhdhido higgenne timirtte gidiyo gishshau, polettoogaappe guyyiyan xayana.
					</seg>
					<seg id="b.COL.2.23" type="verse">
						Eti kiitanchchaayyo goinniyoogaaninne wordduwaa ashkke milatiyoogan qassi bantta asatettaa gilqqissiyoogan aadhdhida eranchcha milatoosona; shin shaaramuxanau koyiyoogaa diggiyoogee hegan ainne go77enna.
					</seg>
				</div>
				<div id="b.COL.3" type="chapter">
					<seg id="b.COL.3.1" type="verse">
						Simmi intte Kiristtoosaara haiquwaappe denddidobaa gidikko, Xoossaappe ushachcha baggaara uttida Kiristtoosi de7iyoosan saluwan de7iyaagaa mintti koyite.
					</seg>
					<seg id="b.COL.3.2" type="verse">
						Saluwan de7iyaagaa intte qoppanaappe attin, sa7an de7iyaagaa qoppoppite.
					</seg>
					<seg id="b.COL.3.3" type="verse">
						Aissi giikko, intte haiqqideta; qassi intte de7oi Xoossan Kiristtoosaara geemmiis.
					</seg>
					<seg id="b.COL.3.4" type="verse">
						Intteyyo de7o gidida Kiristtoosi qoncciyo wode, he wode inttekka aara bonchchuwan qonccana.
					</seg>
					<seg id="b.COL.3.5" type="verse">
						Hegaa gishshau, inttenan de7iya ha sa7aa amota worite; hegeetikka shaaramuxiyoogaa, tunatettaa, shaaramuxanau koyiyoogaa, iita amuwaa, miishsha amottiyoogaa. Miishsha amottiyoogee eeqau goinniyoogaappe dummatenna.
					</seg>
					<seg id="b.COL.3.6" type="verse">
						Hageetu gaasuwan, Xoossai azazettenna asata hanqqettana.
					</seg>
					<seg id="b.COL.3.7" type="verse">
						Kase intte ha iita qofatun de7iyo wode etan haarettideta.
					</seg>
					<seg id="b.COL.3.8" type="verse">
						SHin ha77i intte qassi hanqquwaa, yiilluwaa, ixuwaa, intte doonaappe kiyiya cashshaanne yeellayiya haasayaa hageeta ubbaa intteppe xaissite.
					</seg>
					<seg id="b.COL.3.9" type="verse">
						Issoi issuwau worddotoppite; aissi giikko, ceega meretaa a oosuwaara intteppe xaissirggidi,
					</seg>
					<seg id="b.COL.3.10" type="verse">
						Xoossai, a medhdhidaagee, bana milatissanaunne baayyo de7iya eratetta ubbaa immanau, ubba wode ooraxissiyo ooratta meretaa maayideta.
					</seg>
					<seg id="b.COL.3.11" type="verse">
						Ha ooratta meretan, Giriike asa woi Aihuda asa, qaxxarettidaagaa woi qaxxarettibeennaagaa, ammanoi bainnaageetanne ainne tamaaribeennaagaa, aille woi goqa giidi shaakkiyoobi baawa; Kiristtoosi ubbabaa; i ubbankka de7ees.
					</seg>
					<seg id="b.COL.3.12" type="verse">
						Hegaa gishshau, Xoossai dooridoogeetudan, geeshshanne siiqidoogeeta gididi, maarotettaa, qaretaa, kehatettaa, intte huuphiyaa kaushshiyoogaa, ashkketettaanne danddayaa maayite.
					</seg>
					<seg id="b.COL.3.13" type="verse">
						Issoi issuwaabaa danddayite; ooninne ba laggiyaa bolli hanqqettidobai de7ikko, issoi issuwau atto yaago. Kiristtoosi intteyyo atto giidoogaadan, inttekka atto giite.
					</seg>
					<seg id="b.COL.3.14" type="verse">
						Hegaa ubbaa bolli, ubbabaa issippe shiishshi qachchiya siiquwaa maayite.
					</seg>
					<seg id="b.COL.3.15" type="verse">
						Kiristtoosi immiyo sarotettai inttena haaro; aissi giikko, Xoossai inttena issi asa oottidi, he sarotettau xeesiis. Xoossaa galatite.
					</seg>
					<seg id="b.COL.3.16" type="verse">
						Kiristtoosa qaalai intte wozanan kumidi de7o; intteyyo de7iya aadhdhida eratetta ubban issoi issuwaa tamaarissitenne zorite; intte wozanan Xoossaa galatiiddi, xalotiyaanne mazamuriyaa, Xoossaa sunttaa xoqqu oottiya yettaa yexxite.
					</seg>
					<seg id="b.COL.3.17" type="verse">
						Intte ai haasayiyaabaa woi ai oottiyaabaa gidikkokka, Aawaa Xoossaa Yesuusa baggaara galatiiddi, oottiyoobaa ubbaa Godaa Yesuusa sunttan oottite.
					</seg>
					<seg id="b.COL.3.18" type="verse">
						Maccaasatoo, ammaniya asau bessiyaagaadan, intte azinatuyyo haarettite.
					</seg>
					<seg id="b.COL.3.19" type="verse">
						Attumaasatoo, intte maccaasaa siiqite; etaara woppu giidi de7ite.
					</seg>
					<seg id="b.COL.3.20" type="verse">
						Naatoo, inttena yelidaageetuyyo ubbaban azazettite. Aissi giikko, intte etau azazettiyoogee Xoossaa daro ufaissees.
					</seg>
					<seg id="b.COL.3.21" type="verse">
						Aawatoo, intte naati wozanaa bayenna mala, eta yiilloyoppite.
					</seg>
					<seg id="b.COL.3.22" type="verse">
						Ailletoo, sa7an intteyyo goda gidiyaageetuyyo ubbaban azazettite; Godau yayyidi, suure wozanan oottiteppe attin, asa ufaissanaunne asi be7o giyoogan azazettiyaageeta gidoppite.
					</seg>
					<seg id="b.COL.3.23" type="verse">
						Intte oottiyo ooso ubbaa asau gidennan Godau oottiyoogaadan, wozanappe oottite.
					</seg>
					<seg id="b.COL.3.24" type="verse">
						Godaa Kiristtoosayyo intte oottiyo gishshau, i baageetuyyo immanau giigissi wottidoogaa intte laattanaagaa akeekite.
					</seg>
					<seg id="b.COL.3.25" type="verse">
						Balabaa oottida urai ooninne, ba oottido balaadan woituwaa ekkana; aissi giikko, Xoossai pirddiiddi, oonanne maaddenna.
					</seg>
				</div>
				<div id="b.COL.4" type="chapter">
					<seg id="b.COL.4.1" type="verse">
						Godatoo, intteyyookka saluwan Godai de7iyoogaa eridi, intte ailletuyyo xillotettaaninne suuretettan koshshiyaabaa oottite.
					</seg>
					<seg id="b.COL.4.2" type="verse">
						Xoossaa aggennan woossite; qassi woossiiddi azallennan, a galatiiddi woossite.
					</seg>
					<seg id="b.COL.4.3" type="verse">
						Qassi intte woossiyo wode ubban, kaseesappe asayyo qonccibeennabaa, Kiristtoosabaa nuuni yootana mala, Xoossai nuuyyo injjeyanaadan, nuuyyookka Xoossaa woossite; aissi giikko, ha77i taani qasho keettan de7iyoogee hegaassa.
					</seg>
					<seg id="b.COL.4.4" type="verse">
						Qassikka taani bessiyaagaa keenaa qonccissada ha yohuwaa yootana mala, taayyo Xoossaa woossite.
					</seg>
					<seg id="b.COL.4.5" type="verse">
						Intteyyo de7iya wodiyaa go77i bainnasan xaissennan, ammanennaageetu matan hayyottidi de7ite.
					</seg>
					<seg id="b.COL.4.6" type="verse">
						Intte asa ubbau waati zaaranau bessiyaakko erana mala, intte haasayai ubba wode, siyanau kehiyaagaanne ufaissiyaagaa gidanau bessees.
					</seg>
					<seg id="b.COL.4.7" type="verse">
						Nu siiqo ishai Tikiqoosi, tanaara issippe Godaa oosuwan ashkkara gidida ammanettiya oosanchchai, ta de7uwaabaa inttena erissana.
					</seg>
					<seg id="b.COL.4.8" type="verse">
						Taani a inttekko kiittiyoogee, nuuni waani de7iyaakko intteyyo i yootidi, inttena minttettana gishshassa.
					</seg>
					<seg id="b.COL.4.9" type="verse">
						Anaasimoosi, ammanettiya siiqo ishai, intte biittaagee, aara issippe inttekko bees; eti hagan haniya ubbabaa inttena erissana.
					</seg>
					<seg id="b.COL.4.10" type="verse">
						Tanaara qashuwan de7iya Arisxxirokoosinne Barnnaabaasayyo ishaa na7ai Marqqoosi inttena saro de7eetii goosona; taani inttena kase azazidoogaadan, Marqqoosi inttekko biikko, wozanappe a mokkite.
					</seg>
					<seg id="b.COL.4.11" type="verse">
						Yosxxoosa giyo Yesuusikka inttena saro saro gees; Aihuda asatuppe tanaara Xoossaa kawotettaayyo oottiyai, ha heezzu asatuppe harai baawa; hageeti tana daro maaddidosona.
					</seg>
					<seg id="b.COL.4.12" type="verse">
						Eppaafiri, intte biittaagee, Kiristtoos Yesuusa ashkkarai, inttena saro saro gees. I intte Xoossan minnidi eqqanaadaaninne Xoossai koyiyoobai ubbai aibakko eridi, poli ammananaadan, ubba wode Xoossaa mintti woossees.
					</seg>
					<seg id="b.COL.4.13" type="verse">
						Aissi giikko, i intteyyo, Lodooqiyaa asaayyoonne Hirapoliisa giyo katamaa asaayyo daro daafuriyoogaa taani markkattais.
					</seg>
					<seg id="b.COL.4.14" type="verse">
						Nu siiqo dottoree Luqaasinne Deemaasi inttena saro de7eetii yaagoosona.
					</seg>
					<seg id="b.COL.4.15" type="verse">
						Lodooqiyan de7iya nu ishanttuyyoonne Nimppiyyo qassi i keettan shiiqiya asaayyo nu sarotaa yootite.
					</seg>
					<seg id="b.COL.4.16" type="verse">
						Ha dabddaabbiyaa intte nabbabidoogaappe guyyiyan, Lodooqiyaa woosa keettankka nabbabissite; inttekka Lodooqiyaa woosa keettaikka intteyyo yeddiyo dabddaabbiyaa nabbabite.
					</seg>
					<seg id="b.COL.4.17" type="verse">
						Qassi Arkkipoosayyo, “Godai neeyyo immido oosuwaa polanaagaa dogoppa” yaagidi yootite.
					</seg>
					<seg id="b.COL.4.18" type="verse">
						Taani PHauloosi, ta kushiyan saro gaada xaafidoogaa hagaa be7ite; taani qashuwan de7iyoogaa dogoppite. Xoossaa aaro kehatettai inttenaara gido.
					</seg>
				</div>
			</div>
			<div id="b.1TH" type="book">
				<div id="b.1TH.1" type="chapter">
					<seg id="b.1TH.1.1" type="verse">
						Nuuni PHauloosi, Sillaasinne Ximootiyoosi Tasalonqqe woosa keettan de7iya asaayyo ha dabddaabbiyaa xaafoos; he woosa keettai Xoossaa nu Aawaabaanne Godaa Yesuus Kiristtoosabaa. Xoossaa nu Aawaappenne Godaa Yesuus Kiristtoosappe, aaro kehatettainne sarotettai intteyyo gido.
					</seg>
					<seg id="b.1TH.1.2" type="verse">
						Nuuni Xoossaa woossiyo wode inttena hassayidi, intteyyo ubbaayyo ubba wode Xoossaa galatoos.
					</seg>
					<seg id="b.1TH.1.3" type="verse">
						Nuuni nu Xoossaa, nu Aawaa sinttan ammanuwan intte oottido oosuwaanne, siiquwan intte daafurido daafuraa, qassi Xoossai intteyyo nu Godaa Yesuus Kiristtoosa baggaara immana giidoogaa ekkanau gencciyo genccaa ubba wode hassayoos.
					</seg>
					<seg id="b.1TH.1.4" type="verse">
						Nu ishatoo, Xoossai inttena siiqiyoogaanne inttena babaa oottanau dooridoogaa nuuni eroos.
					</seg>
					<seg id="b.1TH.1.5" type="verse">
						Aissi giikko, nuuni wonggeliyaa wolqqan, Geeshsha Ayyaanaaninne he wonggelee tuma gididoogaa wurssi ammaniyoogan intteyyo ehiidoogaappe attin, doona xalaalan ehibookko. Nuuni inttenaara de7iyo wode, intte gishshau waani de7idaakko, intte ereeta.
					</seg>
					<seg id="b.1TH.1.6" type="verse">
						Qassi intte daro waayettikkokka, Geeshsha Ayyaanai immido ufaissaara kiitaa ekkideta; nunanne Godaa milatideta.
					</seg>
					<seg id="b.1TH.1.7" type="verse">
						Hegaa gishshau, Maqidooniyaa giyo biittaaninne Akaayiyaa giyo biittan de7iya ammaniya ubbatuyyo leemiso gidideta.
					</seg>
					<seg id="b.1TH.1.8" type="verse">
						Aissi giikko, Godaa qaalai intteppe kiyidi, Maqidooniyaaninne Akaayiyaa xalaalan siyettibeenna; shin Xoossaa intte ammaniyoogee ubbasan siyettiis. Simmi nuuni haasayanau koshshiyaabi aibinne baawa.
					</seg>
					<seg id="b.1TH.1.9" type="verse">
						Aissi giikko, nuuni inttekko biido wode, intte nuna waati mokkidaakkonne qassi intte intte eeqaa aggidi, worddotenna de7o Xoossaayyo oottanau waani simmidaakko, eti bantta huuphen haasayoosona.
					</seg>
					<seg id="b.1TH.1.10" type="verse">
						Qassi Xoossaa Na7ai Yesuusi, Xoossai haiquwaappe denttidoogee, nuna sinttappe yaana Xoossaa hanqquwaappe ashshiyaagee saluwaappe yaanaagaa intte naagiyoogaa eti haasayoosona.
					</seg>
				</div>
				<div id="b.1TH.2" type="chapter">
					<seg id="b.1TH.2.1" type="verse">
						Ta ishatoo, nuuni inttekko biidoogee mela gidennaagaa intte intte huuphen ereeta.
					</seg>
					<seg id="b.1TH.2.2" type="verse">
						SHin nuuni inttekko yaanaappe kase Piliphphisiyuusa giyo kataman waayettidoogaanne cayettidoogaa intte ereeta; daro phalqqettai de7ikkokka, intteyyo a wonggeliyaa mishiraachchuwaa yootana mala, Xoossai nuuyyo minotettaa immiis.
					</seg>
					<seg id="b.1TH.2.3" type="verse">
						Nuuni inttena woossiyoogee balan woi tunatettan woi geniyan gidenna.
					</seg>
					<seg id="b.1TH.2.4" type="verse">
						SHin Xoossai wonggeliyaa hadaraa ekkanau nuuni ammanettiyaageeta gidin, nuuyyo he hadaraa immiis; he immidoogaadankka nuuni haasayoos. Qassi nuuni nu wozanaa xomoosiya Xoossaa ufaissiyaagaadan haasayoosippe attin, asa ufaissiyaagaadan haasayokko.
					</seg>
					<seg id="b.1TH.2.5" type="verse">
						Nuuni inttekko cimo haasayaara yibeennaagaa, woikko nuuni uuzettiyoogaa genttiya haasayaa haasayibeennaagaa intte loitti ereeta; Xoossaikka nuuyyo markka.
					</seg>
					<seg id="b.1TH.2.6" type="verse">
						Nuuni Kiristtoosi kiittidoogeeta gidiiddi, intteppe bonchcho ekkanau danddayikkokka, ooppenne intteppe gidin woi haratuppekka gidin, bonchcho koyibookko.
					</seg>
					<seg id="b.1TH.2.7" type="verse">
						SHin nuuni aayyiyaa ba naata dichchiyoogaadan, intte giddon ashkke gidida.
					</seg>
					<seg id="b.1TH.2.8" type="verse">
						Inttena siiqido gishshau, Xoossaa wonggeliyaa intteyyo immanaagaa xalaala gidennan, nu de7uwaakka intteyyo immanau giigi uttida; aissi giikko, intte nuuyyo daro al77o.
					</seg>
					<seg id="b.1TH.2.9" type="verse">
						Ta ishatoo, nu oosuwaanne nu daafuraa intte akeekeeta; intteyyo Xoossaa wonggeliyaa mishiraachchuwaa yootiiddi, inttena ainne waayissenna mala, qamminne gallassi nuuni oottida.
					</seg>
					<seg id="b.1TH.2.10" type="verse">
						Nu de7oi intte matan, ammaniyaageetu matan, geeshsha, xillonne borettennaagaa gidiyoogau intte markka; qassi Xoossaikka markka.
					</seg>
					<seg id="b.1TH.2.11" type="verse">
						Nuuni intteyyo huuphiyan huuphiyan aawai ba naatuyyo haniyoogaadan hanidoogaa ereeta.
					</seg>
					<seg id="b.1TH.2.12" type="verse">
						Nuuni inttena zorida; minttettida. Qassi a kawotettaanne a bonchchuwaa shaakkanau inttena xeesiya Xoossaa ufaissiya de7uwaa intte de7ana mala, intteyyo minttidi yootida.
					</seg>
					<seg id="b.1TH.2.13" type="verse">
						Intte nuuppe Xoossaa qaalaa tuma gididoogaadan ekkido wode, Xoossaa kiitadan ekkidoogaappe attin, asa kiitadan ekkibeenna gishshau, nuuni Xoossaa ubba wode hegaa gaasuwan galatoos; Xoossaa qaalai ammaniyaageetun, inttenan oottees.
					</seg>
					<seg id="b.1TH.2.14" type="verse">
						Aissi giikko, ta ishatoo, Kiristtoos Yesuusayyo Yihudaa giyo biittan de7iya woosa keettatuura, intte leemisetteeta; hegeeti Xoossaa woosa keettata. Aihudati eta waissidoogaadan, intte biittaa asaikka inttena waissiis.
					</seg>
					<seg id="b.1TH.2.15" type="verse">
						He Aihudati Godaa Yesuusanne hananabaa yootiyaageeta woridosona; qassi nuna yedettidosona. Eti Xoossaa ufaissokkona; asa ubbaakka ixxoosona.
					</seg>
					<seg id="b.1TH.2.16" type="verse">
						Aihuda gidenna asai attana mala, nuuni etau qaalaa yootiyoogaa diggoosona. Qassi eta nagaraikka ubba wode dari dari bees. SHin wurssettan Xoossaa hanqqoi eta bolli wodhdhiis.
					</seg>
					<seg id="b.1TH.2.17" type="verse">
						SHin ta ishatoo, nuuni nu qofan gidennan, asatettaa xalaalan intteppe guutta wodiyau shaahettido wode, inttena daro laamotidi, be7anau keehi koyida.
					</seg>
					<seg id="b.1TH.2.18" type="verse">
						Aissi giikko, nuuni inttekko simmidi baanau koyida. Harai atto, taani PHauloosikka darotoo inttekko baanau mala be7aas; shin Seexaanai nuna diggiis.
					</seg>
					<seg id="b.1TH.2.19" type="verse">
						Aissi giikko, nu Godaa Yesuus Kiristtoosi yiyo wode, nuuni be7ana giidi ufaissan naagiyoogee, woikko nu ufaissai, woikko nuuni ceeqettiyo akiliile oonee? Inttena gidekketiiyye?
					</seg>
					<seg id="b.1TH.2.20" type="verse">
						Aissi giikko, intte nu bonchchonne nu ufaissa.
					</seg>
				</div>
				<div id="b.1TH.3" type="chapter">
					<seg id="b.1TH.3.1" type="verse">
						Hegaa gishshau, nuuyyo genccanau danddayettennan ixxido wode, Ateena giyo kataman nurkka attanau qofaa qachchida.
					</seg>
					<seg id="b.1TH.3.2" type="verse">
						Inttena zoranaadaaninne intte ammanuwan inttena minttanaadan, Xoossau oottiya nu ishaa, nunaara issippe Kiristtoosa wonggeliyaa mishiraachchuwaa yootiya Ximootiyoosa inttekko kiittida.
					</seg>
					<seg id="b.1TH.3.3" type="verse">
						Ha waayiyaa gaasuwan intteppe ooninne guyye simmenna mala, a kiittida.Nuuni hegau doorettidoogaa intte intte huuphen ereeta.
					</seg>
					<seg id="b.1TH.3.4" type="verse">
						Aissi giikko, nuuni inttenaara de7iiddi, nuuni waayettanaagaa kasetidi intteyyo yootida; qassi intte eriyoogaadankka kase hegaadan haniis.
					</seg>
					<seg id="b.1TH.3.5" type="verse">
						Hegaa gishshau, qassi genccanau tau danddayettennan ixxido wode, “Ooni erii xalahe halaqai eta paaccennan aggenna. Nu daafuraikka mela gidennan aggenna” yaagada intte ammanuwaabaa eranau Ximootiyoosa inttekko kiittaas.
					</seg>
					<seg id="b.1TH.3.6" type="verse">
						SHin ha77i Ximootiyoosi intte matappe nuukko yiidi, intte ammanuwaabaanne intte siiquwaabaa intteyyo mishiraachcho giidi nuuyyo yootiis. Qassi nuuni inttena be7anau laamotiyoogaadan inttekka nuna be7anau laamotiiddi, ubba wode nuuyyo lo77obaa qoppiyoogaa i yootiis.
					</seg>
					<seg id="b.1TH.3.7" type="verse">
						Hegaa gishshau, ta ishatoo, nu waayiyaaninne nu tuggan ubban intte ammanuwaa baggaara intteban minettida.
					</seg>
					<seg id="b.1TH.3.8" type="verse">
						Godan minnidi intte de7ikko, nuunikka tumu de7oos.
					</seg>
					<seg id="b.1TH.3.9" type="verse">
						Aissi giikko, nuuni inttebaayyo Xoossaa galatoos. Nuuni nu Xoossaa sinttan intte gishshau de7iya ufaissa ubbau a daro galatoos.
					</seg>
					<seg id="b.1TH.3.10" type="verse">
						Nuuni inttena be7anaunne intte ammanuwau paccidabaa kunttanau, qamminne gallassi nu kumetta wozanaappe Xoossaa woossoos.
					</seg>
					<seg id="b.1TH.3.11" type="verse">
						Nu Aawai, nu Xoossai ba huuphen, qassi nu Godai Yesuus Kiristtoosi nuuni inttekko biyo ogiyaa nuuyyo giigisso.
					</seg>
					<seg id="b.1TH.3.12" type="verse">
						Nuuni inttena keehi siiqiyoogaadan, Xoossai intte issoi issuwaa siiqiyo siiquwaanne qassi asa ubbaa siiqiyo siiquwaa intteyyo darissonne gujjo.
					</seg>
					<seg id="b.1TH.3.13" type="verse">
						Nu Godai Yesuus Kiristtoosi ba geeshshatu ubbaara yiyo wode, nu Xoossaa, nu aawaa sinttan geeshshatanne borettennaageeta oottidi, inttena i minttetto.
					</seg>
				</div>
				<div id="b.1TH.4" type="chapter">
					<seg id="b.1TH.4.1" type="verse">
						Simmi wurssettan, ta ishatoo, Xoossaa ufaissanau intte waani de7anau bessiyaakko, nuuppe tamaarideta. Hegee intte kaseesappe de7iyo maaraa; shin ha77i intte kaseegaappe loittidi oottanaadan, Godaa Yesuusa sunttan inttena woossoosinne zoroos.
					</seg>
					<seg id="b.1TH.4.2" type="verse">
						Aissi giikko, nuuni Godaa Yesuusa maataa baggaara intteyyo immido azazoi augaakko, intte ereeta.
					</seg>
					<seg id="b.1TH.4.3" type="verse">
						Aissi giikko, Xoossai intteppe koyiyoogee aibee giikko, intte geeshsha gidanaagaanne shaaramuxiyoogaa muleera agganaagaa koyees.
					</seg>
					<seg id="b.1TH.4.4" type="verse">
						Intte ubbai huuphen huuphen geeshshatettaaninne bonchchuwan machcho waati ekkiyaakko eranau besseesippe attin,
					</seg>
					<seg id="b.1TH.4.5" type="verse">
						Xoossaa erenna ammanenna asatudan, keehi amottiyoogan ekkanau bessenna.
					</seg>
					<seg id="b.1TH.4.6" type="verse">
						Nuuni qassi kase intteyyo yootidoogaadaaninne inttena mintti zoridoogaadan, Godai hagaa malaban ubban halo kessiyaagaa gidiyo gishshau, ooninne ha yohuwan ba ishaa naaqqanaunne cimmanau bessenna.
					</seg>
					<seg id="b.1TH.4.7" type="verse">
						Aissi giikko, Xoossai nuna geeshshatettan de7anau xeesidoogaappe attin, tunatettan de7anau xeesibeenna.
					</seg>
					<seg id="b.1TH.4.8" type="verse">
						Hegaa gishshau, ha timirttiyaa ixxiya ooninne intteyyo ba Geeshsha Ayyaanaa immiya Xoossaa ixxeesippe attin, asa ixxenna.
					</seg>
					<seg id="b.1TH.4.9" type="verse">
						Intte intte huuphen issoi issuwaa siiqanaadan, Xoossai inttena tamaarissido gishshau, intte intte ishata waati siiqanau bessiyaakko, nuuni xaafanau koshshenna.
					</seg>
					<seg id="b.1TH.4.10" type="verse">
						Qassi Maqidooniyaa biitta ubban de7iya ishata ubbata tumu intte siiqeeta. SHin nu ishatoo, intte hegaappe gujji gujjidi eta siiqana mala, inttena woossoos.
					</seg>
					<seg id="b.1TH.4.11" type="verse">
						Nuuni kase intteyyo yootidoogaadan, woppu giida de7uwaa de7ite. Qassi intte huuphe oosuwaa oottidi, inttena koshshiyaabaa demmite.
					</seg>
					<seg id="b.1TH.4.12" type="verse">
						Hegaa gidikko, ammanennaageetu matan intte bonchchettananne qassi inttena koshshiyaabau oonanne auddashekketa.
					</seg>
					<seg id="b.1TH.4.13" type="verse">
						SHin nu ishatoo, intte sinttappe demmana giidi ufaissan naagiyoobi bainna asatudan kayyottenna mala, haiqqida asatubaa intte erana mala koyoos.
					</seg>
					<seg id="b.1TH.4.14" type="verse">
						Nuuni Yesuusi haiqqidoogaanne qassi haiquwaappe i denddidoogaa ammanoos; hegaadankka, Xoossai Yesuusa ammanidi haiqqidaageeta Yesuusaara ehaanaagaa ammanoos.
					</seg>
					<seg id="b.1TH.4.15" type="verse">
						Aissi giikko, nuuni intteyyo yootiyo Godaa qaalai hagaa; nuuni paxa de7iyaageeti, Godai yiyo gallassi hagan de7iyaageeti, haiqqidaageetuppe kasetokko.
					</seg>
					<seg id="b.1TH.4.16" type="verse">
						Aissi giikko, Godai ba huuphen azazuwaara, kiitanchchatu halaqaa cenggurssaara, Xoossaa malkkataa giirettaara saluwaappe wodhdhana. Kiristtoosa ammanidi haiqqidaageeti kasetidi haiquwaappe denddana.
					</seg>
					<seg id="b.1TH.4.17" type="verse">
						Hegaappe guyyiyan, nuuni he wode paxa de7iyaageeti, Godaara carkkuwaa giddon gaittanau etaara issippe shaaran pude shiiqana. Hegan nuuni Godaara issippe ubba wode de7ana.
					</seg>
					<seg id="b.1TH.4.18" type="verse">
						Hegaa gishshau, ha haasayan issoi issuwaa minttettite.
					</seg>
				</div>
				<div id="b.1TH.5" type="chapter">
					<seg id="b.1TH.5.1" type="verse">
						SHin ishatoo, ha yohoti aude hananaakko, wodiyaanne aginaa intteyyo xaafanau koshshenna.
					</seg>
					<seg id="b.1TH.5.2" type="verse">
						Aissi giikko, Godaa gallassai kaisoi qammi yiyoogaadan yaanaagaa intte loitti ereeta.
					</seg>
					<seg id="b.1TH.5.3" type="verse">
						Asai, “Ubbabai saro; aibikka hanenna” giishin, maccaasaa maaretai oiqqiyoogaadan, bashshai eti qoppennan eta bolli yaana. Eti mulekka kessi ekkokkona.
					</seg>
					<seg id="b.1TH.5.4" type="verse">
						SHin nu ishatoo, he gallassai intteyyo kaisoi yiyoogaadan yaanau intte xuman de7ekketa.
					</seg>
					<seg id="b.1TH.5.5" type="verse">
						Intte ubbai poo7uwaa asanne gallassaa asa; nuuni qammaa asa woi xumaa asa gidokko.
					</seg>
					<seg id="b.1TH.5.6" type="verse">
						Hegaa gishshau, nuuni harati xiskkiyoogaadan xiskkanau bessenna. Nuuni beegottanaunne woga de7anau bessees.
					</seg>
					<seg id="b.1TH.5.7" type="verse">
						Aissi giikko, xiskkiyaageeti qammi xiskkoosona; mattottiyaageetikka qammi mattottoosona.
					</seg>
					<seg id="b.1TH.5.8" type="verse">
						SHin nuuni gallassaa asa gidiyaageeti woga de7anau bessees. Nuuni ammanuwaanne siiquwaa tiran wottiyo ola miishshadan oiqqidi, Xoossai nuuyyo immana gin, nuuni ufaissan naagi uttido atotettaa birata qophedan, huuphiyan wottanau bessees.
					</seg>
					<seg id="b.1TH.5.9" type="verse">
						Aissi giikko, Xoossai nuna nu Godaa Yesuus Kiristtoosa baggaara atotettaa demmanau dooridoogaappe attin, a hanqquwaa ekkanau dooribeenna.
					</seg>
					<seg id="b.1TH.5.10" type="verse">
						Nuuni paxa gidin woikko haiqqidaageeta gidin, Kiristtoosaara issippe de7ana mala, Kiristtoosi nu gishshau haiqqiis.
					</seg>
					<seg id="b.1TH.5.11" type="verse">
						Hegaa gishshau, intte qassi ha77i oottiyoogaadan, issoi issuwaa minttettitenne maaddite.
					</seg>
					<seg id="b.1TH.5.12" type="verse">
						Nu ishatoo, intte giddon oottiyaageeta, inttena kaalettanaunne zoranau Godai dooridoogeeta, intte bonchchana mala, inttena woossoos.
					</seg>
					<seg id="b.1TH.5.13" type="verse">
						Eti oottiyo oosuwaa gishshau, eta keehi bonchchitenne siiqite. Issoi issuwaara sarotettan de7ite.
					</seg>
					<seg id="b.1TH.5.14" type="verse">
						Nu ishatoo, nuuni inttena zoroos; maari bainna de7uwaa de7iyaageeta seerite. Yayyiyaageeta minttettite. Wolqqi bainnaageeta maaddite. Asa ubbaa danddayite.
					</seg>
					<seg id="b.1TH.5.15" type="verse">
						Ooninne iitaa gishshaa iitaa zaarenna mala naagettite; shin issoi issuwaayyoonne qassi asa ubbaayyo lo77obaa oottanau minnite.
					</seg>
					<seg id="b.1TH.5.16" type="verse">
						Ubba wode ufaittite.
					</seg>
					<seg id="b.1TH.5.17" type="verse">
						Ubba wode Xoossaa woossite.
					</seg>
					<seg id="b.1TH.5.18" type="verse">
						Ubbaban galatite. Aissi giikko, Kiristtoos Yesuusa baggaara Xoossai intteppe koyiyoobai hegaa.
					</seg>
					<seg id="b.1TH.5.19" type="verse">
						Geeshsha Ayyaanaa doshissoppite.
					</seg>
					<seg id="b.1TH.5.20" type="verse">
						Hanana giidi yootido qaalaa karoppite.
					</seg>
					<seg id="b.1TH.5.21" type="verse">
						Ubbabaakka paaccite. Lo77obaa oiqqite.
					</seg>
					<seg id="b.1TH.5.22" type="verse">
						Iita ooso ubbaappe haakkite.
					</seg>
					<seg id="b.1TH.5.23" type="verse">
						Sarotettaa Xoossai ba huuphen inttena ubbaban geeshsho; qassi nu Godai Yesuusi Kiristtoosi yiyo wode, Xoossai intte ayyaanaa, shemppuwaanne kumetta asatettaa borettennaagaa oottidi naago.
					</seg>
					<seg id="b.1TH.5.24" type="verse">
						Inttena xeesiyaagee ammanettidaagaa; qassi hegaa i polana.
					</seg>
					<seg id="b.1TH.5.25" type="verse">
						Nu ishatoo, nuuyyo Xoossaa woossite.
					</seg>
					<seg id="b.1TH.5.26" type="verse">
						Ishantta ubbaa geeshsha yeruwaa yeridi sarotite.
					</seg>
					<seg id="b.1TH.5.27" type="verse">
						Intte ha kiitaa geeshsha ishanttu ubbaayyo nabbabanaadan, Godaa sunttan inttena woossais.
					</seg>
					<seg id="b.1TH.5.28" type="verse">
						Nu Godaa Yesuus Kiristtoosa aaro kehatettai inttenaara issippe gido. Amin77i.
					</seg>
				</div>
			</div>
			<div id="b.2TH" type="book">
				<div id="b.2TH.1" type="chapter">
					<seg id="b.2TH.1.1" type="verse">
						Nuuni PHauloosi, Sillaasinne Ximootiyoosi, Tasalonqqe woosa keettan de7iya asaayyo ha dabddaabbiyaa xaafoos. He woosa keettai Xoossaa nu Aawaabaanne Godaa Yesuus Kiristtoosabaa.
					</seg>
					<seg id="b.2TH.1.2" type="verse">
						Xoossaa nu Aawaappenne Godaa Yesuus Kiristtoosappe, aaro kehatettainne sarotettai intteyyo gido.
					</seg>
					<seg id="b.2TH.1.3" type="verse">
						Nu ishatoo, intte ammanoi keehi dicciyo gishshaunne, intte issoi issuwaa siiqiyo siiqoi dariyo gishshau, nuuni intteyyo bessiyaadan, Xoossaa ubba wode galatanau bessees.
					</seg>
					<seg id="b.2TH.1.4" type="verse">
						Hegaa gishshau, inttena yedetainne waaye ubbai gakkinkka intte gencciyoogaanne ammaniyoogaa nuuni nu huuphen Xoossaa woosa keettaayyo yootiiddi, intteban ceeqettoos.
					</seg>
					<seg id="b.2TH.1.5" type="verse">
						Intte waayettiyo Xoossaa kawotettaayyo bessiyaageeta gididi qoodettana mala, Xoossai pirddiyo xillo pirddau hagee malaata.
					</seg>
					<seg id="b.2TH.1.6" type="verse">
						Xoossai tumu pirddaa pirddana. Godai Yesuusi ba wolqqaama kiitanchchatuura tamaa lacuwaa giddon saluwaappe yiyo wode, Xoossai inttena waissiyaageetu bolli waayiyaa ehaana. Qassi waayettiya inttenanne nuna shemppissana.
					</seg>
					<seg id="b.2TH.1.8" type="verse">
						Qassi Xoossai bana erennaageetanne nu Godaa Yesuus Kiristtoosa wonggeliyaa mishiraachchuwaayyo azazettennaageeta qaxxayana.
					</seg>
					<seg id="b.2TH.1.9" type="verse">
						He gallassi, i ba geeshshatu ubban bonchchettanaunne qassi bana ammaniya ubbatun sabettanau yiyo wode, eti Godaa sinttappenne a wolqqaa bonchchuwaappe shaahettidi, merinaa bashshan qaxxayettana. Nuuni intteyyo yootido kiitaa intte ammanido gishshau, intte a bonchchiyaageetu giddooninne sabbiyaageetu giddon de7ana.
					</seg>
					<seg id="b.2TH.1.11" type="verse">
						Nuuni intteyyo ubba wode Xoossaa woossiyoogee hegaassa. Nu Xoossai xeesido de7uwau inttena bessiyaageeta giidi qoodanaadan, nuuni a woossoos; intte lo77obaa amottiyoogaanne intte ammanuwaa oosuwaa i ba wolqqan polo.
					</seg>
					<seg id="b.2TH.1.12" type="verse">
						Hegan nu Xoossaa aaro kehatettaaninne qassi nu Godaa Yesuus Kiristtoosa aaro kehatettan, Godaa Yesuusa sunttaa intte bonchchana; inttenakka i bonchchana.
					</seg>
				</div>
				<div id="b.2TH.2" type="chapter">
					<seg id="b.2TH.2.1" type="verse">
						Ha77i nu ishatoo, nu Godaa Yesuus Kiristtoosa yuussaabaunne nuuni aara de7anau akko shiiqanabau,
					</seg>
					<seg id="b.2TH.2.2" type="verse">
						hananabaa asi intteyyo yootiyooban woi hara asappe siyido qaalan, woi ooninne nuuppe yiida kiitadan haasayiyoogan, “Godaa gallassai gakkiis” giidi intte dagammennaadaaninne wozanaa bayennaadan, nuuni inttena woossoos.
					</seg>
					<seg id="b.2TH.2.3" type="verse">
						Inttena ooninne ai ogiyaaninne balettoppo. Aissi giikko, kasetidi makkaliyoogeenne qassi nagaranchchai, bashshaa na7ai qonccennan de7ishin, he gallassai gakkenna.
					</seg>
					<seg id="b.2TH.2.4" type="verse">
						Asi goinniyo ubbabaanne asi Xoossa giyo ubbabaa i ixxana. I bana eta ubbaappe xoqqu oottana. Qassi harai atto Xoossaa Beeta Maqidasiyaa geli uttidikka, “Taani Xoossaa” gaana.
					</seg>
					<seg id="b.2TH.2.5" type="verse">
						Intte hassayekketii? Taani hegaa intteyyo inttenaara de7aidda odaas.
					</seg>
					<seg id="b.2TH.2.6" type="verse">
						I ba qaxaruwaa gallassi yaanaappe attin, ha77i yaanaagaa aibi a teqqiyaakko, intte ereeta.
					</seg>
					<seg id="b.2TH.2.7" type="verse">
						Aissi giikko, asau qonccibeenna makkalaa wolqqai ha77i oottees; shin he teqqiyaagee ogiyaappe kichchana gakkanaassi, i qonccenna.
					</seg>
					<seg id="b.2TH.2.8" type="verse">
						Hegaappe guyyiyan, he makkalanchchai qonccin, Godai Yesuusi ba doonaa shemppuwan a worana. Qassi i yiyo wode ba bonchcho Yuussan a xaissana.
					</seg>
					<seg id="b.2TH.2.9" type="verse">
						He makkalanchchai Seexaanaa wolqqaara yiidi, Xoossai oottiyo malaata ubbaa, worddo malaataanne garamissiyaabaa oottana.
					</seg>
					<seg id="b.2TH.2.10" type="verse">
						Hegaadankka, qassi xayiya asata dumma dumma iita cimuwan balettana. Xayiyaageeti attanau tumatettaa siiqidi ekkibeenna gishshau xayana.
					</seg>
					<seg id="b.2TH.2.11" type="verse">
						Hegaa gishshau, tumatettaa ammanibeenna asati, nagara oottiyoogan ufaittiyaageeti ubbai pirddettanaadaaninne worddo gidiyaabaa ammananaadan, Xoossai wolqqaama balaa eta giddo yeddana.
					</seg>
					<seg id="b.2TH.2.13" type="verse">
						SHin Godai siiqiyo nu ishatoo, nuuni Xoossaa intte gishshau, ubba wode galatanau bessees. Aissi giikko, Geeshsha Ayyaanaa wolqqan inttena ba geeshsha asa oottiyoogaaninne tumatettaa intte ammaniyoogan inttena ashshanau, Xoossai inttena bairadan dooriis.
					</seg>
					<seg id="b.2TH.2.14" type="verse">
						Xoossai inttena nuuni intteyyo yootido nu wonggeliyaa mishiraachchuwaa baggaara xeesidoogee, intte nu Godaa Yesuus Kiristtoosaara issippe bonchchettanaassa.
					</seg>
					<seg id="b.2TH.2.15" type="verse">
						Simmi nu ishatoo, minnidi eqqite; nuuni inttena nu doonan gidin, woi nu dabddaabbiyan gidin, tamaarissido wogaa oiqqite.
					</seg>
					<seg id="b.2TH.2.16" type="verse">
						Nu Godai Yesuus Kiristtoosi ba huuphen qassi Xoossai, nu Aawai nuna siiqidi, ba aaro kehatettan nuuyyo merinaa danddayaanne sinttappe ekkana giyo lo77o ufaissaa immidaagee, inttena minttetto; qassi intte lo77obaa ubbaa oottanaadaaninne haasayanaadan, inttena minttetto.
					</seg>
				</div>
				<div id="b.2TH.3" type="chapter">
					<seg id="b.2TH.3.1" type="verse">
						Wurssettan nu ishatoo, Godaa qaalai intte giddon, eesuwan aakkanaadaaninne bonchchettanaadan, nuuyyo Xoossaa woossite.
					</seg>
					<seg id="b.2TH.3.2" type="verse">
						Qassi asai ubbai qaalaa ammanenna gishshau, Xoossai nuna nagaranchcha asatuppenne iita asatuppe ashshana mala, nuuyyo woossite.
					</seg>
					<seg id="b.2TH.3.3" type="verse">
						SHin Godai ammanettiyaagaa; i inttena minttettananne qassi iitaappekka naagana.
					</seg>
					<seg id="b.2TH.3.4" type="verse">
						Nuuni inttena azaziyoogaa intte ha77i oottiyoogaanne qassi sinttappekka oottanaagaa Godai nuna intteban ammanttees.
					</seg>
					<seg id="b.2TH.3.5" type="verse">
						Godai intte wozanaa Xoossaa siiquwaakkonne Kiristtoosi immiyo danddayaakko kaaletto.
					</seg>
					<seg id="b.2TH.3.6" type="verse">
						Nu ishatoo, intte nuuppe ekkido wogaa kaallennan azalla de7uwaa de7iya isha ubbaappe intte shaahettanaadan, Godaa Yesuus Kiristtoosa sunttan inttena azazoos.
					</seg>
					<seg id="b.2TH.3.7" type="verse">
						Aissi giikko, nuuni inttenaara de7iyo wode azallibeenna gishshau, intte nunadan hanidi de7anau bessiyoogaa intte intte huuphen ereeta.
					</seg>
					<seg id="b.2TH.3.8" type="verse">
						Nuuni intteppe oossinne tooho gidenna mala, qamminne gallassi daafuriiddinne jaamiiddi oottidi de7idoogaappe attin, bessiyaagaa oottennan ooppenne quma coo mibookko.
					</seg>
					<seg id="b.2TH.3.9" type="verse">
						Nuuni hegaa oottidoogee intte nunadan hanidi de7anaadan, nuuni intteyyo leemiso gidanaassappe attin, hegaa inttena oichchanau nuuyyo maati xayiina gidenna.
					</seg>
					<seg id="b.2TH.3.10" type="verse">
						Aissi giikko, nuuni harai atto inttenaara de7iiddikka, “Oottanau koyenna urai ooninne mooppo” yaagidi inttena azazida.
					</seg>
					<seg id="b.2TH.3.11" type="verse">
						Aissi giikko, asa yohon geliyoogaappe attin, ainne oottennaageeti, azalla de7uwaa de7iya amarida asati intte giddon de7iyoogaa nuuni siyida.
					</seg>
					<seg id="b.2TH.3.12" type="verse">
						Nuuni hegeetu mala asati maara de7uwaa de7anaadaaninne banttana koshshiyaabaa oottidi demmanaadan, Godaa Yesuus Kiristtoosa sunttan eta azazoosinne zoroos.
					</seg>
					<seg id="b.2TH.3.13" type="verse">
						SHin intte nu ishatoo, lo77o oosuwaa oottanau azalloppite.
					</seg>
					<seg id="b.2TH.3.14" type="verse">
						Qassi nuuni ha dabddaabbiyan kiittido kiitaayyo azazettenna urai ooninne de7ikko, he uraa akeekite. I yeellatana mala, appe shaahettite.
					</seg>
					<seg id="b.2TH.3.15" type="verse">
						SHin ishadan a seeriteppe attin, morkkedan xeelloppite.
					</seg>
					<seg id="b.2TH.3.16" type="verse">
						Sarotettaa Godai ba huuphen intteyyo ubba wodenne ubba baggaara sarotettaa immo. Godai inttenaara ubbaara gido.
					</seg>
					<seg id="b.2TH.3.17" type="verse">
						Taani PHauloosi, ha kiitaa ta kushiyan xaafaas; ta kiita ubbau malaatai hagaa. Taani hagaadan xaafais.
					</seg>
					<seg id="b.2TH.3.18" type="verse">
						Nu Godaa Yesuus Kiristtoosa aaro kehatettai inttenaara ubbaara gido.
					</seg>
				</div>
			</div>
			<div id="b.1TI" type="book">
				<div id="b.1TI.1" type="chapter">
					<seg id="b.1TI.1.1" type="verse">
						Nuna ashshiya Xoossainne nuuni be7ana giidi ufaissan naagiyo Yesuus Kiristtoosi azazido azazuwaadan, Yesuus Kiristtoosi kiittidoogaa gidida taani PHauloosi,
					</seg>
					<seg id="b.1TI.1.2" type="verse">
						ammanuwaa baggaara ta tumu na7au, Ximootiyoosau ha dabddaabbiyaa xaafais. Xoossaa nu Aawaappenne nu Godaa Kiristtoos Yesuusappe aaro kehatettai, maarotettainne sarotettai neeyyo gido.
					</seg>
					<seg id="b.1TI.1.3" type="verse">
						Taani Maqidooniyaa baidda neeyyo giidoogaadan, neeni Efisoonan takkana mala koyais. Issi issi asati worddo timirttiyaa tamaarissoosona; hegeeti tamaarissenna mala, aggite gaada oda.
					</seg>
					<seg id="b.1TI.1.4" type="verse">
						Eti haisiyaa yootiyoogaanne bantta zariyaa gairiyoogaa agganaadan oda. Aissi giikko, hegaa malabai palamaa kaalettees; qassi Xoossaa qofaa ammanuwan erettiyaagaa oottokkona.
					</seg>
					<seg id="b.1TI.1.5" type="verse">
						Ha azazuwau waanna qofai geeshsha wozanaappe, lo77o zoriya wozanaappe, asi be7o giyoobi bainna ammanuwaappe beettiya siiquwaa denttettanaassa.
					</seg>
					<seg id="b.1TI.1.6" type="verse">
						Issi issi asati hagaa aggidi, pattenna haasayaakko simmidosona.
					</seg>
					<seg id="b.1TI.1.7" type="verse">
						Eti ai haasayiyaakkonne woikko tumayidi yootiyoobai aibakko erokkona; shin Xoossaa higgiyaa tamaarissiyaageeta gidanau koyoosona.
					</seg>
					<seg id="b.1TI.1.8" type="verse">
						Asai bessiyaagaadan higgiyan go7ettikko, higgee lo77o gidiyoogaa nuuni eroos.
					</seg>
					<seg id="b.1TI.1.9" type="verse">
						Issibaa akeekanau koshshees. Higgee lo77o asau merettibeenna. SHin higgiyaa menttiyaageetuyyo, azazettennaageetuyyo, makkalanchchatuyyo, nagaranchchatuyyo, geeshshatetti bainnaageetuyyo, tunatuyyo, bantta aayyiyo woikko aawaa woriyaageetuyyo, shemppuwaa woriyaageetuyyo,
					</seg>
					<seg id="b.1TI.1.10" type="verse">
						shaaramuxanau qaaqqatiyaageetuyyo, attumaasai attumaasaara shaaramuxiyaageetuyyo, asa baizziyaageetuyyo, worddanchchatuyyoonne wordduwan caaqqiyaageetuyyo, woikko tumu timirttiyaara gaittenna ai ooso gidinkka oottiyaageetuyyo kiyiis.
					</seg>
					<seg id="b.1TI.1.11" type="verse">
						Qassi anjjettida Xoossai taani awaajjana mala, tau hadaraa immido bonchcho wonggeliyaa giddon he timirttee de7iyoogaakka nuuni eroos.
					</seg>
					<seg id="b.1TI.1.12" type="verse">
						Taani oottiyo oosuwan taayyo wolqqaa immida nu Godaa Kiristtoos Yesuusa galatais. Tana ba oosuwau sunttidi, tana he oosuwau bessiyaagaa giidi qoodiyo gishshaukka a galatais.
					</seg>
					<seg id="b.1TI.1.13" type="verse">
						Taani hagaappe kase a cayiyaagaa, a yedettiyaagaanne tuggayiyaagaa gidikkokka, taayyo hagaa i oottiis. SHin taani erennan oottido gishshaunne ammanabeenna gishshau, Xoossai tana maariis.
					</seg>
					<seg id="b.1TI.1.14" type="verse">
						Qassi nu Godai zawai bainna ba aaro kehatettaa ta bollan gussidi, Kiristtoos Yesuusa baggaara nubaa gidiya ammanuwaanne siiquwaa taayyo immiis.
					</seg>
					<seg id="b.1TI.1.15" type="verse">
						Kiristtoos Yesuusi nagaranchchata ashshanau ha sa7aa yiis giyo haasayai ammanettidaagaanne asai ubbai tuma giidi ekkanau bessiyaabaa. Ubbaappe aadhdhiya nagaranchchai tana.
					</seg>
					<seg id="b.1TI.1.16" type="verse">
						SHin merinaa de7uwaa ekkanau aani ammananau bessiya asau taani leemiso gidanaadan, ubbaappe aadhdhiya nagaranchchau taayyo Yesuus Kiristtoosi keehi danddayidoogaadan, Xoossai tana maariis.
					</seg>
					<seg id="b.1TI.1.17" type="verse">
						Aifiyan beettenna merinaa Xoossau issuwau, merinaa Kawuwau, merinaappe merinaa gakkanaassi galatainne bonchchoi gido.
					</seg>
					<seg id="b.1TI.1.18" type="verse">
						Ta na7aa Ximootiyoosaa, kase nebaa hananabaa yootidoogaadan, he yootidoogan lo77o olaa neeni olettana mala, ha azazuwaa neeyyo hadaraa immais.
					</seg>
					<seg id="b.1TI.1.19" type="verse">
						Ammanoinne lo77o zoriya wozanai neeyyo de7o. Issooti issooti banttana zoriya wozanaa yeggi aggidi, laaggiyaabi bainna markkabee bayiyoogaadan, bantta ammanuwaa bashshidosona.
					</seg>
					<seg id="b.1TI.1.20" type="verse">
						Xoossaa cayiyoogaa aggana mala, hegaa tamaaranau taani Seexaanau aatta immido Hemeneyoosinne Iskkinddiri eta giddon de7oosona.
					</seg>
				</div>
				<div id="b.1TI.2" type="chapter">
					<seg id="b.1TI.2.1" type="verse">
						Nuuni Xoossaa milatiyoogan, geeshshatetta ubban, sarotettaaninne ashkketettan de7ana mala, asa ubbau, kawotuyyoonne sunttatettai de7iyo ubbatuyyo, Xoossaa oichchanau, woossanau, gaannatanaunne galatanau bessiyoogaa ubbabaappe kasetada taani nena erissais.
					</seg>
					<seg id="b.1TI.2.3" type="verse">
						Asai ubbai attanaadaaninne tumatettaa eranaadan koyiya nuna ashshiya Xoossaa sinttan hagee lo77iyaabaanne ufaissiyaabaa.
					</seg>
					<seg id="b.1TI.2.5" type="verse">
						Aissi giikko, issi Xoossai de7ees; Xoossaappenne asaappe gidduwan gididi gaannatiya issoi de7ees. Hegeekka Kiristtoos Yesuusa giyo asa.
					</seg>
					<seg id="b.1TI.2.6" type="verse">
						I asaa ubbaa wozanau bana ubbau immiis. Xoossai ba wodiyan asa ubbaa wozanau koyiyoogaa bessiya markkai hagaa.
					</seg>
					<seg id="b.1TI.2.7" type="verse">
						Taani Xoossaa qaalaa yootiyaagaa, Yesuusi kiittidoogaanne qassi ammanuwaaninne tumatettan Aihuda gidenna asaa tamaarissiyaagaa gidada sunttettidoogee hegaassa. Taani worddotikke; tumaa haasayais.
					</seg>
					<seg id="b.1TI.2.8" type="verse">
						Hegaa gishshau, ubbasan de7iya attumaasai hanqqoinne palami bainnan, ba geeshsha kushiyaa pude denttidi, Xoossaa woossanaadan, taani koyais.
					</seg>
					<seg id="b.1TI.2.9" type="verse">
						Hegaadan qassi maccaasaikka bessiya maayuwaa kiphataaninne banttana shiishshi ekkiyoogan maayona. Xoossau yayyais giya maccaasau bessiyoogaadan, lo77obaa oottiyoogaanappe attin, huuphiyaa shurubbaa daddiyoogan, worqqan woikko inqquwan, woikko daro al77o afalan banttana alleeqissoppona.
					</seg>
					<seg id="b.1TI.2.11" type="verse">
						Maccaasai ubbaban haarettidi, co77u giidi tamaaro.
					</seg>
					<seg id="b.1TI.2.12" type="verse">
						Taani maccaasai co77u giidi de7ona gaisippe attin, attumaasaa tamaarissona woikko eta bolli aawatona giikke.
					</seg>
					<seg id="b.1TI.2.13" type="verse">
						Aissi giikko, Addaamee koiro merettiis; Hewaana guyyeppe merettaasu.
					</seg>
					<seg id="b.1TI.2.14" type="verse">
						Hewaana cimettada Xoossaa higgiyaa menttaasuppe attin, Addaamee cimettibeenna.
					</seg>
					<seg id="b.1TI.2.15" type="verse">
						SHin maccaasai ammanuwan, siiquwan, geeshshatettaaninne banttana kiphatiyoogan de7ikko, naata yeliyoogan attana.
					</seg>
				</div>
				<div id="b.1TI.3" type="chapter">
					<seg id="b.1TI.3.1" type="verse">
						Ooninne woosa keettaa kaalettiyaagaa gidanau koyikko, lo77obaa amottiis giyo haasayai tuma.
					</seg>
					<seg id="b.1TI.3.2" type="verse">
						Woosa keettaa kaalettiya urai borettennaagaa, issi machchee xalaalai de7iyoogaa, kiphatanchchaa, bana naagiyaagaa, bau bessiyaabaa oottiyaagaa, imattaa mokkiyaagaa, tamaarissanau danddayiyaagaa,
					</seg>
					<seg id="b.1TI.3.3" type="verse">
						mattottennaagaa, ashkketettappe attin ooyettennaagaa, palamettennaagaa, miishsha siiqennaagaa,
					</seg>
					<seg id="b.1TI.3.4" type="verse">
						naati ayyo azazettiyoogaanne bonchchiyoogaa, qassi ba keettaa aissanau danddayiyaagaa gidanau bessees.
					</seg>
					<seg id="b.1TI.3.5" type="verse">
						Aissi giikko, issi urai ba keettaa aissanau danddayennaagaa gidikko, Xoossaa woosa keettaa waati aissanau danddayii?
					</seg>
					<seg id="b.1TI.3.6" type="verse">
						Otoruwan sugettidi, xalahe halaqai Xoossaa pirddan kunddidoogaadan kunddenna mala, ooratta ammanida asa gidanau bessenna.
					</seg>
					<seg id="b.1TI.3.7" type="verse">
						Xalahe halaqaa boriyaaninne piriyan gelenna mala, he aawi woosa keettaappe kareera de7iya asan nashettiyaagaa gidanau bessees.
					</seg>
					<seg id="b.1TI.3.8" type="verse">
						Hegaadan qassi woosa keettan oottiyaageeti cinccata, naa77a haasayennaageeta, daro woiniyaa eessaa uyennaageeta, yaaretennaageeta,
					</seg>
					<seg id="b.1TI.3.9" type="verse">
						ammanuwaa xuuraa geeshsha zoriya wozanan naagiyaageeta gidanau bessees.
					</seg>
					<seg id="b.1TI.3.10" type="verse">
						Hegeeti kasetidi paacettanau koshshees. Paaciyaa aadhdhidoogaappe guyyiyan, woosa keettan oottiyaageeta gididi oottona.
					</seg>
					<seg id="b.1TI.3.11" type="verse">
						Hegaadan qassi eta maccaasati cinccata, zigirennaageeta, kiphatanchchata, ubbaban ammanettiyaageeta gidanau bessees.
					</seg>
					<seg id="b.1TI.3.12" type="verse">
						Woosa keettan oottiyaagee issi machchee xalaalai de7iyoogaanne qassi ba naatanne ba keettaa loitti aissiyaagaa gidanau bessees.
					</seg>
					<seg id="b.1TI.3.13" type="verse">
						Aissi giikko, woosa keettaa maaddiyaageeta gididi, lo77o ooso oottiyaageeti bantta huuphiyau gita bonchchuwaa demmoosona; qassi Kiristtoos Yesuusan banttau de7iya ammanuwaa keehi xalidi haasayanau danddayoosona.
					</seg>
					<seg id="b.1TI.3.14" type="verse">
						Taani neekko eesuwan baana gaada hagaa neeyyo xaafais.
					</seg>
					<seg id="b.1TI.3.15" type="verse">
						SHin taani beennan gam77ikko, Xoossaa keettan neeni waana de7anau bessiyaakko erana mala xaafais. He keettai tumatettau tuussanne tuuqe gidiya de7o Xoossaa woosa keettaa.
					</seg>
					<seg id="b.1TI.3.16" type="verse">
						Nu ammanuwaa xuurai gita gidiyoogaa ooninne kashi gaanau danddayenna. Kiristtoosi ashuwan qoncciis; i xillo gidiyoogaa Geeshsha Ayyaanai markkattiis. Kiitanchchatikka a be7idosona; Aihuda gidenna asai abaa yootin siyiis.Sa7an de7iya asai a ammaniis; bonchchuwan i saluwaa biis.
					</seg>
				</div>
				<div id="b.1TI.4" type="chapter">
					<seg id="b.1TI.4.1" type="verse">
						Issi issi asai wurssetta wodiyan ammanuwaa agganaagaa Geeshsha Ayyaanai qoncciyan yootiis. Eti worddo ayyaanatuyyo azazettana; qassi xalahetu timirttiyaa kaallana.
					</seg>
					<seg id="b.1TI.4.2" type="verse">
						Hagaa mala timirttee zoriya wozanai taman bonqqida biratan xuuggidobaadan donjjillida worddanchcha asatu baggaara yiis.
					</seg>
					<seg id="b.1TI.4.3" type="verse">
						Hageetu mala asati ekkiyoogaanne geliyoogaa qassi issi issi qommo kattaa miyoogaa diggoosona. SHin ammaniyaageetinne tumatettaa eriyaageeti Xoossaa galatidoogaappe guyyiyan maana mala, Xoossai kattaa medhdhiis.
					</seg>
					<seg id="b.1TI.4.4" type="verse">
						Aissi giikko, Xoossai medhdhidobai ubbabaikka lo77o. Xoossaa galatidi ekkikko, wora yeggiyo aibinne baawa.
					</seg>
					<seg id="b.1TI.4.5" type="verse">
						Aissi giikko, he ubbabai Xoossaa qaalaaninne woosan anjjettidaagaa.
					</seg>
					<seg id="b.1TI.4.6" type="verse">
						Hegaa gishshau, neeni ishantta hegaa hassayissiyaabaa gidikko, ammanuwaanne neeni kaallido lo77o timirttiyaa qaalaa maasa; qassi neeni Kiristtoos Yesuusa ashkkara.
					</seg>
					<seg id="b.1TI.4.7" type="verse">
						SHin ammaniya asau lo77enna haasayaappenne qassi ceega maccaasa haisiyaappe baqata. Qassi Xoossaa milatiyoogan nena loohissa.
					</seg>
					<seg id="b.1TI.4.8" type="verse">
						Aissi giikko, asai ba bollaa minttiyoogee guuttaa go77ees. SHin Xoossaa milatiyoogan lohissiyoogee ha77ikka sinttappekka de7uwaa immana giyo gishshau, ubbabaukka go77ees.
					</seg>
					<seg id="b.1TI.4.9" type="verse">
						Ha haasayai asai ubbai ekkanau bessiyo tumu haasaya.
					</seg>
					<seg id="b.1TI.4.10" type="verse">
						Nuuni hegaa demmanau daafuroosinne keehi oottoos; hegaa gishshau, nuuni cayettoos. Aissi giikko, asa ubbaa, ubbaappekka aattidi, ammaniyaageeta ashshiya de7o Xoossaappe nuuni ekkana giidi uttida.
					</seg>
					<seg id="b.1TI.4.11" type="verse">
						Hagaa azazanne tamaarissa.
					</seg>
					<seg id="b.1TI.4.12" type="verse">
						Neeni yelaga gidiyo gishshau, nena ooninne karoppo. SHin ammaniyaageetuyyo ne haasayan, hanotettan, siiquwan, ammanuwaaninne geeshshatettan leemiso gida.
					</seg>
					<seg id="b.1TI.4.13" type="verse">
						Taani yaana gakkanaassi asassi Xoossaa maxaafaa nabbabiyoogan, Xoossaa qaalaa yootiyoogaaninne tamaarissiyoogan minna.
					</seg>
					<seg id="b.1TI.4.14" type="verse">
						Hananabaa yootiyaageeti haasayiininne cimati bantta kushiyaa ne bolli wottin, neeni ekkido, nenan de7iya Geeshsha Ayyaanaa imuwaa toochchoppa.
					</seg>
					<seg id="b.1TI.4.15" type="verse">
						Ne dichchai asa ubbau qonccana mala, hegaa mintta qoppa. Hagaa ubba wode ootta.
					</seg>
					<seg id="b.1TI.4.16" type="verse">
						Ne huuphiyaanne ne timirttiyaa naaga. Neeni hegaa oottikko, nenanne neeni giyoogaa siyiyaageeta ashshiyo gishshau, aggennan ootta.
					</seg>
				</div>
				<div id="b.1TI.5" type="chapter">
					<seg id="b.1TI.5.1" type="verse">
						Cima asa ne aawaa bonchchiyoogaadan bonchchappe attin, toochchoppa. Yelagata ne ishadan,
					</seg>
					<seg id="b.1TI.5.2" type="verse">
						qassi cima maccaasa ne aayeedan, yelaga maccaasa ne michcheedan, kumetta geeshshatettan bonchcha.
					</seg>
					<seg id="b.1TI.5.3" type="verse">
						Tumu am77eta bonchcha.
					</seg>
					<seg id="b.1TI.5.4" type="verse">
						SHin am77eeyyo naati woikko naatu naati de7ikko, he naati Xoossaa milatiyoogaa bantta so asaa bessiyoogaanne qassi hegaa oottiyoogan banttana yelidaageetuyyo kushe zaariyoogaa tamaarona. Aissi giikko, hegee Xoossaa ufaissiyaabaa.
					</seg>
					<seg id="b.1TI.5.5" type="verse">
						Ai maadoikka bainna tumu am77iyaa Xoossai immana gaada ufaissan naaga uttaasu. Qassi gallassinne qammi Xoossai o maaddana mala, woossausunne oichchausu.
					</seg>
					<seg id="b.1TI.5.6" type="verse">
						SHin bana ishalissiya am77iyaa paxa de7ikkokka, a haiqqaichchaasu.
					</seg>
					<seg id="b.1TI.5.7" type="verse">
						Qassi ooninne eta borenna mala, ha azazuwaa imma.
					</seg>
					<seg id="b.1TI.5.8" type="verse">
						SHin baageetuyyo qassi ubbaappe aattidi, ba so asaayyo qoppenna urai oonanne gidikko, he aawi ba ammanuwaa kaddidaagaa. Ammanenna asaappekka aadhdhida iitaa.
					</seg>
					<seg id="b.1TI.5.9" type="verse">
						Usuppun tammu laittai kumibeenna am77ee sunttaa mazggafan xaafoppa. Hegaa bollan qassi a issi azinaappe haraa gelabeennaaro gidanau koshshees.
					</seg>
					<seg id="b.1TI.5.10" type="verse">
						Naata dichchiyoogan, imattaa mokkiyoogan, geeshshatu tohuwaa meecciyoogan, waayettida asaa maaddiyoogan, lo77o ooso ubbaa kaalliyoogan, ha lo77o oosuwaa oottiyoogan erettidaaro gidanau bessees.
					</seg>
					<seg id="b.1TI.5.11" type="verse">
						SHin yelaga am77eta hinkkootu sunttaara gatta xaafoppa. Aissi giikko, eti banttana azinaa gela gela giyo wode, Kiristtoosa aggi bayana.
					</seg>
					<seg id="b.1TI.5.12" type="verse">
						Koiro ammanuwaa karido gishshau, eti pirddettana.
					</seg>
					<seg id="b.1TI.5.13" type="verse">
						Hegee bainnan ooso xayidi issi keettaappe hara keettaa hoskkattana. Hoskkattiyoogee hemettiyoogaa xalaala gidennan, banttau bessennabaa haasayiiddi, zigirssaanne yohon coo geliyoogaa tamaaroosona.
					</seg>
					<seg id="b.1TI.5.14" type="verse">
						Hegaa gishshau, nu morkketi nu bolli haasayiyo iitabaa demmenna mala, yelaga am77eti azinaa gelidi, na7a yelidi, bantta keettaa aissana mala zorais.
					</seg>
					<seg id="b.1TI.5.15" type="verse">
						Aissi giikko, hagaappe kase amarida am77eti Seexaanaa kaallanau aggidi guyye simmidosona.
					</seg>
					<seg id="b.1TI.5.16" type="verse">
						Ammaniya maccaaseeyyo ainniyyookka dabbo am77eti de7ikko, a eta maaddanau bessees. Woosa keettai maadoi bessiyo tumu am77eta maaddana mala, eti woosa keettaayyo tooho gidoppona.
					</seg>
					<seg id="b.1TI.5.17" type="verse">
						Loitti heemmiya cimati, qassi ubbaappekka aattidi, qaalaa yootiyoogaaninne tamaarissiyoogan daafuriyaageeti, naa77u kushe bonchchuwaa ekkanau bessees.
					</seg>
					<seg id="b.1TI.5.18" type="verse">
						Aissi giikko, Xoossaa maxaafai, “Audiyan kattaa yedhdhiya booraa doonaa qachchoppa” qassi, “Oosanchchai ba damoozaa ekkanau bessees” yaagees.
					</seg>
					<seg id="b.1TI.5.19" type="verse">
						Naa77u woi heezzu markki bainnan, woosa keettaa cimaa mootiyoobaa siyoppa.
					</seg>
					<seg id="b.1TI.5.20" type="verse">
						Harati yayyana mala, nagara oottiya ubbata asa ubbaa sinttan seera.
					</seg>
					<seg id="b.1TI.5.21" type="verse">
						Neeni ainne asa som77o xeellennan, issuwaa issuwaappe dummayennan ha azazuwaa naagana mala, Xoossaanne Godaa Yesuus Kiristtoosa doorettida kiitanchchatu sinttan nena taani zorais.
					</seg>
					<seg id="b.1TI.5.22" type="verse">
						O bollaaninne eesotada ne kushiyaa wottoppa. Haratu nagaran geloppa. Nena geeshshatettan naaga.
					</seg>
					<seg id="b.1TI.5.23" type="verse">
						Neeni ubba wode sakettiyo gishshaunne ne uluwaa gishshau, guutta woiniyaa eessaa uyappe attin, haatta xalaalaa uyoppa.
					</seg>
					<seg id="b.1TI.5.24" type="verse">
						Issi issi asatu nagarai be7anau qoncce; eta nagarai eta pirddanau etappe sinttau aadhdhees. SHin haratu nagarai guyyeppe qonccees.
					</seg>
					<seg id="b.1TI.5.25" type="verse">
						Hegaadankka, lo77o oosoikka qoncce. Qonccibeennabaa gidikkokka, geemmanau danddayenna.
					</seg>
				</div>
				<div id="b.1TI.6" type="chapter">
					<seg id="b.1TI.6.1" type="verse">
						Xoossaa sunttainne nu timirttee cayettenna mala, ailletettaa qambbaraa giddon de7iyaageeti banttana haariya godatuyyo bonchchoi bessiyoogaa erona.
					</seg>
					<seg id="b.1TI.6.2" type="verse">
						Ammaniya asaa aille gidiyaageetuyyo eta godati etau isha gidiyo gishshau, eta karoppona. SHin bantta oosuwan go7ettiyaageeti eti siiqiyo ammaniyaageeta gidiyo gishshau, eti kaseegaappe aattidi oottanau bessees. Neeni ha yohota tamaarissanaunne yootanau bessees.
					</seg>
					<seg id="b.1TI.6.3" type="verse">
						Ai asinne dumma timirttiyaa tamaarissiyaabaa gidikko, qassi nu Godaa Yesuus Kiristtoosa tumu qaalaaranne nu haimaanootiyaa timirttiyaara gaittenna urai daro otorettees; ainnekka erenna. Qassi qaalaa bollan palamettanaunne ooyettanau etau giigenna qofai de7ees. Hegee qanaatiyaa, palamaa, cashshaa, iita siriyaa kaalettees.
					</seg>
					<seg id="b.1TI.6.5" type="verse">
						Qassi eta huuphee oottenna. Tumatetti bainna asatuurakka palamaa kaalettees. Eti Xoossaa milatiyoogan duretana giidi qoppoosona. Neeni he asatuppe shaahetta.
					</seg>
					<seg id="b.1TI.6.6" type="verse">
						SHin taayyo de7iyaabai tau gidana giya ura Xoossaa milatiyoogee dureyees.
					</seg>
					<seg id="b.1TI.6.7" type="verse">
						Aissi giikko, nuuni ha sa7aassi ainne ehibookko; qassi appe ainnekka ekkokko.
					</seg>
					<seg id="b.1TI.6.8" type="verse">
						SHin miyoobainne maayiyoobai de7ikko, hegee nuuyyo gidana.
					</seg>
					<seg id="b.1TI.6.9" type="verse">
						SHin duretanau koyiyaageeti paaciyaaninne piriyan geloosona; qassi daro asaa bashshaunne xayuwau goochchi efiya daro eeyyanne qohiya amuwan kunddoosona.
					</seg>
					<seg id="b.1TI.6.10" type="verse">
						Aissi giikko, miishsha siiqiyoogee iitatetta ubbau pultto. Issooti issooti hegaa amottiiddi, ammanuwaappe balettidi, daro metuwan banttana qohidosona.
					</seg>
					<seg id="b.1TI.6.11" type="verse">
						SHin nenoo, Xoossaa asau, hegaappe baqata. Xillotettaa, Xoossaa milatiyoogaa, ammanuwaa, siiquwaa, danddayaanne ashkketettaa kaalla.
					</seg>
					<seg id="b.1TI.6.12" type="verse">
						Ammanuwaa baaxiyaa loitta baaxeta. Daro asaa sinttan lo77o markkaa markkattaidda, nena Xoossai xeesido merinaa de7uwaa oiqqa.
					</seg>
					<seg id="b.1TI.6.13" type="verse">
						Ubbabau de7o immiya Xoossaa sinttaaninne, qassi PHenxxeniyaa PHilaaxoosa giyo biittaa haariyaagaa sinttan lo77o markkaa markkattida Kiristtoos Yesuusa sinttan taani nena hagaa azazais.
					</seg>
					<seg id="b.1TI.6.14" type="verse">
						Nu Godaa Yesuus Kiristtoosi qonccana gakkanaassi, qiti bainnaaninne boree bainnan he azazuwaa naaga.
					</seg>
					<seg id="b.1TI.6.15" type="verse">
						A qonccettaa, anjjettida issi sunttai, kawotu Kawoi, godatu Godai, Xoossai bessiya wodiyan bessana.
					</seg>
					<seg id="b.1TI.6.16" type="verse">
						Haiqqennaagee issi a xalaala. Ooninne akko shiiqanau danddayenna poo7uwan de7ees. Ooninne a be7ibeenna; qassi be7anaukka danddayenna. Bonchchoinne merinaa wolqqai ayyo gido. Amin77i.
					</seg>
					<seg id="b.1TI.6.17" type="verse">
						Ha77i ha wodiyan dure gidiyaageeti otorettennaadaaninne qassi nuuni ufaittanaadan, ubbabaa palahissidi nuuyyo immiya de7o Xoossan ammanettanaagaappe attin, aadhdhiya duretettan eti ammanettennaadan, eta azaza.
					</seg>
					<seg id="b.1TI.6.18" type="verse">
						Eti lo77obaa oottanaadan, lo77o oosuwan duretanaadan, kehiyaageetanne haratuura shaakki ekkiyaageeta gidanaadan azaza.
					</seg>
					<seg id="b.1TI.6.19" type="verse">
						Hegaa yaatiyoogan eti sinttanau banttau mino baaso gidiya miishshaa banttau shiishshoosona. Hegaappe guyyiyan, eti tumu de7uwaa ekkana.
					</seg>
					<seg id="b.1TI.6.20" type="verse">
						Ximootiyoosaa, issi issi asai balan eratetta giyo eeyya palamaappenne hada haasayaappe baqataidda, neeyyo imettida hadaraa naaga.
					</seg>
					<seg id="b.1TI.6.21" type="verse">
						Aissi giikko, issooti issooti nuuyyo eratetti de7ees yaagiiddi, ammanuwaa balidosona. Xoossaa aaro kehatettai inttenaara ubbaara gido.
					</seg>
				</div>
			</div>
			<div id="b.2TI" type="book">
				<div id="b.2TI.1" type="chapter">
					<seg id="b.2TI.1.1" type="verse">
						Taani PHauloosi, Xoossai immana giido Kiristtoos Yesuusaara nuuyyo de7iya de7uwaabaa yootanau, Xoossai giidoogaadan, Kiristtoos Yesuusi kiittidoogee,
					</seg>
					<seg id="b.2TI.1.2" type="verse">
						ta siiqo na7aa Ximootiyoosayyo ha dabddaabbiyaa xaafais. Xoossaa Aawaappenne nu Godaa Kiristtoos Yesuusappe, aaro kehatettai, maarotettainne sarotettai neeyyo gido.
					</seg>
					<seg id="b.2TI.1.3" type="verse">
						Ta zareti oottidoogaadan, taanikka tana zoriya geeshsha wozanaappe oottiyo Xoossaa qamminne gallassi woossiyo woosan ubba wode nena hassayiyo gishshau, a galatais.
					</seg>
					<seg id="b.2TI.1.4" type="verse">
						Taani ne afuttaa hassaya hassayada ufaittana mala, nena be7anau daro laamotais.
					</seg>
					<seg id="b.2TI.1.5" type="verse">
						Nenan de7iya worddoi bainna ammanuwaa hassayais. He ammanoi beni ne aayee aayee Loidiininne ne aayee Euniiqin de7iya ammanuwaa mala; qassi nenankka hegee de7iyoogaa eraas.
					</seg>
					<seg id="b.2TI.1.6" type="verse">
						Hegaa gishshau, taani ta kushiyaa naa77aa ne bolli wottido wode, Xoossai neeyyo immido imuwaa neeni doshissenna mala, nena hassayissais.
					</seg>
					<seg id="b.2TI.1.7" type="verse">
						Aissi giikko, Xoossai nuuyyo wolqqaa, siiquwaanne nu huuphiyaa naagiyoogaa immiya Geeshsha Ayyaanaa immiisippe attin, yashsha ayyaanaa immibeenna.
					</seg>
					<seg id="b.2TI.1.8" type="verse">
						Simmi, nu Godaayyo markkattiyoogan woikko a gishshau qashuwan de7iya tabankka yeellatoppa. SHin Xoossai neeyyo immiyo wolqqaa keenan tanaara wonggeliyaayyo waayetta.
					</seg>
					<seg id="b.2TI.1.9" type="verse">
						Xoossai ba qofaaninne ba aaro kehatettan nuna ashshidi, ba asa oottanau xeesidoogaappe attin, nuuni oottido oosuwaa gishshau gidenna. I ha aaro kehatettaa Kiristtoos Yesuusa baggaara wodee doomettanaappe kase nuuyyo immiis.
					</seg>
					<seg id="b.2TI.1.10" type="verse">
						SHin ha77i ha aaro kehatettai nuna ashshiya Kiristtoos Yesuusa yuussan nuuyyo qoncciis. Qassi haiquwaa wolqqaakka i xaissiis. Wonggeliyaa mishiraachchuwaa baggaara xayenna de7uwaa nuuyyo qonccissees.
					</seg>
					<seg id="b.2TI.1.11" type="verse">
						Taani Yesuusi kiittidoogaanne Aihuda gidenna asaa tamaarissiyaagaa gidada, wonggeliyaa mishiraachchuwaa yootana mala, Xoossai tana dooriis.
					</seg>
					<seg id="b.2TI.1.12" type="verse">
						Qassi taani ha metuwaa ekkiyoogee hegaa gishshassa. SHin taani ammanidoogaa eriyo gishshau, yeellatikke. Qassi taani ayyo immido hadaraa he gallassai gakkanaassi, i naaganau danddayiyoogaa erais.
					</seg>
					<seg id="b.2TI.1.13" type="verse">
						Taani nena tamaarissido tumu qaalaa leemiso ootta oiqqada, Kiristtoos Yesuusan nuuyyo de7iya ammanuwaaninne siiquwan de7a.
					</seg>
					<seg id="b.2TI.1.14" type="verse">
						Nu giddon de7iya Geeshsha Ayyaanaa baggaara neeyyo hadaraa immido lo77obaa naaga.
					</seg>
					<seg id="b.2TI.1.15" type="verse">
						Isiyaa giyo biittan de7iya ubbati taappe baqatidoogaa eraasa; eta giddon Pigeluusinne Hermmogeneesi de7oosona.
					</seg>
					<seg id="b.2TI.1.16" type="verse">
						Henesifooru tana daro wode minttettido gishshau, Godai a so asaayyo maarotettaa immo. Qassi taani qasho keettan de7iyoogan i yeellatibeenna.
					</seg>
					<seg id="b.2TI.1.17" type="verse">
						SHin Roome giyo katamaa gakkidosaara tana keehi koyidi demmiis.
					</seg>
					<seg id="b.2TI.1.18" type="verse">
						He gallassi Godaappe maarotettaa demmanaadan, Godai ayyo immo. Qassi Efisoona giyo kataman i tana ai keenaa maaddidaakkonne neeni loitta eraasa.
					</seg>
				</div>
				<div id="b.2TI.2" type="chapter">
					<seg id="b.2TI.2.1" type="verse">
						Simmi ta na7au, Kiristtoos Yesuusan de7iya aaro kehatettan minna.
					</seg>
					<seg id="b.2TI.2.2" type="verse">
						Qassi daro markkati de7iyoosan taappe neeni siyido yohota harata tamaarissanau danddayiya ammanettida asatuyyo hadaraa imma.
					</seg>
					<seg id="b.2TI.2.3" type="verse">
						Yesuus Kiristtoosayyo ammanettida wotaaddaradan, tanaara waayetta.
					</seg>
					<seg id="b.2TI.2.4" type="verse">
						Olaa biya wotaaddarai ba halaqaa ufaissanau, wotaaddara gidenna asai oottiyo oosuwan walahettenna.
					</seg>
					<seg id="b.2TI.2.5" type="verse">
						Qassi baaxiyaa gaittiya uraikka baaxetana xayikko, woituwaa ekkenna.
					</seg>
					<seg id="b.2TI.2.6" type="verse">
						Daro daafuridi oottida biittaa goyiya bitanee shiiqida kattaappe bana gakkiyaagaa koiro ekkanau bessees.
					</seg>
					<seg id="b.2TI.2.7" type="verse">
						Neeni ubbabaa akeekanaadan, Godai nena danddayissana gishshau, taani giyoogaa qoppa.
					</seg>
					<seg id="b.2TI.2.8" type="verse">
						Taani wonggeliyaa mishiraachchuwaa yootiyoogaadan, haiquwaappe denddida Daawita zariyaa Yesuus Kiristtoosa qoppa.
					</seg>
					<seg id="b.2TI.2.9" type="verse">
						Taani wonggeliyaa mishiraachchuwaa yootiyo gishshau, iitabaa oottidabaadan, harai atto qashettana gakkanaassi waayettais. SHin Xoossaa qaalai qashettenna.
					</seg>
					<seg id="b.2TI.2.10" type="verse">
						Hegaa gishshau, taani Xoossai doorido asatikka Kiristtoos Yesuusan de7iya atotettaa merinaa bonchchuwaara demmanaadan, eta gishshau, taani ubbaban waayettais.
					</seg>
					<seg id="b.2TI.2.11" type="verse">
						Hagee, “Nuuni aara issippe haiqqidobaa gidikko, aara issippe de7ana.
					</seg>
					<seg id="b.2TI.2.12" type="verse">
						Nuuni genccikko, aara issippe kawotana. Nuuni a kaddikko, ikka nuna kaddana.
					</seg>
					<seg id="b.2TI.2.13" type="verse">
						Nuuni ammanettennan aggikkokka, i ammanettiyaagaa gididi de7ana. Aissi giikko, i bana ba huuphen erikke gaanau danddayenna” giyaagee tumu haasaya.
					</seg>
					<seg id="b.2TI.2.14" type="verse">
						Neeni ne asaa hagaa hassayissa; eti qaalan palamettenna mala, Xoossaa sinttan zora. Hegee siyiya asa mooriyoogaappe attin, ainne go77enna.
					</seg>
					<seg id="b.2TI.2.15" type="verse">
						Neeni Xoossaa tumatettaa qaalaa suuretettan yootiyaagaanne qassi a oosuwaayyo yeellatenna oosanchcha gidada, Xoossai sabbiyo asadan, ne huuphiyaa Xoossau immanau minna.
					</seg>
					<seg id="b.2TI.2.16" type="verse">
						SHin ha sa7au injjetiya pattenna haasayaappe nena naaga. Aissi giikko, hegee Xoossaappe asa haassees.
					</seg>
					<seg id="b.2TI.2.17" type="verse">
						Qassi eti tamaarissiyoogee bollaa mirggiya cittuwaadan ubbasaa gakkana. He tamaarissiyaageetuppe naa77ati Hemeneyoosanne Piliixoosa.
					</seg>
					<seg id="b.2TI.2.18" type="verse">
						Eti tumaa ogiyaa aggidi, “Nuuni haiquwaappe denddiyoogee kase aadhdhiichchiis” yaagidi amarida ammaniya asatu ammanuwaa bashshoosona.
					</seg>
					<seg id="b.2TI.2.19" type="verse">
						Gidikkokka, Xoossai essido mino tuussai qaaxxana danddayenna. Qassi a bollan, “Godai baageeta erees”; qassi “Godaabaa gidiya ooninne iita ooso aggi bayo” yaagiya qaalati xaafettidosona.
					</seg>
					<seg id="b.2TI.2.20" type="verse">
						Issi gita keettan worqqaappenne biraappe merettida miishsha xalaala gidennan, mittaappenne urqqaappe merettida miishshatikka de7oosona. Hegeetuppe baggati bonchcho oosuwaa etan oottanau, qassi baggati tooshettiyaabaa etan oottanau merettidosona.
					</seg>
					<seg id="b.2TI.2.21" type="verse">
						Hegaa gishshau, ooninne ha iitabaa ubbaappe bana geeshshikko, i ba Godaa go77iya ooso oottanau bana immido gishshau, bonchcho ooso oottiyo miishsha gidana. Qassi lo77o ooso ubbaa oottanau giigettidaagaa gidana.
					</seg>
					<seg id="b.2TI.2.22" type="verse">
						SHin neeni iita wodallatetta amuwaappe baqata. Banttana maaddanau geeshsha wozanaappe Godaa xeesiyaageetuura issippe, xillotettaa, ammanuwaa, siiqotettaanne sarotettaa minttada kaalla.
					</seg>
					<seg id="b.2TI.2.23" type="verse">
						SHin eeyyatu palamainne ainne erennaageetu palamai ooshsha kaalettiyoogaa erada appe baqata.
					</seg>
					<seg id="b.2TI.2.24" type="verse">
						Godaa ashkkarai ubbaayyo kehiyaagaa, loitti tamaarissiyaagaanne danddayanchcha gidanau besseesippe attin, ooyettanau bessenna.
					</seg>
					<seg id="b.2TI.2.25" type="verse">
						Qassi i bana ixxiyaageeta ashkketettan seeriyaagaa gidanau bessees. Eti bantta nagaraappe simmidi, tumatettaa eranaadan Xoossai oottanaakko, ooni erii.
					</seg>
					<seg id="b.2TI.2.26" type="verse">
						Qassi eti bantta wozanaa qofau simmidi, banttana ba koyidobau azazettana mala oiqqida xalahee halaqaa gitiyaappe kessi ekkana.
					</seg>
				</div>
				<div id="b.2TI.3" type="chapter">
					<seg id="b.2TI.3.1" type="verse">
						SHin wurssetta gallassi waissiya wodee yaanaagaa akeeka.
					</seg>
					<seg id="b.2TI.3.2" type="verse">
						Aissi giikko, asati banttana siiqiyaageeta, miishshaa siiqiyaageeta, ceeqettiyaageeta, ayyiyaageeta, cayiyaageeta, banttana yelidaageetuyyo azazettennaageeta, galatennaageeta, geeshshatetti bainnaageeta,
					</seg>
					<seg id="b.2TI.3.3" type="verse">
						siiqoi bainnaageeta, sigettennaageeta, zigirssanchchata, banttana naagennaageeta, kehennaageeta, lo77obaa dosennaageeta,
					</seg>
					<seg id="b.2TI.3.4" type="verse">
						kashi erikke giyaageeta, eesotiyaageeta, otoruwan sugettiyaageeta, qassi Xoossaappe aattidi, ufaittiyoobaa dosiyaageeta gidana.
					</seg>
					<seg id="b.2TI.3.5" type="verse">
						Eti nu ammanuwaa bolla doonan ekkidabaa milatana; shin a tumu wolqqaa erikke gaana. Hegeetu mala asatukko shiiqoppa.
					</seg>
					<seg id="b.2TI.3.6" type="verse">
						Aissi giikko, etappe issoi issoi asa keetta gelidi, nagarai deexxidoogeeta, dumma dumma amuwan sugettiyaageeta, ubba wode tamaaridi, tumatettaa eratettaa ekkanau mule danddayibeenna daafuranchcha maccaasata godatoosona.
					</seg>
					<seg id="b.2TI.3.8" type="verse">
						Yaaneesinne Yambbareesi Muuse yohuwaa phalqqidoogaadan, hegaadan qassi hageeti, suure qofai bainnaageeti ammanuwan kunddidaageeti, tumatettaabaa phalqqoosona.
					</seg>
					<seg id="b.2TI.3.9" type="verse">
						SHin Yaaneesa eeyyatettainne Yambbareesa eeyyatettai qassi qonccidoogaadan, eta eeyyatettaikka asa ubbau qonccana gishshau, eti kaseegaappe aadhdhidi go7ettokkona.
					</seg>
					<seg id="b.2TI.3.10" type="verse">
						SHin neeni ta timirttiyaa, ta hanotaanne ta qofaa, ta ammanuwaanne ta danddayaa, ta siiquwaanne ta genccaa,
					</seg>
					<seg id="b.2TI.3.11" type="verse">
						ta yedetaanne ta waayiyaa be7adasa. Anxxookiyaanne, Iqooniyoonenne Lisxxira giyo katamatun tana gakkidabaanne taani danddayido yedetaa eraasa. Godai tana he ubbaappe ashshiis.
					</seg>
					<seg id="b.2TI.3.12" type="verse">
						Tumatettan Kiristtoos Yesuusan Xoossaa milatidi de7anau dosiya ubbai yedetettana.
					</seg>
					<seg id="b.2TI.3.13" type="verse">
						SHin iita asatinne balettiyaageeti harata balettiiddinne bantta huuphiyau baliiddi, kaseppe iiti iiti boosona.
					</seg>
					<seg id="b.2TI.3.14" type="verse">
						SHin neeni he tumatettaa ooppe tamaaridaakkonne erada, neeni tamaaridoogaaninne eridoogan minnada de7a.
					</seg>
					<seg id="b.2TI.3.15" type="verse">
						Neeni guutta naatettaasappe doommada Kiristtoos Yesuusa ammanada, atotettai beettiyo aadhdhida eratettaa immanau danddayiya geeshsha maxaafata eradasa.
					</seg>
					<seg id="b.2TI.3.16" type="verse">
						Xoossaa maxaafa ubban Xoossaa Ayyaanai de7ees. Qassi he maxaafati Xoossau oottiya asi kumettanne lo77o ooso ubbau giigidaagaa gidana mala, tumatettaa tamaarissanau, balaa seeranau, mooruwaa suurissanaunne xillotetta de7uwau zoriyaa immanau maaddoosona.
					</seg>
				</div>
				<div id="b.2TI.4" type="chapter">
					<seg id="b.2TI.4.1" type="verse">
						Taani nena Xoossaa sinttaaninne, paxa de7iya asaanne haiqqida asaa pirddanau de7iya Kiristtoos Yesuusa sinttan, qassi a yuussaaninne a kawotettan nena zorais.
					</seg>
					<seg id="b.2TI.4.2" type="verse">
						Qaalaa yoota. Wodee injjetin injjetana xayin, minnada yoota. Daro danddayan asaa tamaarissaidda bora, seeranne zora.
					</seg>
					<seg id="b.2TI.4.3" type="verse">
						Aissi giikko, asai tumu timirttiyaa ezggennan ixxiyo wodee yaana. SHin asai bantta amuwaa kaallidi, siyanau ufaissiyaabaa yootiya tamaarissiyaageeta gujji gujji shiishshana.
					</seg>
					<seg id="b.2TI.4.4" type="verse">
						Eti tumu yohuwaa siyiyoogaa aggidi, haisiyaa siyanau bantta haittaa wora zaarana.
					</seg>
					<seg id="b.2TI.4.5" type="verse">
						SHin neeni ubbaban ne huuphiyaa naaganau bessees. Waayiyaa danddaya. Wonggeliyaa mishiraachchuwaa yootiyaagee oottiyo oosuwaa ootta. Xoossaa ashkkaradan, ne oottiyo ooso ubbaa pola.
					</seg>
					<seg id="b.2TI.4.6" type="verse">
						Tana gidikko, taani yarshshettiyo wodeenne qassi ha de7uwaa aggada biyo wodee gakkiis.
					</seg>
					<seg id="b.2TI.4.7" type="verse">
						Taani lo77o baaxiyaa baaxetaas; ta wottaanne woxxada wurssaas; ammanuwaakka naagaas.
					</seg>
					<seg id="b.2TI.4.8" type="verse">
						Sinttappe taayyo xillotettaa akiliilee giigi uttiis. Hegaa xillo pirddaa pirddiya Godai he gallassi taayyo sheedhdhana. Qassi Kiristtoosi qonccanaagaa dosiya ubbaassappe attin, ta xalaalaassa gidenna.
					</seg>
					<seg id="b.2TI.4.9" type="verse">
						Taakko eesuwan yaanau minna.
					</seg>
					<seg id="b.2TI.4.10" type="verse">
						Aissi giikko, Deemaasi ha wodiyaa sa7aa dosidi, tana aggidi, Tasalonqqe giyo katamaa biis. Qerqqiisi Galaatiyaa giyo biittaa bin, qassi Tiitu Dilmmaaxiyaa giyo biittaa biis.
					</seg>
					<seg id="b.2TI.4.11" type="verse">
						Luqaasa xalaalai tanaara de7ees. Marqqoosi tana oosuwan keehi maaddanau danddayiyo gishshau, a demmada nenaara ekkada ya.
					</seg>
					<seg id="b.2TI.4.12" type="verse">
						SHin taani Tikiqoosa Efisoona giyo katamaa kiittaas.
					</seg>
					<seg id="b.2TI.4.13" type="verse">
						Neeni yaidda, Xiro7aada giyo kataman Karppoosaagan taani yeggada yiido ta waaruwaanne qassi maxaafata taayyo ekkada ya. SHin galbban xaafettidaageeta ai gidikkonne, ekkennan yooppa.
					</seg>
					<seg id="b.2TI.4.14" type="verse">
						Birataa qoxxiya Iskkinddiri tana daro qohiis; Godai ayyo a oosuwaadan zaarana.
					</seg>
					<seg id="b.2TI.4.15" type="verse">
						I nuuni yootiyoogaa keehi phalqqiyo gishshau, neeni appe nena naaga.
					</seg>
					<seg id="b.2TI.4.16" type="verse">
						Koiro tana mootiyo wode, ubbaikka aggi bayidoogaappe attin, tana ooninne maaddibeenna. Xoossai hegaa etau qoodoppo.
					</seg>
					<seg id="b.2TI.4.17" type="verse">
						SHin taani kumetta kiitaa Aihuda gidenna asai ubbai siyanau yootana mala, Godai ta matan eqqidi, taayyo wolqqaa immiis. Qassi gaammuwaa doonaappekka tana ashshiis.
					</seg>
					<seg id="b.2TI.4.18" type="verse">
						Godai tana iitabaa ubbaappe ashshidi, ba saluwaa kawotettaa sarotettan efaana; ayyo meri merinau bonchchoi gido. Amin77i.
					</seg>
					<seg id="b.2TI.4.19" type="verse">
						PHirisqqilo, Aqiilanne Henesifooru so asaayyo ta sarotaa oda.
					</seg>
					<seg id="b.2TI.4.20" type="verse">
						Erasxxoosi Qoronttoosa giyo kataman attiis. SHin Xirofiimoosi sahettido gishshau, Miliixe giyo kataman a yeggaas.
					</seg>
					<seg id="b.2TI.4.21" type="verse">
						Balggoi wodhdhanaappe kase yaanau minna. Eubuluusi, PHudeesi, Liinoosinne Qilaadee qassi hara ishantti ubbaikka nena saro saro goosona.
					</seg>
					<seg id="b.2TI.4.22" type="verse">
						Godai Yesuus Kiristtoosi ne ayyaanaara gido. Xoossaa aaro kehatettai inttenaara ubbaara gido. Amin77i.
					</seg>
				</div>
			</div>
			<div id="b.TIT" type="book">
				<div id="b.TIT.1" type="chapter">
					<seg id="b.TIT.1.1" type="verse">
						Yesuus Kiristtoosi kiittido taani PHauloosi, Xoossaa aillee, ha dabddaabbiyaa xaafais. Xoossai doorido asau ammanoi de7anaadaaninne Xoossaa tumatettaa eraakko eta kaalettanaadan taani doorettada kiitettaas.
					</seg>
					<seg id="b.TIT.1.2" type="verse">
						Worddotenna Xoossai nuuyyo ha merinaa de7uwaa daro wodiyaappe kase immana giis.
					</seg>
					<seg id="b.TIT.1.3" type="verse">
						Xoossai nuna ashshiyaagee likke wodiyan ba qaalan hagaa qonccissiis; i hadarettidi tana azazidoogaadan, taani a qaalaa yootais.
					</seg>
					<seg id="b.TIT.1.4" type="verse">
						Ammanuwaa issippetettan ta tumu na7aa neeyyo Tiituyyo, Xoossaa Aawaappenne nuna ashshiya Yesuus Kiristtoosappe, aaro kehatettai, maarotettainne sarotettai gido.
					</seg>
					<seg id="b.TIT.1.5" type="verse">
						Taani nena Qarxxeesen aggada yiidoogee, neeni attidabaa giigissanaassanne, taani azazidoogaadan, katama ubban woosa keetta cimata dooranaassa.
					</seg>
					<seg id="b.TIT.1.6" type="verse">
						Cimai borettennaagaanne issi machchee xalaalai de7iyoogaanne ammaniya naati de7iyoogaa gidanau bessees; a naati miishsha mooriyoobaaninne woi azazettennan ixxiyooban asi amassalennaageeta gidanau bessees.
					</seg>
					<seg id="b.TIT.1.7" type="verse">
						Aissi giikko, he cimai Xoossaa oosuwaa azaziya alaafe gidiiddi, borettennaagaa, otorettennaagaanne elle hanqqettennaagaa gidanau bessees; qassi mattottennaagaa, sugennaagaanne yorattennaagaa gidanau bessees.
					</seg>
					<seg id="b.TIT.1.8" type="verse">
						SHin imattaa mokkiyaagaanne lo77obaa dosiyaagaa gidanau bessees; qassi akeekanchcha, xillo, geeshshanne bana naagiyaagaa gidanau bessees.
					</seg>
					<seg id="b.TIT.1.9" type="verse">
						Ammanettiya de7oi beettiyo timirttiyaara giigiya qaalaa i mintti oiqqo. Yaatikko harata tumu ammanuwaa tamaarissiyoogan minttettanaunne qassi hegaa ixxiyaageetakka zoranau danddayana.
					</seg>
					<seg id="b.TIT.1.10" type="verse">
						Aissi giikko, azazettennaageeti, pattennabaa haasayiyaageeti, harata cimmiyaageetinne qaxxarettidaageetu bagga gidiya daro asati de7oosona.
					</seg>
					<seg id="b.TIT.1.11" type="verse">
						Eti tamaarissanau bessenna pokkiya ogiyan miishsha demmanau tamaarissiyoogan keetta ubbaa mooriyo gishshau, eta haasayaa teqqana bessees.
					</seg>
					<seg id="b.TIT.1.12" type="verse">
						Eta giddoppe issoi, hananabaa yootiya etaagee, “Qarxxeese asai ubba wode, worddanchcha, iita do7anne yoranchcha qassi azalla asa” yaagiis.
					</seg>
					<seg id="b.TIT.1.13" type="verse">
						I markkattidoogee tuma; hegaa gishshau, neeni etassi mino ammanoi de7anaadaaninne qassi Aihudatu haisiyaanne tumaa ixxida asatu azazuwaa eti siyennaadan, eta minttada seeranau bessees.
					</seg>
					<seg id="b.TIT.1.15" type="verse">
						Bantta huuphen geeshsha gididaageetussi ubbabaikka geeshsha; shin tunatussinne ammanennaageetussi eta wozanaa qofainne eta zoriya wozanai tunido gishshau, etau aibinne geeshsha gidenna.
					</seg>
					<seg id="b.TIT.1.16" type="verse">
						Banttau eti Xoossaa eriyoogaa qoncciyan yootoosona; shin eti sheneyiyaageeta, azazettennaageetanne lo77o ooso ubbaukka giigennaageeta gidiyo gishshau, bantta oosuwan a erokko goosona.
					</seg>
				</div>
				<div id="b.TIT.2" type="chapter">
					<seg id="b.TIT.2.1" type="verse">
						SHin neeni de7uwaa demmanau giigiya timirttiyaa tamaarissanau bessees.
					</seg>
					<seg id="b.TIT.2.2" type="verse">
						Cima attumaasai ammanuwan, siiquwaaninne danddayan mino gidanaadan, qassi mattottennaagaa, woppu giidaagaanne banakka naagiyaagaa gidanaadan zora.
					</seg>
					<seg id="b.TIT.2.3" type="verse">
						Hegaadankka cima maccaasai geeshsha de7o de7iya maccaasatudan haniyaagaa, zigirennaagaa, woine eessassi haarettennaagaanne lo77obaa tamaarissiyaagaa gidanau bessees.
					</seg>
					<seg id="b.TIT.2.4" type="verse">
						Eti Xoossaa qaalai borettenna mala, bantta keettaawatanne bantta naata siiqiyaageeta, banttanakka naagiyaageeta, geeshshata, bantta keettan oottiyaageeta, kehatanne bantta keettaawatussikka azazettiyaageeta gidana mala, yelaga maccaasaa tamaarissona.
					</seg>
					<seg id="b.TIT.2.6" type="verse">
						Hegaadankka yelaga attumaasati banttana naagana mala zora.
					</seg>
					<seg id="b.TIT.2.7" type="verse">
						Neeni ne huuphenkka lo77o ooso ubban etau leemiso gida; neeni tamaarissiyoogankka ammanettiyaagaanne kiphata gida.
					</seg>
					<seg id="b.TIT.2.8" type="verse">
						Ne morkketi nuna zigiriyoobai etassi xayiyo wode eti yeellatana mala, neeni borettenna lo77o haasayaa haasaya.
					</seg>
					<seg id="b.TIT.2.9" type="verse">
						Ailleti bantta godatussi azazettana malanne, etaara palamettennan ubbaban eta ufaissana mala zora.
					</seg>
					<seg id="b.TIT.2.10" type="verse">
						Eti bantta godatuppe wuuqqenna mala, qassi nuna ashshiyaa Xoossaabaa tamaarissiyoogaa ubbaban galatissanau, bantta oottiyo oosuwan ubba wode lo77onne ammanettiyaageeta gidiyoogaa bessana mala, eta zora.
					</seg>
					<seg id="b.TIT.2.11" type="verse">
						Aissi giikko, Xoossai asa ubbaa ashshiya ba aaro kehatettaa qonccissiis.
					</seg>
					<seg id="b.TIT.2.12" type="verse">
						He aaro kehatettai nagara oosuwaanne ha sa7aa amuwaa nuuni agganaadaaninne nu huuphiyaa naagidi, ha sa7an Xoossaa milatidi, xillotettan de7anaadan, nuna tamaarissees.
					</seg>
					<seg id="b.TIT.2.13" type="verse">
						Nuuni nu gita Xoossai, nuna ashshiya Yesuus Kiristtoosi beettana giido anjjettida bonchcho gallassaa naagoos.
					</seg>
					<seg id="b.TIT.2.14" type="verse">
						Iita ooso ubbaappe i nuna wozanaunne lo77obaa oottanau amottiya ba geeshsha asa kessanau, nu gishshau, ba huuphiyaa immiis.
					</seg>
					<seg id="b.TIT.2.15" type="verse">
						Neeni hagaa tamaarissa, ne kumetta maatan zoranne seera; ooninne nena karoppo.
					</seg>
				</div>
				<div id="b.TIT.3" type="chapter">
					<seg id="b.TIT.3.1" type="verse">
						Eti deriyaa haariyaageetussinne godatettai de7iyoogeetussi haarettanau, azazettanaunne lo77o ooso ubbaa oottanau giigettanaadan eta hassayissa; qassi eti oonanne cayenna mala, palamettenna mala, asa ubbaa ashkketettaanne doshotettaa bessiyaageeta gidanaadan zora.
					</seg>
					<seg id="b.TIT.3.3" type="verse">
						Aissi giikko, nuuni kase nu huuphenkka eeyyata, azazettennaageeta, baliyaageetanne amossinne dumma dumma ufaissaassi ailledan haarettiyaageeta; qassi iitatettaaninne qanaatiyan de7iyaageeta; asan ixettiyaageetanne issoi issuwaakka ixxiyaageeta.
					</seg>
					<seg id="b.TIT.3.4" type="verse">
						SHin nuna ashshiya Xoossaa kehatettainne asa i siiqiyoogeenne beettido wode,
					</seg>
					<seg id="b.TIT.3.5" type="verse">
						i ba maarotettaadankka, ooratta yeletaassi haniya meechchaaninne Geeshsha Ayyaanan ooraxxiyoogan nuna ashshidoogaappe attin, nuuni xillo oosuwaa oottidoogaana gidenna.
					</seg>
					<seg id="b.TIT.3.6" type="verse">
						Xoossai ba aaro kehatettan nuuni xillanaadaaninne, i immana giido merinaa de7uwaa laattanaadan, nuna ashshiya Yesuus Kiristtoosa baggaara Geeshsha Ayyaanaa nu bolli darissidi tigiis.
					</seg>
					<seg id="b.TIT.3.8" type="verse">
						Ha haasayai ammanettidaagaa; Xoossaa ammaniyaageeti lo77o oosuwaa oottanau giiganaadan, ha yohuwaa etassi neeni minttada yootanau koyais; hageeti asau lo77onne go77iyaageeta.
					</seg>
					<seg id="b.TIT.3.9" type="verse">
						SHin eeyyatetta palamaappe, zare qoodiyoogaappe, walassaappenne higgeban ooyettiyoogaappe naagetta. Aissi giikko, hegeeti go77ennaageetanne allaalle kessennaageeta.
					</seg>
					<seg id="b.TIT.3.10" type="verse">
						SHaahotetta medhdhiya urai geella asa gidiyoogaanne ba huuphiyan pirddidi nagaraa oottiyoogaa erada, issitoo naa77utoo a seeridoogaappe guyyiyan, hegaa milatiya asappe shaahetta.
					</seg>
					<seg id="b.TIT.3.12" type="verse">
						Taani Arxxemaasa woi Tikiqoosa neekko kiittiyo wode, neeni taakko Niqophiliyoona yaanau minna. Aissi giikko, taani balgguwaa yaani shaaccanau qofaa qachchaas.
					</seg>
					<seg id="b.TIT.3.13" type="verse">
						Higgiyaa eriya Zemaasinne Aphiloosi ogiyaa biyo wode, etassi aibinne paccenna mala, eta loitta maadda.
					</seg>
					<seg id="b.TIT.3.14" type="verse">
						Nu asaikka pattenna asa gididi attenna mala, bana keehi koshshiyaabaa demmanau, lo77o oosuwaa minnidi oottiyoogaa tamaaro.
					</seg>
					<seg id="b.TIT.3.15" type="verse">
						Tanaara de7iya ubbati nena saro saro giidosona. Nuna ammanuwan siiqiyaageeta saro saro ga. Xoossaa aaro kehatettai inttenaara ubbaara issippe gido. Amin77i.
					</seg>
				</div>
			</div>
			<div id="b.PHM" type="book">
				<div id="b.PHM.1" type="chapter">
					<seg id="b.PHM.1.1" type="verse">
						Taani PHauloosi, Yesuus Kiristtoosa gishshau qashuwan de7iyaageenne nu ishaa Ximootiyoosi, nunaara oottiya nuuni siiqiyo Pilimoonayyo,
					</seg>
					<seg id="b.PHM.1.2" type="verse">
						ne sooni shiiqiya woosa keettaayyo, nu michchee Afiibiyyoonne nunaara issippe de7iya wotaaddaraa Arkkipoosayyo ha dabddaabbiyaa xaafoos.
					</seg>
					<seg id="b.PHM.1.3" type="verse">
						Xoossaa nu Aawaappenne nu Godaa Yesuus Kiristtoosappe aaro kehatettainne sarotettai intteyyo gido.
					</seg>
					<seg id="b.PHM.1.4" type="verse">
						Neeni geeshshata siiqiyoogaanne Godaa Yesuusa ammaniyoogaa taani siyiyo gishshau, Xoossaa woossaidda nena hassayiyo wode ubban, ta Xoossaa galatais.
					</seg>
					<seg id="b.PHM.1.6" type="verse">
						Neeni ne ammanuwaa haratuura shaakkiyoogee nuuyyo Kiristtoos Yesuusa baggaara yiya lo77obaa ubbaa erissana mala, taani Xoossaa woossais.
					</seg>
					<seg id="b.PHM.1.7" type="verse">
						Aissi giikko, geeshshatu wozanai ne oosuwan minnido gishshau, ta ishau, taani ne siiquwan daro ufaissaanne minttettuwaa demmaas.
					</seg>
					<seg id="b.PHM.1.8" type="verse">
						Hegaa gishshau, neeni oottanau bessiyaabaa oottana mala, taani nena azazanau Kiristtoosa baggaara xalikkokka,
					</seg>
					<seg id="b.PHM.1.9" type="verse">
						Taani PHauloosi cimidaagee, Kiristtoos Yesuusayyo ha77ikka qashuwan de7iyaagee, siiquwaa gishshau, nena woossais.
					</seg>
					<seg id="b.PHM.1.10" type="verse">
						Taani qashuwan de7aidda ayyo aawa gidido ta na7aa Anaasimoosa gishshau, nena woossais.
					</seg>
					<seg id="b.PHM.1.11" type="verse">
						I kase nena go77enna; shin ha77i nenakka tanakka tumu go77ees.
					</seg>
					<seg id="b.PHM.1.12" type="verse">
						Taani wozanappe dosiyo Anaasimoosa neekko yeddais. Taani wonggeliyaa gishshau qashetta uttidaashin, ne gishshaa tau oottidi, tana maaddana mala, ta matan a ashshanau koyais.
					</seg>
					<seg id="b.PHM.1.14" type="verse">
						SHin neeni ne shenedan oottanaagaa koyaisippe attin, nenaara zorettennan wolqqan ainne oottanau koyikke.
					</seg>
					<seg id="b.PHM.1.15" type="verse">
						Anaasimoosi guutta wodiyaa neeppe shaahettidoogee, ooni erii simmidi, ubba wodekka nenaara de7anaassakkonne.
					</seg>
					<seg id="b.PHM.1.16" type="verse">
						Simmi hagaappe sinttau Anaasimoosi aille gidenna; shin ailleppe i keehi aadhdhees; i taayyo ai keena siiqo ishee! Qassi i neeyyo asa baggaarakka Godaa baggaarakka ai keena aadhdhida isha gidanddeeshsha!
					</seg>
					<seg id="b.PHM.1.17" type="verse">
						Simmi neeni tana ne lagge giyaabaa gidikko, tana mokkiyoogaadan, a mokka.
					</seg>
					<seg id="b.PHM.1.18" type="verse">
						I neeyyo mooridobai woi a bolli neeyyo acoi de7ikko, taappe qanxxuwaa ekka.
					</seg>
					<seg id="b.PHM.1.19" type="verse">
						He acuwaa taani qanxxana gaada, taani PHauloosi ta kushiyan xaafais. Neeni tau ne shemppuwaa acota uttidoogaa taani nena hassayissanau koshshenna.
					</seg>
					<seg id="b.PHM.1.20" type="verse">
						Ee ta ishau, Godaa baggaara neeppe go77a demmanau koyais. Kiristtoosa baggaara tana minttetta.
					</seg>
					<seg id="b.PHM.1.21" type="verse">
						Taani giidoogaappe daruwaa neeni oottanaagaa erada, qassi ne tau azazettanaagaakka ammanada, hagaa neeyyo xaafais.
					</seg>
					<seg id="b.PHM.1.22" type="verse">
						Qassi intte he sohuwaarakka taayyo imatti shemppiyo keetta giigissite. Aissi giikko, Xoossai intte woosan tana intteyyo guyye zaaridi immana gaada qoppais.
					</seg>
					<seg id="b.PHM.1.23" type="verse">
						Kiristtoos Yesuusa gishshau, tanaara qashuwan de7iya Eppaafiri nena saro saro gees.
					</seg>
					<seg id="b.PHM.1.24" type="verse">
						Qassi tanaara issippe oottiya Marqqoosi, Arisxxirokoosi, Deemaasinne Luqaasi nena saro saro goosona.
					</seg>
					<seg id="b.PHM.1.25" type="verse">
						Godaa Yesuus Kiristtoosa aaro kehatettai intte ayyaanaara gido.
					</seg>
				</div>
			</div>
			<div id="b.HEB" type="book">
				<div id="b.HEB.1" type="chapter">
					<seg id="b.HEB.1.1" type="verse">
						Xoossai beni wode, nu aawatuyyo hananabaa yootiyaageetu baggaara dumma dumma ogiyaaninne daro wodiyan haasayiis.
					</seg>
					<seg id="b.HEB.1.2" type="verse">
						SHin ha wurssetta wodiyan, ubbabaa a laatissidi, sa7aa a baggaara medhdhido ba Na7aa baggaara nuuyyo haasayiis.
					</seg>
					<seg id="b.HEB.1.3" type="verse">
						Na7ai Xoossaa bonchcho poo7uwaa phoolees; qassi muleerakka a meretaa ekkidi, ba wolqqaama qaalan ha sa7aa naagees; yaatidi asaa nagaraappe geeshshidi, Ubbaappe Bolla Xoossaappe ushachcha baggaara saluwan uttiis.
					</seg>
					<seg id="b.HEB.1.4" type="verse">
						Xoossai ayyo immido sunttatettai kiitanchchatuugaappe xoqqa gidiyoogaadankka, etappe a keehi xoqqu oottiis.
					</seg>
					<seg id="b.HEB.1.5" type="verse">
						Aissi giikko, Xoossai ba kiitanchchatuppe oona, “Neeni ta Na7aa; taani hachchi neeyyo aawa gidaas” giidee? Woi qassi oona, “Taani ayyo aawa gidana; ikka taayyo na7a gidana” giidee?
					</seg>
					<seg id="b.HEB.1.6" type="verse">
						Qassi Xoossai ba baira Na7aa ha sa7aa yeddana haniiddi, “Ta kiitanchchati ubbatikka ayyo goinnona” yaagiis.
					</seg>
					<seg id="b.HEB.1.7" type="verse">
						Xoossai kiitanchchatubaa haasayiiddi, “Taani ta kiitanchchata carkko kessais; qassi ta ashkkaratakka tama laco kessais” yaagees.
					</seg>
					<seg id="b.HEB.1.8" type="verse">
						SHin ba Na7aabaa haasayiiddi, “Xoossau, ne kawotaa araatai meri merinau de7ees. Ne kawotaa xam77aikka xillotettaa xam77aa.
					</seg>
					<seg id="b.HEB.1.9" type="verse">
						Neeni xillotettaa siiqadasa; naaquwaa ixxadasa. Xoossai, ne Xoossai nena ne laggetuppe aattidi, ufaissa zaitiyaa tiyidoogee hegaassa” yaagees.
					</seg>
					<seg id="b.HEB.1.10" type="verse">
						Xoossai hagaadan yaagees; “Godau, koiro neeni sa7aa medhdhadasa; saluwaakka ne kushiyan medhdhadasa.
					</seg>
					<seg id="b.HEB.1.11" type="verse">
						Hegeeti ubbai xayana; shin neeni de7ana. Eti ubbaikka afaladan wurana.
					</seg>
					<seg id="b.HEB.1.12" type="verse">
						Neeni eta iirichchodan dakkoyana; qassi eti afaladan laamettana. SHin neeni nenakka; ne laittai mulekka wurenna” yaagees.
					</seg>
					<seg id="b.HEB.1.13" type="verse">
						SHin Xoossai ba kiitanchchatuppe issuwaanne, “Taani ne morkketa neeni tohuwan yedhdhiyoobaa oottana gakkanaassi, hagan taappe ushachcha baggan utta” gibeenna.
					</seg>
					<seg id="b.HEB.1.14" type="verse">
						Kiitanchchati ubbai Xoossau oottanaunne atotettaa demmana asata maaddanau Xoossai kiittido ayyaanata gidokkonaayye?
					</seg>
				</div>
				<div id="b.HEB.2" type="chapter">
					<seg id="b.HEB.2.1" type="verse">
						Hegaa gishshau, nuuni siyido tumu yohuwaappe wora beenna mala, he yohuwaa mintti oiqqanau bessees.
					</seg>
					<seg id="b.HEB.2.2" type="verse">
						Aissi giikko, kiitanchchati yootido qaalai tuma gidiyo gishshau, naaqqiya woi azazettenna asai ubbai qaxxayettidobaa gidikko,
					</seg>
					<seg id="b.HEB.2.3" type="verse">
						Yaatin, nuuni ha gita atotettaa wudennaageeta gidikko, waanidi kessi ekkanee? Godai koiro ba huuphen ha atotettaa yootiis; qassi i yootidoogaa siyidaageeti nuuyyo geeshshidi yootidosona.
					</seg>
					<seg id="b.HEB.2.4" type="verse">
						He siyidaageeti markkattidoogaa bolli Xoossaikka malaataa, oorattabaanne Xoossai oottiyo dumma dumma malaataa oottiyoogan gujji markkattiis; qassi Geeshsha Ayyaanaa imuwaakka ba koyidoogaadan, gishi gattiis.
					</seg>
					<seg id="b.HEB.2.5" type="verse">
						Aissi giikko, Xoossai nuuni haasayiyo sinttappe yaana sa7aa, kiitanchchata haarissibeenna.
					</seg>
					<seg id="b.HEB.2.6" type="verse">
						SHin Xoossaa maxaafai issisan hagaadan yaagees; “Xoossau, neeni asabaa qoppanau asi aibee? Woi neeni ayyo hirgganau i aibee?
					</seg>
					<seg id="b.HEB.2.7" type="verse">
						Neeni kiitanchchatuppe amarida wodiyaa a guuttadasa. A huuphiyankka bonchchonne saba akiliiliyaa wottadasa.
					</seg>
					<seg id="b.HEB.2.8" type="verse">
						Qassi ubbabaa a tohuwaappe garssaara wottada haarissadasa” yaagees. Aissi giikko, Xoossai ubbabaakka a haarissidoogan aani haarettibeennabi aibinne baawa; shin ha77i ubbabai ayyo haarettiyoobi nuuyyo beettenna.
					</seg>
					<seg id="b.HEB.2.9" type="verse">
						SHin nuuni Yesuusa be7oos; Yesuusi Xoossaa aaro kehatettaa baggaara asa ubbau haiqqana mala, amarida wodiyaa kiitanchchatuppe garssa gidiis. Qassi haiqo waayiyaa i waayettido gishshau, poo7iya bonchchonne saba akiliiliyaa wottidaagaa ha77i nuuni be7oos.
					</seg>
					<seg id="b.HEB.2.10" type="verse">
						Xoossai ubbabaa medhdhiyaagee, ubbabaakka naagiyaagee, Yesuusi daro naata ehiidi, banaara bonchchissana mala, waayiyaa baggaara Yesuusa bali bainnaagaa oottanau bessees; aissi giikko, he naata atotettaayyo kaalettiyaagee Yesuusa.
					</seg>
					<seg id="b.HEB.2.11" type="verse">
						Aissi giikko, asa geeshshiyaagaukka qassi he geeyida asa ubbaukka Aawai issuwaa. Yesuusi eta, “Ta ishantta” giidi yeellatennan xeesiyoogee hegaassa.
					</seg>
					<seg id="b.HEB.2.12" type="verse">
						Yesuusi, “Taani ne sunttaa ta ishanttuyyo awaajjana. Maabaraa shiiquwankka nena galatana” yaagees.
					</seg>
					<seg id="b.HEB.2.13" type="verse">
						Qassi i, “Taani ta ammanuwaa Xoossan wottana” qassikka, “Xoossai tau immido naatuura taani hagan de7ais” yaagees.
					</seg>
					<seg id="b.HEB.2.14" type="verse">
						Naata giidi i xeesiyoogeeti, ashoppenne suuttappe merettida asata gidiyo gishshau, Yesuusi ba huuphen eta milatidi, eta meretaa ekkiis; qassi i hegaa oottidoogee, xalahe halaqaa wolqqaa ba haiquwan xaissanaassa.
					</seg>
					<seg id="b.HEB.2.15" type="verse">
						Qassi bantta de7o ubban haiquwau yayyidi, au ailletidi de7iyaageeta ubbata ailletettaappe kessiis.
					</seg>
					<seg id="b.HEB.2.16" type="verse">
						Aissi giikko, Abrahaama zariyaa i maaddiyoogaappe attin, kiitanchchata maaddennaagee erettiis.
					</seg>
					<seg id="b.HEB.2.17" type="verse">
						Hegaa gishshau, asaa nagarai atto geetettana mala, Xoossaa oosuwan ammanettida maariya qeese ubbatu halaqa gidana mala, ubbaban i ba ishantta milatanau bessees.
					</seg>
					<seg id="b.HEB.2.18" type="verse">
						Aissi giikko, i ba huuphen paacettido gishshaunne waayettido gishshau, paacettiyaageeta maaddanau danddayees.
					</seg>
				</div>
				<div id="b.HEB.3" type="chapter">
					<seg id="b.HEB.3.1" type="verse">
						Hegaa gishshau, Xoossai xeesido geeshsha ishatoo, nu ammanuwau Xoossai kiittidoogaa qeese ubbatu halaqaa, Yesuus Kiristtoosa qoppite.
					</seg>
					<seg id="b.HEB.3.2" type="verse">
						Muusee ba oosuwan Xoossaa keetta ubban ammanettidaagaa gididoogaadan, Yesuusikka bana dooridi, ha oosuwau yeddida Xoossaayyo ammanettidaagaa.
					</seg>
					<seg id="b.HEB.3.3" type="verse">
						Aissi giikko, keexettiya keettaappe keexxiya bitanee bonchchettiyoogaadan, Muuseegaappe aadhdhiya bonchchuwaa i ekkanau bessiyoogee erettidaagaa.
					</seg>
					<seg id="b.HEB.3.4" type="verse">
						Aissi giikko, keetta ubbaa keexxidaagee issi asa; shin ubbabaa keexxidaagee Xoossaa.
					</seg>
					<seg id="b.HEB.3.5" type="verse">
						Muusee Xoossaa keetta ubban ammanettida ashkkara gididi, Xoossai sinttappe gaanabaa markkattiis.
					</seg>
					<seg id="b.HEB.3.6" type="verse">
						SHin Kiristtoosi Xoossaa keettan na7adan ammanettidaagaa; nuuni ekkana giidi ufaissan naagiyoogaa xalatettaaninne ammanuwan naagikko, Xoossau keetta gidoos.
					</seg>
					<seg id="b.HEB.3.7" type="verse">
						Hegaa gishshau, Geeshsha Ayyaanai hagaadan yaagees; “Xoossaa qaalaa intte hachchi siyiyaabaa gidikko,
					</seg>
					<seg id="b.HEB.3.8" type="verse">
						intte aawati taayyo ixxi makkalidi, oitamu laittaa ta oosuwaa be7ido bazzo paaciyaa gallassaadan, inttekka zore ekkennan ixxoppite.
					</seg>
					<seg id="b.HEB.3.10" type="verse">
						Hegaa gishshau, taani he asaa hanqqettada, 'Eti ubba wode bantta wozanan baloosona. Ta ogiyaakka eribookkona' yaagaas.
					</seg>
					<seg id="b.HEB.3.11" type="verse">
						Hegaadankka qassi, taani hanqqetta caaqqada, 'Taani shemppiyoosaa eti mulekka gelokkona' yaagaas” yaagees.
					</seg>
					<seg id="b.HEB.3.12" type="verse">
						Ta ishatoo, de7o Xoossaappe inttena shaakkiya iita ammanenna wozani inttenan oonaaninne de7enna mala naagettite.
					</seg>
					<seg id="b.HEB.3.13" type="verse">
						SHin Xoossai inttena ubba gallassi hachchi giidi xeesishin, intteppe oonanne nagari balettin, zore ekkennan ixxenna mala, issoi issuwaa zorite.
					</seg>
					<seg id="b.HEB.3.14" type="verse">
						Aissi giikko, nuuni koiro nuuyyo de7iya ammanuwaa wurssettai gakkanaassi mintti naagikko, Kiristtoosaara issippe shaakkana.
					</seg>
					<seg id="b.HEB.3.15" type="verse">
						Xoossaa maxaafai, “Xoossaa qaalaa intte hachchi siyiyaabaa gidikko, he wode eti ixxi makkalidoogaadan, zore ekkennan ixxoppite” yaagiis.
					</seg>
					<seg id="b.HEB.3.16" type="verse">
						Xoossai giyoogaa siyidi, ayyo makkalida asati oonee? Muusee Gibxxeppe kaalettin kiyida ubbata gidokkonaayye?
					</seg>
					<seg id="b.HEB.3.17" type="verse">
						Xoossai oitamu laittaa oona hanqqettidee? Ahai bazzuwan attido asata, nagaraa oottidaageeta gidokkonaayye?
					</seg>
					<seg id="b.HEB.3.18" type="verse">
						Qassi Xoossai baayyo azazettennan ixxidaageeti i shemppiyoosaa mulekka gelenna mala, etayyo caaqqidoogaappe attin, ooyyo caaqqidee?
					</seg>
					<seg id="b.HEB.3.19" type="verse">
						Eti ammanibeenna gishshau, shemppiyoosaa gelanau danddayibeennaagaa nuuni be7oos.
					</seg>
				</div>
				<div id="b.HEB.4" type="chapter">
					<seg id="b.HEB.4.1" type="verse">
						Simmi Xoossai nuna ba shemppiyoosaa, “Gelissana” giidoogee biroona gidikko, intteppe ooninne he shemppiyoosaa gelennan attenna mala yayyoos.
					</seg>
					<seg id="b.HEB.4.2" type="verse">
						Aissi giikko, eti wonggeliyaa mishiraachchuwaa siyidoogaadan, nuunikka siyida; eti siyidosona; shin ammanidi ekkibeenna gishshau, ainne eta go77ibeenna.
					</seg>
					<seg id="b.HEB.4.3" type="verse">
						Gidikkokka, Xoossaa oosoi sa7ai merettoosappe doommin polettidaagaa gidikkokka, Xoossai, “Taani hanqqetta caaqqada, 'Eti taani shemppiyoosaa mulekka gelokkona' yaagaas” giidoogaadan, nuuni ammanidaageeti i shemppiyoosaa gelana.
					</seg>
					<seg id="b.HEB.4.4" type="verse">
						Aissi giikko, laappuntta gallassaabaa issisan Xoossaa maxaafai, “Xoossai laappuntta gallassan ba ooso ubbaappe shemppiis” yaagiis.
					</seg>
					<seg id="b.HEB.4.5" type="verse">
						Qassi he sohuwankka, “Eti taani shemppiyoosaa mulekka gelokkona” yaagiis.
					</seg>
					<seg id="b.HEB.4.6" type="verse">
						Wonggeliyaa mishiraachchuwaa koiro siyidaageeti azazettibeenna gishshau, shemppo sohuwaa gelibookkona; issi issi asati he sohuwaa gelanaageeti de7oosona.
					</seg>
					<seg id="b.HEB.4.7" type="verse">
						Xoossai daro wodiyaappe guyyiyan, Daawita baggaara naa77anttuwaa issi gallassaa, “Hachchi” giyo qaalan keeridi, “Xoossaa qaalaa intte hachchi siyiyaabaa gidikko, zore ekkennan ixxoppite” yaagiis.
					</seg>
					<seg id="b.HEB.4.8" type="verse">
						Xoossai shemppiyoosaa asaa efiidi Yaasu shemppissidobaa gidiyaakko, Xoossai hara gallassabaa guyye keerenna.
					</seg>
					<seg id="b.HEB.4.9" type="verse">
						Hegaa gishshau, Xoossaa asaayyo Sambbataa shemppoi naagetti uttiis.
					</seg>
					<seg id="b.HEB.4.10" type="verse">
						Aissi giikko, Xoossai shemppiyoosaa geliya ooninne, Xoossai ba oosuwaappe shemppidoogaadan, ikka ba oosuwaappe shemppana.
					</seg>
					<seg id="b.HEB.4.11" type="verse">
						Simmi Israa7eela asai azazettennan ixxidi, Xoossaara issippe shemppiyoosaa gelennan attidoogaadan, nuuppe ooninne hegaa mala ixuwan he sohuwaa gelennan attenna mala minnoos.
					</seg>
					<seg id="b.HEB.4.12" type="verse">
						Aissi giikko, Xoossaa qaalai paxa de7eesinne oottees; naa77u zoozee de7iyo bisuwaappekka aadhdhidi qarattees. He qaalai shemppoinne ayyaanai, kureenne kolzzee issippe gaittiyoosaa shaakkana gakkanaassi caddees. Qassi asa wozanan de7iya koshshaanne qofaa i shaakkees.
					</seg>
					<seg id="b.HEB.4.13" type="verse">
						Nuuni oottiyoobaa wochchiya Xoossaa sinttan ubbabaikka beettiyoogaappenne qoncciyan de7iyoogaappe attin, a aifiyan geemmiya mereti aibinne baawa.
					</seg>
					<seg id="b.HEB.4.14" type="verse">
						Simmi saluwaa biida qeese ubbatu gita halaqai, Xoossaa Na7ai Yesuusi, nuuyyo de7iyo gishshau, nu ammanuwaa mintti naagoos.
					</seg>
					<seg id="b.HEB.4.15" type="verse">
						Aissi giikko, nu qeese ubbatu halaqai nuuni daafuriyo wode nuuyyo qarettanau danddayees; nagara i oottibeennaagaappe attin, nunadan ubbabankka paacettiis.
					</seg>
					<seg id="b.HEB.4.16" type="verse">
						Simmi nuna koshshiyo wode maaddiya maarotettaa ekkanaunne aaro kehatettaa demmanau, aaro kehatettai de7iyoosaa Xoossaa araataakko, yayyennan shiiqoos.
					</seg>
				</div>
				<div id="b.HEB.5" type="chapter">
					<seg id="b.HEB.5.1" type="verse">
						Qeese ubbatu halaqati huuphiyan huuphiyan ba asaa giddoppe doorettidi, he asaa gishshaa Xoossau oottanau, imuwaa immanaunne nagaraa yarshshuwaa yarshshanau sunttettidosona.
					</seg>
					<seg id="b.HEB.5.2" type="verse">
						I ba huuphen daafuranchcha gidiyo gishshau, tamaaribeennaageetuyyoonne baliyaageetuyyo qarettanau danddayees.
					</seg>
					<seg id="b.HEB.5.3" type="verse">
						Hegaa gishshau, he qeese ubbatu halaqai asaa gishshau yarshshuwaa yarshshiyoogaadan, ba huuphe nagaraa gishshaukka yarshshanau bessees.
					</seg>
					<seg id="b.HEB.5.4" type="verse">
						Xoossai Aaroona qeese ubbatu halaqa gidanau xeesidoogaadan, Xoossai xeesanaappe attin, ooninne qeese ubbatu halaqa gidiyo bonchchuwaa bau ekkanau danddayenna.
					</seg>
					<seg id="b.HEB.5.5" type="verse">
						Hegaadankka, Kiristtoosi qeese ubbatu halaqa gidiyo bonchchuwaa bau ekkibeenna; shin Xoossai a, “Neeni ta Na7aa. Taani hachchi neeyyo Aawa gidaas” yaagiis.
					</seg>
					<seg id="b.HEB.5.6" type="verse">
						Hegaadankka qassi harasan, “Malkki-Xedeqi qeese gididoogaadan, neenikka merinau qeese gidana” yaagiis.
					</seg>
					<seg id="b.HEB.5.7" type="verse">
						Yesuusi sa7an de7iyo wode, bana haiquwaappe ashshanau danddayiya Xoossaa keehi yeekkidinne afuxxidi woossiisinne oichchiis; Xoossai a woosaa siyidoogee, i bana toochchidoogaassanne bau yayyidoogaassa.
					</seg>
					<seg id="b.HEB.5.8" type="verse">
						Yesuusi Xoossaa Na7aa gidikkokka, ba waayettido waayiyan azazettiyoogaa tamaariis.
					</seg>
					<seg id="b.HEB.5.9" type="verse">
						Yesuusi bali bainnaagaa gidido wode, bau azazettiya ubbau merinaa atotettaa demmanau gaaso gidiis.
					</seg>
					<seg id="b.HEB.5.10" type="verse">
						Qassi Xoossai Malkki-Xedeqa sunttatettaadan, qeese ubbatu halaqa gidana mala, a sunttiis.
					</seg>
					<seg id="b.HEB.5.11" type="verse">
						Nuuni ha yohuwan haasayanabai darobai de7ees; shin intte akeekanau azalla gidiyo gishshau, intteyyo yooti gelissanau waissees.
					</seg>
					<seg id="b.HEB.5.12" type="verse">
						Aissi giikko, intte ha wodiyan tamaarissiyaageeta gidanau bessikkokka, Xoossaa qaalaa koiro timirttiyaa inttena zaaretti tamaarissiya issi uraa koshshees; inttena uyiyo maatta koshsheesippe attin, mino quma koshshenna.
					</seg>
					<seg id="b.HEB.5.13" type="verse">
						Maatta paahettidi de7iya ooninne gacino na7a gidiyo gishshau, xillotettaa timirttiyaabaa erenna.
					</seg>
					<seg id="b.HEB.5.14" type="verse">
						SHin mino qumai iitaa kehaa de7uwaa daruwan shaakkida wozannaama asaassa.
					</seg>
				</div>
				<div id="b.HEB.6" type="chapter">
					<seg id="b.HEB.6.1" type="verse">
						Hegaa gishshau, Kiristtoosa timirttiyaa biron doommiyaagaa aggi bayidi, wozannaama asa timirttiyau sinttau boos; koiro nuuni tamaaranau koshshiyo timirttiyaa wodhdhi eqqidi tamaaranau nuuyyo bessenna; he timirttee aibee giikko, pattenna oosuwaappe simmiyoogaa, Xoossaa ammaniyoogaa, xinqqatebaa, kushe wotobaa, haiqoppe denddobaanne merinaa pirddaabaa.
					</seg>
					<seg id="b.HEB.6.3" type="verse">
						Xoossai oottite giikko, hegaa nuuni oottana.
					</seg>
					<seg id="b.HEB.6.4" type="verse">
						Aissi giikko, issitookka poo7oi poo7idoogeetanne saluwaa imuwaa baari be7idaageeta, qassi Geeshsha Ayyaanaakka shaakki ekkidaageetanne Xoossaa qaalai lo77o gididoogaa siyi eridaageeta, sinttappe yaana sa7aa wolqqaakka bochchi xeellidaageeta,
					</seg>
					<seg id="b.HEB.6.6" type="verse">
						hegaappe guyye simmidi kaddidaageeta nagaraappe naa77anttuwaa zaaranaagee danddayettennabaa. Aissi giikko, hegeeti Xoossaa Na7aa masqqaliyaa bolli misimaariyan xishidi kaqqoosonanne asa sinttan kaushshoosona.
					</seg>
					<seg id="b.HEB.6.7" type="verse">
						Ubba wode bukkiya iraa uyidi, goyida uraa go77iya kattaa mokkiya biittaa Xoossai anjjees.
					</seg>
					<seg id="b.HEB.6.8" type="verse">
						SHin buluwaa buuzuwaa mokkikko, ainne go77enna; qanggettau shiiqi eqqiis. Qassi wurssettan xuugettana.
					</seg>
					<seg id="b.HEB.6.9" type="verse">
						SHin nu siiqotoo, nuuni hagaadan haasayiyaabaa gidikkokka, intte atotettau gidiya lo77obai intteyyo de7iyoogaa eroos.
					</seg>
					<seg id="b.HEB.6.10" type="verse">
						Aissi giikko, intte oottido oosuwaanne qassi ammaniyaageeta maaddidoogaaninne ha77ikka maaddiyoogan Xoossaa siiqido siiquwaa Xoossai doganau worddanchcha gidenna.
					</seg>
					<seg id="b.HEB.6.11" type="verse">
						Intte huuphiyan huuphiyan demmana giidi, nuuni ufaissan naagi uttido kumetta tumatettaa wurssettai gakkanaassi, kaseegaadan minttidi naagana mala amottoos.
					</seg>
					<seg id="b.HEB.6.12" type="verse">
						Xoossai immana giidoogaa ammanuwaaninne genccan laattiyaageetu mala intte gidanaagaa nuuni koyiyoogaappe attin, azalla gidanaagaa koyokko.
					</seg>
					<seg id="b.HEB.6.13" type="verse">
						Xoossai Abrahaamayyo immana giidi caaqqido wode, baappe aadhdhiya giti bainna gishshau, ba huuphiyan caaqqiis.
					</seg>
					<seg id="b.HEB.6.14" type="verse">
						Xoossai a, “Taani nena anjjana; ne zerettaakka corayana” yaagidi caaqqiis.
					</seg>
					<seg id="b.HEB.6.15" type="verse">
						Hegaadankka, Abrahaami gencci naagidi, Xoossai immana giidoogaa ekkiis.
					</seg>
					<seg id="b.HEB.6.16" type="verse">
						Aissi giikko, asai baappe gitatiya uran caaqqees; qassi he caaqoi palama ubbaakka teqqees.
					</seg>
					<seg id="b.HEB.6.17" type="verse">
						Hegaa gishshau, Xoossai ba immana giidoogaa laattanaageetuyyo ba qofaa mulekka laammennaagaa geeshshi yootanau keehi koyidi, hegee tuma gididoogaayyo caaqqiis.
					</seg>
					<seg id="b.HEB.6.18" type="verse">
						Xoossai worddotanau danddayenna ha naa77u laamettenna yohotun, i immana giido nu sinttan de7iyaagaa oiqqanau baqatida nuuyyo gita minttettoi de7ees.
					</seg>
					<seg id="b.HEB.6.19" type="verse">
						Ha nuuni demmana giidi ufaissan naagi uttidoogee, nu shemppuwaayyo markkabiyaa oiqqiya qaaxxenna birata mala; he nuuni demmana giidi, ufaissan naagi uttidoogee erettida mino gididi, magalasho giddo geeshshasaa gelees.
					</seg>
					<seg id="b.HEB.6.20" type="verse">
						Qassi Yesuusi Malkki-Xedeqa sunttatettaadan, merinau qeese ubbatu halaqa gididi, nu gishshaa nuuppe kasetidi, he sohuwaa geliis.
					</seg>
				</div>
				<div id="b.HEB.7" type="chapter">
					<seg id="b.HEB.7.1" type="verse">
						Ha Malkki-Xedeqi, Saleema kawoi, Ubbaappe Bolla Xoossaa qeesee, Abrahaami kawota woridi olaappe simmishin, aara gaittidi, a anjjiis.
					</seg>
					<seg id="b.HEB.7.2" type="verse">
						Abrahaami ba omooddido ubbaappe asirataa kessidi, ayyo immiis; Malkki-Xedeqa sunttau koiro birshshettai xillotettaa kawuwaa giyoogaa; qassi Saleema kawo i gidiyo gishshau, naa77antto birshshettai sarotettaa kawuwaa giyoogaa.
					</seg>
					<seg id="b.HEB.7.3" type="verse">
						Malkki-Xedeqayyo aayyiyaa woi aawai, woi ayyo zare paidoi baawa; qassi a yeletau doometti woi a haiquwau wurssetti baawa; shin Xoossaa Na7aa milatidi, merinau qeese gidiis.
					</seg>
					<seg id="b.HEB.7.4" type="verse">
						Nu aawatu halaqai Abrahaami olan omooddidi, ehiidobaappe asirataa immido Malkki-Xedeqi ai keena gitakko be7ite.
					</seg>
					<seg id="b.HEB.7.5" type="verse">
						Qeese gidiya Leewa zareti Israa7eela asaappe, hegeenne bantta dere asaappe harai atto eti Abrahaama zare gidikkokka, asirataa ekkana mala, higgiyan azazettidosona.
					</seg>
					<seg id="b.HEB.7.6" type="verse">
						Malkki-Xedeqi Leewa zare gidenna; shin Abrahaamappe asirataa ekkidi, Xoossai immana giidoogaa naagiya Abrahaama anjjiis.
					</seg>
					<seg id="b.HEB.7.7" type="verse">
						Qassi anjjiyaagee anjjettiyaagaappe gitatiyoogee palanttenna.
					</seg>
					<seg id="b.HEB.7.8" type="verse">
						Issi baggaara, haiqqiya asai asirataa kessees; shin hara baggaara qassi, haiqqenna giidi markkattiyo urai asirataa kessees.
					</seg>
					<seg id="b.HEB.7.9" type="verse">
						Hagaadan haasayanau harai atto, asirataa kessiya Leewikka Abrahaama baggaara asirataa immiis.
					</seg>
					<seg id="b.HEB.7.10" type="verse">
						Aissi giikko, Malkki-Xedeqi Abrahaamaara gaittiyo wode, Leewi biron yelettibeenna; shin ba zariyaa Abrahaama gulbbatan de7ees.
					</seg>
					<seg id="b.HEB.7.11" type="verse">
						Israa7eela asaayyo higgee Leewa qeesetettaa baggaara imettiis. He qeesetettaa oosoi bali bainnaagaa gidikko, Aaroonaagaa mala gidennan Malkki-Xedeqa mala hara qeesee sunttettanau aissi koshshii?
					</seg>
					<seg id="b.HEB.7.12" type="verse">
						Aissi giikko, qeesetettai laamettiyo wode, higgeekka qassi laamettanau koshshees.
					</seg>
					<seg id="b.HEB.7.13" type="verse">
						Ha yohoi haasayettido urai hara zaree; a zariyaappe ooninne yarshshiyoosan qeesedan oottibeenna.
					</seg>
					<seg id="b.HEB.7.14" type="verse">
						Nu Godai Yihudaa zariyaappe yiidoogee erettidaagaa gidiyo gishshau, Muusee qeesetubaa haasayiiddi, he zariyaabaa ainne haasayibeenna.
					</seg>
					<seg id="b.HEB.7.15" type="verse">
						Malkki-Xedeqa mala hara qeesee yiidobaa gidiyaakko, hagee aadhdhidi erettana.
					</seg>
					<seg id="b.HEB.7.16" type="verse">
						I asa higgeeninne wogan qeese gidibeenna; shin wurenna de7uwaa wolqqan qeese gidiis.
					</seg>
					<seg id="b.HEB.7.17" type="verse">
						Aissi giikko, Xoossaa maxaafai, “Malkki-Xedeqi qeese gididoogaadan, neenikka merinau qeese gidana” yaagidi markkattees.
					</seg>
					<seg id="b.HEB.7.18" type="verse">
						Beni de7iya higgee laafanne pattennaagaa gidiyo gishshau attiis.
					</seg>
					<seg id="b.HEB.7.19" type="verse">
						Aissi giikko, Muuse higgee aibanne bali bainnabaa oottanau danddayenna; qassi nuuni a baggaara Xoossaakko shiiqana giidi ufaissan naagi uttido ubbaappe aadhdhiyaagee yiis.
					</seg>
					<seg id="b.HEB.7.20" type="verse">
						Hegaa bollan qassi Xoossaa caaqoikka de7ees; harati qeese gidido wode, hegaa mala caaqoi baawa.
					</seg>
					<seg id="b.HEB.7.21" type="verse">
						SHin Yesuusi caaquwan qeese gidiis; Xoossai a, “Godai caaqqiis; i ba qofaa laammenna. 'Neeni merinau qeese gidana' giis” yaagiis.
					</seg>
					<seg id="b.HEB.7.22" type="verse">
						Hegaa gishshau, Yesuusi ubbaappe aadhdhiya caaquwau waase gidiis.
					</seg>
					<seg id="b.HEB.7.23" type="verse">
						Kase qeesetu qoodai daro; aissi giikko, eti oottana oosuwaa haiqoi diggiis.
					</seg>
					<seg id="b.HEB.7.24" type="verse">
						SHin Yesuusi merinau de7iyo gishshau, a qeesetettai laamettenna.
					</seg>
					<seg id="b.HEB.7.25" type="verse">
						Hegaa gishshau, i eta gishshaa gaannatanau merinau de7iyo gishshau, Xoossaakko ba baggaara yiyaageeta muleera ashshanau danddayees.
					</seg>
					<seg id="b.HEB.7.26" type="verse">
						Nuuyyo giigiya hagaa mala, qeese ubbatu halaqai de7anau koshshees; i geeshsha; aani geneenne borssoi baawa; nagaranchchatuura i gaittenna; qassi xoqqa saluwankka i bonchchettiis.
					</seg>
					<seg id="b.HEB.7.27" type="verse">
						Hara qeese ubbatu halaqatudan, i koiro ba huuphe nagaraassi yarshshidi, qassi guyyeppe asaa nagaraassi hachchi hachchi yarshshanau koshshenna; i bana yarshshido wode, naa77anttennan issitoo yarshshiis.
					</seg>
					<seg id="b.HEB.7.28" type="verse">
						Aissi giikko, Muuse higgee daafuranchcha asaa qeese ubbatu halaqa oottidi sunttees; shin Xoossai immana giidi caaqqido higgiyaappe guyye yiida qaalai merinau bali bainnaagaa, Xoossaa Na7aa sunttees.
					</seg>
				</div>
				<div id="b.HEB.8" type="chapter">
					<seg id="b.HEB.8.1" type="verse">
						Nuuni haasayiyo gitabai hagaa; saluwan Ubbaappe Bolla Xoossai uttiyo kawotaa araataappe ushachcha baggaara uttida qeese ubbatu halaqai, hagaa malai nuuyyo de7ees.
					</seg>
					<seg id="b.HEB.8.2" type="verse">
						Geeshsha Sohuwaaninne tumu Dunkkaaniyan i oottees; he Dunkkaanee asi essidoogaa gidennan, Xoossai essidoogaa.
					</seg>
					<seg id="b.HEB.8.3" type="verse">
						Qeese ubbatu halaqa ubbai imuwaanne yarshshuwaa Xoossau immanau sunttettido gishshau, ha qeese ubbatu halaqaayyookka yarshshanau issibai de7anau koshshees.
					</seg>
					<seg id="b.HEB.8.4" type="verse">
						Simmi sa7an i de7iyaabaa gidikko, mulekka qeese gidenna; aissi giikko, higgee azaziyoogaadan, imuwaa immiya qeeseti de7oosona.
					</seg>
					<seg id="b.HEB.8.5" type="verse">
						Eti qeesetuugaadan oottiyo oosoi saluwan de7iya oosuwau tumu leemisonne eesho; aissi giikko, Muusee Dunkkaaniyaa essana hanishin, Xoossai a, “Akeeka; ubbabaakka taani nena deriyaa huuphiyan bessido leemisuwaa kaallada ootta” yaagiis.
					</seg>
					<seg id="b.HEB.8.6" type="verse">
						SHin Yesuusi gaannatiyo maachchai kaseegaappe aadhdhiyoogaadankka, ayyo imettida oosoikka etaagaappe aadhdhees; aissi giikko, he maachchai Xoossai immana giido ubbaappe aadhdhiya oosuwan oosettiis.
					</seg>
					<seg id="b.HEB.8.7" type="verse">
						Aissi giikko, koiro maachchan bali bainnabaa gidiyaakko, naa77antto maachchaa koshshenna.
					</seg>
					<seg id="b.HEB.8.8" type="verse">
						SHin eta boriiddi, Godai hagaadan yaagees; “Taani Israa7eela asaaranne Yihudaa asaara ooratta maachchaa maacettiyo gallassati yaana.
					</seg>
					<seg id="b.HEB.8.9" type="verse">
						He maachchai taani Gibxxe biittaappe eta aawatu kushiyaa oiqqada, goochcha kessido wode, etaara maacettido maachchaa mala gidenna. Eti ta maachchan ammanettibeenna gishshau, taanikka eta yegga bayaas. Taani, Godai, hagaa odais.
					</seg>
					<seg id="b.HEB.8.10" type="verse">
						Aissi giikko, he gallassatuppe guyyiyan, taani Israa7eela asaara maacettana maachchai hagaa: Taani ta higgiyaa eta qofan wottana; qassi eta wozanankka xaafana. Taani eta Xoossaa gidana; etikka ta asa gidana.
					</seg>
					<seg id="b.HEB.8.11" type="verse">
						Etappe ooninne ba shooruwaa woi ba ishaa, 'Godaa era' yaagidi tamaarissenna. Aissi giikko, eti guuttaappe gitaa gakkanaassi ubbai tana eroosona.
					</seg>
					<seg id="b.HEB.8.12" type="verse">
						Taani eta naaquwaa maarana; eta nagaraakka naa77antto hassayikke” yaagees.
					</seg>
					<seg id="b.HEB.8.13" type="verse">
						Xoossai ooratta maachchaa giidi haasayiyoogan koiroogaa ceegettiis; qassi ceeggiyaabainne wuriyaabai eesuwan xayana.
					</seg>
				</div>
				<div id="b.HEB.9" type="chapter">
					<seg id="b.HEB.9.1" type="verse">
						Koiro maachchaayyo Xoossau goinniyo wogainne asai oottido Beeta Maqidasee de7ees.
					</seg>
					<seg id="b.HEB.9.2" type="verse">
						Aissi giikko, koiro Dunkkaanee eqqiis; a giddon muqaaddaa wottiyoogee, xaraphpheezainne Godaa sinttan wottiyo oittai de7ees; he sohuwaa Geeshsha Sohuwaa giidi xeeseettees.
					</seg>
					<seg id="b.HEB.9.3" type="verse">
						Naa77antto magalashuwaappe guyye baggaara Ubbaappe Aadhdhiya Geeshsha Soho geetettiya Dunkkaanee de7ees.
					</seg>
					<seg id="b.HEB.9.4" type="verse">
						A giddon ixaanaa cuwayanau worqqappe oottido saaxineenne ubbasaara worqqan sheeshshido Maachchaa Taabootai de7ees. He Maachchaa Taabootan mannai de7iyo worqqa xaaroi, Aaroona xam77ai aacidaageenne qassi Muuse higgee xaafettido naa77u masettida shuchchati de7oosona.
					</seg>
					<seg id="b.HEB.9.5" type="verse">
						He Maachchaa Taabootaappe bolla baggaara atto giyo sohuwaa qum77uwaa bantta qefiyan genttiya bonchcho kiruubeti de7oosona; shin ha ubbabaa ha77i wurssi yootanau danddayokko.
					</seg>
					<seg id="b.HEB.9.6" type="verse">
						Hegee hegaadan giigidaashin, qeeseti ubba wode, bantta oosuwaa oottanau koiro Dunkkaaniyaa geloosona.
					</seg>
					<seg id="b.HEB.9.7" type="verse">
						SHin qeese ubbatu halaqa xalaalai naa77antto Dunkkaaniyaa laittaappe issitoo gelees; geliiddi ba gishshaunne erennan asi oottido nagaraa gishshau, Xoossaayyo yarshshiyo suuttaa ekkidi gelees.
					</seg>
					<seg id="b.HEB.9.8" type="verse">
						Koiro Dunkkaanee eqqi de7ishin, ubbaappe aadhdhiya geeshsha sohuwaa efiya ogee biron dooyettibeennaagaa Geeshsha Ayyaanai hegan erissees.
					</seg>
					<seg id="b.HEB.9.9" type="verse">
						He Dunkkaanee ha wodiyau leemiso; hegaa giyoogee Xoossau immiyo imoinne yarshshoi goinniyaagaa zoriya wozanaa bali bainnaagaa oottanau danddayokkona.
					</seg>
					<seg id="b.HEB.9.10" type="verse">
						Hegeeti meettaabaa, ushshaabaanne dumma dumma meechchaabaa yootiyaageeta; eti ooraxxiyo wodee gakkanaassi oosettiya wogata.
					</seg>
					<seg id="b.HEB.9.11" type="verse">
						SHin Kiristtoosi hagan de7iya lo77obau qeese ubbatu halaqa gididi yiichchiis. Giddon i oottiyo Dunkkaanee ubbaappe aadhdhiyaagaanne bali bainnaagaa; qassi he Dunkkaaniyaa asi oottibeenna; ha merettida sa7aabaakka gidenna.
					</seg>
					<seg id="b.HEB.9.12" type="verse">
						Kiristtoosi Ubbaappe Aadhdhiya Geeshsha Sohuwaa geliyo wode, deeshsha suuttanne galo suutta oiqqidi gelibeenna; shin ba suuttaa oiqqidi, nuuyyo merinaa atotettaa demmidi, naa77anttennan issitoo geliis.
					</seg>
					<seg id="b.HEB.9.13" type="verse">
						Tunida asa bolli korimaa suuttaanne deeshshaa suuttaa caccafidi, xuugettida usa bidintta qolin, he uraa tunatettaappe geeshshanau danddayikko,
					</seg>
					<seg id="b.HEB.9.14" type="verse">
						Merinaa Geeshsha Ayyaanaa baggaara bali bainna yarshshodan, Xoossau bana immida Kiristtoosa suuttai, nuuni de7o Xoossau oottana mala, kase nu haiqqida oosuwaappe nuna zoriya wozanaa waati geeshshanddeeshsha!
					</seg>
					<seg id="b.HEB.9.15" type="verse">
						Hegaa gishshau, Xoossai xeesidoogeeti i immana giido merinaa anjjuwaa laattana mala, Kiristtoosi ooratta maachchau gaannatiis; hegee hanana danddayiyoogee, asai koiro maachchaappe garssan de7iiddi oottido bala ailletettaappe kessiya haiqoi de7iyo gishshassa.
					</seg>
					<seg id="b.HEB.9.16" type="verse">
						Aissi giikko, haiqqiya urai azazidobai de7ikko, he urai haiqqidoogee erettana koshshees.
					</seg>
					<seg id="b.HEB.9.17" type="verse">
						Aissi giikko, azazida urai haiqqido wode, i azazidoogee polettees; he azazidaagee paxa de7ishin, ainne polettenna.
					</seg>
					<seg id="b.HEB.9.18" type="verse">
						Harai atto, koiro maachchaikka suutti bainnan injjetibeennaagee hegaassa.
					</seg>
					<seg id="b.HEB.9.19" type="verse">
						Aissi giikko, higgiyan de7iya azazo ubbaa Muusee asa ubbau yootiis; hegaappe guyyiyan, galo maraa suuttaanne deeshshaa suuttaa, haattaara, zo7o dorssa ikisiyaaranne hiisoophphiyaa giyo mittaa bonccuwaara issippe ekkidi, “Hagee inttena Xoossai azazido maachchaa suuttaa” yaagidi, higgiyaa maxaafaa bollinne asa ubbaa bolli caccafiis.
					</seg>
					<seg id="b.HEB.9.21" type="verse">
						Hegaadankka, Dunkkaaniyaa bollinne oottiyo miishsha ubbaa bolli suuttaa Muusee caccafiis.
					</seg>
					<seg id="b.HEB.9.22" type="verse">
						Higgee giyoogaadan, tumakka amaridabaappe attin, ubbabaikka suuttan geeyees; suutti gukkana xayikko, atotetti baawa.
					</seg>
					<seg id="b.HEB.9.23" type="verse">
						Hegaa gishshau, saluwan de7iyaageeta milatiyaageeti he yarshshuwan geeyanau koshshees; shin saluwan de7iyaageetikka bantta huuphen geeyanau aadhdhiya yarshshuwaa eta koshshees.
					</seg>
					<seg id="b.HEB.9.24" type="verse">
						Aissi giikko, Kiristtoosi tumu geeshshasan leemisettiya asi oottido geeshshasaa gelibeenna; shin i ha77i nu gishshaa Xoossaa sinttan beettanau yaa saluwaa geliis.
					</seg>
					<seg id="b.HEB.9.25" type="verse">
						Qeese ubbatu halaqai laittan laittan ba suuttaa gidennaagaa oiqqidi, Geeshsha Sohuwaa geliyoogaadan, i bana ubbatoo yarshshanau gelibeenna.
					</seg>
					<seg id="b.HEB.9.26" type="verse">
						Hegaa gidiyaakko, Kiristtoosi sa7ai merettoosappe doommidi darotoo waayettanau koshshees; shin ha77i wodiyaa wurssettan nagaraa xaissanau bana yarshshidi, naa77anttennan issitoo beettiis.
					</seg>
					<seg id="b.HEB.9.27" type="verse">
						Asai ubbai issitoo haiqqanau bessees; hegaappe guyyiyan Xoossai asaa pirddana.
					</seg>
					<seg id="b.HEB.9.28" type="verse">
						Hegaadankka, qassi Kiristtoosi daro asaa nagaraa xaissanau issitoo yarshshettiis; qassi i bana mintti naagiyaageeta ashshanau beettanaappe attin, naa77antto nagara tookkanau beettenna.
					</seg>
				</div>
				<div id="b.HEB.10" type="chapter">
					<seg id="b.HEB.10.1" type="verse">
						Aissi giikko, higgiyau yaana lo77obaa eesho xalaalai de7ees; ayyo tumu leemisoi baawa. Ubba wode laittan laittan issi mala yarshshoi yarshshettees; hegaa gishshau, higgee Xoossaakko shiiqiya asa he yarshshon bali bainna asa oottanau mulekka danddayenna.
					</seg>
					<seg id="b.HEB.10.2" type="verse">
						Xoossau goinniya asai ba nagaraappe muleera geeyidobaa gidiyaakko, bana zoriya wozanan naa77anttuwaa nagara qoppenna; qassi yarshshiyoogaakka aggi bayana.
					</seg>
					<seg id="b.HEB.10.3" type="verse">
						SHin asai laittan laittan he yarshshuwan ba nagaraa hassayees.
					</seg>
					<seg id="b.HEB.10.4" type="verse">
						Aissi giikko, korima suuttinne deeshsha suutti nagara xaissanau mulekka danddayenna.
					</seg>
					<seg id="b.HEB.10.5" type="verse">
						Hegaa gishshau, Kiristtoosi ha sa7aa yaana haniiddi, hagaadan yaagiis; “Neeni yarshshonne imo koyabaakka; shin taayyo bolla giigissadasa.
					</seg>
					<seg id="b.HEB.10.6" type="verse">
						Neeni xuuggiyo yarshshuwaaninne nagaraa yarshshuwan mulekka ufaittakka.
					</seg>
					<seg id="b.HEB.10.7" type="verse">
						Taani he wode, 'Xaatta maxaafan tabai xaafettidoogaadankka, Xoossau, taani neeni koyiyoogaa oottanau yaas' yaagaas” yaagiis.
					</seg>
					<seg id="b.HEB.10.8" type="verse">
						Yarshshoi yarshshettana mala, higgee azaziyoobaa gidikkokka, Kiristtoosi koiro, “Neeni yarshsho, imo, xuuggiyo yarshshonne nagaraa yarshsho mulekka koyabaakka; hegeetun ufaittakka” yaagiis.
					</seg>
					<seg id="b.HEB.10.9" type="verse">
						Hegaappe guyyiyan Kiristtoosi, “Xoossau, taani neeni koyiyoogaa oottanau yaas” yaagiis. Hegaa gishshau, Kiristtoosi naa77anttuwaa essanau koiroogaa xaissees.
					</seg>
					<seg id="b.HEB.10.10" type="verse">
						Yesuus Kiristtoosi Xoossai koyidoogaa oottido gishshau, ba ashuwaa naa77anttennan issitoo yarshshidoogan nuuni nu nagaraappe geeyi aggida.
					</seg>
					<seg id="b.HEB.10.11" type="verse">
						Qeese ubbai hachchi hachchi eqqidi, ba oosuwaa oottees; qassi nagara xaissanau mulekka danddayenna issi mala yarshshuwaa zaari zaaridi yarshshees.
					</seg>
					<seg id="b.HEB.10.12" type="verse">
						SHin Kiristtoosi nagaraa gishshau, ubba wodiyau gidiya issi yarshshuwaa yarshshidi, Xoossaappe ushachcha baggaara utti aggiis.
					</seg>
					<seg id="b.HEB.10.13" type="verse">
						Xoossai sinttappe Kiristtoosa morkketa Kiristtoosayyo tohuwan yedhdhiyoobaa oottana gakkanaassi, yaani naagees.
					</seg>
					<seg id="b.HEB.10.14" type="verse">
						Aissi giikko, i issitoo yarshshidoogan, nagaraappe geeyidaageeta merinau bali bainnaageeta oottiis.
					</seg>
					<seg id="b.HEB.10.15" type="verse">
						Qassi Geeshsha Ayyaanai nuuyyo markkattiiddi, hagaadan yaagees;
					</seg>
					<seg id="b.HEB.10.16" type="verse">
						“Taani he gallassatuppe guyyiyan, etaara maacettiyo maachchai hagaa: Taani ta higgiyaa eta qofan wottana; qassi eta wozanankka xaafana” yaagees.
					</seg>
					<seg id="b.HEB.10.17" type="verse">
						Qassi hegaappe guyyiyankka, “Taani eta nagaraanne eta makkala oosuwaa naa77antto hassayikke” yaagees.
					</seg>
					<seg id="b.HEB.10.18" type="verse">
						Xoossai he nagara atto giido wode, nagara xaissanau hagaappe sinttau yarshsho koshshenna.
					</seg>
					<seg id="b.HEB.10.19" type="verse">
						Simmi ta ishatoo, nuuni Yesuusa suuttaa baggaara Ubbaappe Aadhdhiya Geeshsha Sohuwaa gelanau nuuyyo xalatettai de7ees.
					</seg>
					<seg id="b.HEB.10.20" type="verse">
						Kiristtoosi nuuyyo ooratta ogiyaanne de7o ogiyaa magalashuwaa baggaara, hegaa giyoogee ba bollaa baggaara dooyiis.
					</seg>
					<seg id="b.HEB.10.21" type="verse">
						Nuuyyo Xoossaa keettan sunttettida gita qeesee de7iyo gishshau,
					</seg>
					<seg id="b.HEB.10.22" type="verse">
						Nuuni suure wozanaara, tumu ammanuwaara, iitabaa zoriya wozanaappe geeyida wozanaaranne qassi xillo haattan meecettida bollaara Xoossaakko shiiqoos.
					</seg>
					<seg id="b.HEB.10.23" type="verse">
						Nuuyyo immana giida Xoossai ammanttiyo gishshau, nuuni demmana giidi ufaissan naagi uttidoogaa mintti oiqqoos.
					</seg>
					<seg id="b.HEB.10.24" type="verse">
						Issoi issuwaara waani siiqettanaakkonne qassi lo77o oosuwaa waati oottanaakko, issoi issuwau qoppoos.
					</seg>
					<seg id="b.HEB.10.25" type="verse">
						Issooti issooti shiiquwaa meeze oottidi shiiqiyoogaadan, nuunikka issippe shiiqiyoogaa aggokko; shin Godaa gallassai matattiyoogaa intte be7iyo gishshau, issoi issuwaa minttettoos.
					</seg>
					<seg id="b.HEB.10.26" type="verse">
						Nuuni tumatettaa eratettaa ekkirggidi, eriiddi nagara oottiyaabaa gidikko, hagaappe sinttau nagara xaissiya yarshshoi issibinne baawa.
					</seg>
					<seg id="b.HEB.10.27" type="verse">
						SHin yashshiya pirddaa naagiyoogeenne Xoossaa ixxiya ubbaa maanau wolqqaama tamai de7ees.
					</seg>
					<seg id="b.HEB.10.28" type="verse">
						Muuse higgiyau azazettenna urai, naa77u urai woi heezzu urai a bolli markkattikko, qareti bainnan haiqqees.
					</seg>
					<seg id="b.HEB.10.29" type="verse">
						Xoossaa Na7aa karida urai, bana nagaraappe geeshshida Xoossaa maachchaa suuttaa tunabaadan qoppida urai, qassi aaro kehatettaa Geeshsha Ayyaanaa cayiya urai, ai keena iita pirddaa ekkanau bessiyaakkonne ane qoppite.
					</seg>
					<seg id="b.HEB.10.30" type="verse">
						Aissi giikko, “Taani haluwaa kessananne kushiyaa zaarana” giidaagaa nuuni eroos; qassikka, “Godai ba asaa pirddana” yaagiis.
					</seg>
					<seg id="b.HEB.10.31" type="verse">
						De7o Xoossaa kushiyan kunddanaagee daro yashshiyaabaa.
					</seg>
					<seg id="b.HEB.10.32" type="verse">
						Intteyyo Xoossaa poo7oi poo7idoogaappe guyyiyan, intte daroban waayettidi, gita waretan genccido beni wodiyaa hassayite.
					</seg>
					<seg id="b.HEB.10.33" type="verse">
						Issi issitoo inttena asa sinttan cayidosonanne paxa kaa7idosona; qassi hara wode hegaadan oottidoogeetuura issippe de7ideta.
					</seg>
					<seg id="b.HEB.10.34" type="verse">
						Aissi giikko, qashuwan de7iya asatuyyo intte qarettideta; yaatidi intteyyo merinau wurenna ubbaappe aadhdhiya miishshai saluwan de7iyoogaa intte huuphen erido gishshau, inttebaa ubbaa ekkirgginkka ufaissan genccideta.
					</seg>
					<seg id="b.HEB.10.35" type="verse">
						Hegaa gishshau, gita woituwaara de7iya intte xalatettaa oloppite.
					</seg>
					<seg id="b.HEB.10.36" type="verse">
						Xoossai koyiyoogaa oottidi, i intteyyo immana giidoogaa ekkanau genccana koshshees.
					</seg>
					<seg id="b.HEB.10.37" type="verse">
						Aissi giikko, Xoossaa maxaafai, “Amarida wodee attiis. Yiyaagee yaana; gam77enna.
					</seg>
					<seg id="b.HEB.10.38" type="verse">
						Ta xilloi ammanuwan de7ana. SHin ooninne guyye simmikko, tana ufaissenna” yaagees.
					</seg>
					<seg id="b.HEB.10.39" type="verse">
						Nuuni ammanidi attidaageetu bagga gidiyoogaappe attin, guyye simmidi xayidaageetu bagga gidokko.
					</seg>
				</div>
				<div id="b.HEB.11" type="chapter">
					<seg id="b.HEB.11.1" type="verse">
						Ammano giyoogee, demmana giidi ufaissan naagi uttidobai ammanttiyoogaanne be7anau danddayennabaa erissiyaagaa.
					</seg>
					<seg id="b.HEB.11.2" type="verse">
						Xoossai beni ceega asaayyo markkattidoogee, eti ammanidoogaana.
					</seg>
					<seg id="b.HEB.11.3" type="verse">
						Sa7ai Xoossaa qaalan merettidoogaa ammanuwan nuuni eroos; hegaa gishshau, beettiyaabai beettennabaappe merettiis.
					</seg>
					<seg id="b.HEB.11.4" type="verse">
						Aabeeli Qaa7eelaagaappe aadhdhiya yarshshuwaa Xoossau yarshshidoogee ammanuwaana. Xoossai a imuwaabaa markkattiiddi, i xillo gididoogaakka markkattiis; Aabeeli harai atto haiqqidikka, ba ammanuwan ha77i gakkanaassi haasayees.
					</seg>
					<seg id="b.HEB.11.5" type="verse">
						Heenooki haiqqennan saluwaa biidoogee ammanuwaana; Xoossai efiido gishshau, ooninne a be7anau danddayibeenna. Xoossaa maxaafai, “Heenooki saluwaa baanaappe kase Xoossaa ufaissiis” yaagees.
					</seg>
					<seg id="b.HEB.11.6" type="verse">
						Ammanoi bainnan ooninne Xoossaa ufaissanau danddayenna; aissi giikko, Xoossaakko yiya ooninne Xoossai de7iyoogaanne bana koyiyaageetuyyo woituwaa immiyoogaa ammananau koshshees.
					</seg>
					<seg id="b.HEB.11.7" type="verse">
						Nohee be7anau danddayenna sinttappe hananabau Xoossai, “Nena naaga” gin, Xoossau yayyidi, bananne ba so asaa ashshanau markkabiyaa keexxidoogee ammanuwaana; yaatidi hegan ha sa7aa bolli pirddidi, ammanuwan beettiya xillotettaakka Xoossaappe ekkiis.
					</seg>
					<seg id="b.HEB.11.8" type="verse">
						Abrahaami laattanaadan, Xoossai baayyo immana giido biittaa baana mala, Xoossai bana xeesido wode, azazettidoogee ammanuwaana; i ba biittaappe kiyidi biyo wode, au biyaakkonne erennan kiyiis.
					</seg>
					<seg id="b.HEB.11.9" type="verse">
						Abrahaami Xoossai baayyo immana giido biittan hara biitta asadan de7idoogee ammanuwaana; Xoossai he immana giidoogaa banaara issippe laattana Yisaaqaaranne Yaaqoobaara Dunkkaaniyan de7iis.
					</seg>
					<seg id="b.HEB.11.10" type="verse">
						Aissi giikko, Abrahaami Xoossai lo77o baasuwan hayyottidi keexxido katamaa naagees.
					</seg>
					<seg id="b.HEB.11.11" type="verse">
						Saara ba huuphen harai atto ceeggaichchadakka, immana giida Xoossai ammanettidaagaa gididoogaa erido gishshau, na7a shahaaranau wolqqaa demmidoogee ammanuwaana.
					</seg>
					<seg id="b.HEB.11.12" type="verse">
						Hegaa gishshau, haiqqida asa milatiya issi bitaniyaappe saluwan de7iya xoolintte keena, abbaa lanqqiyan de7iya qoodi bainna shafe keena zareti yelettidosona.
					</seg>
					<seg id="b.HEB.11.13" type="verse">
						He asati ubbati ammanuwan haiqqidosona; banttau Xoossai immana giidoogaakka ekkibookkona; shin haahuwan hegaa be7idi, sarotidosona. Qassi eti sa7an imattanne yedetettidi kiyida asata gididoogaa eridosona.
					</seg>
					<seg id="b.HEB.11.14" type="verse">
						Aissi giikko, hegaadan giya asati bantta huuphe biittaa koyiyoogaa erissoosona.
					</seg>
					<seg id="b.HEB.11.15" type="verse">
						Eti he yeggidi kiyido biittaa simmanau qoppidobaa gidiyaakko, guyye simmiyo qaadaa demmennan aggokkona; shin
					</seg>
					<seg id="b.HEB.11.16" type="verse">
						eti hegaa aggidi, lo77iya biittaa laamotoosona; hegee saluwaa biittaa. Hegaa gishshau, Xoossai eta Xoossaa geetettanau yeellatenna. Aissi giikko, i etau katamaa giigissi wottiis.
					</seg>
					<seg id="b.HEB.11.17" type="verse">
						Abrahaami Yisaaqa yarshshanaakko yarshshennaakko, Xoossai eranau xomoosido wode, Abrahaami ammanuwan a yarshshiis. Xoossai Abrahaama, “Ne zaree Yisaaqa baggaara xeesettana” giidaashinkka, Abrahaami ba na7aa Yisaaqa yarshshanau giigiis.
					</seg>
					<seg id="b.HEB.11.19" type="verse">
						Abrahaami Xoossai Yisaaqa harai atto, haiquwaappekka pattanau danddayiyoogaa eriis; hegaa gishshau, haiquwaappe guyye a zaaridi ekkiis.
					</seg>
					<seg id="b.HEB.11.20" type="verse">
						Yisaaqi wodeppe hananabau Yaaqoobanne Eesawa anjjidoogee ammanuwaana.
					</seg>
					<seg id="b.HEB.11.21" type="verse">
						Yaaqoobi haiqqana haniiddi, Yooseefa naata huuphiyan huuphiyan anjjidoogeenne gatiman guufetidi, Xoossau goinnidoogee ammanuwaana.
					</seg>
					<seg id="b.HEB.11.22" type="verse">
						Yooseefi haiqqanau matiiddi, Israa7eela asai Gibxxeppe kiyanaagaa haasayidoogeenne ba meqettaa oottanabaa eta azazidoogee ammanuwaana.
					</seg>
					<seg id="b.HEB.11.23" type="verse">
						Muusee yelettidoogaappe guyyiyan, aayyiyaanne aawai malaa lo77o na7a gididoogaa be7idi, heezzu agina qottidoogee ammanuwaana; eti kawuwaa awaajuwaukka yayyibookkona.
					</seg>
					<seg id="b.HEB.11.24" type="verse">
						Muusee diccidoogaappe guyyiyan, Gibxxe kawuwaa na7ee na7aa geetettanaagaa ixxidoogee ammanuwaana.
					</seg>
					<seg id="b.HEB.11.25" type="verse">
						Nagaran Muusee guutta wodiyaa ufaittanaagaappe, Xoossaa asaara waayettanaagaa dooriis.
					</seg>
					<seg id="b.HEB.11.26" type="verse">
						Wodeppe demmana woituwaa i tishshi oottidi xeellido gishshau, Gibxxe biittaa miishsha ubbaappe Kiristtoosa gishshau borettiyoogee daro aadhdhiya duretetta gididoogaa qoppiis.
					</seg>
					<seg id="b.HEB.11.27" type="verse">
						Kawuwaa hanqquwau Muusee yayyennan, Gibxxe biittaappe kiyidoogee ammanuwaana; aissi giikko, beettenna Xoossaa be7idabaadan, genccidi sinttau biis.
					</seg>
					<seg id="b.HEB.11.28" type="verse">
						Haiquwaa kiitanchchai Israa7eela asaayyo baira naata bochchennaadan, Muusee Paasikaa bonchchidoogeenne qosilettan suuttaa caccafissidoogee ammanuwaana.
					</seg>
					<seg id="b.HEB.11.29" type="verse">
						Israa7eela asai mela biittan hemettiyoogaadan, Zo7o Abbaa pinnidoogee ammanuwaana; shin Gibxxe asati geli be7ishin, haattai eta mitti aggiis.
					</seg>
					<seg id="b.HEB.11.30" type="verse">
						Israa7eela asai Yarkko giyo katamaa shuchcha dirssaa laappun gallassaa yuuyi yuuyi aadhdhidoogaappe guyyiyan, he shuchcha dirssai kunddidoogee ammanuwaana.
					</seg>
					<seg id="b.HEB.11.31" type="verse">
						SHaaramuxiyaa Ra7aaba yohuwaa qoriyaageeta loitta mokkido gishshau, Xoossau azazettennan ixxida asaara haiqqennan attidoogee ammanuwaana.
					</seg>
					<seg id="b.HEB.11.32" type="verse">
						Simmi harabaa gujjada ai odoo? Geedoonabaa, Baaraaqabaa, Samssoonabaa, Yofttaahebaa, Daawitabaanne Sameelabaa, qassi hananabaa yootiyaageetubaa odanau tau wodee gidenna.
					</seg>
					<seg id="b.HEB.11.33" type="verse">
						Eti kawo ubbaara olettidi xoonidoogeenne xillobaa oottidoogee ammanuwaana; yaatidi Xoossai immana giidoogaa ekkidosona; gaammotu doonaakka gorddidosona.
					</seg>
					<seg id="b.HEB.11.34" type="verse">
						Wolqqaama tamaa toissidosona; bisuwaa qaraappe kessi ekkidosona; eti daafuranchcha; shin minnidosona; qassi olan wolqqaamidi, hara biittaa tooraasaa yedettidosona.
					</seg>
					<seg id="b.HEB.11.35" type="verse">
						Maccaasati bantta haiqqidaageeti haiquwaappe paxidaageeta ekkidosona. Qassi harati qashuwaappe birshshettanaagaa ixxidi, kehiya de7uwaayyo haiquwaappe denddanau, bukettidi haiqqidosona.
					</seg>
					<seg id="b.HEB.11.36" type="verse">
						Haratu bolli asai qilliicci kaa7iis; lissuwan garafettidosonanne sanssalatan qashettidi, qasho keettaa gelidosona.
					</seg>
					<seg id="b.HEB.11.37" type="verse">
						SHuchchan cadettidosona; magaajan naa77u kiyidi phalqqettidosona; paacettidosona; bisuwan haiqqidosona; etau ubbabaikka xayin, waayettidi tuggatidi, dorssa calaanne deeshsha calaa maayidi yuuyidosona.
					</seg>
					<seg id="b.HEB.11.38" type="verse">
						Etau ha sa7ai giigennan ixxin, bazzon, deriyan, gonggolo giddooninne olla giddon yuuyidosona.
					</seg>
					<seg id="b.HEB.11.39" type="verse">
						Xoossai eta ammanuwaa markkattikkokka, hegeeti ubbati i, immana giidoogaa ekkibookkona.
					</seg>
					<seg id="b.HEB.11.40" type="verse">
						Xoossai nuuyyo issi lo77o qofaa qoppi wottido gishshau, eti nuuni bainnan bali bainnaageeta gidokkona.
					</seg>
				</div>
				<div id="b.HEB.12" type="chapter">
					<seg id="b.HEB.12.1" type="verse">
						Simmi nuuyyo hagaa keena daro asai, shaaraadan nu matan yuuyi aadhdhidi markkattiyaagee de7ishin, nuna xubbiya ubbabaanne baqqi oiqqiya nagaraa diggoos; diggidi nu sinttan de7iya nuuni woxxana wottaa genccidi woxxoos.
					</seg>
					<seg id="b.HEB.12.2" type="verse">
						Nuuni nu ammanuwau huuphenne polo gidiya Yesuusa xeelloos. Yesuusi yeellaa karidi, wodeppe au de7iya ufaissaa gishshau, masqqaliyaa bolli misimaariyan xishettidi haiqqanaagaa genccidi, Xoossaa kawotaa araataappe ushachcha baggaara uttiis.
					</seg>
					<seg id="b.HEB.12.3" type="verse">
						Intte intte wozanaa bayidi daafurenna mala, nagaranchchati bana daro ixxinkka genccida Yesuusa qoppite.
					</seg>
					<seg id="b.HEB.12.4" type="verse">
						Nagaraara intte baaxetiiddi, suuttaa gussana gakkanaassi biron olettiichchibeekketa.
					</seg>
					<seg id="b.HEB.12.5" type="verse">
						Xoossai ba naatudan, inttena zoriyoogaa dogidetii? Xoossai inttena, “Ta na7au, Xoossai nena qaxxayiyo wode, laafabaadan qoppoppa. I nena seeriyo wodekka yayyoppa.
					</seg>
					<seg id="b.HEB.12.6" type="verse">
						Aissi giikko, i ba siiqiyo uraa qaxxayees; qassi ba na7adan ekkiyo ubbaakka lissuwan garafees” yaagiis.
					</seg>
					<seg id="b.HEB.12.7" type="verse">
						Xoossai inttena qaxxayiyo wode genccite. Aissi giikko, i inttena naatudan oottees. Aawai qaxxayenna na7i de7ii?
					</seg>
					<seg id="b.HEB.12.8" type="verse">
						Naata ubbaa qaxxayiyoogaadan, inttena qaxxayennan yeggi bayikko, karen yelettidaageeta gideetappe attin, tumu naata gidekketa.
					</seg>
					<seg id="b.HEB.12.9" type="verse">
						Hegaa bollan qassi, nuna yelida nu aawati nuna qaxxayido wode, nuuni eta bonchchida. Yaatin, nuuni waanidi ayyaanatu Aawaayyo keehi darissi haarettidi de7okkonii?
					</seg>
					<seg id="b.HEB.12.10" type="verse">
						Aissi giikko, nuna yelida nu aawati banttana ufaissiyaadan, amarida wodiyaa nuna qaxxayidosona; shin Xoossai nuuni a geeshshatettaa ekkana mala, nuna maaddanau qaxxayees.
					</seg>
					<seg id="b.HEB.12.11" type="verse">
						Nuuni qaxxayettiyo wode, ha77issau yiilloyees; ufaissenna. SHin qaxxayidoogeetuyyo guyyeppe he qaxxayoi xillotettaa de7uwaa sarotettaa woituwaa immana.
					</seg>
					<seg id="b.HEB.12.12" type="verse">
						Hegaa gishshau, intte arggaacida kushiyaanne intte daafurida gulbbataa minttettite.
					</seg>
					<seg id="b.HEB.12.13" type="verse">
						Wobbiya tohoi paxanaappe attin, burqqenna mala, sitta ogiyan hemettite.
					</seg>
					<seg id="b.HEB.12.14" type="verse">
						Asa ubbaara saro de7anau minnite; qassi geeshsha de7uwaa de7ite. Aissi giikko, hegee bainnan ooninne Godaa be7anau danddayenna.
					</seg>
					<seg id="b.HEB.12.15" type="verse">
						Xoossaa aaro kehatettaa ooninne ekkennan attenna mala naagettite; qassi mokkidi, ba marzziyan asa waissiya camo mittadan hanidi, ooninne daro asaa tunissenna mala naagettite.
					</seg>
					<seg id="b.HEB.12.16" type="verse">
						SHaaramuxanau qaaqqatiya asi ooninne de7enna mala, woi qassi issitoo miyoobau ba bairatettaa baizzida, Xoossaa Ayyaani bainna Eesawa mala asikka de7enna mala naagettite.
					</seg>
					<seg id="b.HEB.12.17" type="verse">
						Hegaappe guyyiyan, Eesawi ba aawaa anjjuwaa ekkanau koyidoogaa ereeta; shin a aawai a anjjennan ixxiis; aissi giikko, nagaraappe simmiyo ogiyaa i harai atto, afuxxi koyidikka demmanau danddayibeenna.
					</seg>
					<seg id="b.HEB.12.18" type="verse">
						Intte bochchanau danddayiyo deriyaakkonne eexxiya tamaakko, xumaakko, ciggaaraakkonne gotiyaakko,
					</seg>
					<seg id="b.HEB.12.19" type="verse">
						qassi malkkataa waasuwaakkonne qaalaa cenggurssaakko yibeekketa. Asai he cenggurssaa siyido wode, haraa gujji siyenna mala woossiis.
					</seg>
					<seg id="b.HEB.12.20" type="verse">
						Aissi giikko, Xoossai eta, “Harai atto, do7ikka he deriyaa bochchikko, shuchchan cadettidi haiqqo” yaagido azazuwaa eti genccanau danddayibookkona.
					</seg>
					<seg id="b.HEB.12.21" type="verse">
						Aifiyan beettiyaagee daro daganttiyaagaa gidiyo gishshau Muusee, “Taani yashshan kokkorais” yaagiis.
					</seg>
					<seg id="b.HEB.12.22" type="verse">
						SHin intte Xiyoone Deriyaa, de7o Xoossai de7iyo katamaa, issippe shiiqidi ufaittiya daro sha7u kiitanchchatukko saluwaa Yerusalaame yiideta.
					</seg>
					<seg id="b.HEB.12.23" type="verse">
						Xoossaa baira naatukko, issippe shiiqidaageetukko, eta sunttai saluwan xaafettidoogeetukko yiideta; qassi asa ubbaa pirddiya Xoossaakkonne, bali bainnaageeta oottido xillo asatu ayyaanatukko yiideta.
					</seg>
					<seg id="b.HEB.12.24" type="verse">
						Ooratta maachchau gaannatiya Yesuusanne Aabeela suuttaappe aadhdhiyaabaa yootiya caccafettida suuttaakko yiideta.
					</seg>
					<seg id="b.HEB.12.25" type="verse">
						Intteyyo yootiya uraa yohuwaa ezggiyoogaa intte ixxenna mala, inttena naagite. Xoossaa kiitaa sa7an banttau yootiyaagee yootiyoogaa ezggennan ixxidaageeti kessi ekkana xayikko, saluwan, “Inttena naagite” giya Xoossaappe nuuni waanidi kessi ekkanee?
					</seg>
					<seg id="b.HEB.12.26" type="verse">
						He wode a cenggurssai sa7aa qaattiis; shin i ha77i, “Taani sa7aa xalaalaa gidennan, issitoo gujjada saluwaakka qaattana” yaagiis.
					</seg>
					<seg id="b.HEB.12.27" type="verse">
						“Issitoo gujjada” giya qaalai qaaxxennabai minnidi de7ana mala, merettidabai qaaxxanaagaanne kichchanaagaa geeshshidi bessees.
					</seg>
					<seg id="b.HEB.12.28" type="verse">
						Nuuni qaaxxanau danddayenna kawotettaa ekkiyo gishshau, ane Xoossaa galatoosinne a ufaissoos; au bessiyoogaadan bonchchuwaaninne yashshatettan au goinnoos.
					</seg>
					<seg id="b.HEB.12.29" type="verse">
						Aissi giikko, nu Xoossai tumu bashshiya tama.
					</seg>
				</div>
				<div id="b.HEB.13" type="chapter">
					<seg id="b.HEB.13.1" type="verse">
						Intte ishata siiqiyoogaa aggoppite.
					</seg>
					<seg id="b.HEB.13.2" type="verse">
						Imatta mokkiyoogaakka dogoppite. Aissi giikko, yaatiyoogan issi issi asai erennan kiitanchchata mokkiis.
					</seg>
					<seg id="b.HEB.13.3" type="verse">
						Qasho keettan de7iyaageetubaa inttekka etaara issippe qasho keettan de7iyoogaadan qoppite; qassi intte intte huuphen waayettiyoogaadan, waayettiyaageetubaa qoppite.
					</seg>
					<seg id="b.HEB.13.4" type="verse">
						Ekkiyoogaanne geliyoogaa asai ubbai bonchchanau bessees; qassi azinainne machchiyaa issoi issuwau ammanettanau bessees; aissi giikko, Xoossai shaaramuxanau qaaqqatiyaageetanne shaaramuxiyaageeta pirddana.
					</seg>
					<seg id="b.HEB.13.5" type="verse">
						Miishsha siiqoppe inttena naagite; intteyyo de7iyaagee intteyyo gido. Aissi giikko, Xoossai ba huuphen, Taani nena mulekka yeggikke woikko aggikke” yaagiis.
					</seg>
					<seg id="b.HEB.13.6" type="verse">
						Hegaa gishshau, nuuni xalidi, “Godai tana maaddiyaagaa; taani yayyikke. Asi tana ai oottii?” yaagoos.
					</seg>
					<seg id="b.HEB.13.7" type="verse">
						Xoossaa qaalaa intteyyo yootida inttena kaalettidaageeta hassayite; eti waani de7idaakkonne hassayite; qassi etaagaadan ammanite.
					</seg>
					<seg id="b.HEB.13.8" type="verse">
						Yesuus Kiristtoosi zinekka hachchikka merinaukka laamettenna.
					</seg>
					<seg id="b.HEB.13.9" type="verse">
						Dumma dumma ooratta timirttiyan wora booppite. Nu wozanai Xoossaa aaro kehatettan galatiyoogee lo77o gidiyoogaappe attin, miyoobau azazettiyoogaa gidenna; hegau azazettidaageetikka maadettibookkona.
					</seg>
					<seg id="b.HEB.13.10" type="verse">
						Nuuyyo yarshshiyoosai de7ees; Dunkkaaniyaa giddon oottiyaageeti he yarshshiyoosaappe maanau etau maati baawa.
					</seg>
					<seg id="b.HEB.13.11" type="verse">
						Qeese ubbatu halaqai nagaraa gishshau, mehiyaa suuttaa yarshshanau Ubbaappe Aadhdhiya Geeshsha Sohuwaa efees; shin he mehiyaa ashuwaa qassi dirssaappe kareera xuuggees.
					</seg>
					<seg id="b.HEB.13.12" type="verse">
						Hegaa gishshau, Yesuusikka qassi nagaraappe asaa ba suuttan geeshshanau, katamaa penggiyaappe kareera waayettiis.
					</seg>
					<seg id="b.HEB.13.13" type="verse">
						Simmi nuuni i borettido boriyaa ekkidi, dirssaappe kare akko kiyoos.
					</seg>
					<seg id="b.HEB.13.14" type="verse">
						Aissi giikko, nuuyyo hagan merinau de7iya katami baawa; shin nuuni yaana katamaa naagoos.
					</seg>
					<seg id="b.HEB.13.15" type="verse">
						Simmi Xoossaayyo Yesuusa baggaara ubba wode galataa yarshshuwaa immoos; hegaa giyoogee menttershshai a sunttaayyo immiyo galataa giyoogaa.
					</seg>
					<seg id="b.HEB.13.16" type="verse">
						Lo77obaa oottiyoogaanne issoi issuwaa maaddiyoogaa dogoppite. Aissi giikko, Xoossaa ufaissiyaagee hegaa mala yarshshuwaa.
					</seg>
					<seg id="b.HEB.13.17" type="verse">
						Inttena kaalettiyaageetuyyo azazettite; qassi eti azaziyoogaakka oottite. Eti bantta oottidobaa Xoossau yootana gishshau, intte shemppuwaa mintti naagoosona; intte etau azazettikko, bantta oosuwaa ufaittidi oottana; hegee xayikko, eti yiillotiiddi oottana; hegee inttena ainne maaddenna.
					</seg>
					<seg id="b.HEB.13.18" type="verse">
						Nuuyyo Xoossaa woossite. Nuuni ubba wode lo77obaa oottanau koyiyo gishshau, nuna zoriya lo77o wozanai nuuyyo de7ees.
					</seg>
					<seg id="b.HEB.13.19" type="verse">
						Xoossai tana inttekko eesuwan zaarana mala, Xoossaa intte mintti woossanaadan, taani inttena keehi woossais.
					</seg>
					<seg id="b.HEB.13.20" type="verse">
						Sarotettaa Xoossai, nu Godaa Yesuusa, dorssaa heemmiya gitaa, merinaa maachchaa suuttan haiquwaappe denttiis.
					</seg>
					<seg id="b.HEB.13.21" type="verse">
						Xoossai Yesuus Kiristtoosa baggaara ba sinttan bana ufaissiyaabaa inttena ootissiiddi, inttekka i koyidobaa oottana mala, lo77o ooso ubban inttena i giigisso; Xoossai meri merinau bonchchetto. Amin77i.
					</seg>
					<seg id="b.HEB.13.22" type="verse">
						Ta ishatoo, taani ha dabddaabbiyaa intteyyo qanttan xaafido gishshau, intte ha zoriyaa salettennan ezggana mala, taani inttena woossais.
					</seg>
					<seg id="b.HEB.13.23" type="verse">
						Nu ishai, Ximootiyoosi qashuwaappe birshshettidoogaa erite. Eesuwan i haa yiikko, taani aara baada inttena be7ana.
					</seg>
					<seg id="b.HEB.13.24" type="verse">
						Inttena kaalettiya ubbatanne geeshshata ubbaa saro saro giite. Xaaliyaappe yiida ammaniyaageeti inttena saro saro goosona.
					</seg>
					<seg id="b.HEB.13.25" type="verse">
						Aaro kehatettai inttenaara ubbaara issippe gido. Amin77i.
					</seg>
				</div>
			</div>
			<div id="b.JAM" type="book">
				<div id="b.JAM.1" type="chapter">
					<seg id="b.JAM.1.1" type="verse">
						Taani Yaaqoobi Xoossaa ailleenne Godaa Yesuus Kiristtoosa aillee, biitta ubban laalettida tammanne naa77u zerettatuyyo sarotaa kiittais.
					</seg>
					<seg id="b.JAM.1.2" type="verse">
						Ta ishatoo, intte ammanoi paacettiyoogee intteyyo danddayaa immanaagaa eridi, dumma dumma paacee inttena gakkiyo wode, hegaa kumetta ufaissadan qoodite.
					</seg>
					<seg id="b.JAM.1.4" type="verse">
						Intte danddayai aibinne bali bainnan inttena zawatidaageetanne paci bainnaageeta oottidi, ba oosuwaa polo.
					</seg>
					<seg id="b.JAM.1.5" type="verse">
						SHin intteppe ooninne baayyo aadhdhida eratettai xayikko, borennan ubbau kehatettan immiya Xoossaa woosso. I ayyo immana.
					</seg>
					<seg id="b.JAM.1.6" type="verse">
						SHin i aibiininne sirennan ammanuwan Xoossaa woosso. Aissi giikko, siriya urai carkkoi sugin qaaxxiya abbaa beetaa mala.
					</seg>
					<seg id="b.JAM.1.7" type="verse">
						Aissi giikko, naa77u qofai de7iyo urai, ba oge ubban ba qofaa qachchennaagee, he urai Godaappe ainne demmanau qoppoppo.
					</seg>
					<seg id="b.JAM.1.9" type="verse">
						SHin hiyyeesa ishai Xoossai a xoqqu oottido wode ufaitto; qassi dure ishaikka Xoossai a ziqqi oottido wode ufaitto. Aissi giikko, dure bitanee maata giddon dicciya ciishshadan xayana.
					</seg>
					<seg id="b.JAM.1.11" type="verse">
						Aissi giikko, awai ba mishuwaara kiyidi, maataa melissin, ciishshai xayees; qassi a meraa lo77otettaikka xayees; hegaadankka qassi dure bitanee babaa oottiiddi xayana.
					</seg>
					<seg id="b.JAM.1.12" type="verse">
						Waayiyan gencciya urai anjjettidaagaa; aissi giikko, he waayiyaa xoonidoogaappe guyyiyan, Xoossai bana siiqiyaageetuyyo immana giido de7uwaa akiliiliyaa i ekkana.
					</seg>
					<seg id="b.JAM.1.13" type="verse">
						Ooninne paacettido wode, “Tana Xoossai paaccees” gooppo. Aissi giikko, Xoossai iitan paacettanau danddayenna; qassi i ba huuphen oonanne paaccenna.
					</seg>
					<seg id="b.JAM.1.14" type="verse">
						SHin asi huuphiyan huuphiyan ba huuphe iita amuwan gooshettiyo wodenne cimettiyo wode paacettees.
					</seg>
					<seg id="b.JAM.1.15" type="verse">
						Hegaappe guyyiyan, amoi shahaaridi, nagaraa yelees; qassi nagarai diccidi, haiquwaa yelees.
					</seg>
					<seg id="b.JAM.1.16" type="verse">
						Ta siiqo ishatoo, cimettoppite.
					</seg>
					<seg id="b.JAM.1.17" type="verse">
						Lo77o imo ubbainne kumetta woito ubbai saluwaappe yees. Saluwaa poo7uwaa medhdhida Xoossaappe yees; Xoossai ba huuphen dummatennanne woi mirqqidi xumissenna.
					</seg>
					<seg id="b.JAM.1.18" type="verse">
						Nuuni i medhdhido meretatu giddon Xoqqasaa ekkanaadan, nuna ba sheniyan tumu qaalan yeliis.
					</seg>
					<seg id="b.JAM.1.19" type="verse">
						Hegaa gishshau, ta siiqo ishatoo, hagaa hassayite; asai ubbai siyanau eesoto; shin haasayanaunne hanqqettanau eesotoppo.
					</seg>
					<seg id="b.JAM.1.20" type="verse">
						Aissi giikko, asa hanqqoi Xoossai koyiyo xillotettaa eheenna.
					</seg>
					<seg id="b.JAM.1.21" type="verse">
						Hegaa gishshau, tuna hanota ubbaanne iitatetta ubbaa intteppe xaissidi, Xoossai intte wozanan tookkido intte shemppuwaa ashshanau danddayiya qaalaa ashkketettan ekkite.
					</seg>
					<seg id="b.JAM.1.22" type="verse">
						SHin Xoossaa qaalaa oottiteppe attin, sissa xallan intte huuphiyaa cimmoppite.
					</seg>
					<seg id="b.JAM.1.23" type="verse">
						Aissi giikko, qaalaa siyidi oottenna urai de7ikko, i ba meraa heregan xeelliya uraa mala.
					</seg>
					<seg id="b.JAM.1.24" type="verse">
						I bana xeellidi bees; biidi sohuwaarakka i ai malakkonne dogi aggees.
					</seg>
					<seg id="b.JAM.1.25" type="verse">
						SHin ooninne ailletettaappe kessiya bali bainna higgiyaa xeellidi, aani aqiyaagee qassi a naagiyaagee, siyidoogaakka dogennaagee, he urai ba oottiyo oosuwan anjjettana.
					</seg>
					<seg id="b.JAM.1.26" type="verse">
						Ba inxxarssaa naagennan bana cimmiiddi, bau Xoossaa ammaniyoobaa milatiyo urai de7ikko, a ammanoi mela.
					</seg>
					<seg id="b.JAM.1.27" type="verse">
						Xoossaa Aawaa sinttan pokkoi bainna geeshsha ammanoi hagaa; hegee augee giikko, aaya aawi bainna naatanne waayettiya am77eta maaddanaagaanne sa7aa nagaraa qitaappe ba huuphiyaa naaganaagaa.
					</seg>
				</div>
				<div id="b.JAM.2" type="chapter">
					<seg id="b.JAM.2.1" type="verse">
						Ta ishatoo, intte nu bonchcho Godaa Yesuus Kiristtoosa ammaniiddi, som77o xeellidi, asa bonchchoppite.
					</seg>
					<seg id="b.JAM.2.2" type="verse">
						Aissi giikko, worqqa migido wottidi, lo77o maayo maayida issi asi intte shiiquwaa yiikko, qassi curqqa maayo maayida hiyyeesa asikka yiikko,
					</seg>
					<seg id="b.JAM.2.3" type="verse">
						lo77o maayuwaa maayida bitaniyaa intte aatti bonchchidi a, “Neeni hagan ubbaappe lo77iya oidiyan utta” giidi qassi hiyyeesa bitaniyaa, “Neeni hinin eqqashsha; woi hagan ta tohuwaa matan sa7an utta” giikko,
					</seg>
					<seg id="b.JAM.2.4" type="verse">
						yaatin intte intte giddon shaahotettaa medhdhiyaageetanne iita qofaara de7iya daannata gidekketiiyye?
					</seg>
					<seg id="b.JAM.2.5" type="verse">
						Ta siiqo ishatoo, siyite; Xoossai ha sa7an de7iya hiyyeesa asai ammanuwan duretanaunne bana siiqiyaageetuyyo immana giido saluwaa kawotettaa laattanau dooribeenneeyye?
					</seg>
					<seg id="b.JAM.2.6" type="verse">
						SHin intte hiyyeesata toochchideta. Dureti inttena tuggayiyaageeta gidokkonaayye? Eti inttena daannan mootiyaageeta gidokkonaayye?
					</seg>
					<seg id="b.JAM.2.7" type="verse">
						Intteyyo imettida lo77o sunttaa cayiyaageeti eta gidokkonaayye?
					</seg>
					<seg id="b.JAM.2.8" type="verse">
						SHin Xoossaa maxaafan, “Ne shooruwaa ne huuphedan siiqa” geetettidi xaafettida kawo higgiyaa intte polikko, lo77obaa ootteeta.
					</seg>
					<seg id="b.JAM.2.9" type="verse">
						SHin intte asa som77o xeellidi bonchchikko, nagaraa ootteeta; qassi higgee intte bolli higgiyaa menttidaageetudan pirddana.
					</seg>
					<seg id="b.JAM.2.10" type="verse">
						Aissi giikko, ooninne higge ubbaa naagidi, issinno menttiyaabaa gidikko, he urai higge ubbaa menttees.
					</seg>
					<seg id="b.JAM.2.11" type="verse">
						Aissi giikko, “SHaaramuxoppa” giidaagee qassi “Woroppa” giis; shin neeni shaaramuxana xayikkokka, woridabaa gidikko, higgiyaa menttadasa.
					</seg>
					<seg id="b.JAM.2.12" type="verse">
						Asa ailletettaappe kessiya higgiyan pirddaa ekkana asatudan haasayitenne etaagaadan oottite.
					</seg>
					<seg id="b.JAM.2.13" type="verse">
						Aissi giikko, asa maaribeenna uraa Xoossai maarennan pirddana; maarotettai pirddaa xoonees.
					</seg>
					<seg id="b.JAM.2.14" type="verse">
						Ta ishatoo, issi urai baayyo ammanoi de7ees giikko, qassi a ammanuwaa a oosoi erissana xayikko, a ai go77anee? A ammanoi a ashshanau danddayii?
					</seg>
					<seg id="b.JAM.2.15" type="verse">
						Issi ishai, woi issi michchiyaa kallottikko, qassi etau ubba gallassi miyoobi xayikko,
					</seg>
					<seg id="b.JAM.2.16" type="verse">
						Intteppe issi urai eta, “Saro biite. Tamaa ho77ite. Kallidi miite” giidi, etau koshshiyaabaa immana xayikko, eta ai go77anee?
					</seg>
					<seg id="b.JAM.2.17" type="verse">
						Hegaa gishshau, ammanoi oosoi bainnan barkka de7ikko haiqqidaagaa.
					</seg>
					<seg id="b.JAM.2.18" type="verse">
						SHin issi urai, “Neessi ammanoi de7ees; qassi taassi oosoi de7ees. Neeni ne ammanuwaa ne oosuwaappe shaakkada tana bessa; taanikka ta ammanuwaa ta oosuwan nena bessana” gaana.
					</seg>
					<seg id="b.JAM.2.19" type="verse">
						Neeni issi Xoossai de7iyoogaa ammanaasa; hegee lo77o. Xalahetikka qassi ammanoosona; yashshan kokkoroosona.
					</seg>
					<seg id="b.JAM.2.20" type="verse">
						Neeni eeyyai! Ammanoi oosuwaappe shaahettidi go77ennaagaa eranau koyai?
					</seg>
					<seg id="b.JAM.2.21" type="verse">
						Nu aawai Abrahaami ba na7aa Yisaaqa yarshshiyoosaa bolli wottido wode, ba oosuwan xillibeennee?
					</seg>
					<seg id="b.JAM.2.22" type="verse">
						A ammanoinne a oosoi issippe oottidoogaanne a ammanoi a oosuwan polettidoogaa be7ikkii?
					</seg>
					<seg id="b.JAM.2.23" type="verse">
						Xoossaa maxaafai “Abrahaami Xoossaa ammaniis. Xoossaikka hegaa ayyo xillotettan qoodiis” giidoogee polettiis; qassi Xoossaa dabbo geetettidi i xeesettiis.
					</seg>
					<seg id="b.JAM.2.24" type="verse">
						Asi ammano xalaalaana gidennan, oosuwan xilliyoogaa intte be7eeta.
					</seg>
					<seg id="b.JAM.2.25" type="verse">
						Hegaadankka qassi shaaramuxiyaa Ra7aaba kiitettiyaageeta mokkada hara ogiyaara eta moissido wode, ba oosuwan xillabeikke?
					</seg>
					<seg id="b.JAM.2.26" type="verse">
						Aissi giikko, shemppoi shaahettido bollai haiqqidaagaa gidiyoogaadan, hegaadankka qassi oosoi shaahettido ammanoi haiqqidaagaa.
					</seg>
				</div>
				<div id="b.JAM.3" type="chapter">
					<seg id="b.JAM.3.1" type="verse">
						Ta ishatoo, nuuni haratuppe aadhdhiya pirddaa ekkanaagaa intte eriyo gishshau, intteppe daroti tamaarissiyaageeta gidoppite.
					</seg>
					<seg id="b.JAM.3.2" type="verse">
						Nuuni ubbaikka daroban baleettees; issi urai ba haasayan mulekka balana xayikko, i bana naaganau danddayiya bali bainna asa.
					</seg>
					<seg id="b.JAM.3.3" type="verse">
						Parati nuuyyo azazettana mala, bixaalaa barssidi, nuuni koyiyoosaa ubbaa eta efeettees.
					</seg>
					<seg id="b.JAM.3.4" type="verse">
						Be7ite, markkabetikka qassi hegaa keena gita gidiiddi, gote carkkuwan laagettikkokka, eta laaggiyaagee ba koyiyoosaa zaaridi laaggiyo qii guutta mittan laagettidi boosona.
					</seg>
					<seg id="b.JAM.3.5" type="verse">
						Hegaadan inxxarssai bollaa giddon guutta qommo gidikkokka, daro gitaban ceeqettees. Guutta tamai waanida gita woraa xuuggii! Akeekite.
					</seg>
					<seg id="b.JAM.3.6" type="verse">
						Inxxarssaikka tama mala. I nu asatettaa giddon iitabaa ubbaa oottana danddayees; asatetta ubbaa tunissees. Qassi nu de7uwaa wottaakka taman xuuggees; Gaannabiyaa taman i xuugettana.
					</seg>
					<seg id="b.JAM.3.7" type="verse">
						Aissi giikko, do7atu kafotu zariyaa, tiran gooshettiya shooshshatu zariyaanne abban de7iya meretatu zariyaa ubbaa asi aadissiis; qassi etikka aadidosona.
					</seg>
					<seg id="b.JAM.3.8" type="verse">
						SHin ooninne inxxarssaa aadissanau danddayibeenna; inxxarssi woriya marzzee kumido woppu geenna iita mereta.
					</seg>
					<seg id="b.JAM.3.9" type="verse">
						Nuuni inxxarssan nu Godaanne Xoossaa galatoos; qassi aanikka Xoossaa leemisuwan merettida asaa qanggoos.
					</seg>
					<seg id="b.JAM.3.10" type="verse">
						Issi doonaappe galatainne qanggettai kiyees. Ta ishatoo, hegee hegaadan hananau bessenna.
					</seg>
					<seg id="b.JAM.3.11" type="verse">
						Pulttoi issi ollaappe mal77iya haattaanne cammiya haattaa pulttanau danddayii?
					</seg>
					<seg id="b.JAM.3.12" type="verse">
						Ta ishatoo, balase giyo mitti wogara aifanau danddayii? Woi woine turi balase giyo mitta aifanau danddayii? Maxine maxine giya haattappekka mal77o haatti kiyana danddayenna.
					</seg>
					<seg id="b.JAM.3.13" type="verse">
						Intte giddon aadhdhida eranchchinne akeekanchchi oonee? Ba lo77o de7uwan oosettida ba oosuwaa ashkketettaaninne aadhdhida eratettan besso.
					</seg>
					<seg id="b.JAM.3.14" type="verse">
						SHin intte wozanan cammiya qanaateenne yiiqee de7ikko, otorettoppite; qassi tumatettaa bollikka worddotoppite.
					</seg>
					<seg id="b.JAM.3.15" type="verse">
						Hegaa mala aadhdhida eratettai saluwaappe wodhdhiyaagaa gidenna; shin hegee sa7aabaa, asaabaa, xalahetubaa.
					</seg>
					<seg id="b.JAM.3.16" type="verse">
						Aissi giikko, qanaateenne yiiqee de7iyoosan ooshshainne iita ooso ubbai de7ees.
					</seg>
					<seg id="b.JAM.3.17" type="verse">
						SHin bollappe yiya aadhdhida eratettai ubbaappe kase geeshsha. Qassi sarotetta, ashkkenne ero giyaagaa; qassi maarotettinne lo77o aifee kumidoogaa. Sireenne lo77o milatiya iitatetti bainnaagaa.
					</seg>
					<seg id="b.JAM.3.18" type="verse">
						Xillotettaa aifee sarotettaa oottiyaageeti sarotettan zerido zerettaappe beettiis.
					</seg>
				</div>
				<div id="b.JAM.4" type="chapter">
					<seg id="b.JAM.4.1" type="verse">
						Olinne ooshshi intte giddo auppe yii? Eti yiidosai intte bollaa giddon olettiya intte ufaittanau gita amuwaa amottiyoogaappe gidennee?
					</seg>
					<seg id="b.JAM.4.2" type="verse">
						Intte amotteeta; shin demmekketa; hegaa gishshau woreeta. Mintti koyeeta; shin demmanau danddayekketa; hegaa gishshau, ooyetteetanne oletteeta. SHin Xoossaa woossenna gishshau, intte koyiyoobaa demmekketa.
					</seg>
					<seg id="b.JAM.4.3" type="verse">
						Xoossaa intte woossiyo wode, intte amuwaa polanau woosseeta; qassi intte qofai iita gidiyo gishshau demmekketa.
					</seg>
					<seg id="b.JAM.4.4" type="verse">
						Simmi shaaramuxiyaageetoo, ha sa7aara dabbotiyoogee Xoossaayyo ixo gidiyoogaa erekketii? Aissi giikko, ha sa7aara dabbotana koyiyai ooninne Xoossaara morkkettees.
					</seg>
					<seg id="b.JAM.4.5" type="verse">
						Woi Xoossaa maxaafai, “Xoossai nunan wottido Ayyaanai wolqqaama amuwaa amottees” giyoogaa intteyyo coo giyoobaa milatii?
					</seg>
					<seg id="b.JAM.4.6" type="verse">
						SHin Xoossai aaro kehatettaa aattidi immees. Hegaa gishshau, Xoossaa maxaafai, “Xoossai otorettiyaageeta ixxees; shin banttana kaushshiyaageetuyyo aaro kehatettaa immees” yaagees.
					</seg>
					<seg id="b.JAM.4.7" type="verse">
						Hegaa gishshau, intte Xoossau haarettite. Yaatidi xalahe halaqaa teqqite; i intteppe baqatana.
					</seg>
					<seg id="b.JAM.4.8" type="verse">
						Xoossaakko shiiqite; ikka inttekko shiiqana. Inttenoo nagaranchchatoo, intte kushiyaa meecettite. Naa77u qofai de7iyoogeetoo, intte wozanaa geeshshite.
					</seg>
					<seg id="b.JAM.4.9" type="verse">
						Tuggatite; kayottitenne yeekkite. Intte miichchaa yeehuwau laammite; intte ufaissaakka kayyuwau laammite.
					</seg>
					<seg id="b.JAM.4.10" type="verse">
						Godaa sinttan intte huuphiyaa toochchite; qassi i inttena xoqqu xoqqu oottana.
					</seg>
					<seg id="b.JAM.4.11" type="verse">
						Ta ishatoo, issoi issuwaa zigiroppite. Ba ishaa zigiriyaageenne a bolli pirddiyaagee higgiyaa zigireesinne higgiyaa bolli pirddees. Neeni higgiyaa bolli pirddikko, higgiyaa bolli pirddiyaagaa gidaasappe attin, higgiyau azazettiyaagaa gidakka.
					</seg>
					<seg id="b.JAM.4.12" type="verse">
						Higgiyaa immiyaageenne pirddiyaagee Xoossaa xalaala; i ashshanaunne xaissanau danddayees; shin ne shooruwaa bolli pirddiyaagee neeni oonee?
					</seg>
					<seg id="b.JAM.4.13" type="verse">
						Inttenoo, “Nuuni hachchi woi wontto he katamaa baana; biidi hegan laitta uttana; zal77ananne qassi miishsha worissana” giyaageetoo, be7ite.
					</seg>
					<seg id="b.JAM.4.14" type="verse">
						Wontto intte de7oi ai hananaakkonne erekketa; guutta wodiyau intte beettidi, guyyeppe xayiya cuwa mala.
					</seg>
					<seg id="b.JAM.4.15" type="verse">
						Hegaa aggidi, “Godai giikko, nuuni de7ana; hagaa woi hegaa oottana” gaanau bessees.
					</seg>
					<seg id="b.JAM.4.16" type="verse">
						SHin intte ha77i intte gitatettan ceeqqeeta; hegaa mala ceeqo ubbai iita.
					</seg>
					<seg id="b.JAM.4.17" type="verse">
						Hegaa gishshau, lo77obaa oottanau eriiddi oottenna urau hegee nagara.
					</seg>
				</div>
				<div id="b.JAM.5" type="chapter">
					<seg id="b.JAM.5.1" type="verse">
						Ha77ikka inttenoo dure asatoo, intte bolli yiya tuggau “Aayyee! Aayyee!” yaagidi yeekkitenne zilaalite.
					</seg>
					<seg id="b.JAM.5.2" type="verse">
						Intte duretettai moorettiichchiis; qassi intte afalaakka bil77ai mirggiis.
					</seg>
					<seg id="b.JAM.5.3" type="verse">
						Intte worqqainne intte birai shiyiichchiis. Qassi he shiyai intte bolli markkattana; intte bollaakka tamadan maana. Intte intte miishshaa wodeyyo dagayideta.
					</seg>
					<seg id="b.JAM.5.4" type="verse">
						Akeekite; intte gaden kattaa cakkida asatuyyo qanxxibeenna keraa miishshai waassees; eta waasoi wolqqaama Godaa haittan siyettiis.
					</seg>
					<seg id="b.JAM.5.5" type="verse">
						Intteyyo injjetin, sa7an ishalidi de7ideta; shuha gallassau xiikkiyoogaadan, intte bollaa xiikkideta.
					</seg>
					<seg id="b.JAM.5.6" type="verse">
						Xillo asa bolli pirddideta; qassi a worideta; i inttenaara eqettenna.
					</seg>
					<seg id="b.JAM.5.7" type="verse">
						Hegaa gishshau, ta ishatoo, Godai yaana gakkanaassi genccite; biittaa goyyiyaagee ofinttaa irainne badhdheesaa irai yaana gakkanaassi genccidi, al77o kattaa i waati naagidi gatti ekkiyaakko be7ite.
					</seg>
					<seg id="b.JAM.5.8" type="verse">
						Inttekka qassi genccite; yayyoppite. Aissi giikko, Godaa yuussai matattiis.
					</seg>
					<seg id="b.JAM.5.9" type="verse">
						Ta ishatoo, Xoossai intte bolli pirddenna mala, issoi issuwaa bolli zuuzummoppite. Be7ite, pirddiyaagee penggen eqqiis.
					</seg>
					<seg id="b.JAM.5.10" type="verse">
						Ta ishatoo, waayessinne genccassi leemiso gididaageeta, Godaa sunttan haasayida hananabaa yootidaageeta hassayite.
					</seg>
					<seg id="b.JAM.5.11" type="verse">
						Be7ite, danddayidi genccidaageeta nuuni anjjettidaageeta geettees. Iyyooba genccaa intte siyideta; qassi Godai ayyo wurssettan immidoogaakka be7ideta. Aissi giikko, Godai maarotainne qaretai kumidoogaa.
					</seg>
					<seg id="b.JAM.5.12" type="verse">
						SHin ubbaappe kase, ta ishatoo, saluwan gidin, woi sa7an gidin, woi hara caaquwan gidin, aibinkka caaqqoppite. SHin Xoossaa pirddan intte gelennaadan, intte yohoi ee giyoobaa gidikko, “Ee” giite; chii giyoobaa gidikko, “CHii” giite.
					</seg>
					<seg id="b.JAM.5.13" type="verse">
						Intte giddon waayettiya urai ooninne de7ikko, Xoossaa woosso; ufaittiya urai ooninne de7ikko, yexxidi galato.
					</seg>
					<seg id="b.JAM.5.14" type="verse">
						Intteppe sahettiya urai ooninne de7ikko, woosa keettaa cimata baakko xeeso; eti Godaa sunttan zaitiyaa a tiyidi, ayyo Xoossaa woossona.
					</seg>
					<seg id="b.JAM.5.15" type="verse">
						Ammanuwan Xoossaa woossido woosai hargganchchaa pattana; Godaikka a harggiyaappe denttana; qassi nagara i oottidobaa gidikkokka Godai ayyo atto gaana.
					</seg>
					<seg id="b.JAM.5.16" type="verse">
						Hegaa gishshau, intte paxana mala, intte nagaraa issoi issuwaayyo paaxitenne issoi issuwaayyo Xoossaa woossite; xillo asa woosai wolqqaama oosuwaa oottees.
					</seg>
					<seg id="b.JAM.5.17" type="verse">
						Eelaasi nu mala asa. Irai sa7an bukkennaadan, i minttidi, Xoossaa woossiis; woossin heezzu laittanne usuppun agina sa7an irai bukkibeenna.
					</seg>
					<seg id="b.JAM.5.18" type="verse">
						Naa77anttuwaa Xoossaa i woossin, saluwaappe irai bukkiis; sa7aikka ba kattaa mokkiis.
					</seg>
					<seg id="b.JAM.5.19" type="verse">
						Ta ishatoo, intteppe ooninne tumaappe wora biikko, qassi issoi a guyye zaarikko,
					</seg>
					<seg id="b.JAM.5.20" type="verse">
						nagaranchchaa a bala ogiyaappe zaariya ooninne a shemppuwaa haiquwaappe ashshanaagaanne daro nagaraa kammanaagaa ero.
					</seg>
				</div>
			</div>
			<div id="b.1PE" type="book">
				<div id="b.1PE.1" type="chapter">
					<seg id="b.1PE.1.1" type="verse">
						Taani, Yesuus Kiristtoosi kiittido PHeexiroosi, Xoossai doorido asatuyyo PHanxxoosa biittan, Galaatiyaa biittan, Qaphphadooqiyaa biittan, Isiyaa biittaaninne Bitiniyaa biittan yedettin laalettidi de7iyaageetuyyo dabddaabbiyaa xaafais.
					</seg>
					<seg id="b.1PE.1.2" type="verse">
						Yesuus Kiristtoosayyo intte azazettana malanne a suuttan geeyana mala, Xoossai Aawai doorido intteyyo ba Ayyaanan geeshshidoogeetuyyo, aaro kehatettainne sarotettai gido.
					</seg>
					<seg id="b.1PE.1.3" type="verse">
						Nuuni Xoossaa, nu Godaa Yesuus Kiristtoosa Aawaa, ba maarotettaa daruwaadankka nuna naa77anttuwaa yelidaagaa, Yesuus Kiristtoosa haiquwaappe denttidoogan nuuyyo de7uwaa immana giidaagaa galatoos.
					</seg>
					<seg id="b.1PE.1.4" type="verse">
						Qassi Xoossai intteyyo immana daro laataa wooqqennasan, moorettennasan, woi xayennasan saluwan naagees.
					</seg>
					<seg id="b.1PE.1.5" type="verse">
						He laatai wodiyaa wurssettan beettanau de7iya atotettaayyo Xoossaa wolqqan ammanuwan naagetti uttida inttessa.
					</seg>
					<seg id="b.1PE.1.6" type="verse">
						Ha77i guutta wodiyaayyo harai atto dumma dumma paaciyan intte paacettanau koshshikkokka, hagan daro ufaittite.
					</seg>
					<seg id="b.1PE.1.7" type="verse">
						Hegee harai atto, taman yeggin xayiya worqqappekka intte ammanoi daro al77onne bali bainnaagaa gidiyoogaa bessanaassa; yaatidi Yesuus Kiristtoosi beettiyo wode, galataa, bonchchuwaanne sabaa intte ekkana.
					</seg>
					<seg id="b.1PE.1.8" type="verse">
						Intte a be7ana xayikkokka, siiqeeta; intte ha77i a be7ana xayikkokka, ammaneeta. Qassi intte intte ammanuwau polo gidiya intte shemppuwaa atotettaa ekkiyo gishshau, yootanau danddayettenna bonchchoi kumido ufaissaa ufaitteeta.
					</seg>
					<seg id="b.1PE.1.10" type="verse">
						Xoossai intteyyo immana aaro kehatettaabau hananabaa yootidaageeti keehi koyidi, ha atotettaabaa qoridosona.
					</seg>
					<seg id="b.1PE.1.11" type="verse">
						Etan de7iya Kiristtoosa Ayyaanai Kiristtoosa waayiyaabaanne hegaappe guyyiyan yaana bonchchuwaabaa kasetidi markkattiiddi, aude woi waanida wodiyan yaanaakkonne akeekissidoogaadan, eti qoroosona.
					</seg>
					<seg id="b.1PE.1.12" type="verse">
						He hananabaa yootiyaageeti oottido oosoi inttessappe attin, eta huuphessa gidennaagaa Xoossai etayyo qonccissiis; ha77i intte siyido wonggeliyaa mishiraachchuwaa intteyyo yootida asati, banttau saluwaappe kiitettida Geeshsha Ayyaanaa wolqqan yootidosona. Hegaa kiitanchchatikka be7anau amottoosona.
					</seg>
					<seg id="b.1PE.1.13" type="verse">
						Hegaa gishshau, oosuwaa oottanau intte wozanan qoppi uttite; minnite. Yesuus Kiristtoosi beettiyo wode aaro kehatettaa ekkana giidi, kumetta ufaissan naagi uttite.
					</seg>
					<seg id="b.1PE.1.14" type="verse">
						Xoossau azazettite; intte kase erennan amottido amuwaa kaalloppite.
					</seg>
					<seg id="b.1PE.1.15" type="verse">
						SHin inttena xeesida Xoossai geeshsha gididoogaadan, inttekka intte ooso ubban geeshsha gidite. Xoossaa maxaafan, “Taani geeshsha gidiyo gishshau, inttekka geeshsha gidite” geetettidi xaafettiis.
					</seg>
					<seg id="b.1PE.1.17" type="verse">
						Asa huuphen huuphen som77o xeellennan a huuphe huuphe oosuwaadan pirddiya Xoossaa woossiiddi intte, “Nu Aawau” giidi a xeesiyaabaa gidikko, ha sa7aa bolli intte de7iyo wodiyan yashshatettan de7ite.
					</seg>
					<seg id="b.1PE.1.18" type="verse">
						Intte intte aawatuppe laattido pattenna de7uwaappe wozettidoogee, xayiya bira woi worqqa malaana gidennaagaa ereeta; borssoi woi qiti bainna dorssa suuttadan, al77o Kiristtoosa suuttan intte wozettideta.
					</seg>
					<seg id="b.1PE.1.20" type="verse">
						Xoossai sa7ai merettanaappe kase Kiristtoosa doori wottiis; shin intte gishshau, ha wodiyaa wurssettan i beettiis.
					</seg>
					<seg id="b.1PE.1.21" type="verse">
						Intte ammanoinne intte ekkana giidi ufaissan naagi uttidobai Xoossan de7ana mala, Xoossai haiquwaappe a denttidi, ayyo bonchchuwaa immidaagan aani ammanetta.
					</seg>
					<seg id="b.1PE.1.22" type="verse">
						Tumatettaayyo intte azazettiyoogan, lo77o milatiya iitatetti bainnan, intte ishantta siiqanau intte huuphiyaa geeshshidi, issoi issuwaara minttidi wozanappe siiqettite.
					</seg>
					<seg id="b.1PE.1.23" type="verse">
						Intte haiqqiya zareppe naa77anttuwaa yelettibeekketa; shin merinau de7iya Xoossaa qaalan haiqqenna zareppe yelettideta.
					</seg>
					<seg id="b.1PE.1.24" type="verse">
						Aissi giikko, Xoossaa maxaafai, “Asai ubbai maataa mala; a bonchcho ubbaikka maataa ciishshaa mala. Maatai melees; ciishshaikka qoqqofettees.
					</seg>
					<seg id="b.1PE.1.25" type="verse">
						SHin Godaa qaalai merinau de7ees” yaagees. Hagee intteyyo odido wonggeliyaa mishiraachchuwaa qaalaa.
					</seg>
				</div>
				<div id="b.1PE.2" type="chapter">
					<seg id="b.1PE.2.1" type="verse">
						Hegaa gishshau, intteppe iitatetta ubbaa, cimo ubbaa, lo77o milatiya iitatetta, qanaatenne zigirssa ubbaa diggite.
					</seg>
					<seg id="b.1PE.2.2" type="verse">
						Godai keha gididoogaa intte eridobaa gidikko, ha77i yelettida gacino naatudan, uyiiddi diccanaunne attanau Xoossaa geeshsha qaalaa maattaa ubba wode laamotite.
					</seg>
					<seg id="b.1PE.2.4" type="verse">
						Godaakko de7o shuchchaakko shiiqite. Asi a ixxiis; shin Xoossaa matan i doorettida al77o.
					</seg>
					<seg id="b.1PE.2.5" type="verse">
						Inttekka qassi de7o shuchchadan, geeshsha qeese gididi, Yesuus Kiristtoosa baggaara Xoossaa ufaissiya ayyaanaa yarshshuwaa Xoossaayyo yarshshanau, intte intte huuphen ayyaana keettadan keexettite.
					</seg>
					<seg id="b.1PE.2.6" type="verse">
						Aissi giikko, Xoossaa maxaafai, “Be7ite, taani Xiyoone giyo kataman keettaa godaa xaphuwaa minttiya, doorettida, al77o shuchchaa wottais; aani ammaniya ooninne yeellatenna” yaagees.
					</seg>
					<seg id="b.1PE.2.7" type="verse">
						Hegaa gishshau, ha shuchchai intteyyo ammaniyaageetuyyo daro al77o; shin ammanennaageetuyyo, “Gimbbiyaageeti karidi ixxido shuchchai godaa xaphuwaa minttiya, ubbaappe aadhdhiya shuchcha gidiis” yaagees.
					</seg>
					<seg id="b.1PE.2.8" type="verse">
						Qassikka, “Ha shuchchai asa xubbiya shuchchanne asa ooggiya zaalla” yaagees; eti Xoossaa qaalaa ammanenna gishshau, i etau qoppidoogaadankka xubettoosona.
					</seg>
					<seg id="b.1PE.2.9" type="verse">
						SHin Xoossai xumaappe garamissiya ba poo7uwau inttena xeesiis; intte a ooratta oosuwaa yootanau doorettida zare; intte kawo qeeseta; geeshsha asanne Xoossaassi buzo asa.
					</seg>
					<seg id="b.1PE.2.10" type="verse">
						Intte kase Xoossaa asa gidekketa; shin ha77i intte a asa; intte kase maarotettaa ekkibeekketa; shin ha77i maarotettaa ekkideta.
					</seg>
					<seg id="b.1PE.2.11" type="verse">
						Ta dabbotoo, intte ha sa7an imattanne yedettin asasan de7iyaageeta gididoogaadan, ubba wode intte shemppuwaara olettiya asatettaa amuwaappe intte haakkana mala, taani inttena woossais.
					</seg>
					<seg id="b.1PE.2.12" type="verse">
						Aihuda gidenna asai inttena iitabaa oottiyaageetudan zigiriyo wode, Kiristtoosi yiyo gallassi intte lo77o oosuwaa eti akeekidi, Xoossaa galatana mala, intte de7uwaa eta giddon loitti naagite.
					</seg>
					<seg id="b.1PE.2.13" type="verse">
						Godaa gishshau, asa higge ubbaayyo haarettite; kawoikka ubbaappe bolla gidiyo gishshau, ayyo haarettite.
					</seg>
					<seg id="b.1PE.2.14" type="verse">
						Qassi deriyaa haariyaageetuyyookka haarettite. Aissi giikko, eti iitabaa oottiyaageeta qaxxayanaunne lo77obaa oottiyaageeta galatanau kawoppe kiitettidosona.
					</seg>
					<seg id="b.1PE.2.15" type="verse">
						Aissi giikko, Xoossai intte intte lo77o oosuwan erenna eeyya asaa haasayaa co77u oottanaagaa koyees.
					</seg>
					<seg id="b.1PE.2.16" type="verse">
						Ailletettaappe kiyidi, Xoossaa ailledan de7iteppe attin, he ailletettaappe kiyidoogaa iitatetta genttiyoobaa oottoppite.
					</seg>
					<seg id="b.1PE.2.17" type="verse">
						Asa ubbaa bonchchite. Intte ishantta siiqite. Xoossau yayyite. Kawo bonchchite.
					</seg>
					<seg id="b.1PE.2.18" type="verse">
						Ashkkaratoo, intte lo77o godatu xalaalaayyoonne ashkke godatu xalaalaayyo gidennan, iitatuyyookka daro yayyidi haarettite.
					</seg>
					<seg id="b.1PE.2.19" type="verse">
						Aissi giikko, asi naaqqiyo wode waayettiya urai Xoossaa qoppiiddi, waayiyaa danddayikko, Xoossai a anjjana.
					</seg>
					<seg id="b.1PE.2.20" type="verse">
						Aissi giikko, intte nagara oottin, inttena dechchiyo wode, intte danddayikko, intteyyo ai galati de7ii? SHin lo77obaa oottidi waayiyaa intte danddayikko, Xoossai inttena hegau anjjana.
					</seg>
					<seg id="b.1PE.2.21" type="verse">
						Xoossai inttena xeesidoogee hegaa gishshassa; aissi giikko, Kiristtoosi intteyyo waayettiis; intte a kaallana mala, intteyyo leemiso gidiis.
					</seg>
					<seg id="b.1PE.2.22" type="verse">
						Nagara i oottibeenna; ba doonankka worddo haasayibeenna.
					</seg>
					<seg id="b.1PE.2.23" type="verse">
						Asi bana cayiyo wode, zaaridi cayibeenna; waayettiyo wodekka manddibeenna. SHin xillo pirddiya Xoossaayyo bana aattidi immiis.
					</seg>
					<seg id="b.1PE.2.24" type="verse">
						Nuuni nagarau haiqqidi, xillotettau de7ana mala, Kiristtoosi ba huuphen ba ashuwan nu nagaraa masqqaliyan tookkiis; intte a masunttan paxideta.
					</seg>
					<seg id="b.1PE.2.25" type="verse">
						Aissi giikko, intte oge balida dorssa mala; shin ha77i intte shemppuwaa heemmiyaagaakkonne naagiyaagaakko simmideta.
					</seg>
				</div>
				<div id="b.1PE.3" type="chapter">
					<seg id="b.1PE.3.1" type="verse">
						Hegaadankka maccaasatoo, intte azinatuppe Xoossaa qaalau azazettenna issooti issooti de7ikkokka, intte palamettennan, eti intte yashshatettaanne intte geeshsha de7uwaa be7idi ammanana mala, etau haarettite.
					</seg>
					<seg id="b.1PE.3.3" type="verse">
						Intte intte huuphe pixiyoogaaninne worqqa wottiyoogan woi lo77o maayo maayiyoogan intteyyo bolla baggaa loittoppite.
					</seg>
					<seg id="b.1PE.3.4" type="verse">
						SHin intte wozana giddon de7iya lo77otettai Xoossaa sinttan intteyyo daro al77o gididi, xayenna ashkkenne woppu giida ayyaana gido.
					</seg>
					<seg id="b.1PE.3.5" type="verse">
						Aissi giikko, hegaadan Xoossai immana giidoogaa ammanida geeshsha maccaasati beni wode bantta azinatuyyo haarettidi, banttana hegaadan daro loittidosona.
					</seg>
					<seg id="b.1PE.3.6" type="verse">
						Hegaadan Saara Abrahaama, “Ta godau” yaagada xeesaidda, ayyo azazettaasu; inttekka issibaunne yayyennan lo77obaa oottikko, i naata.
					</seg>
					<seg id="b.1PE.3.7" type="verse">
						Hegaadan azinatoo, intte maccaasati daafuranchcha mereta gidiyoogaa eridi, etaara issippe de7ite; intte woosai xubettenna mala, Xoossai immido de7uwaa aaro kehatettaa eti inttenaara issippe laattiyo gishshau, eta bonchchite.
					</seg>
					<seg id="b.1PE.3.8" type="verse">
						Hegaappe aadhdhiyaabaa gidikko, ubbai issi qofan de7ite. Issoi issuwau qarettidi, ishanttudan siiqettite; qassi issoi issuwau kehiyaageetanne intte huuphiyaa kaushshiyaageeta gidite.
					</seg>
					<seg id="b.1PE.3.9" type="verse">
						Iitaa gishshaa iitaa woi cashshaa gishshaa cashshaa zaaroppite; hegaa aggidi, Xoossai intteyyo anjjuwaa immanau inttena xeesido gishshau anjjite.
					</seg>
					<seg id="b.1PE.3.10" type="verse">
						Aissi giikko, Xoossaa maxaafai hagaadan yaagees; “De7o dosiyainne lo77o wodiyaa be7anau koyiyai oona gidikkonne ba inxxarssan iitabaa haasayiyoogaanne worddo yootiyoogaa aggo.
					</seg>
					<seg id="b.1PE.3.11" type="verse">
						Iitabaa oottiyoogaa aggidi, lo77obaa ootto; sarotettaakka keehi koyonne a kaallo.
					</seg>
					<seg id="b.1PE.3.12" type="verse">
						Aissi giikko, Godaa aifee xillotukko xeellees; qassi i ubba wode eta woosaa ezggees. SHin Godai iitabaa oottiyaageeta ba hanqqo som77uwan xeellees” yaagees.
					</seg>
					<seg id="b.1PE.3.13" type="verse">
						Intte lo77obaa oottanau amottikko, inttena qohanai oonee?
					</seg>
					<seg id="b.1PE.3.14" type="verse">
						SHin harai atto, xillotettaa gishshau intte waayettikkokka, anjjettidaageeta. Asau yayyoppitenne hirggoppite.
					</seg>
					<seg id="b.1PE.3.15" type="verse">
						SHin Kiristtoosa intte wozanan bonchchitenne a intte Goda oottite. Xoossai intteyyo immana giido inttenan de7iyaagau gaaso oichchiya ooyyoonne zaaro immanau ubba wode giigi uttite; shin hegaa ashkketettaaninne yashshatettan oottite.
					</seg>
					<seg id="b.1PE.3.16" type="verse">
						Qassi Kiristtoosan intte de7iyo lo77o de7uwaa iitabaa oottidobaadan, inttena cayiya asai ba zigiriyooban yeellatana mala, inttena zoriya wozanai geeshsha gido.
					</seg>
					<seg id="b.1PE.3.17" type="verse">
						Aissi giikko, Xoossai giidobaa gidikko, iitabaa oottido gishshau waayettiyoogaappe, lo77obaa oottido gishshau waayettiyoogee keha.
					</seg>
					<seg id="b.1PE.3.18" type="verse">
						Aissi giikko, Kiristtoosi nuna Xoossaakko efaanau, baayyo xillo gidiiddi, makkalanchchatu gishshau, issitoo ubbaa nagarau haiqqiis; i ba asatettan haiqqiis; shin ayyaanan paxiis.
					</seg>
					<seg id="b.1PE.3.19" type="verse">
						Qassi he Ayyaanan, qashuwan de7iya ayyaanatukko biidi, etayyo qaalaa yootiis.
					</seg>
					<seg id="b.1PE.3.20" type="verse">
						He ayyaanati amarida hosppun asati haattan attido markkabiyaa Nohee keexxishin, Xoossai danddayidi gam77ido wode, Xoossaayyo azazettibeenna asaa ayyaanata.
					</seg>
					<seg id="b.1PE.3.21" type="verse">
						Hegee xinqqatiyau leemiso gididi, inttena ha77i ashshees; lo77o zoriya wozanaappe Xoossaa woossiyoogaappe attin, bollaa qitaa meecciyoogaa gidenna; hegee inttena Yesuus Kiristtoosi haiquwaappe denddidoogan ashshees.
					</seg>
					<seg id="b.1PE.3.22" type="verse">
						Saluwaa biidi Xoossaappe ushachcha baggan i uttidi, kiitanchcha ubbaa, maataara de7iyaageetanne wolqqaamata haarees.
					</seg>
				</div>
				<div id="b.1PE.4" type="chapter">
					<seg id="b.1PE.4.1" type="verse">
						Hegaa gishshau, Kiristtoosi ba ashuwan nuuyyo waayettido gishshau, inttekka he qofaa ola miishshadan oiqqidi, intte intteyyo minnite. Aissi giikko, ba ashuwan waayettida urai nagaraa oottiyoogaa aggiis.
					</seg>
					<seg id="b.1PE.4.2" type="verse">
						Hagaappe sinttan, ha sa7an shemppoora de7anau attida wodiyan, Xoossai koyiyoogaadan de7anau bessiyoogaappe attin, asa amodan de7anau bessenna.
					</seg>
					<seg id="b.1PE.4.3" type="verse">
						Aissi giikko, Aihuda gidenna asai oottanau dosiyoogaa intte oottiiddi, shaaramuxanau qaaqqatiyoogan, amuwan, mattuwan, yettan, ushshan, pokkiya eeqau goinniyoogan, de7ido kase aadhdhida wodee intteyyo gidana.
					</seg>
					<seg id="b.1PE.4.4" type="verse">
						Aihuda gidenna asaara intte shori bainna oosuwaa issippe oottenna gishshau garamettidi, inttena cayoosona.
					</seg>
					<seg id="b.1PE.4.5" type="verse">
						SHin eti paxa de7iya asaa bollinne haiqqida asaa bolli pirddanau giigi uttida Xoossau zaaruwaa immana.
					</seg>
					<seg id="b.1PE.4.6" type="verse">
						Haiqqida asai ba asatettan asai pirddettiyoogaadan pirddettanaunne qassi ayyaanan Xoossai de7iyoogaadan de7anau, wonggeliyaa mishiraachchoi etayyo hegau odettiis.
					</seg>
					<seg id="b.1PE.4.7" type="verse">
						Ubbabaukka wurssettai matattiis. Hegaa gishshau, Xoossaa woossanau wozanaa qofai de7iyoogeetudan, inttena naagitenne minnite.
					</seg>
					<seg id="b.1PE.4.8" type="verse">
						Siiqoi daro nagaraa kammiyo gishshau, ubbabaappe aattidi issoi issuwaara wozanappe siiqettite.
					</seg>
					<seg id="b.1PE.4.9" type="verse">
						Zuuzummennan issoi issuwaa imattatettan mokkite.
					</seg>
					<seg id="b.1PE.4.10" type="verse">
						Intte huuphiyan huuphiyan Xoossaappe dumma dumma aaro kehatettaa ekkidoogaadankka, Xoossaa dumma imuwaa loitti gishiyaageetudan, issoi issuwau oottite.
					</seg>
					<seg id="b.1PE.4.11" type="verse">
						Yesuus Kiristtoosa baggaara ubbaban Xoossai galatettana mala, ooninne yootiyaabaa gidikko, qaalaa Xoossaappe ekkidi yootiyoogaadan yooto. Qassi ooninne maaddiyaabaa gidikko, Xoossai ayyo immiyo wolqqan maaddo. Bonchchoinne godatettai Xoossaassi meri merinau gido. Amin77i.
					</seg>
					<seg id="b.1PE.4.12" type="verse">
						Ta dabbotoo, intte giddon tamadan xuuggidi paacciya waayee yiyaagaa oorattabai haniyaabaadan garamettoppite.
					</seg>
					<seg id="b.1PE.4.13" type="verse">
						SHin Kiristtoosa bonchchoi beettiyo wode intte ufaittana mala, aara waayettiyoogan ufaittite.
					</seg>
					<seg id="b.1PE.4.14" type="verse">
						Asi inttena Kiristtoosa sunttaa gishshau boriyaabaa gidikko, intte anjjettidaageeta; aissi giikko, bonchcho Ayyaanai, Xoossaa Ayyaanai, intte bolli shemppana.
					</seg>
					<seg id="b.1PE.4.15" type="verse">
						Intteppe ooninne shemppo woridabaadan, woi kaisodan, woi iitabaa oottida asadan, woi hara asa yohuwan gelidabaadan waayettoppo.
					</seg>
					<seg id="b.1PE.4.16" type="verse">
						SHin ooninne Kiristtoosa ammaniyo gishshau waayettikko, Kiristtoosa sunttaa gishshau, Xoossaa galatanaappe attin, yeellatoppo.
					</seg>
					<seg id="b.1PE.4.17" type="verse">
						Aissi giikko, pirddai Xoossaa asaa bolli doomettiyo wodee gakkiis. Qassi he pirddai koiro nu bolli doomettiyaabaa gidikko, a wonggeliyaayyo azazettennaageetu wurssettai aiba gidanee?
					</seg>
					<seg id="b.1PE.4.18" type="verse">
						Xillo asi tuggan attiyaabaa gidikko, makkalanchchainne nagaranchchai yaatin waananee?
					</seg>
					<seg id="b.1PE.4.19" type="verse">
						Hegaa gishshau qassi, Xoossai giidoogaadan waayettiyaageeti lo77obaa oottiiddi, bantta shemppuwaa hadaraa banttana medhdhida ammanettiya Xoossau immona.
					</seg>
				</div>
				<div id="b.1PE.5" type="chapter">
					<seg id="b.1PE.5.1" type="verse">
						Simmi taani woosa keettaa cimatuura cima gidiyaageenne, Kiristtoosa waayiyaa markkattiyaagee, qassi qonccana bonchchuwaa shaakkanaagee intte giddon de7iya cimata zorais.
					</seg>
					<seg id="b.1PE.5.2" type="verse">
						Intte giddon de7iya Xoossaa dorssaa wudiyaa Xoossai koyiyoogaadan heemmite. Dosaanappe attin, wolqqan gidenna. Qassi intte go77a xalaalaa xeellennan, lo77o qofan heemmite.
					</seg>
					<seg id="b.1PE.5.3" type="verse">
						Dorssaa wudiyau intte leemiso gidanaappe attin, heemmiyoogeeta wolqqan haaroppite.
					</seg>
					<seg id="b.1PE.5.4" type="verse">
						Qassi heemmiyaageetu halaqai beettiyo wode, moorettenna bonchcho akiliiliyaa intte ekkana.
					</seg>
					<seg id="b.1PE.5.5" type="verse">
						Hegaadankka yelaga asatoo, cimatuyyo haarettite. Ubbaikka issoi issuwau oottanau intte huuphiyaa kaushshiyoogaa afaladan maayite. Aissi giikko, Xoossai otorettiyaageeta ixxees; shin banttana kaushshiyaageetuyyo aaro kehatettaa immees.
					</seg>
					<seg id="b.1PE.5.6" type="verse">
						Xoossai ba lo77o wodiyan inttena xoqqu oottana mala, wolqqaama Xoossaa kushiyaappe garssaara inttena toochchite.
					</seg>
					<seg id="b.1PE.5.7" type="verse">
						I intteyyo qoppiyo gishshau, inttena hirggissiya ubbabaa a bolli olite.
					</seg>
					<seg id="b.1PE.5.8" type="verse">
						Xalahe halaqai, intte morkkee, mittiyo uraa koyidi, gudiya gaammuwaadan gudiiddi, intte lanqqiyan yuuyiyo gishshau naagettitenne beegottite.
					</seg>
					<seg id="b.1PE.5.9" type="verse">
						Sa7an de7iya intte ishantti hegaadan waayettiyoogaa eridi, ammanuwan minnidi, aara eqettite.
					</seg>
					<seg id="b.1PE.5.10" type="verse">
						Aaro kehatetta ubbaa Xoossai, ba merinaa bonchchuwaayyo Kiristtoos Yesuusa baggaara inttena xeesidaagee, amarida wodiyaa intte waayettidoogaappe guyyiyan, i ba huuphen inttena loittananne minttana. Qassi i inttena wolqqanttana.
					</seg>
					<seg id="b.1PE.5.11" type="verse">
						Bonchchoinne wolqqai merinaappe merinaa gakkanaassi ayyo gido. Amin77i.
					</seg>
					<seg id="b.1PE.5.12" type="verse">
						Hagee Xoossaa tumu aaro kehatettaa gidiyoogaa taani intteyyo markkattaiddanne inttena zoraidda, intteyyo qanttan xaafido dabddaabbiyaa ammanettiya isha gaada taani qoppiyo Sillaasa bolli kiittaas; he aaro kehatettan minnite.
					</seg>
					<seg id="b.1PE.5.13" type="verse">
						Inttenaara issippe doorettida Baabiloonen de7iya woosa keettaa asainne ta na7ai Marqqoosi inttena “Saro saro” goosona.
					</seg>
					<seg id="b.1PE.5.14" type="verse">
						Siiqo yeretaa yerettiiddi, issoi issuwaa sarotite. Intteyyo, Kiristtoosaara de7iya ubbatuyyo sarotettai gido. Amin77i.
					</seg>
				</div>
			</div>
			<div id="b.2PE" type="book">
				<div id="b.2PE.1" type="chapter">
					<seg id="b.2PE.1.1" type="verse">
						Taani Simoon PHeexiroosi, Yesuus Kiristtoosi kiittidoogeenne a ashkkarai, nu Xoossaanne nuna ashshiya Yesuus Kiristtoosa xillotettaa baggaara nuugaa mala al77o ammanuwaa ekkidaageetuyyo ha dabddaabbiyaa xaafais.
					</seg>
					<seg id="b.2PE.1.2" type="verse">
						Xoossaanne nu Godaa Yesuusa intte eriyoogan aaro kehatettainne sarotettai intteyyo palahidi gido.
					</seg>
					<seg id="b.2PE.1.3" type="verse">
						Nuuni Xoossaa bonchchuwaanne lo77otettaa laattana mala, nuna xeesidaagaa nuuni eriyoogan, Xoossaa milatidi de7anau nuna koshshiyaabaa ubbaa Xoossaa wolqqai nuuyyo immiis.
					</seg>
					<seg id="b.2PE.1.4" type="verse">
						Intte a imuwaa baggaara sa7an de7iya bashshiya amuwaappe kessi ekkanaadaaninne Xoossaa xoossatettaa laattanaadan, i ba immana giido daro wolqqaamanne al77o imuwaa nuuyyo immiis.
					</seg>
					<seg id="b.2PE.1.5" type="verse">
						Hegaa gishshau, minnidi intte ammanuwaa bolli lo77otettaa, lo77otettaa bolli eratettaa,
					</seg>
					<seg id="b.2PE.1.6" type="verse">
						eratettaa bolli inttena naagiyoogaa, inttena naagiyoogaa bolli genccaa, genccaa bolli Xoossaa milatiyoogaa,
					</seg>
					<seg id="b.2PE.1.7" type="verse">
						Xoossaa milatiyoogaa bolli ishatettaa siiquwaa, ishatettaa siiquwaa bolli siiquwaa gujjite.
					</seg>
					<seg id="b.2PE.1.8" type="verse">
						Aissi giikko, hageeti intteyyo keehi dariyaabaa gidikko, inttena Godaa Yesuus Kiristtoosa eratettan tishshanne aifeera de7iyaageeta oottana.
					</seg>
					<seg id="b.2PE.1.9" type="verse">
						SHin hegeeti bainna urai ba matan de7iyaabaa xalaalaa demmees; qassi i qooqe; i kase oottido nagarai atto geetettidoogaa erenna.
					</seg>
					<seg id="b.2PE.1.10" type="verse">
						Hegaa gishshau, ta ishatoo, inttena Xoossai xeesidoogaanne dooridoogaa minttanau, kaseegaappe aadhdhi minnite; aissi giikko, intte hegaa oottiyaabaa gidikko, xubettekketa.
					</seg>
					<seg id="b.2PE.1.11" type="verse">
						Hegaadan qassi nu Godaanne nuna ashshiya Yesuus Kiristtoosa merinaa kawotettaa geliyo kumetta shenee intteyyo imettana.
					</seg>
					<seg id="b.2PE.1.12" type="verse">
						Hegaa gishshau, intte ha yohota eriyaabaa gidikkokka, qassi intte oiqqido tuman minnidaageeta gidikkokka, taani inttena ha yohota ubba wode hassayissiyoogaa aggikke.
					</seg>
					<seg id="b.2PE.1.13" type="verse">
						Taani paxa de7ido keenan, inttena hassayissada qaasettanau koshshiyaabaa tau milatees.
					</seg>
					<seg id="b.2PE.1.14" type="verse">
						Nu Godai Yesuus Kiristtoosi tau qoncciyan yootidoogaadan, taani ha haiqqiya asatettaa gam77ennan qaara olanaagaa erais.
					</seg>
					<seg id="b.2PE.1.15" type="verse">
						Taani haiqqidoogaappe guyyiyaana gidinkka, intte ha yohota ubba wode qoppanau danddayana mala, tau danddayettidabaa ubbaa oottana.
					</seg>
					<seg id="b.2PE.1.16" type="verse">
						Nuuni a gita bonchchuwaa be7idi yootoosippe attin, medhdhi ekkido haisiyan nu Godaa Kiristtoosa wolqqaanne yuussaa intteyyo yootibookko.
					</seg>
					<seg id="b.2PE.1.17" type="verse">
						Aissi giikko, daro wolqqaama bonchchuwaappe, “Taani aani daro ufaittiyo ta siiqo Na7ai hagaa” yaagiya cenggurssai yiido wode, Xoossaappe, Aawaappe bonchchuwaanne galataa i ekkiis.
					</seg>
					<seg id="b.2PE.1.18" type="verse">
						Qassi nuunikka geeshsha deriyaa bollan aara de7iiddi, he cenggurssai saluwaappe yiishin siyida.
					</seg>
					<seg id="b.2PE.1.19" type="verse">
						Qassi hegaappe keehi aadhdhiya hananabaa yootiyaageeti haasayido nuna keehi ammanttiya qaalai nuuyyo de7ees; intte he qaalaa naagiyaabaa gidikko loittideta. Aissi giikko, hegee sa7ai wonttana gakkanaassinne maallado xoolinttiyaa poo7oi intte wozanan poo7ana gakkanaassi, xuman poo7iya poo7uwaa mala.
					</seg>
					<seg id="b.2PE.1.20" type="verse">
						Ubbaappe kasetidi, hagaa erite; Xoossaa maxaafan xaafettida hananabaa yootidobaa ooninne barkka birshshanau danddayenna.
					</seg>
					<seg id="b.2PE.1.21" type="verse">
						Aissi giikko, hananabaa yootidobi ubbai geeshsha asati Geeshsha Ayyaanai kaalettin, Xoossaa qaalaa haasayidosonappe attin, asa sheniyan haasayettibeenna.
					</seg>
				</div>
				<div id="b.2PE.2" type="chapter">
					<seg id="b.2PE.2.1" type="verse">
						SHin hananabaa yootiya worddoti asaa giddon kase de7iyoogaadan, intte giddonkka wordduwaa tamaarissiyaageeti de7ana. Eti banttana wozida, Ubbaa Haariya Godaa kaddidi, bashshiya worddo timirttiyaa ehaana; qassi eti akeekenna bashshaa bantta bolli ehaana.
					</seg>
					<seg id="b.2PE.2.2" type="verse">
						Qassi daro asai yeellayiya eta iita ogiyaa kaallana; eta gaasuwan tumaa ogee cayettana.
					</seg>
					<seg id="b.2PE.2.3" type="verse">
						Wordduwaa tamaarissiya hegeeti miishshau yaaretiyoogan bantta medhdhi ekkido haisiyan inttena bonqqana; beniisappe doommidi, eta pirddai giigi uttiis; eta xaissiyaagee beegottidi naagees.
					</seg>
					<seg id="b.2PE.2.4" type="verse">
						Nagara oottida kiitanchchatuyyo Xoossai qarettennan, pirddaa gallassai gakkanaassi xuma ollan eti qashetti uttido Gaannabiyan yeggiis.
					</seg>
					<seg id="b.2PE.2.5" type="verse">
						Xoossai nagaranchchatu bolli bashshaa haattaa yeddiisippe attin, beni asau kehibeenna; shin xillotettaabaa yootida Nohanne hara laappun asata ashshiis.
					</seg>
					<seg id="b.2PE.2.6" type="verse">
						Xoossai Sadoomanne Gamoora giyo katamata biitta bidintta oottidi, xuuggi xaissidi, nagaranchcha gidiyaageeta gakkanabau leemiso oottiis.
					</seg>
					<seg id="b.2PE.2.7" type="verse">
						Higgiyau azazettenna shaaramuxiya asatu giddon tuggatidi de7iya xillo Looxa Xoossai ashshiis.
					</seg>
					<seg id="b.2PE.2.8" type="verse">
						He lo77o bitanee eta giddon de7iiddi, eti oottiyo iita oosuwaa gallassi gallassi be7ido wodenne siyido wode a lo77o wozanai un77ettiis.
					</seg>
					<seg id="b.2PE.2.9" type="verse">
						Hegaa gidikko, Godai Xoossau goinniya asata paaciyaappe waati ashshanaakko erees; nagaranchchata qassi ubbaappe aattidi, tuna amuwan ashuwaa amuwaa kaalliyaageetanne qassi Xoossaa wolqqaa kariyaageeta, pirddaa gallassai gakkanaassi Godai qaxxayiiddi wottanaagaakka erees. Wordduwaa tamaarissiya hegeeti xalanne otoranchcha gididoogan, bollan de7iya bonchcho meretaa cayoosonappe attin, bonchchokkona.
					</seg>
					<seg id="b.2PE.2.11" type="verse">
						He asatuppe daro minonne wolqqaama gidiya kiitanchchatikka bollan de7iya bonchcho meretaa Godaa sinttan cashshan mootanau koyokkona.
					</seg>
					<seg id="b.2PE.2.12" type="verse">
						SHin he asati ohettidi xayanau yelettida bantta meretan wozanai bainna woraa do7atudan hanoosona; eti erennabaa cayoosona; qassi woraa do7adan, eti coo xayana.
					</seg>
					<seg id="b.2PE.2.13" type="verse">
						Eti bantta medhdhido metuwan metootana; gallassi yexxidi duriyoogaa ufaissiyaabaa giidi qoppoosona; eti kaushshatanne tunata gidi uttidi, inttenaara miyo qumaa meettan ufaittoosona.
					</seg>
					<seg id="b.2PE.2.14" type="verse">
						SHaaramuxa maccaasaa xeelliyoogaa aggenna aifee etau de7ees; qassi nagara oottiyoogaakka aggokkona. Ammanuwan minnibeenna asaa cimmoosona. Amuwaara meezetida wozanai etau de7ees; eti qanggettidaageeta.
					</seg>
					<seg id="b.2PE.2.15" type="verse">
						Sitta ogiyaa aggidi balidosona. Bi7oora na7aa Balaama ogiyaara biidosona; Balaami makkalan miishshaa ekkanau koyiis.
					</seg>
					<seg id="b.2PE.2.16" type="verse">
						I hananabaa yootiyaagaa; shin a nagaraa gishshau, a haree asadan haasayan seeridi, a gooshsha mala hanuwaappe a teqqiis.
					</seg>
					<seg id="b.2PE.2.17" type="verse">
						He asati meliichchida pulttuwaa mala; qassi gotee tookkidi efiyo shaaraa mala; Xoossai etau sakkana xumaa giigissi uttiis.
					</seg>
					<seg id="b.2PE.2.18" type="verse">
						Aissi giikko, eti hadanne otoro haasayaa hasayoosona; balan de7iya asaappe kessi ekkiyaageeta shaaramuxanau qaaqqatiyo amuwan cimmoosona.
					</seg>
					<seg id="b.2PE.2.19" type="verse">
						Eti banttau bashsha amuwaara de7iiddi eta, “Intte ailletettaappe kiyana” yaagoosona; aissi giikko, issi asi bana xoonidabau aibaunne aille.
					</seg>
					<seg id="b.2PE.2.20" type="verse">
						Eti nu Godaanne nuna ashshiya Yesuus Kiristtoosa eratettan ha sa7aa tunatettaappe kessi ekkidoogaappe guyyiyan, guyye simmidi, aani xubettidi xoonettiyaabaa gidikko, kase de7iyo de7uwaappe guyyeegee etau iitana.
					</seg>
					<seg id="b.2PE.2.21" type="verse">
						Aissi giikko, etau imettida geeshsha azazuwaa eridi aggiyoogaappe eti xillotettaa ogiyaa erennan aggiyaakko lo77o shin.
					</seg>
					<seg id="b.2PE.2.22" type="verse">
						“Kanai ba cooshshaakko guyye simmees” giyo leemisoinne qassi, “Meecettida gudunttai guyye simmidi, urqqan gonddorettees” giyo leemisoi tuma gidiyoogaa eta gakkidabai bessees.
					</seg>
				</div>
				<div id="b.2PE.3" type="chapter">
					<seg id="b.2PE.3.1" type="verse">
						Ta siiqotoo, hagee taani intteyyo xaafido naa77antto dabddaabbiyaa; taani he naa77u dabddaabbetakka intte suure qofaa qoppanaadan denttettanau inttena hassayissanaadan xaafaas.
					</seg>
					<seg id="b.2PE.3.2" type="verse">
						Hananabaa yootiya geeshshati beni yootido qaalaa intte hassayana malanne Godai inttena ashshiyaagee, ba kiittidoogeetu baggaara inttena azazido azazuwaa intte hassayana mala koyais.
					</seg>
					<seg id="b.2PE.3.3" type="verse">
						Wodiyaa wurssettan, asa toochchiya bantta amuwaadan de7iyaageeti asa toochchiiddi denddanaagaa ubbaappe kasetidi erite.
					</seg>
					<seg id="b.2PE.3.4" type="verse">
						Eti, “I 'Yaana' yaagiis. Gibeennee? Yaatin awan de7ii? Aissi giikko, nu aawati haiqqiichchidosona; shin ubbabaikka sa7ai merettoosappe doommidi de7iyoogaadankka de7ees” yaagana.
					</seg>
					<seg id="b.2PE.3.5" type="verse">
						Daro wodiyaappe kase Xoossai haasayin, saloinne sa7ai merettidoogaa eridi, eti akeekennan ixxidosona. Sa7ai haattaappenne haattan merettiis.
					</seg>
					<seg id="b.2PE.3.6" type="verse">
						Qassi hegaa gaasuwan, he wode de7iya sa7ai he haattan meetetti xayiis.
					</seg>
					<seg id="b.2PE.3.7" type="verse">
						SHin ha77i de7iya saloinne sa7ai, Xoossau goinnenna asati pirddettiyo gallassainne xayiyo gallassai gakkanaassi takkidi, he qaalan tamaa naagoosona.
					</seg>
					<seg id="b.2PE.3.8" type="verse">
						SHin ta siiqotoo, ha issi yohiyo dogoppite; Godaa matan, issi gallassai sha7u gallassa mala gidiyoogaanne, qassi sha7u gallassai issi gallassa mala gidiyoogaa dogoppite.
					</seg>
					<seg id="b.2PE.3.9" type="verse">
						Issooti issooti qoppiyoogaadan, Godai ba oottana giidoogaa oottanau takkenna; shin ooninne ba nagaraappe simmanaadan koyeesippe attin, ooninne xayana mala koyenna gishshau, inttebaa genccees.
					</seg>
					<seg id="b.2PE.3.10" type="verse">
						SHin Godaa gallassai kaisodan yaana. He gallassi saloti wolqqaama gunttan Xayana; saluwaa meretati wolqqaama mishuwan seerana; sa7ainne a bollan de7iya ubbabai xayana.
					</seg>
					<seg id="b.2PE.3.11" type="verse">
						Ubbabaikka hegaadan xayiyaabaa gidikko, intte ai mala asa gidanau bessii? Intte de7oi geeshshanne Xoossaa milatiyaagaa gidanau koshshees.
					</seg>
					<seg id="b.2PE.3.12" type="verse">
						Intte Xoossaa gallassaa naagishin, he gallassai eesuwan gakkanaadan, intteyyo danddayettiyaabaa oottite; he gallassi saloti xuugettidi xayananne saluwaa meretatikka wolqqaama mishuwan seerana.
					</seg>
					<seg id="b.2PE.3.13" type="verse">
						SHin nuuni Xoossai immana giido ooratta saluwaanne ooratta sa7aa xilloi de7anasaa naagoos.
					</seg>
					<seg id="b.2PE.3.14" type="verse">
						Hegaa gishshau, ta siiqotoo, he gallassaa naagiiddi, pokkoinne boree bainnaageeta gididi, aara sarotettan de7ana mala minnite.
					</seg>
					<seg id="b.2PE.3.15" type="verse">
						Godaa danddayai atotettaa gidiyoogaa intte wozanan qoppite; hegaadan qassi nu siiqo ishai PHauloosi, Xoossai bau immido aadhdhida eratettan intteyyo xaafiis.
					</seg>
					<seg id="b.2PE.3.16" type="verse">
						Ba xaafiyo dabddaabbe ubban, he yohuwaabaa xaafiyo wode, i giyoogee hagaa. Tamaaribeenna asatinne minnibeenna asati Xoossaa maxaafata harata geellayiyoogaadankka, he dabddaabbiyaa giddon de7iya akeekanau waayissiya yohuwaa geellayoosona. Eti hegaa oottiyoogan bantta bolli bashshaa ehoosona.
					</seg>
					<seg id="b.2PE.3.17" type="verse">
						Hegaa gishshau, ta siiqotoo, intte hegaa eriyo gishshau, makkalanchchatu balan cimettidi, wora beenna malanne, qassi minnidi de7iyo sohuwaappe kunddenna mala naagettite.
					</seg>
					<seg id="b.2PE.3.18" type="verse">
						SHin intte nu Godaa, nuna ashshiya Yesuus Kiristtoosa aaro kehatettaaninne eratettan diccite. A ha77inne merinaa gallassai gakkanaassi galatai gakko. Amin77i.
					</seg>
				</div>
			</div>
			<div id="b.1JO" type="book">
				<div id="b.1JO.1" type="chapter">
					<seg id="b.1JO.1.1" type="verse">
						Nuuni koiroosappe doommidi de7iya, nu aifiyan be7idi, nu kushiyan a bochchi be7ido de7uwaa qaalaabaa intteyyo xaafoos. Nuuni a be7ida; nu kusheekka a bochchi be7iis.
					</seg>
					<seg id="b.1JO.1.2" type="verse">
						He de7oi qonccin, nuuni a be7idi, abaa intteyyo markkattoos; qassi Aawaa matan de7iya nuuyyo qonccida merinaa de7uwaabaa intteyyo yootoos.
					</seg>
					<seg id="b.1JO.1.3" type="verse">
						Qassi nunaara intteyyo issippetettai de7ana mala, nuuni be7idoogaanne siyidoogaa intteyyo yootoos; nuuyyo Aawaaranne a Na7aa Yesuus Kiristtoosaara issippetettai de7ees.
					</seg>
					<seg id="b.1JO.1.4" type="verse">
						Nuuni nu ufaissai polettana mala, hagaa intteyyo xaafoos.
					</seg>
					<seg id="b.1JO.1.5" type="verse">
						Nuuni appe siyidi, intteyyo yootiyo kiitai, “Xoossai poo7o; aani xumi mulekka baawa” yaagiyaagaa.
					</seg>
					<seg id="b.1JO.1.6" type="verse">
						Nuuni nuuyyo aara issippetettai de7ees giidi xuman de7ikko, nu haasayaaninne nu oosuwan worddotoos.
					</seg>
					<seg id="b.1JO.1.7" type="verse">
						SHin poo7uwan i de7iyoogaadan, nuunikka poo7uwan de7ikko, nuuyyo issuwau issuwaara issippetettai de7ees; qassi a Na7aa, Yesuus Kiristtoosa suuttai nagara ubbaappe nuna ashshees.
					</seg>
					<seg id="b.1JO.1.8" type="verse">
						Nuuni nunan nagari baawa giikko, nurkka nuna cimmoos; nunan tumatettikka baawa.
					</seg>
					<seg id="b.1JO.1.9" type="verse">
						SHin nuuni Xoossau nu nagaraa paaxikko, i nu nagaraa atto gaanaunne nu mooro ooso ubbaappe nuna geeshshanau, ammanttiyaagaanne tumubaa oottiyaagaa.
					</seg>
					<seg id="b.1JO.1.10" type="verse">
						Nuuni nagara oottibookko giikko, Xoossaa worddanchcha kessoos; a qaalaikka nunan de7enna.
					</seg>
				</div>
				<div id="b.1JO.2" type="chapter">
					<seg id="b.1JO.2.1" type="verse">
						Ta naatoo, nagara intte oottennaadan, taani hagaa intteyyo xaafais; shin ooninne nagara oottikko, Aawaa matan nuuyyo gaannatiya Yesuus Kiristtoosi, Xilloi, de7ees.
					</seg>
					<seg id="b.1JO.2.2" type="verse">
						Qassi nuuni nu nagaraa atto geetettaa Kiristtoosa baggaara demmeettees; Kiristtoosi yarshshettidoogee asa ubbaa nagaraassappe attin, nu nagaraa xalaalaassa gidenna.
					</seg>
					<seg id="b.1JO.2.3" type="verse">
						Nuuni Xoossaa azazuwaa naagikko, tumu a eriyoogaa hegan shaakkanau danddayoos.
					</seg>
					<seg id="b.1JO.2.4" type="verse">
						Issi urai, “Taani a erais” giidi, qassi a azazuwaa naagennan aggikko, he urai worddanchcha; tumatettikka aani baawa.
					</seg>
					<seg id="b.1JO.2.5" type="verse">
						SHin a qaalau azazettiya oona gidikkonne, he urai Xoossaa siiqiyoogee tumu polettiis. Nuuni Xoossan de7iyoogaa hagee nuna erissees.
					</seg>
					<seg id="b.1JO.2.6" type="verse">
						Taani, “Xoossan de7ais” giya ooninne Kiristtoosi de7idoogaadan de7anau bessees.
					</seg>
					<seg id="b.1JO.2.7" type="verse">
						Ta ishatoo, taani intteyyo koiroosappe de7iya ceega azazuwaa xaafaisippe attin, ooratta azazo xaafikke; he ceega azazoi intte siyido qaalaa.
					</seg>
					<seg id="b.1JO.2.8" type="verse">
						Gidikkokka, taani intteyyo naa77anttuwaa ooratta azazuwaa xaafais; he azazuwaa tumatettaikka Kiristtoosaaninne inttenan beettees. Aissi giikko, xumai xayees; tumu poo7oi ha77i poo7ees.
					</seg>
					<seg id="b.1JO.2.9" type="verse">
						Poo7uwan de7ais giiddi, ba ishaa ixxiya ooninne hanno gakkanaassikka xuman de7ees.
					</seg>
					<seg id="b.1JO.2.10" type="verse">
						Ba ishaa siiqiya ooninne poo7uwan de7ees; he uran hara ura xubbiyaabi aibinne baawa.
					</seg>
					<seg id="b.1JO.2.11" type="verse">
						SHin ba ishaa ixxiya ooninne xuman de7ees; xuman hemettees. Xumai a aifiyaa qooqissi wottido gishshau, awu biyaakkonne erenna.
					</seg>
					<seg id="b.1JO.2.12" type="verse">
						Ta naatoo, Xoossai Kiristtoosa sunttaa gishshau, intte nagaraa atto yaagido gishshau, taani intteyyo xaafais.
					</seg>
					<seg id="b.1JO.2.13" type="verse">
						Aawatoo, koiroosappe de7iyaagaa intte erido gishshau, intteyyo xaafais. Yelagatoo, xalahe halaqaa intte xoonido gishshau, intteyyo xaafais. Guutta naatoo, Xoossaa intte erido gishshau, intteyyo xaafais.
					</seg>
					<seg id="b.1JO.2.14" type="verse">
						Aawatoo, koiroosappe de7iyaagaa intte erido gishshau, intteyyo xaafais. Yelagatoo, intte mino gidiyo gishshaunne Xoossaa qaalai inttenan de7iyo gishshau, qassi xalahe halaqaa intte xoonido gishshau, intteyyo xaafais.
					</seg>
					<seg id="b.1JO.2.15" type="verse">
						Ha sa7aa woi sa7an de7iya aibanne siiqoppite. Intte ha sa7aa siiqikko, Xoossaa siiqoi inttenan baawa.
					</seg>
					<seg id="b.1JO.2.16" type="verse">
						Aissi giikko, ha sa7an de7iya ubbabai, hegeekka: asatettaa amoi, aifen xeellidi qaaqqatiyoogeenne miishshan ceeqettiyoogee ha sa7aappe yiidoogaappe attin, Xoossaappe yibeenna.
					</seg>
					<seg id="b.1JO.2.17" type="verse">
						Ha sa7ainne ha sa7an asi amottiyo ubbabai aadhdhana. SHin Xoossai giidoogaa oottiya urai merinau de7ana.
					</seg>
					<seg id="b.1JO.2.18" type="verse">
						Ta naatoo, wodiyaa wurssettai matattiis; Kiristtoosa morkkee sinttappe yaanaagaa intte siyidoogaadan, harai atto ha77ikka a morkketi daroti denddidosona. Hegaa gishshau, wodiyaa wurssettai matattidoogaa nuuni hegan eroos.
					</seg>
					<seg id="b.1JO.2.19" type="verse">
						Ha morkketi nu bagga gidenna gishshau, nu giddoppe kiyidosona; aissi giikko, eti nu bagga gidiyaabaa gidiyaakko, nu giddon de7ana; shin etappe ooninne nu bagga gidennaagee erettana mala, nu giddoppe kiyidosona.
					</seg>
					<seg id="b.1JO.2.20" type="verse">
						SHin Kiristtoosi intte bolli Geeshsha Ayyaanaa gussiis; qassi intte ubbai tumaa ereeta.
					</seg>
					<seg id="b.1JO.2.21" type="verse">
						Tumaa intte eriyo gishshaunne qassi tuman worddoi aibinne bainnaagaa intte eriyo gishshau, taani intteyyo xaafaisippe attin, tumaa intte erenna gishshau xaafikke.
					</seg>
					<seg id="b.1JO.2.22" type="verse">
						Yesuusa giyoogee Kiristtoosa gidin erikke giya urappe attin, worddanchchi oonee? Hegee Aawaanne Na7aa erikke giyaagee Kiristtoosa morkkiyaa.
					</seg>
					<seg id="b.1JO.2.23" type="verse">
						Na7aa erikke giya oonaaninne Aawai de7enna; Na7aa erais giya oonaanikka qassi Aawai de7ees.
					</seg>
					<seg id="b.1JO.2.24" type="verse">
						Hegaa gishshau, koiroosappe intte siyidoogaa intte wozanan minttidi naagite. Koiroosappe siyidoogaa intte naagikko, intteyyo qassi Na7aaranne Aawaara issippetettai de7ana.
					</seg>
					<seg id="b.1JO.2.25" type="verse">
						Qassi Kiristtoosi ba huuphen nuuyyo immana giidoogee merinaa de7uwaa.
					</seg>
					<seg id="b.1JO.2.26" type="verse">
						Taani hagaa intteyyo he inttena balettiya asatu gishshau xaafaas.
					</seg>
					<seg id="b.1JO.2.27" type="verse">
						SHin Kiristtoosi intte bolli ba Geeshsha Ayyaanaa gussiis. Geeshsha Ayyaanai inttenan de7iyo gishshau, ooninne inttena tamaarissana koshshenna; aissi giikko, a Geeshsha Ayyaanai inttena ubbabaa tamaarissees. I tamaarissidoogaadan, Kiristtoosan de7ite.
					</seg>
					<seg id="b.1JO.2.28" type="verse">
						Ta naatoo, qassi i qoncciyo wode, nuuni yashshi bainnaageeta gidanaadaaninne, a yuussaa gallassi a sinttan nuuni yeellatennaadan, aani de7ite.
					</seg>
					<seg id="b.1JO.2.29" type="verse">
						Kiristtoosi xillo gidiyoogaa intte erikko, xillobaa oottiya ubbai Xoossaa na7a gidiyoogaa eranau bessees.
					</seg>
				</div>
				<div id="b.1JO.3" type="chapter">
					<seg id="b.1JO.3.1" type="verse">
						Nuuni Xoossaa naata geetettidi xeesettana mala, Xoossai nuna ai keenaa siiqidaakkonne be7ite. Nuuni tumukka a naata. Ha sa7ai Xoossaa erenna gishshau, nunakka erenna.
					</seg>
					<seg id="b.1JO.3.2" type="verse">
						Ta siiqotoo, ha77i nuuni Xoossaa naata; nuuni ai hananaakko biron erettibeenna; shin Kiristtoosi qoncciyo wode, nuuni a milatanaagaa eroos. Aissi giikko, i tumu de7iyoogaa nuuni be7ana.
					</seg>
					<seg id="b.1JO.3.3" type="verse">
						Qassi Kiristtoosa be7ana giidi ufaissan naagiya ooninne Kiristtoosi geeshsha gididoogaadan, bana geeshshees.
					</seg>
					<seg id="b.1JO.3.4" type="verse">
						Nagara oottiya ubbai Xoossaa higgiyaa menttees; aissi giikko, nagari higge menttiyoogaa.
					</seg>
					<seg id="b.1JO.3.5" type="verse">
						Kiristtoosi asaa nagaraa xaissanau qonccidoogaa intte ereeta; aani nagari baawa.
					</seg>
					<seg id="b.1JO.3.6" type="verse">
						Kiristtoosan de7iya ooninne nagara oottenna; qassi nagaraa oottiya ooninne a be7ibeenna woi eribeenna.
					</seg>
					<seg id="b.1JO.3.7" type="verse">
						Ta naatoo, ooninne inttena balettoppo. Kiristtoosi xillo gidiyoogaadan, xillobaa oottiya urai xillo.
					</seg>
					<seg id="b.1JO.3.8" type="verse">
						Xalahe halaqai koiroosappe nagaraa oottido gishshau, nagara ubba wode oottiya urai xalahe halaqaassa; hegaa gishshau, Xoossaa Na7ai xalahe halaqaa oosuwaa xaissanau qoncciis.
					</seg>
					<seg id="b.1JO.3.9" type="verse">
						Xoossaa na7a gidiya ooninne Xoossaa meretai aani de7iyo gishshau, nagara ubba wode oottenna; qassi Xoossai a Aawaa gidiyo gishshau, nagara oottanau danddayenna.
					</seg>
					<seg id="b.1JO.3.10" type="verse">
						Xoossaa naatu giddooninne xalahe halaqaa naatu giddon de7iya dummatettai hagan erettees; xillobaa oottenna urai woikko ba ishaa siiqenna urai ooninne Xoossaa Na7a gidenna.
					</seg>
					<seg id="b.1JO.3.11" type="verse">
						Aissi giikko, koiroosappe intte siyido kiitai, “Issoi issuwaara siiqettanau bessees” yaagiyaagaa.
					</seg>
					<seg id="b.1JO.3.12" type="verse">
						Nuuni Qaayeela mala gidanau bessenna. Qaayeeli xalahe halaqaassa; yaanidi ba ishaa woriis. I ba ishaa aissi woridee? I oottido oosoi iita gidin, a ishai oottido oosoi lo77o gidido gishshau woriis.
					</seg>
					<seg id="b.1JO.3.13" type="verse">
						Ta ishatoo, ha sa7aa asai inttena ixxikko, oorattabaa gooppite.
					</seg>
					<seg id="b.1JO.3.14" type="verse">
						Nuuni nu ishata siiqiyo gishshau, haiquwaappe de7uwau pinnidoogaa eroos; ba ishaa siiqenna urai ooninne haiquwaa giddon de7ees.
					</seg>
					<seg id="b.1JO.3.15" type="verse">
						Ba ishaa ixxiya ooninne shemppo woridaagaa; qassi shemppo woridaagan merinaa de7oi bainnaagaa intte ereeta.
					</seg>
					<seg id="b.1JO.3.16" type="verse">
						Kiristtoosi ba shemppuwaa nu gishshau aattidi immidoogan siiqoi aibakko nuuni erida; nuunikka nu ishatu gishshau, nu shemppuwaa aattidi immanau bessees.
					</seg>
					<seg id="b.1JO.3.17" type="verse">
						SHin dure asi ooninne ba ishai metootiyoogaa be7iiddi, ayyo qarettennan ixxikko, ba wozanan Xoossaa siiqoi de7ees gaanau waani danddayii?
					</seg>
					<seg id="b.1JO.3.18" type="verse">
						Ta naatoo, nuuni oosuwaaninne tumatettan siiqettanaappe attin, coo haasayan woikko bolla doonan siiqettanau bessenna.
					</seg>
					<seg id="b.1JO.3.19" type="verse">
						Nuuni tumaa baggan de7iyoogaa hegan erana; qassi nu wozanai nu bolli pirddiyo wode ubban, Xoossaa sinttan tumatettaa nuna hegan erissees. Aissi giikko, Xoossai nu wozanaappe gita; qassi i ubbabaa erees.
					</seg>
					<seg id="b.1JO.3.21" type="verse">
						Ta siiqotoo, nu wozanai nu bolli pirddennabaa gidikko, nuuni Xoossaa sinttan yayyokko.
					</seg>
					<seg id="b.1JO.3.22" type="verse">
						Nuuni a azazuwaa naagiyo gishshaunne a ufaissiyaabaa oottiyo gishshau, woossiyo ubbabaa appe ekkoos.
					</seg>
					<seg id="b.1JO.3.23" type="verse">
						Xoossaa azazoi hagaa: Kiristtoosi nuna azazidoogaadankka, Xoossaa Na7aa Yesuus Kiristtoosa sunttan nuuni ammananaadaaninne issoi issuwaara siiqettanaadan Xoossai nuna azaziis.
					</seg>
					<seg id="b.1JO.3.24" type="verse">
						Xoossaa azazuwaa naagiya ooninne Xoossaa giddon de7ees; Xoossainne a giddon de7ees; Xoossai nuuyyo immido Geeshsha Ayyaanaa baggaara i nu giddon de7iyoogaa nuuni eroos.
					</seg>
				</div>
				<div id="b.1JO.4" type="chapter">
					<seg id="b.1JO.4.1" type="verse">
						Ta siiqotoo, ayyaanata ubbata ammanoppite; shin eti Xoossaappe yiidaakkonne akeekite. Aissi giikko, hananabaa yootiya daro worddoti ubbasaa biidosona.
					</seg>
					<seg id="b.1JO.4.2" type="verse">
						Xoossaa Ayyaana gidiyoogaa intte hegan erana; “Yesuus Kiristtoosi asa gididi yiidoogaa ammanais” giya ayyaana ubbai Xoossaappe yees.
					</seg>
					<seg id="b.1JO.4.3" type="verse">
						Qassi Kiristtoosi asa gididi yiidoogaa ammanais geenna ayyaana ubbai Xoossaappe yibeenna; hegee Kiristtoosa morkkiya ayyaana. Intte he ayyaanai yaanaagaa kase siyideta; i harai atto ha77ikka ha sa7an de7ees.
					</seg>
					<seg id="b.1JO.4.4" type="verse">
						Ta naatoo, intte Xoossaageeta; intte giddon de7iya Geeshsha Ayyaanai ha sa7an de7iya ayyaanaappe daro wolqqaamiyo gishshau, hananabaa yootiya worddota intte xoonideta.
					</seg>
					<seg id="b.1JO.4.5" type="verse">
						Eti ha sa7aa asa gidiyo gishshau, ha sa7aabaa haasayoosona; ha sa7aa asaikka eta haasayaa siyees.
					</seg>
					<seg id="b.1JO.4.6" type="verse">
						Nuuni Xoossaageeta; Xoossaa eriya ooninne nuuni giyoogaa siyees. Xoossaa erenna ooninne nuuni giyoogaa siyenna. Nuuni tumu ayyaanaanne worddo ayyaanaa hegan shaakkoos.
					</seg>
					<seg id="b.1JO.4.7" type="verse">
						Ta siiqotoo, siiqoi Xoossaappe yiyo gishshau, ane issoi issuwaara siiqettoos. Siiqiya ooninne Xoossaa na7a; Xoossaa i erees.
					</seg>
					<seg id="b.1JO.4.8" type="verse">
						Xoossai siiqo gidiyo gishshau, siiqenna urai ooninne Xoossaa erenna.
					</seg>
					<seg id="b.1JO.4.9" type="verse">
						Xoossai nuna ba siiquwaa hagan bessiis; nuuni Kiristtoosa baggaara de7uwaa demmana mala, ba issi Na7aa ha sa7aa kiittiis.
					</seg>
					<seg id="b.1JO.4.10" type="verse">
						Siiqo giyoogee hagaa; Xoossai nuna siiqidi, nuuni nu nagaraappe maarotettaa demmido ba Na7aa nuuyyo kiittiisippe attin, nuuni a siiqidoogaana gidenna.
					</seg>
					<seg id="b.1JO.4.11" type="verse">
						Ta siiqotoo, Xoossai nuna hagaadan siiqidabaa gidikko, nuunikka issoi issuwaara siiqettanau bessees.
					</seg>
					<seg id="b.1JO.4.12" type="verse">
						Xoossaa ooninne mulekka be7ibeenna; nuuni issoi issuwaara siiqettikko, Xoossai nu giddon de7ees; a siiqoikka nu giddon polettiis.
					</seg>
					<seg id="b.1JO.4.13" type="verse">
						Xoossai ba Geeshsha Ayyaanaa nuuyyo immido gishshau, nuuni Xoossaa giddon de7iyoogaanne ikka nu giddon de7iyoogaa eroos.
					</seg>
					<seg id="b.1JO.4.14" type="verse">
						Aawai ba Na7aa ha sa7aa ashshiyaagaa gidanau kiittidoogaa nuuni be7idi markkattoos.
					</seg>
					<seg id="b.1JO.4.15" type="verse">
						Yesuusi Xoossaa Na7aa gidiyoogaa markkattiya o giddooninne Xoossai de7ees; ikka Xoossaa giddon de7ees.
					</seg>
					<seg id="b.1JO.4.16" type="verse">
						Xoossai nuna siiqiyoogaa nuuni nu huuphen eroosinne ammanoos. Xoossai siiqo. Siiquwan de7iya ooninne Xoossaa giddon de7ees; Xoossaikka a giddon de7ees.
					</seg>
					<seg id="b.1JO.4.17" type="verse">
						Nu de7oi ha sa7an Kiristtoosi de7idoogaa mala gidiyo gishshau, pirddaa gallassi nuuni yayyenna mala, siiqoi nu giddon polettiis.
					</seg>
					<seg id="b.1JO.4.18" type="verse">
						Siiquwan yashshi baawa; shin tumu siiqoi yashshaa kessi olees. Yashshainne qaxxayoi issippe biyo gishshau, yayyiya uraa siiqoi kumetta gidenna.
					</seg>
					<seg id="b.1JO.4.19" type="verse">
						Xoossai koiro nuna siiqido gishshau, nuuni a siiqoos.
					</seg>
					<seg id="b.1JO.4.20" type="verse">
						Ooninne, “Taani Xoossaa siiqais” giidi ba ishaa ixxikko, i worddanchcha. Aissi giikko, be7ido ba ishaa siiqennaagee be7ibeenna Xoossaa siiqanau waani danddayii?
					</seg>
					<seg id="b.1JO.4.21" type="verse">
						Qassi Kiristtoosi nuuyyo immido azazoi hagaa; Xoossaa siiqiya urai ba ishaakka siiqanau bessees.
					</seg>
				</div>
				<div id="b.1JO.5" type="chapter">
					<seg id="b.1JO.5.1" type="verse">
						Kiristtoosa yaagidi, Yesuusa ammaniya ooninne Xoossaa na7a; qassi Aawaa siiqiya ooninne a Na7aakka siiqees.
					</seg>
					<seg id="b.1JO.5.2" type="verse">
						Nuuni Xoossaa siiqiyoogaaninne a azazuwaa naagiyoogan, Xoossaa naata siiqiyoogaa eroos.
					</seg>
					<seg id="b.1JO.5.3" type="verse">
						Aissi giikko, nuuni Xoossaa siiqiyoogee a azazuwaa naagiyoogaa; a azazoikka deexo gidenna.
					</seg>
					<seg id="b.1JO.5.4" type="verse">
						Aissi giikko, Xoossaa na7a gidiya ooninne ha sa7aa xoonanau danddayees; nuunikka ha sa7aa xoonanaagee nu ammanuwaana.
					</seg>
					<seg id="b.1JO.5.5" type="verse">
						Ha sa7aa xoonanau danddayiyai oonee? Yesuusi Xoossaa Na7aa gidiyoogaa ammaniyaagaa xalaalai xoonana.
					</seg>
					<seg id="b.1JO.5.6" type="verse">
						Haattaaranne suuttaara yiidaagee hagaa; ikka Yesuus Kiristtoosa; haattaaranne suuttaara i yiidoogaappe attin, haatta xalaalaara yibeenna. Geeshsha Ayyaanai tuma gidiyo gishshau, hegee tuma gidiyoogaa i ba huuphen markkattees.
					</seg>
					<seg id="b.1JO.5.7" type="verse">
						Aissi giikko, heezzu markkati de7oosona.
					</seg>
					<seg id="b.1JO.5.8" type="verse">
						Hegeeti Geeshsha Ayyaanaa, haattaanne suuttaa; ha heezzati issoi issuwaagaa phalqqokkona.
					</seg>
					<seg id="b.1JO.5.9" type="verse">
						Nuuni asai markkattiyoogaa ammanikko, Xoossai markkattiyoogee asaagaappe keehi aadhdhees; aissi giikko, Xoossai ba Na7aayyo markkattido markkatettai hagaa.
					</seg>
					<seg id="b.1JO.5.10" type="verse">
						Xoossaa Na7aa ammaniya uraa wozanan ha markkatettai de7ees. Xoossaa ammanenna urai ooninne Xoossai ba Na7aayyo markkattido markkatettaa ammanibeenna gishshau, Xoossaa worddanchcha oottiis.
					</seg>
					<seg id="b.1JO.5.11" type="verse">
						Simmi markkatettai hagaa; Xoossai nuuyyo merinaa de7uwaa immiis; he de7oikka a Na7an de7ees.
					</seg>
					<seg id="b.1JO.5.12" type="verse">
						Xoossaa Na7ai de7iyo ooyyoonne de7oi de7ees; Xoossaa Na7ai bainna ooyyoonne de7oi baawa.
					</seg>
					<seg id="b.1JO.5.13" type="verse">
						Xoossaa Na7aa sunttan ammaniya intteyyo merinaa de7oi de7iyoogaa intte erana mala, hagaa intteyyo xaafaas.
					</seg>
					<seg id="b.1JO.5.14" type="verse">
						Xoossai koyiyoogaadan, ainne nuuni a woossikko, i siyiyoogaa nuuni eriyo gishshau, a sinttan yayyokko.
					</seg>
					<seg id="b.1JO.5.15" type="verse">
						Nuuni woossiyo ubban i siyiyoogaa erikko, nuuni a woossidoogaa i immanaagaa eroos.
					</seg>
					<seg id="b.1JO.5.16" type="verse">
						Ooninne haiqoi bessenna nagara ba ishai oottishin be7ikko, Xoossaa woossanau bessees; haiqoi bessenna nagara oottidaageetuyyo Xoossai de7o immana. Haiqoi bessiyo nagari de7ees; taani inttena hegau Xoossaa woossite giikke.
					</seg>
					<seg id="b.1JO.5.17" type="verse">
						Mooro ooso ubbi nagara; shin haiqoi bessenna nagari de7ees.
					</seg>
					<seg id="b.1JO.5.18" type="verse">
						Xoossaa na7i ooninne nagara ubba wode oottennaagaa nuuni eroos. Aissi giikko, Xoossaa na7ai a naagees; qassi xalahee halaqaikka a qohanau danddayenna.
					</seg>
					<seg id="b.1JO.5.19" type="verse">
						Nuuni Xoossaageeta gidiyoogaanne ha mule sa7aikka xalahe halaqan haarettidoogaa eroos.
					</seg>
					<seg id="b.1JO.5.20" type="verse">
						Nuuni tumu Xoossaa eranaadan, Xoossaa Na7ai yiidoogaanne nuuyyo akeekaa immidoogaa eroos. Nuuni tumu Xoossaa giddon, a Na7aa Yesuus Kiristtoosa giddon de7eettees; i tumu Xoossaanne merinaa de7uwaa.
					</seg>
					<seg id="b.1JO.5.21" type="verse">
						Ta naatoo, eeqatuppe intte huuphiyaa naagite.
					</seg>
				</div>
			</div>
			<div id="b.2JO" type="book">
				<div id="b.2JO.1" type="chapter">
					<seg id="b.2JO.1.1" type="verse">
						Taani cimai, intteyyo doorettida godatteeyyoonne ne naatuyyo ha dabddaabbiyaa xaafais; nu giddon de7iya qassi nunaara merinau de7ana tumatettaa gishshau, taani inttena tumu siiqais. Qassi ta xalaala gidennan, tumatettaa eriya ubbati inttena siiqoosona.
					</seg>
					<seg id="b.2JO.1.3" type="verse">
						Xoossaa nu Aawaa aaro kehatettai, maarotettainne sarotettai a Na7aa Yesuus Kiristtoosa aaro kehatettai, maarotettainne sarotettai tumatettaaninne siiquwan nunaara issippe gido.
					</seg>
					<seg id="b.2JO.1.4" type="verse">
						Xoossai, Aawai nuna azazidoogaadan, ne naatuppe amaridaageeti, tumatettan de7iyoogaa be7ada taani daro ufaittaas.
					</seg>
					<seg id="b.2JO.1.5" type="verse">
						Siiqo godattee, ha77ikka nuuni ubbai issoi issuwaara siiqettana mala, taani nena woossais; ha azazoi kaseesappe nunaara de7iya azazoppe attin, taani neeyyo ooratta azazo xaafikke.
					</seg>
					<seg id="b.2JO.1.6" type="verse">
						Siiquwaa giyoogee nuuni Xoossaa azazuwaa naagiiddi de7iyoogaa giyoogaa. Qassi koiroosappe intte siyidoogaadankka, a azazoi aibee giikko, intte ubbai siiquwan de7anaagaa.
					</seg>
					<seg id="b.2JO.1.7" type="verse">
						Aissi giikko, Yesuus Kiristtoosi asa gididi yiidoogaa ammanokko giyaageeti, balettiya daro asati, dere giddo gelidosona. Hegaa mala urai ooninne asa balettiyaagaanne Kiristtoosa morkkiyaa.
					</seg>
					<seg id="b.2JO.1.8" type="verse">
						Intte oottidoogau kumetta woituwaa ekkanaappe attin, intte oottidoogaa bashshenna mala, inttena naagite.
					</seg>
					<seg id="b.2JO.1.9" type="verse">
						Kiristtoosa timirttiyaappe haakkiya uraunne qassi a timirttiyan de7enna urau Xoossai baawa. Kiristtoosa timirttiyan de7iya uraayyo Aawainne Na7ai de7oosona.
					</seg>
					<seg id="b.2JO.1.10" type="verse">
						Ooninne inttekko yiidi, ha timirttiyaa eheennan aggikko, intte soo a gelissoppite; sarokka gooppite.
					</seg>
					<seg id="b.2JO.1.11" type="verse">
						Aissi giikko, a saro giya urai a iita oosuwaa aara shaakkees.
					</seg>
					<seg id="b.2JO.1.12" type="verse">
						Taani intteyyo xaafanau koyido darobai de7ees; shin woraqataaninne qalamiyan xaafanau koyabeikke; shin nu ufaissai polettana mala, inttenaara doonan haasayanau inttekko baana gaada qoppais.
					</seg>
					<seg id="b.2JO.1.13" type="verse">
						Xoossai doorido ne michchee naati nena saro saro yaagoosona.
					</seg>
				</div>
			</div>
			<div id="b.3JO" type="book">
				<div id="b.3JO.1" type="chapter">
					<seg id="b.3JO.1.1" type="verse">
						Taani cimai, tumu siiqiyo ta siiquwaa Gaayoosayyo ha dabddaabbiyaa xaafais.
					</seg>
					<seg id="b.3JO.1.2" type="verse">
						Ta siiquwau, neeni ayyaanan lo77o gidiyoogaa taani eriyoogaadan, nena aibinne waissenna malanne qassi neeni payya de7ana mala, Xoossaa woossais.
					</seg>
					<seg id="b.3JO.1.3" type="verse">
						Aissi giikko, amarida ishantti yiidi, ubba wode neeni tumatettan de7iyoogaanne ne tumatettaabaa markkattido wode, taani daro ufaittaas.
					</seg>
					<seg id="b.3JO.1.4" type="verse">
						Ta naati tumatettan de7iyoogaa siyiyoogaappe aadhdhidi, tana ufaissiyaabi baawa.
					</seg>
					<seg id="b.3JO.1.5" type="verse">
						Ta siiquwau, nu ishantti imatta gidikkokka, neeni etayyo oottiyo ooso ubban ammanettida ooso oottaasa.
					</seg>
					<seg id="b.3JO.1.6" type="verse">
						Qassi eti ne siiquwaabaa woosa keettan markkattidosona; eti biyo ogiyan Xoossai dosiyoogaadan, neeni eta maaddikko, lo77obaa oottaasa.
					</seg>
					<seg id="b.3JO.1.7" type="verse">
						Aissi giikko, Xoossaa ammanennaageetuppe ainne ekkennan, Kiristtoosa sunttaa gishshau kiyidosona.
					</seg>
					<seg id="b.3JO.1.8" type="verse">
						Hegaa gishshau, nuuni tumatettaa etaara issippe oottana mala, hageetu mala asata maaddanau bessees.
					</seg>
					<seg id="b.3JO.1.9" type="verse">
						Taani woosa keettaayyo dabddaabbiyaa xaafaas; shin eta halaqa gidanau koyiya Diyotirefeesi nuuni giyoogaa ekkenna.
					</seg>
					<seg id="b.3JO.1.10" type="verse">
						Hegaa gishshau, taani yaa biyo wode, i nu bollan haasayiyo iita haasayaanne i oottido oosuwaa intteyyo yootana; qassi i hegee guuxxiis giidi, nu ishantti yiyo wode mokkenna; harai atto eta mokkanau koyiyaageetakka diggidi, woosa keettaappe kessees.
					</seg>
					<seg id="b.3JO.1.11" type="verse">
						Ta siiquwau, lo77obaappe attin, iitabaa milatoppa. Lo77obaa oottiya ooninne Xoossaa asa; shin iitabaa oottiya ooninne Xoossaa be7ibeenna.
					</seg>
					<seg id="b.3JO.1.12" type="verse">
						Dimexiroosi lo77o gidiyoogaa asai ubbai markkattees; tumatettai ba huuphenkka abaa markkattees. Nuunikka qassi abaa markkattoos; nu markkatettai tuma gidiyoogaa inttekka ereeta.
					</seg>
					<seg id="b.3JO.1.13" type="verse">
						Taani neeyyo xaafanau koyido darobai de7ees; shin qalamiyaaninne biiriyan xaafanau koyikke.
					</seg>
					<seg id="b.3JO.1.14" type="verse">
						SHin taani matan nenaara gaittanau qoppais; he wode nuuni gaittidi haasayana.
					</seg>
					<seg id="b.3JO.1.15" type="verse">
						Sarotettai nenaara gido. Ne dabboti nena saro saro yaagoosona. Nu dabbota ubbaa eta sunttaa sunttaa xeesada, tana saro saro giis yaaga.
					</seg>
				</div>
			</div>
			<div id="b.JUD" type="book">
				<div id="b.JUD.1" type="chapter">
					<seg id="b.JUD.1.1" type="verse">
						Taani Yesuus Kiristtoosa ashkkarai Yihudai, Yaaqooba ishai, Xoossai xeegidoogeetuyyo, Xoossai Aawai siiqiyoogeetuyyo, qassi Yesuus Kiristtoosi naagiyoogeetuyyo, ha dabddaabbiyaa xaafais.
					</seg>
					<seg id="b.JUD.1.2" type="verse">
						Maarotettai, sarotettainne siiqotettai inttenan kumo.
					</seg>
					<seg id="b.JUD.1.3" type="verse">
						Ta dabbotoo, nuuni issippe shaakki ekkana atotettaabaa intteyyo xaafanau taani daro daafuriyo wode, Xoossai geeshshatuyyo naa77anttennan issitoo immido ammanuwau intte baaxetana mala, inttena zorada xaafanau koshshiyoogaa akeekaas.
					</seg>
					<seg id="b.JUD.1.4" type="verse">
						Aissi giikko, Xoossaa erenna issi issi asati ooninne be7ennan intte giddo gelidosona. Hegeeti nu Xoossaa aaro kehatettaabaa yootiya kiitaa shaaramuxatettau geellayi tamaarissoosona; eti nu issi Kawuwaa, nu Godaa Yesuus Kiristtoosa erokko yaagoosona; qassi eti pirddaa ekkanaagaa Xoossaa maxaafati daro wodeppe kase yootidosona.
					</seg>
					<seg id="b.JUD.1.5" type="verse">
						SHin intte ha ubbabaa eriyaabaa gidikkokka, Godai Israa7eela asaa Gibxxe biittaappe waati ashshidaakkonne qassi ammanibeennaageeta guyyeppe waati xaissidaakko, taani inttena hassayissanau koyais.
					</seg>
					<seg id="b.JUD.1.6" type="verse">
						Qassi bantta de7iyoosaa aggidi, banttau imettida halaqatettaa naagibeenna kiitanchchati pirddaa ekkiyo gita gallassai gakkanaassi Xoossai eta naagiyoosan, xumaappe garssan merinau qashettidi de7oosona.
					</seg>
					<seg id="b.JUD.1.7" type="verse">
						Hegaadan Sadoomanne Gamoora giyo katamatuuninne eta heeran de7iya katamatun de7iya asai he kiitanchchatudan shaaramuxidosonanne shaaramuxanau keehi qaaqqatidosona; hegeeti merinaa taman eexxidi, haratuyyo leemiso gididosona.
					</seg>
					<seg id="b.JUD.1.8" type="verse">
						Hegaadan qassi he aimottiya asati bantta asatettaa tunissoosona; Xoossaa godatettaa karoosona; bonchcho meretatakka cayoosona.
					</seg>
					<seg id="b.JUD.1.9" type="verse">
						SHin kiitanchchatu halaqai Mikaa7eeli Muuse ahaabaa xalahe halaqaara palamettido wode, “Godai nena seero” giidoogaappe attin, cashsha qaalan a bolli pirddanau koyibeenna.
					</seg>
					<seg id="b.JUD.1.10" type="verse">
						SHin he asati banttau akeekennabaa ubbaa cayoosona; qassi eti yuushshi qoppenna do7atudan, mereta eratettan eriyo yohoti eta xaissiyaageeta.
					</seg>
					<seg id="b.JUD.1.11" type="verse">
						Etau aayye7ana! Aissi giikko, eti Qaayeeli hemettido ogiyaa hemettidosona. Miishsha gishshau giidi, Balaami oottidoogaa mala mooruwaa oottidosona. Qassi Qore giyo bitanee “Ixxaas” giidi xayidoogaadan, etikka “Ixxida” giidi xayidosona.
					</seg>
					<seg id="b.JUD.1.12" type="verse">
						Hegeeti siiquwan gibiraa intte miyoosan inttenaara yashshi bainnan miyo wode, qita mala. Eti bantta xalaalaa naagoosona. Eti carkkoi efiyo iri bainna shaara mala; qassi eti boniyan aifiyaa aifenna, xaphuwaara shodettidi, muleera melida mitta mala.
					</seg>
					<seg id="b.JUD.1.13" type="verse">
						Eti bantta pokkuwaa genttenna hoommotiya, iita abbaa beetaa mala. Eti Xoossai merinau sakkana xuman sohuwaa giigissi wottido yuuyiya xoolinttetu mala.
					</seg>
					<seg id="b.JUD.1.14" type="verse">
						Heenooki Addaameppe doommin, laappuntta yeleta gidiyaagee, daro wodeppe kase etabaa hananabaa yootiiddi, hagaadan yaagiis; “Akeekite, Xoossaa erenna nagaranchcha asati oottido iita ooso ubbaunne qassi Xoossaa erenna he iita asati Xoossaa bolli haasayido iita haasaya ubbau, Godai eta ubbaa bolli pirddanau, ba daro sha7u geeshshatuura issippe yaana” yaagiis.
					</seg>
					<seg id="b.JUD.1.16" type="verse">
						He asati ubba wode zuuzummoosonanne harata amassaloosona; qassi bantta iita amuwaa kaalloosona; bantta huuphiyau go77a demmanau harata sabboosonanne bantta qaalaa wogaappe aattidi, xoqqu ootti haasayoosona.
					</seg>
					<seg id="b.JUD.1.17" type="verse">
						SHin ta dabbotoo, nu Godaa Yesuus Kiristtoosi kiittidoogeeti intteyyo beni haasayido qaalaa akeekite.
					</seg>
					<seg id="b.JUD.1.18" type="verse">
						Eti intteyyo, “Wurssettaa wodiyan, bantta Xoossi bainna amuwaa kaalliyaageeti, qassi intte bolli qilliicciyaageeti yaana” yaagidosona.
					</seg>
					<seg id="b.JUD.1.19" type="verse">
						Hegeeti asaa giddon shaahotettaa medhdhiyaageetanne, bantta iita amuwau haarettidaageeta, qassi Geeshsha Ayyaanai bainnaageeta.
					</seg>
					<seg id="b.JUD.1.20" type="verse">
						SHin ta dabbotoo, ubbaappe aadhdhiya geeshsha ammanuwan intte huuphiyaa keexxite; qassi Geeshsha Ayyaanaa wolqqan Xoossaa woossite.
					</seg>
					<seg id="b.JUD.1.21" type="verse">
						Qassi nu Godai Yesuus Kiristtoosi ba maarotettan intteyyo immana merinaa de7uwaa naagiiddi, intte huuphiyaa Xoossaa siiquwan wottite.
					</seg>
					<seg id="b.JUD.1.22" type="verse">
						Issi issi siree de7iyo asatuyyo qarettite.
					</seg>
					<seg id="b.JUD.1.23" type="verse">
						Issoota issoota tamaappe dafi kessidi ashshite. Qassi harai atto eta iita amuwan tunida maayuwaa ixxiiddikka, issootuyyo issootuyyo yashshatettan qarettite.
					</seg>
					<seg id="b.JUD.1.24" type="verse">
						Intte kunddennaadan, inttena naaganaunne borettennaageeta oottidi, ba bonchchuwaa sintti gita ufaissaara shiishshanau danddayiya nuna ashshiya issi Xoossau, nu Godaa Yesuus Kiristtoosa baggaara bonchchoi, gitatettai, wolqqainne maatai, aadhdhida wode ubbaappenne ha77inne merinaa gakkanaassinne gido. Amin77i.
					</seg>
				</div>
			</div>
			<div id="b.REV" type="book">
				<div id="b.REV.1" type="chapter">
					<seg id="b.REV.1.1" type="verse">
						Eesuwan hananau bessiyaabaa ba ashkkarata bessana mala, Xoossai Yesuus Kiristtoosayyo immido ajjuutai hagaa; Yesuusi ba kiitanchchaa kiittidi, ha ajjuutaa ba ashkkaraa Yohaannisa erissiis.
					</seg>
					<seg id="b.REV.1.2" type="verse">
						Yohaannisi Xoossaa qaalaa, Yesuus Kiristtoosa markkatettaanne ba be7ido ubbabaa markkattiis.
					</seg>
					<seg id="b.REV.1.3" type="verse">
						Ha maxaafaa nabbabiya urai anjjettidaagaa; qassi ha hananabaa yootiya qaalaa siyiyaageetinne ha maxaafan xaafettidaagaa naagiyaageeti anjjettidaageeta; aissi giikko, wodee matattiis.
					</seg>
					<seg id="b.REV.1.4" type="verse">
						Taani Yohaannisi, Isiyaa biittan de7iya laappun woosa keettatuyyo yaagais; kase de7iya Xoossaappe, ha77ikka de7iya Xoossaappe, sinttappekka yaana Xoossaappe, qassi a kawotaa araataa sinttan de7iya laappun ayyaanatuppe, aaro kehatettainne sarotettai intteyyo gido.
					</seg>
					<seg id="b.REV.1.5" type="verse">
						Qassi haiquwaappe koiro denddida Na7aappe, sa7aa kawota haariya ammanettida markkaappe, Yesuus Kiristtoosappe aaro kehatettainne sarotettai intteyyo gido. I nuna siiqeesinne qassi nu nagaraa ailletettaappekka ba suuttan nuna kessiis.
					</seg>
					<seg id="b.REV.1.6" type="verse">
						Nuuni ba Xoossaayyoonne Aawaayyo oottana mala, i nuna kawotettanne qeeseta oottiis; ayyo merinaappe merinaa gakkanaassi bonchchoinne wolqqai gido. Amin77i.
					</seg>
					<seg id="b.REV.1.7" type="verse">
						Be7ite, Yesuusi shaaraara yees. Asai ubbai, harai atto, a caddidaageetikka a be7ana; sa7an de7iya asai ubbai appe zilaalana. Hegee tuma. Amin77i.
					</seg>
					<seg id="b.REV.1.8" type="verse">
						Kase de7iyaagee, ha77ikka de7iyaagee, sinttappekka yaana Godai, Ubbaappe Wolqqaama Xoossai, “Alifainne Omeegai tana” yaagees.
					</seg>
					<seg id="b.REV.1.9" type="verse">
						Taani Yohaannisi, intte ishai, inttenaara Yesuus Kiristtoosa waayiyaanne a kawotettaa qassi a danddayaa issippe shaakkiyaagee, Xoossaa qaalaa yootido gishshaunne Yesuusabaa markkattido gishshau, Paaximo giyo haruuruwan de7aas.
					</seg>
					<seg id="b.REV.1.10" type="verse">
						Godaa gallassan taani Geeshsha Ayyaanan ohettaas; taani taappe guyyeera malkkata waasuwaa mala gita cenggurssaa siyaas.
					</seg>
					<seg id="b.REV.1.11" type="verse">
						He cenggurssai tana, “Neeni be7iyoogaa maxaafan xaafa; xaafada Isiyan de7iya laappun woosa keettatuyyo, Efisoona, Samirnneesa, PHerggaamoona, Tiyaaxiroona, Sarddeesa, Pilaadelifiyaa, Lodooqiyaa woosa keettatuyyo yedda” yaagiis.
					</seg>
					<seg id="b.REV.1.12" type="verse">
						Taani taayyo yootiya cenggurssaa be7anau guyye simmaas; simmada xomppiyaa wottiyo laappun worqqa ballata be7aas.
					</seg>
					<seg id="b.REV.1.13" type="verse">
						He ballatu giddon Asa Na7a milatiyaagaa be7aas; adussa afalaa ba tohuwaa gatti maayidi, worqqa danccuwan ba tiraa yuushshi aattidi qachchiis.
					</seg>
					<seg id="b.REV.1.14" type="verse">
						A huupheenne a huuphiyaa binnaanai bootta dorssa ikisenne shachcha milatees; a aifeekka tama laco milatees.
					</seg>
					<seg id="b.REV.1.15" type="verse">
						A tohoikka coociyaa taman seeridi phooliya nahaase giyo birataa milatees; a cenggurssaikka gita shaafaa gunttaa mala.
					</seg>
					<seg id="b.REV.1.16" type="verse">
						I ba ushachcha kushiyan laappun xoolintteta oiqqiis. A doonaappe naa77u baggaara qarattida bisoi kiyiis. A som77oikka wolqqappe poo7iya awa aifiyaa milatees.
					</seg>
					<seg id="b.REV.1.17" type="verse">
						Taani a be7ido wode haiqqidabaadan hanada, a tohuwaa matan kunddaas. Kunddin ba ushachcha kushiyaa ta bolli wottidi, tana hagaadan yaagiis; “Yayyoppa; koiroikka wurssettaikka tana.
					</seg>
					<seg id="b.REV.1.18" type="verse">
						Taani paxa de7iyaagaa. Taani haiqqaas; shin be7a, meri merinaukka paxa de7ais. Haiquwaa qulppeenne Si7ooliyaa qulppee ta kushiyan de7ees.
					</seg>
					<seg id="b.REV.1.19" type="verse">
						Simmi neeni be7idobaanne ha77i de7iyaabaa, qassi sinttappe hananabaa xaafa.
					</seg>
					<seg id="b.REV.1.20" type="verse">
						Neeni ta ushachcha kushiyan be7ido laappun xoolinttetu birshshettainne qassi xomppeta wottiyo laappun worqqa ballatu birshshettai hagaa; laappun xoolintteti laappun woosa keettatu kiitanchchata; laappun worqqa ballati laappun woosa keettata.
					</seg>
				</div>
				<div id="b.REV.2" type="chapter">
					<seg id="b.REV.2.1" type="verse">
						“Efisoonan de7iya woosa keettaa kiitanchchaayyo hagaadan yaagada xaafa; 'Ba ushachcha kushiyan laappun xoolinttiyaa oiqqidaagee, xomppeta wottiyo laappun worqqa ballatu gidduwaara hemettiyaagee, hagaadan yaagees.
					</seg>
					<seg id="b.REV.2.2" type="verse">
						“Taani ne oosuwaa, ne daafuraanne ne genccaa erais. Qassi neeni iita asatubaa genccanau danddayabeennaagaakka taani erais; Yesuusi kiittidoogeeta gidennan de7iiddi banttana, 'Nuuni Yesuusi kiittidoogeeta' giyaageeta neeni xomoosada, eti worddanchcha gidiyoogaa demmidoogaakka erais.
					</seg>
					<seg id="b.REV.2.3" type="verse">
						Neeni genccadasa; qassi ta sunttaa gishshaukka metuwaa danddayadasa; daafurabaakka.
					</seg>
					<seg id="b.REV.2.4" type="verse">
						SHin taani nena boriyoobi de7ees; aissi giikko, neeni kase ne siiquwaa aggadasa.
					</seg>
					<seg id="b.REV.2.5" type="verse">
						Simmi neeni awappe kunddidaakkonne akeeka. Ne nagaraappe simma; neeni kase oottiyo oosuwaa ootta. Hegee xayikko, taani neekko yaana; yaada neeni ne nagaraappe simmana xayikko, neeni xomppiyaa wottiyo ne ballaa a sohuwaappe ekkarggana.
					</seg>
					<seg id="b.REV.2.6" type="verse">
						SHin issibaa loittadasa; Niiqoolaawetu oosuwaa, taani ixxiyoogaa neenikka ixxadasa.
					</seg>
					<seg id="b.REV.2.7" type="verse">
						“'“Siyanau haitti de7iyo urai Geeshsha Ayyaanai woosa keettatuyyo giyoobaa siyo; taani xooniya uraayyo Xoossaa gannatiyan mokkiya de7o mittaa aifiyaappe maanau immana” yaagees' yaagada xaafa.
					</seg>
					<seg id="b.REV.2.8" type="verse">
						“Samirnneesan de7iya woosa keettaa kiitanchchaayyo hagaadan yaagada xaafa; 'Haiqqidaagee, haiquwaappekka denddidaagee, koiroogeenne wurssettaagee hagaadan yaagees.
					</seg>
					<seg id="b.REV.2.9" type="verse">
						“'“Taani ne waayiyaanne ne hiyyeesatettaa erais; shin neeni dure. Aihuda gidennan de7iiddi banttana, 'Nuuni Aihuda' giyaageeti cayiyo cashshaa taani erais; shin eti Seexaanaa maabaran de7oosona.
					</seg>
					<seg id="b.REV.2.10" type="verse">
						Neeni waayettana waayiyau yayyoppa. Be7a, xalahe halaqai intteppe amaridaageeta xomoosanau qasho keettan yeggana; tammu gallassa gakkanaassi intte waayettana. Haiqqana gakkanaassikka ammanettidaagaa gida; taani neeyyo de7o akiliiliyaa immana.
					</seg>
					<seg id="b.REV.2.11" type="verse">
						“'“Siyanau haitti de7iyo urai Geeshsha Ayyaanai woosa keettatuyyo giyoobaa siyo; xooniya urai naa77antto haiquwan qohettenna” yaagees' yaagada xaafa.
					</seg>
					<seg id="b.REV.2.12" type="verse">
						“PHerggaamoonan de7iya woosa keettaa kiitanchchaayyo hagaadan yaagada xaafa; 'Naa77u baggaara qarattida bisoi de7iyoogee hagaadan yaagees.
					</seg>
					<seg id="b.REV.2.13" type="verse">
						“'“Taani neeni de7iyoosaa erais. Neeni Seexaanaa kawotaa araatai de7iyoosan de7aasa; ta sunttaa mintta naagaasa. Harai atto, Seexaanai de7iyoosan intte matan asi worddo taani ammaniyo markkai Anttiphaasi de7iyo wodekka tana ammaniyoogaa aggabaakka.
					</seg>
					<seg id="b.REV.2.14" type="verse">
						SHin taani nena boriyo guuttabai de7ees; Israa7eela asai eeqau yarshshido qumaa maanaadaaninne ziittanaadan eta nagara ootissida Baalaaqa tamaarissida Balaama timirttiyaa tamaariya amarida asati nenaara de7oosona.
					</seg>
					<seg id="b.REV.2.15" type="verse">
						Hegaadankka, qassi Niiqoolaawetu timirttiyaa tamaariya asati nenaara de7oosona.
					</seg>
					<seg id="b.REV.2.16" type="verse">
						Hegaa gishshau, neeni ne nagaraappe simma; hegee xayikko, taani neekko eesuwan yaana; yaada he asatuura ta doonaappe kiyiya bisuwan olettana.
					</seg>
					<seg id="b.REV.2.17" type="verse">
						“'“Siyanau haitti de7iyo urai Geeshsha Ayyaanai woosa keettatuyyo giyoobaa siyo. Xooniya urau taani geeman de7iya mannaappe amaridaagaa immana. Qassi taani bootta shuchchaakka ayyo immana; ekkiya uraappe attin, ooninne erenna ooratta sunttai he shuchchaa bolli xaafetti uttiis” yaagees' yaagada xaafa.
					</seg>
					<seg id="b.REV.2.18" type="verse">
						“Tiyaaxiroonan de7iya woosa keettaa kiitanchchaayyo hagaadan yaagada xaafa; 'Xoossaa Na7ai, tamaa lacuwaa milatiya aifee de7iyoogee, qassi coociyaa taman seeridi phooliya nahaase giyo birataa milatiya tohoi de7iyoogee, hagaadan yaagees.
					</seg>
					<seg id="b.REV.2.19" type="verse">
						“'“Taani ne oosuwaa, ne siiquwaa, ne ammanuwaa, ne maaduwaanne ne genccaa erais; neeni koiro oottiyoogaappe ha77i darissada oottiyoogaa taani erais.
					</seg>
					<seg id="b.REV.2.20" type="verse">
						SHin taani nena boriyoobi de7ees; bana, 'Taani hananabaa yootiyaaro' yaagiya maccaasiyo Elzzaabeelo ainne gaakka; he maccaasiyaa ta ashkkarati ziittanaadaaninne eeqau yarshshido qumaa maanaadan, tamaarissausunne balettausu.
					</seg>
					<seg id="b.REV.2.21" type="verse">
						A ba nagaraappe simmana mala, taani o xeella be7aas; shin shaaramuxanau qaaqqatiyoogaappe a simmanau koyabeikku.
					</seg>
					<seg id="b.REV.2.22" type="verse">
						Be7ite, taani o hiixan onggin, sahuwan a waayettana. Iira shaaramuxiyaageeti he iira oottiyo nagaraappe simmana xayikko, etakka hanttaara waayiyan yeggana.
					</seg>
					<seg id="b.REV.2.23" type="verse">
						Taani i naatakka worana; qassi woosa keetta ubbaikka taani asa qofanne amo eriyaagaa gidiyoogaa erana; taani intteyyo intte oosuwaa malaa immana.
					</seg>
					<seg id="b.REV.2.24" type="verse">
						“'“SHin Tiyaaxiroonan de7iya haratoo, ha iita timirttiyaa tamaaribeennaageetoo, harati, 'Seexaanaa ciimma yohuwaa' giyoogaa intte tamaaribeekketa; taani inttena hara deexo toossikke gais.
					</seg>
					<seg id="b.REV.2.25" type="verse">
						SHin taani yaana gakkanaassi intteyyo de7iyaabaa mintti naagite.
					</seg>
					<seg id="b.REV.2.26" type="verse">
						Xoonidaagaayyoonne wurssettai gakkanaassi ta oosuwaa naagidaagaayyo, asa zare ubbaa haarana mala, taani ta Aawaappe ekkido maataa malaa ayyo immana; i eta birata dullan haarananne urqqa miishsha menttiyoogaadan menttana.
					</seg>
					<seg id="b.REV.2.28" type="verse">
						Qassi taani ayyo bakkaaliyaa xoolinttiyaa immana.
					</seg>
					<seg id="b.REV.2.29" type="verse">
						“'“Siyanau haitti de7iyo urai Geeshsha Ayyaanai woosa keettatuyyo giyoobaa siyo” yaagees' yaagada xaafa.
					</seg>
				</div>
				<div id="b.REV.3" type="chapter">
					<seg id="b.REV.3.1" type="verse">
						“Sarddeesan de7iya woosa keettaa kiitanchchaayyo hagaadan yaagada xaafa; 'Xoossaa ayyaana laappunatinne laappun xoolintteti de7iyoogee hagaadan gees. “Taani ne oosuwaa erais; asi nena paxa de7aasa giikkokka, neeni haiqqadasa.
					</seg>
					<seg id="b.REV.3.2" type="verse">
						Beegotta! Attidabaanne haiqqanau matidabaa minttetta. Aissi giikko, ne oosoi ta Xoossaa sinttan polo gidennaagaa taani demmaas.
					</seg>
					<seg id="b.REV.3.3" type="verse">
						Simmi neeni ekkidobaanne siyidobaa akeeka; naaga; ne nagaraappekka simma. Neeni beegottennabaa gidikko, taani neekko kaisodan yaana; taani woisaade yaanaakkonne neeni erakka.
					</seg>
					<seg id="b.REV.3.4" type="verse">
						SHin bantta maayuwaa urqqayibeenna amarida asati Sarddeesan nenaara de7oosona. Eti bootta maayuwaa maayidi tanaara hemettana; aissi giikko, eti bootta maayuwaa maayanau bessiyaageeta.
					</seg>
					<seg id="b.REV.3.5" type="verse">
						Xoonidaagee hegaadankka bootta maayuwaa maayana. Taani a sunttaa de7o maxaafaappe quccikke; taani ta Aawaa sinttaaninne a kiitanchchatu sinttan i tabaa gidiyoogaa markkattana.
					</seg>
					<seg id="b.REV.3.6" type="verse">
						“'“Siyanau haitti de7iyo urai Geeshsha Ayyaanai woosa keettatuyyo giyoobaa siyo” yaagees' yaagada xaafa.
					</seg>
					<seg id="b.REV.3.7" type="verse">
						“Pilaadelifiyan de7iya woosa keettaa kiitanchchaayyo hagaadan yaagada xaafa; 'Daawita qulppiyaa oiqqidaagee, ooninne gorddanau danddayennaadan dooyiyaagee, qassi ooninne dooyanau danddayennaadan gorddiyaagee geeshshai, tumanchchai hagaadan yaagees.
					</seg>
					<seg id="b.REV.3.8" type="verse">
						“'“Taani ne oosuwaa erais. Be7a, taani ne sinttan ooninne gorddanau danddayenna dooya penggiyaa wottaas; aissi giikko, ne wolqqai guutta gidikkokka, ta qaalaa naagadasanne ta sunttaakka erikke gabaakka.
					</seg>
					<seg id="b.REV.3.9" type="verse">
						Be7a, Aihuda gidokkona shin banttana, 'Nuuni Aihuda' giidi worddotiya Seexaana Aihuda woosa keettata taani ehaada, ne sinttan goinissananne nena siiqiyoogaakka eta erissana.
					</seg>
					<seg id="b.REV.3.10" type="verse">
						Neeni genccanau ta azazuwaa naagido gishshau, sa7an de7iya asaa paaccanau kumetta sa7aa bolli yiya waaye wodiyaappe taanikka nena naagana.
					</seg>
					<seg id="b.REV.3.11" type="verse">
						Taani eesuwan yaana; ooninne ne akiliiliyaa ekkenna mala, neeyyo de7iyaabaa mintta oiqqa.
					</seg>
					<seg id="b.REV.3.12" type="verse">
						Taani xooniya uraa ta Aawaa Beeta Maqidasiyan tuussa oottana; i hegaappe mulekka kiyenna. Taani ta Xoossaa sunttaa, ta Xoossaa katamaa sunttaanne ta Xoossaa matappe wodhdhana ooratta Yerusalaame sunttaa a bolli xaafana. Qassi taani ta ooratta sunttaakka a bolli xaafana.
					</seg>
					<seg id="b.REV.3.13" type="verse">
						“'“Siyanau haitti de7iyo urai Geeshsha Ayyaanai woosa keettatuyyo giyoobaa siyo” yaagees' yaagada xaafa.
					</seg>
					<seg id="b.REV.3.14" type="verse">
						“Lodooqiyan de7iya woosa keettaa kiitanchchaayyo hagaadan yaagada xaafa; 'Ammanettida tumanchcha markkai, Xoossai medhdhidobau koiroi, “Amin77i” giyoogee hagaadan yaagees.
					</seg>
					<seg id="b.REV.3.15" type="verse">
						“'“Taani ne oosuwaa erais. Neeni irxxa gidakka; woi misho gidakka; irxxa woi misho gidarkkiishsha.
					</seg>
					<seg id="b.REV.3.16" type="verse">
						Neeni irxxa woi misho gidennan, bol77o gidiyo gishshau, taani nena ta doonaappe cuchchana hanais.
					</seg>
					<seg id="b.REV.3.17" type="verse">
						Aissi giikko neeni, 'Taani dure; mehiyaasa; tana ainne koshshenna' yaagaasa. SHin neeni metootiya asa, qarettiya asa, hiyyeesa, qooqenne kallottida asa gidiyoogaa erakka.
					</seg>
					<seg id="b.REV.3.18" type="verse">
						Hegaa gishshau, neeni duretana mala, taman geeyida worqqaa, nena yeellayiya ne kalluwaa kammanau bootta maayuwaanne qassi loitta xeellanau ne aifiyaa tiyiyo xaliyaa taappe shammanaadan, taani nena zorais.
					</seg>
					<seg id="b.REV.3.19" type="verse">
						Taani siiqiyo ubbaa seeraisinne qaxxayais; simmi keehi mishetta; ne nagaraappekka simma.
					</seg>
					<seg id="b.REV.3.20" type="verse">
						“'“Be7a, taani karen eqqada xeesais. Ooninne taani xeesiyoogaa siyidi, kariyaa dooyikko, taani akko gelana; gelada aara issippe kahuwaa maana; ikka tanaara issippe maana.
					</seg>
					<seg id="b.REV.3.21" type="verse">
						Qassi taani xoonada ta Aawaara a kawotaa araatan uttidoogaadan, xoonida urau tanaara ta kawotaa araatan uttiyo alaafetettaa immana.
					</seg>
					<seg id="b.REV.3.22" type="verse">
						“'“Siyiyo haitti de7iyo urai Geeshsha Ayyaanai woosa keettatuyyo giyoobaa siyo” yaagees' yaagada xaafa” yaagiis.
					</seg>
				</div>
				<div id="b.REV.4" type="chapter">
					<seg id="b.REV.4.1" type="verse">
						Hegaappe guyyiyan, taani saluwan dooya penggiyaa be7aas; qassi taayyo malkkatadan yootishin, taani siyido koiro cenggurssai tana; “Hagaappe guyyiyan, hananau bessiyaabaa taani nena bessana; haa kiya” yaagiis.
					</seg>
					<seg id="b.REV.4.2" type="verse">
						Sohuwaarakka taani Geeshsha Ayyaanan ohetta aggaas. Be7ite, saluwan kawotaa araatai de7ees; he araatan issoi uttiis.
					</seg>
					<seg id="b.REV.4.3" type="verse">
						He uttidaagaa merai burccukko milatiya al77o shuchchaadaaninne zo7o al77o shuchchaadan phoolees. Kawotaa araataayyo ubba baggaara mitta haitta milatiya zuullai yuuyi aadhdhidi de7ees.
					</seg>
					<seg id="b.REV.4.4" type="verse">
						He kawotaa araataa yuuyi aadhdhidi, hara laatamanne oiddu kawotaa araatati de7oosona; etan bootta maayuwaa maayidi, huuphiyan worqqa akiliiliyaa wottida laatamanne oiddu cimati uttidosona.
					</seg>
					<seg id="b.REV.4.5" type="verse">
						Kawotaa araataappe wolqqanttai, kooshinchchainne dadaa gunttai kiyees; qassi kawotaa araataa sinttan laappun xomppeti poo7oosona. Hegeeti Xoossaa laappun ayyaanata.
					</seg>
					<seg id="b.REV.4.6" type="verse">
						Kawotaa araataa sinttan birille misatiya burccukko abbai de7ees. He kawotaa araataappe sinttaaranne guyyeera a matan yuuyi aadhdhidi, aifee kumido oiddu paxa de7iya meretati de7oosona.
					</seg>
					<seg id="b.REV.4.7" type="verse">
						Koiro paxa de7iya meretai gaammo milatees; naa77anttoi miiza mara milatees; heezzanttuwaa som77oi asa som77o milatees; qassi oiddanttoi paalliya arggantta milatees.
					</seg>
					<seg id="b.REV.4.8" type="verse">
						Oiddu paxa de7iya meretatuyyo huuphiyan huuphiyan usuppun qefee de7ees; etau bollan garssankka ubbasan aifee kumiis. Eti qamminne gallassi, “Geeshshau, geeshshau, geeshshau, kase de7iyaagoo, ha77ikka de7iyaagoo, qassi sinttappe yaanaagoo, Godau, Ubbaappe Wolqqaama Xoossau” giyoogaa aggokkona.
					</seg>
					<seg id="b.REV.4.9" type="verse">
						He meretati kawotaa araatan uttida meri merinau paxa de7iyaagaa mazamuriyan sabbido wode, bonchchido wodenne galatido wode,
					</seg>
					<seg id="b.REV.4.10" type="verse">
						laatamanne oiddu cimati kawotaa araatan uttida meri merinau de7iyaagaa sinttan gufannidi, ayyo goinnoosona; bantta akiliiliyaa kawotaa araataa sinttan wottidi hagaadan yaagoosona.
					</seg>
					<seg id="b.REV.4.11" type="verse">
						“Nu Godau Xoossau, neeni bonchchuwaa, sabaanne wolqqaa ekkanau bessaasa. Aissi giikko, ubbabaa neeni medhdhadasa; qassi ubbabaikka neeni koyidoogaadan haniisinne de7iis” yaagoosona.
					</seg>
				</div>
				<div id="b.REV.5" type="chapter">
					<seg id="b.REV.5.1" type="verse">
						Issi xaatta woraqatai kawotaa araatan uttidaagau ushachcha kushiyan de7iyaagaa be7aas; he xaatta woraqatai naa77u baggaarakka xaafetti uttiis; qassi laappun maatafai a bolli attamettiis.
					</seg>
					<seg id="b.REV.5.2" type="verse">
						Taani issi wolqqaama kiitanchchai ba qaalaa xoqqu oottidi, “Maatafaa peeridi, xaatta woraqataa birshshanau bessiyo urai oonee?” yaagidi, awaajjiyaagaa be7aas.
					</seg>
					<seg id="b.REV.5.3" type="verse">
						Saluwan gidin woi sa7an gidin, woi sa7aappe garssan gidin, he xaatta woraqataa birshshanau woi a gidduwaa xeellanau ooyyoonne danddayettibeenna.
					</seg>
					<seg id="b.REV.5.4" type="verse">
						Xaatta woraqataa birshshanau woi a gidduwaa xeellanau bessiyo urai bainna gishshau, taani daro yeekkaas.
					</seg>
					<seg id="b.REV.5.5" type="verse">
						Cimatuppe issoi tana, “Yeekkoppa; be7a, Yihudaa zare gidiya gaammoi, Daawita zaree, maatafaa peeranaunne xaatta woraqataa birshshanau xooniis” yaagiis.
					</seg>
					<seg id="b.REV.5.6" type="verse">
						Taani kawotaa araataappe, paxa de7iya oiddu meretatuppenne qassi cimatuppe gidduwan, shuhettida Dorssa milatidi eqqidaagaa be7aas; ayyo laappun kacetinne laappun aifeti de7oosona. Hegeeti sa7a ubbaa kiitettida Xoossaa laappun ayyaanata.
					</seg>
					<seg id="b.REV.5.7" type="verse">
						He Dorssai biidi, kawotaa araataa bolli uttidaagau ushachcha kushiyaappe xaatta woraqataa ekkiis.
					</seg>
					<seg id="b.REV.5.8" type="verse">
						I he xaatta woraqataa ekkido wode, paxa de7iya oiddu meretatinne laatamanne oiddu cimati a sinttan kunddidosona. Eti huuphiyan huuphiyan diittaanne ixaanai kumido worqqa miishshaa oiqqidosona. He ixaanai geeshshati Xoossaa woossiyoogaa.
					</seg>
					<seg id="b.REV.5.9" type="verse">
						Eti, “Xaatta woraqataa ekkanaunne maatafaa peerada dooyanau neeyyo bessees. Aissi giikko, neeni shuhettadasa. Neeni qommo ubbaappe, dumma dumma biitta qaala ubbaappe, yara ubbaappenne zare ubbaappe ne suuttan Xoossaayyo asaa wozadasa.
					</seg>
					<seg id="b.REV.5.10" type="verse">
						Nu Xoossaayyo oottana mala, eta neeni kawotettanne qeeseta oottadasa. Qassi eti sa7an haarana” yaagidi ooratta mazamuriyaa yexxoosona.
					</seg>
					<seg id="b.REV.5.11" type="verse">
						Hegaappe guyyiyan, taani xeellada, kawotaa araataa, paxa de7iya oiddu meretatanne cimata yuuyi aadhdhidi eqqida daro kiitanchchatu cenggurssaa siyaas; eti sha7aaninne miilooniyan paidettoosona.
					</seg>
					<seg id="b.REV.5.12" type="verse">
						He kiitanchchati bantta qaalaa xoqqu oottidi, “SHuhettida Dorssai wolqqaa, duretettaa, aadhdhida eratettaa, minotettaa, bonchchuwaa, sabaa, galataa ekkanau bessees!” yaagidosona.
					</seg>
					<seg id="b.REV.5.13" type="verse">
						Hegaappe guyyiyan, sa7an, saluwan, sa7aappe garssaaninne abbaa giddon de7iya mereta ubbainne qassi hegeetun de7iya mereta ubbai, “Kawotaa araataa bolli uttidaagaayyoonne Dorssaayyo galatai, bonchchoi, sabainne wolqqai meri merinau gido!” yaagidi yexxishin siyaas.
					</seg>
					<seg id="b.REV.5.14" type="verse">
						Paxa de7iya oiddu meretati, “Amin77i” yaagin, cimati gufannidi goinnidosona.
					</seg>
				</div>
				<div id="b.REV.6" type="chapter">
					<seg id="b.REV.6.1" type="verse">
						Dorssai laappun maatafatuppe issuwaa dooyishin be7aas; qassi paxa de7iya oiddu meretatuppe issoi dadaa gunttaa milatiya cenggurssan, “Haa ya!” yaagishin, taani siyaas.
					</seg>
					<seg id="b.REV.6.2" type="verse">
						Taani issi bootta paraa be7aas. He paraa toggidaagee wonddafiyaa oiqqiis; qassi ayyo akiliilee imettiis. Olaa i xooniiddinne qassikka xoonanau kiyiis.
					</seg>
					<seg id="b.REV.6.3" type="verse">
						Dorssai naa77antto maatafaa dooyido wode, paxa de7iya meretatuppe naa77anttoi, “Haa ya!” yaagishin, taani siyaas.
					</seg>
					<seg id="b.REV.6.4" type="verse">
						Qassi hara daama parai kiyiis. Asai issoi issuwaara shuhettana mala, he paraa toggidaagaayyo sa7an olaa denttiyo wolqqai imettiis. Wogga bisoikka ayyo imettiis.
					</seg>
					<seg id="b.REV.6.5" type="verse">
						Dorssai heezzantto maatafaa dooyido wode, paxa de7iya meretatuppe heezzanttoi, “Haa ya!” yaagishin, taani siyaas. Yaatada amara parai kiyidaagaa be7aas; qassi he paraa toggidaagee ba kushiyan meezaanaa oiqqiis.
					</seg>
					<seg id="b.REV.6.6" type="verse">
						Taani paxa de7iya oiddu meretatu giddoppe cenggurssa milatiyaabaa siyaas, He cenggurssai, “Issi gallassa oosuwaayyo damoozai issi guruure gistte; qassi issi gallassa oosuwaayyo damoozai heezzu guruure bangga. SHin zaitiyaanne woine eessaa qohoppa” yaagishin siyaas.
					</seg>
					<seg id="b.REV.6.7" type="verse">
						Dorssai oiddantto maatafaa dooyido wode, paxa de7iya meretatuppe oiddanttoi, “Haa ya!” yaagishin, taani siyaas.
					</seg>
					<seg id="b.REV.6.8" type="verse">
						Taani washalaala parai kiyidaagaa be7aas. He paraa toggidaagaa sunttai Haiquwaa; a geeduwaa Si7oolee kaalliis. Haiqoinne Si7oolee sa7aappe oiddantto kushiyaa olan, koshan, harggiyan, do7an worissana mala, etau maatai imettiis.
					</seg>
					<seg id="b.REV.6.9" type="verse">
						Dorssai ichchashantto maatafaa dooyido wode, eti Xoossaa qaalaa yootido gishshaunne bantta markkatettan ammanettido gishshau, shukkido asatu shemppuwaa yarshshuwaa yarshshiyoosaappe garssan be7aas.
					</seg>
					<seg id="b.REV.6.10" type="verse">
						Eti bantta qaalaa xoqqu oottidi, “Ubbaa Haariya Godau, geeshshau, tumanchchau, sa7an de7iya asaa bolli aude pirdduutee? Qassi nu suuttaa aude achchuutee?” yaagidosona.
					</seg>
					<seg id="b.REV.6.11" type="verse">
						Etayyo huuphiyan huuphiyan bootta maayoi imettiis. Etaagaadankka haiqqanau bessiya eta lagge ashkkaratu paidoinne eta ishanttu paidoi kumana gakkanaassi, eti amarida wodiyaa takkishshana mala, etayyo odettiis.
					</seg>
					<seg id="b.REV.6.12" type="verse">
						Dorssai usuppuntta maatafaa dooyido wode, taani be7aas; biittai wolqqappe qaaxxiis. Awa aifee karetta waaruwaadan karexxiis; aginaikka ubbaara suutta milatiis.
					</seg>
					<seg id="b.REV.6.13" type="verse">
						Balase giyo mittee qau7e aifee, wolqqaama carkkoi qaattin, sa7an qoqqofettiyoogaadan, xoolintteti saluwaappe sa7an qoqqofettidosona.
					</seg>
					<seg id="b.REV.6.14" type="verse">
						Saloi xaatta woraqatai xaaxettiyoogaadan, xaaxettidi xayi bayiis; dere ubbatinne haruuro ubbati bantta sohuwaappe kichchi aggidosona.
					</seg>
					<seg id="b.REV.6.15" type="verse">
						Hegaappe guyyiyan, sa7aa kawoti, deriyaa haariyaageeti, shaalaqati, dureti, wolqqaamati, qassi hara asai ubbai, ailleti, goqati deriyaa kiyidi, gonggolo giddooninne shuchchaa kooppuwan qosettidosona.
					</seg>
					<seg id="b.REV.6.16" type="verse">
						Qosettidi deretanne shuchchaa, “Kawotaa araatan uttidaagaa aifiyaappenne Dorssaa hanqquwaappe nu bolli kunddidi, nuna gentterkketiishsha!
					</seg>
					<seg id="b.REV.6.17" type="verse">
						Aissi giikko, eta gita hanqquwaa gallassai gakkiichchiis; he hanqquwaa danddayanai oonee?” yaagidosona.
					</seg>
				</div>
				<div id="b.REV.7" type="chapter">
					<seg id="b.REV.7.1" type="verse">
						Hegaappe guyyiyan, taani oiddu kiitanchchati oiddu sa7aa zooziyan eqqidaageeta be7aas. He kiitanchchati sa7aa bollan, woi abbaa bollan, woi ai mitta bollan, carkkoi carkkennaadan teqqidosona.
					</seg>
					<seg id="b.REV.7.2" type="verse">
						Qassikka de7o Xoossaa maatafaa oiqqida hara kiitanchchai awai mokkiyoosaappe kiyiyaagaa taani be7aas. He kiitanchchai ba qaalaa xoqqu oottidi, sa7aanne abbaa qohanau wolqqai imettido oiddu kiitanchchata xeesiis.
					</seg>
					<seg id="b.REV.7.3" type="verse">
						Xeesidi, “Nu Xoossaa ashkkaratu som77uwan nuuni maatafaa wottana gakkanaashin, sa7aa gidin woi abbaa gidin, woi mitta gidinkka qohoppite” yaagiis.
					</seg>
					<seg id="b.REV.7.4" type="verse">
						Taani Xoossaa maatafaa som77uwan wottidoogeetu paiduwaa siyaas. Israa7eela zare ubbaappe issi xeetanne oitamanne oiddu sha7aa som77uwan maatafai wodhdhiis.
					</seg>
					<seg id="b.REV.7.5" type="verse">
						Yihudaa zariyaappe tammanne naa77u sha7aa som77uwan maatafai wodhdhiis. Roobeela zariyaappe tammanne naa77u sha7aa, Gaada zariyaappe tammanne naa77u sha7aa,
					</seg>
					<seg id="b.REV.7.6" type="verse">
						Aseera zariyaappe tammanne naa77u sha7aa, Nifttaaleema zariyaappe tammanne naa77u sha7aa, Minaase zariyaappe tammanne naa77u sha7aa,
					</seg>
					<seg id="b.REV.7.7" type="verse">
						Simoona zariyaappe tammanne naa77u sha7aa, Leewa zariyaappe tammanne naa77u sha7aa, Yisaakoora zariyaappe tammanne naa77u sha7aa,
					</seg>
					<seg id="b.REV.7.8" type="verse">
						Zaabiloona zariyaappe tammanne naa77u sha7aa, Yooseefa zariyaappe tammanne naa77u sha7aa, Biniyaama zariyaappe tammanne naa77u sha7aa som77uwan maatafai wodhdhiis.
					</seg>
					<seg id="b.REV.7.9" type="verse">
						Hegaappe guyyiyan, zare ubbaappe, qommo ubbaappe, yara ubbaappenne dumma dumma biitta qaala ubbaappe ooninne qoodanau danddayenna zawai bainna daro asaa taani be7aas. He asai bootta maayuwaa maayidi, zambbaa haittaa ba kushiyan oiqqidi, kawotaa araataa sinttaaninne Dorssaa sinttan eqqiis.
					</seg>
					<seg id="b.REV.7.10" type="verse">
						Eti bantta qaalaa xoqqu oottidi, “Nu atotettaikka kawotaa araatan uttida nu Xoossaappenne Dorssaappe yees” yaagidosona.
					</seg>
					<seg id="b.REV.7.11" type="verse">
						Kiitanchchati ubbai kawotaa araataa, cimatanne paxa de7iya oiddu meretata yuuyi aadhdhidi eqqidosona. Eti kawotaa araataa sinttan bantta som77uwan gufannidi Xoossaayyo goinniiddi,
					</seg>
					<seg id="b.REV.7.12" type="verse">
						“Amin77i! Anjjoi, bonchchoi, aadhdhida eratettai, galatai, sabai, wolqqai, minotettai merinaappe merinaa gakkanaassi nu Xoossaayyo gido. Amin77i!” yaagidosona.
					</seg>
					<seg id="b.REV.7.13" type="verse">
						Cimatuppe issoi tana, “Ha bootta maayuwaa maayida asati oonee? Eti auppe yiidonaa?” yaagidi oichchiis.
					</seg>
					<seg id="b.REV.7.14" type="verse">
						Oichchin taani, “Ta Godau, neeni eraasa” yaagaas. I tana hagaadan yaagiis; “Hageeti daro waayiyaa waayidi yiidaageeta. Eti bantta maayuwaa Dorssaa suuttan meeccidi booxissidaageeta.
					</seg>
					<seg id="b.REV.7.15" type="verse">
						Hegaa gishshau, eti Xoossaa kawotaa araataa sinttan eqqidi, qamminne gallassi a Beeta Maqidasiyan ayyo oottoosona. Qassi i ba kawotaa araatan uttidaagee eta gidduwan de7ana.
					</seg>
					<seg id="b.REV.7.16" type="verse">
						Hagaappe sinttanau mulekka eti namisettokkona woi saamettokkona. Awai eta meenna; qassi ai mishoikka eta xuuggenna.
					</seg>
					<seg id="b.REV.7.17" type="verse">
						Aissi giikko, kawotaa araataayyo gidduwan uttida Dorssai eta heemmana. De7o haattaa pulttuwaakkokka eta kaalettana. Xoossaikka eta aifiyaappe afutta ubbaa quccirggana” yaagiis.
					</seg>
				</div>
				<div id="b.REV.8" type="chapter">
					<seg id="b.REV.8.1" type="verse">
						Dorssai laappuntta maatafaa dooyido wode, bagga saate gidiyaagaa keenaa saloi sirphphi giis.
					</seg>
					<seg id="b.REV.8.2" type="verse">
						Hegaappe guyyiyan, taani laappun kiitanchchata Xoossaa sinttan eqqiyaageeta be7aas; etayyo laappun malkkatai imettiis.
					</seg>
					<seg id="b.REV.8.3" type="verse">
						Ixaanaa cuwayiyo worqqa miishshaa oiqqida hara kiitanchchai yiidi, yarshshiyoosaa matan eqqiis. Worqqaappe merettida yarshshiyoosai kawotaa araataa sinttan de7ees; he yarshshiyoosaa bolli geeshsha ubbatu woosaa gujjana mala, kiitanchchaayyo daro ixaanai imettiis.
					</seg>
					<seg id="b.REV.8.4" type="verse">
						Ixaanaa cuwai geeshshatu woosaara issippe he kiitanchchaa kushiyaappe pude Xoossaakko biis.
					</seg>
					<seg id="b.REV.8.5" type="verse">
						Hegaappe guyyiyan, kiitanchchai ixaanaa cuwayiyoogaa ekkidi, yarshshiyoosaappe tamaa bonqquwaa ekkidi, aani kunttiis. Kunttidi, he ixaanaa cuwayiyoogaa duge sa7aa olin, dadai xuuqqiis. Wolqqanttai wolqqammiis; qassi biittaikka qaaxxiis.
					</seg>
					<seg id="b.REV.8.6" type="verse">
						Qassi laappun malkkataa oiqqida laappun kiitanchchati malkkataa punnanau giigettidosona.
					</seg>
					<seg id="b.REV.8.7" type="verse">
						Koiro kiitanchchai ba malkkataa punniis. Punnin suuttaara walakettida shachchainne tamai sa7an bukkiis. Sa7aappe heezzantto kushee xuugettiis; mittaappekka heezzantto kushee xuugettiis; maata ubbaikka xuugettiis.
					</seg>
					<seg id="b.REV.8.8" type="verse">
						Naa77antto kiitanchchaikka ba malkkataa punniis. Wolqqaama dere milatiyaabai taman eexxiiddi, abban yegettiis; yaatin, abbaappe heezzantto kushee suutta gidiis.
					</seg>
					<seg id="b.REV.8.9" type="verse">
						Abban paxa de7iya meretatuppe heezzantto kushee haiqqiis; markkabetuppekka heezzantto kushee xayiis.
					</seg>
					<seg id="b.REV.8.10" type="verse">
						Heezzantto kiitanchchai ba malkkataa punniis; punnin shaafaappenne pultto haattaappe heezzantto kushiyaa bolli saluwaappe xomppedan eexxiya wolqqaama xoolinttee wodhdhiis.
					</seg>
					<seg id="b.REV.8.11" type="verse">
						He xoolinttiyaa sunttai Camuwaa geetettees. Haattaappe heezzantto kushee cammiis; qassi haattai cammido gishshau, daro asai he haattaa uyidi haiqqiis.
					</seg>
					<seg id="b.REV.8.12" type="verse">
						Oiddantto kiitanchchai ba malkkataa punniis. Awaappe, aginaappenne xoolinttiyaappe heezzantto kushee deshettiis; eta poo7uwaappekka heezzantto kushee xumiis. Hegaa gishshau, gallassaappe heezzantto kushee, qammaappekka heezzantto kushee xumiis.
					</seg>
					<seg id="b.REV.8.13" type="verse">
						Issi argganttai saluwaa pude haakkidi paalliyaagaa taani be7aas. He argganttai ba qaalaa xoqqu oottidi, “Heezzu kiitanchchati punnana bessiyo hinkko malkkatai punettiyo wode, sa7an de7iya asau aayye7ana! Aayye7ana! Aayye7ana!” yaagiyoogaa siyaas.
					</seg>
				</div>
				<div id="b.REV.9" type="chapter">
					<seg id="b.REV.9.1" type="verse">
						Hegaappe guyyiyan, ichchashantto kiitanchchai ba malkkataa punniis; punnin saluwaappe duge sa7aa kunddida xoolinttiyaa be7aas. He xoolinttiyaayyo ciimma ollaa qulppee imettiis.
					</seg>
					<seg id="b.REV.9.2" type="verse">
						Xoolinttee ciimma ollaa dooyiis; aaho coociyaappe kiyiya cuwaa mala cuwai he ciimma ollaappe kiyiis. Qassi awainne carkkoi he ciimma ollaappe kiyida cuwan xumidosona.
					</seg>
					<seg id="b.REV.9.3" type="verse">
						Cuwaappe boolee duge sa7aa yiis. Sa7an de7iya kalamasotuyyo de7iya wolqqaa mala wolqqai booliyaukka imettiis.
					</seg>
					<seg id="b.REV.9.4" type="verse">
						Xoossaa maatafai som77uwan bainna asa xalaalaa qohanaappe attin, sa7an de7iya maataa woi aaciya mitta gidin woi ai mitta gidinkka qohenna mala, booliyau odettiis.
					</seg>
					<seg id="b.REV.9.5" type="verse">
						Boolee he asaa ichchashu agina gidiyaagaa paxa kaa7ana mala, maatai imettidoogaappe attin, ayyo asa woranau maati imettibeenna. Kalamasoi asa dukkidi seelissiyoogaa keenaa boolee seelissees.
					</seg>
					<seg id="b.REV.9.6" type="verse">
						He gallassatun asai haiquwaa koyana; shin demmenna. Qassi haiqqanaukka amottana; shin haiqoi asaappe baqatana.
					</seg>
					<seg id="b.REV.9.7" type="verse">
						Boolee olau giigi uttida para milatees. Booliyaa huuphiyan worqqa milatiya akiliilee de7ees; a som77oikka asa som77o milatees.
					</seg>
					<seg id="b.REV.9.8" type="verse">
						A binnaanaikka maccaasa binnaanaa milatees; a achchaikka gaammo achcha milatees.
					</seg>
					<seg id="b.REV.9.9" type="verse">
						A tirai biratan oottido gonddalle milatiyaaban goozetti uttiis; qassi a qefiyaa cenggurssai olaa baanau piriixiya parati goochchiyo gaariyaa cenggurssaa mala.
					</seg>
					<seg id="b.REV.9.10" type="verse">
						Ayyo kalamaso goina milatiya goinai de7ees; a goinan dukkiyaabai de7ees. He goinan ichchashu agina gidiyaagaa asa qohanaadan, ayyo maatai imettiis.
					</seg>
					<seg id="b.REV.9.11" type="verse">
						A haariya kawoi de7ees. He kawoi ciimma ollaa kiitanchcha. A sunttaikka Ibraisxxe qaalan Abddoona; qassi Giriike qaalan Apholiyoona geetettees. Apholiyoona giyoogau birshshettai, xaissiyaagaa giyoogaa.
					</seg>
					<seg id="b.REV.9.12" type="verse">
						Koiro aayye7ana giyoogee aadhdhiis; be7a, biron hara naa77u aayye7ana giyoogee yaana.
					</seg>
					<seg id="b.REV.9.13" type="verse">
						Usuppuntta kiitanchchai ba malkkataa punniis. Xoossaa sinttan eqqida, worqqaappe medhdhido yarshshiyoosan de7iya oiddu kacetuppe issi cenggurssaa siyaas.
					</seg>
					<seg id="b.REV.9.14" type="verse">
						He cenggurssai malkkatai de7iyo usuppuntta kiitanchchaa, “Efiraaxiisa giyo wogga shaafan qashettida oiddu kiitanchchata birshsha” yaagiis.
					</seg>
					<seg id="b.REV.9.15" type="verse">
						Yaagin asa zariyaappe heezzantto kushiyaa woranau, ha saatiyaassi, gallassaassi, aginaassinne laittaassi giigissi wottido, oiddu kiitanchchati birshshettidosona.
					</seg>
					<seg id="b.REV.9.16" type="verse">
						Olaa paraa toggiya asaa paidoi naa77u xeetu miiloone gidiyoogaa taani siyaas.
					</seg>
					<seg id="b.REV.9.17" type="verse">
						Qassikka taani ajjuutan paratanne he parata toggida asaa be7aas. Asaayyo tiran wottiyo birata gonddalle malai de7ees. He tiran wottiyo birata gonddalle malai tamadan zo7o; saluwaa mala; qassi dinniyaa mala. Paratu huuphee gaammo huuphe mala. Eta doonaappe tamai, cuwainne dinnee kiyiis.
					</seg>
					<seg id="b.REV.9.18" type="verse">
						Paratu doonaappe kiyida taman, cuwaaninne dinniyan ha heezzu boshatun asa zariyaappe heezzantto kushee haiqqiis.
					</seg>
					<seg id="b.REV.9.19" type="verse">
						Aissi giikko, paratuyyo wolqqai doonaaninne goinan de7ees. Eta goinaikka huuphiyaara de7iya shooshsha milatees; hegan eti asa qohoosona.
					</seg>
					<seg id="b.REV.9.20" type="verse">
						Ha boshatun haiqqennan attida asai ba kushiyan oottidobaa aggibeenna. Qassi worqqaappe, biraappe, nahaase giyo birataappenne shuchchaappe oosettida, xeellanau woi siyanau woi hemettanau danddayenna eeqaassinne xalahiyaassi goinniyoogaakka aggibeenna.
					</seg>
					<seg id="b.REV.9.21" type="verse">
						Asai ba woridoogaa, woi ba bitidoogaa, woi ba shaaramuxidoogaa, woi ba wuuqqidoogaa aggidi, ba nagaraappe simmibeenna.
					</seg>
				</div>
				<div id="b.REV.10" type="chapter">
					<seg id="b.REV.10.1" type="verse">
						Qassikka taani hara wolqqaama kiitanchchai saluwaappe kiyidi, duge wodhdhiyaagaa be7aas. SHaaraa i maayi uttiis; qassi zuullai a huuphiyaa yuuyi aadhdhi uttiis. A som77oikka awa mala; a tohoikka tama tuussa mala.
					</seg>
					<seg id="b.REV.10.2" type="verse">
						He kiitanchchai dooya de7iya issi guutta xaatta woraqatiyo ba kushiyan oiqqidi uttiis. Ba ushachcha tohuwaa abbaa bolli essidi, ba haddirssa tohuwaa biittaa bolli essiis.
					</seg>
					<seg id="b.REV.10.3" type="verse">
						Essidi gudiya gaammuwaadan, wolqqappe gudiis. I gudidoogaappe guyyiyan, laappun dadati aara gunttan haasayidosona.
					</seg>
					<seg id="b.REV.10.4" type="verse">
						Eti guummido wode taani xaafanau qoppaas. SHin saluwaappe, “Laappun dadati haasayidobaa asau qaattoppanne xaafoppa” yaagiya cenggurssai tau siyettiis.
					</seg>
					<seg id="b.REV.10.5" type="verse">
						Hegaappe guyyiyan, abbaa bollaaninne biittaa bollan eqqidaashin taani be7ido kiitanchchai, ba ushachcha kushiyaa saluwaa pude micciis.
					</seg>
					<seg id="b.REV.10.6" type="verse">
						Miccidi, saluwaanne saluwan de7iya ubbabaa, sa7aanne sa7an de7iya ubbabaa, abbaanne abban de7iya ubbabaa, medhdhida meri merinau de7iya Xoossaa sunttan caaqqiis. Yaatidi, “Wodee wuranau gam77enna.
					</seg>
					<seg id="b.REV.10.7" type="verse">
						SHin laappuntta kiitanchchai ba malkkataa punniyo wode, Xoossai hananabaa yootiya ba ashkkaratuyyo qaalaa yooti wottidoogaadankka, i xuurido xuurai polettana” yaagiis.
					</seg>
					<seg id="b.REV.10.8" type="verse">
						Hegaappe guyyiyan, saluwaappe haasayishin taani siyido cenggurssai naa77anttuwaa zaaridi tana, “Abbaa bollaaninne biittaa bollan eqqida kiitanchchaa kushiyan dooya de7iya xaatta woraqatiyo baada ekka” yaagishin siyaas.
					</seg>
					<seg id="b.REV.10.9" type="verse">
						Taani he kiitanchchaakko baada, guutta xaatta woraqatiyo taayyo immana mala, a oichchaas. I tana, “Ekkada ma; woraqatiyaa ne uluwaa camettana; shin ne doonan eessadan, a mal77ana” yaagiis.
					</seg>
					<seg id="b.REV.10.10" type="verse">
						Yaagin, taani kiitanchchaa kushiyaappe he guutta xaatta woraqatiyo ekkada maas; ta doonan woraqatiyaa eessadan mal77aasu. SHin taani miidoogaappe guyyiyan, ta ulo giddoi cammiis.
					</seg>
					<seg id="b.REV.10.11" type="verse">
						Qassikka tana, “Yara ubbaabaa, zare ubbaabaa, dumma dumma biittaa qaalaabaanne kawotubaa neeni hananabaa naa77anttuwaa haasayanau bessees” yaagiis.
					</seg>
				</div>
				<div id="b.REV.11" type="chapter">
					<seg id="b.REV.11.1" type="verse">
						Hegaappe guyyiyan, shombboqo milatiya likkiyo xam77ai taassi imettiis. Imettin tana giidoogee hagaa; “Baada Xoossaa Beeta Maqidasiyaanne yarshshiyoosaa likka. Hegan goinniyaageetakka paida.
					</seg>
					<seg id="b.REV.11.2" type="verse">
						SHin Beeta Maqidasiyau kare baggaa agga baya; hegaa likkoppa. Aissi giikko, he sohoi Aihuda gidenna asau imettiis. Aihuda gidenna asai geeshsha katamaa oitamanne naa77u aginau yedhdhana.
					</seg>
					<seg id="b.REV.11.3" type="verse">
						Taani waaruwaa maayida ta naa77u markkata kiittana; eti issi sha7anne naa77u xeetanne usuppun tammu gallassan Xoossaa kiitaa yootana” yaagiis.
					</seg>
					<seg id="b.REV.11.4" type="verse">
						He naa77u markkati ha sa7aa Godaa sinttan eqqiya naa77u wogaratanne xomppiyaa wottiyo naa77u ballata.
					</seg>
					<seg id="b.REV.11.5" type="verse">
						Ooninne eta qohanau koyikko, eta doonaappe tamai kiyees; kiyidi eta morkketakka xaissees. Qassi ooninne eta qohanau koyikko, hegaadankka haiqqana.
					</seg>
					<seg id="b.REV.11.6" type="verse">
						Eti Xoossaa kiitaa yootiyo wodiyan irai bukkennaadan, saluwaa gorddanau etayyo maatai de7ees. Etau haattaa suutta kessiyo maataikka de7ees; qassi eti banttana koshshiyo wode, sa7aa dumma dumma boshan dechchanau etayyo maatai de7ees.
					</seg>
					<seg id="b.REV.11.7" type="verse">
						Eti bantta markkatettaa wurssidoogaappe guyyiyan, ciimma ollaappe pude kiyiya do7ai etaara olettana. He do7ai eta xoonidi worana.
					</seg>
					<seg id="b.REV.11.8" type="verse">
						Eta Godai masqqaliyaa bollan misimaariyan xishettidi kaqettido katamaa wogga ogiyan eta ahai zin77ana. He katamai leemisuwan Sadooma woi Gibxxe geetettidi xeesettees.
					</seg>
					<seg id="b.REV.11.9" type="verse">
						Qassi yara ubbaappe, qommo ubbaappe, dumma dumma biittaa qaalaappenne zare ubbaappe yiida asai eta ahaa heezzu gallassanne baggaa be7ana. Ahai moogettenna mala, he asai diggana.
					</seg>
					<seg id="b.REV.11.10" type="verse">
						Sa7an de7iya asai ha hananabaa yootiya naa77u asatu haiquwan ufaittana. Asai eta haiquwaa Masqqaladan bonchchana; issoi issuwaayyo immiyoobaakka kiittana. Aissi giikko, sa7an de7iya asaa eti daro metoyidosona.
					</seg>
					<seg id="b.REV.11.11" type="verse">
						Heezzu gallassaappenne baggaappe guyyiyan, de7o ayyaanai Xoossaa matappe yiidi, etan geliis; gelin eti denddi eqqidosona. Eta be7ida ubbai iita yashsha yayyiis.
					</seg>
					<seg id="b.REV.11.12" type="verse">
						Hegaappe guyyiyan, he hananabaa yootiya naa77u asati saluwaappe, “Haa pude kiyite” giya wolqqaama cenggurssaa siyidosona. Bantta morkketi banttana xeellishin, eti shaaran gelidi, pude saluwaa biidosona.
					</seg>
					<seg id="b.REV.11.13" type="verse">
						He saatiyan biittai wolqqappe qaaxxiis; qaaxxin katamaappe tammantta kushee xayiis. Qassi biittaa qaattan laappun sha7u asai haiqqiis. Haiqqennan attida asai keehi kokkori yayyidi, saluwaa Xoossaa gitatettaa sabbiis.
					</seg>
					<seg id="b.REV.11.14" type="verse">
						Naa77antto aayye7ana giyoogee aadhdhiis. SHin akeekite; heezzantto aayye7ana giyoogee eesuwan yaana.
					</seg>
					<seg id="b.REV.11.15" type="verse">
						Hegaappe guyyiyan, laappuntta kiitanchchaikka ba malkkataa punniis. Saluwan, “Sa7aa kawotettai ha77i nu Godaassanne a Kiristtoosassa; qassi merinaappe merinaa gakkanaassi i haarana” yaagiya wolqqaama cenggurssai siyettiis.
					</seg>
					<seg id="b.REV.11.16" type="verse">
						Siyettin bantta araatan uttida laatamanne oiddu cimati Xoossaa sinttan duge gufannidi, Xoossaayyo goinniiddi hagaadan yaagidosona;
					</seg>
					<seg id="b.REV.11.17" type="verse">
						“Ha77i de7iyaagoo, kaseesappekka de7iyaagoo, Godau, Ubbaappe Wolqqaama Xoossau, neeyyo gita wolqqai de7iyo gishshaunne neeni haaranau doommido gishshau, nuuni nena galatoos.
					</seg>
					<seg id="b.REV.11.18" type="verse">
						Aihuda gidenna asai hanqqettiis; ne hanqqoikka gakkiis. Haiqqidaageeti pirddettiyo wodee ha77a; qassi neeni ne ashkkaratuyyo, hananabaa yootiyaageetuyyo, geeshshatuyyo, ne sunttau yayyiyaageetuyyo, xoqqatuyyoonne ziqqatuyyo eta oosuwaadan immiyo wodeekka ha77a. Sa7aa xaissiyaageetakka neeni xaissiyo wodee ha77a” yaagidosona.
					</seg>
					<seg id="b.REV.11.19" type="verse">
						Saluwan de7iya Xoossaa Beeta Maqidasee dooyettiis; a Beeta Maqidasiyan Xoossaa Maachchaa Taabootai beettiis. Qassi wolqqanttai wolqqammiis; gunttai siyettiis; dadai xuuqqiis; biittai qaaxxiis; shachchaikka shacciis.
					</seg>
				</div>
				<div id="b.REV.12" type="chapter">
					<seg id="b.REV.12.1" type="verse">
						Hegaappe guyyiyan, saluwan wolqqaama malaatai beettiis. Awaa maayida issi mishiriyaa, aginaa bolli eqqidaara, tammanne naa77u xoolintte akiliiliyaa ba huuphiyan wottidaara hegan de7ausu.
					</seg>
					<seg id="b.REV.12.2" type="verse">
						He mishiriyaa shahaara; o maaretai oiqqidi, leessoi un77ettin waassaasu.
					</seg>
					<seg id="b.REV.12.3" type="verse">
						Hara issi wolqqaama malaatai saluwan beettiis. Tammu kaciyaara de7iya laappun huuphiyan akiliiliyaa wottida issi gita zo7o miimminttee de7ees.
					</seg>
					<seg id="b.REV.12.4" type="verse">
						He miimminttee ba goinan heezzantto kushe xoolinttiyaa saluwaappe dafidi, sa7an oliis. He miimminttee yeletti wodhdhosaarakka na7aa mi bayanau yelana haniya maccaasee sinttan eqqiis.
					</seg>
					<seg id="b.REV.12.5" type="verse">
						Mishiriyaa attuma na7aa, Aihuda gidenna asaa ubbaa birata xam77an haaranaagaa yelaasu. SHin na7ai Xoossaakkonne a araataakko, pude eesuwan ehettiis.
					</seg>
					<seg id="b.REV.12.6" type="verse">
						Ehettin mishiriyaa issi sha7anne naa77u xeetanne usuppun tammu gallassau miziiddinne ushshiiddi wottanau Xoossai giigissi wottido sohuwaa bazzuwaa baqataasu.
					</seg>
					<seg id="b.REV.12.7" type="verse">
						Hegaappe guyyiyan, saluwan olai denddiis. Mikaa7eeli ba kiitanchchatuura issippe miimminttiyaara olettiis; miimmintteekka ba kiitanchchatuura gididi, zaarettidi olettiis.
					</seg>
					<seg id="b.REV.12.8" type="verse">
						SHin miimminttee xoonettiis. Xoonettin miimminttiyaassinne a kiitanchchatussi saluwan sohoi xayiis.
					</seg>
					<seg id="b.REV.12.9" type="verse">
						Gita miimminttee, xalahe halaqaa woikko Seexaanaa giyoogee, beni shooshshai, sa7a ubbaa balettiyaagee olettiis; i ba kiitanchchatuura issippe duge sa7au olettiis.
					</seg>
					<seg id="b.REV.12.10" type="verse">
						Hegaappe guyyiyan, taani saluwaappe hagaadan yaagiya cenggurssaa siyaas; “Xoossaa atotettai ha77i yiis. Xoossai bau Kawo gidiyoogaadankka ba wolqqaa bessiis; a Kiristtoosi ba maataa bessiis. Aissi giikko, qamminne gallassi Xoossaa sinttan eqqidi, nu ishantta mootiyaagee saluwaappe duge olettiis.
					</seg>
					<seg id="b.REV.12.11" type="verse">
						Nu ishantti Dorssaa suuttaaninne bantta tumu markkatettan miimminttiyaara olettidi xoonidosona. Qassi eti bantta shemppuwaa aatti immiyoogau qarettibookkona.
					</seg>
					<seg id="b.REV.12.12" type="verse">
						Hegaa gishshau, saluwaunne salo giddon de7iyaageetoo, ufaittite. SHin sa7aunne abbau aayye7ana! Aissi giikko, xalahe halaqai baayyo guutta wodee attidoogaa eriyo gishshau, wolqqaama hanqquwaara duge inttekko wodhdhiis” yaagiis.
					</seg>
					<seg id="b.REV.12.13" type="verse">
						Qassi miimminttee bana duge sa7aa olidoogaa be7idoogaappe guyyiyan, he attuma na7aa yelida mishiriyo yedetaa doommiis.
					</seg>
					<seg id="b.REV.12.14" type="verse">
						Mishiriyo shooshshai qohenna mala, heezzu laittaanne baggaa maiddanne uyaidda a naagettiyoosaa bazzo paallada baana mala, naa77u wolqqaama argganttaa qefee iyyo imettiis.
					</seg>
					<seg id="b.REV.12.15" type="verse">
						Hegaappe guyyiyan, mishiriyo di7oi di77idi efaana mala, shooshshai shaafaa haattaa keena haattaa ba doonaappe mishiree geeduwan gussiis.
					</seg>
					<seg id="b.REV.12.16" type="verse">
						SHin biittai mishiriyo maaddiis; biittai ba doonaa dooyidi, miimminttiyaa doonaappe kiyida haattaa mitti aggiis.
					</seg>
					<seg id="b.REV.12.17" type="verse">
						Miimminttee mishireeyyo daro hanqqettiis; hanqqettidi, i zareta Xoossaa azazuwaa naagiya ubbatanne Yesuusi qonccissido tumaayyo ammanettiyaageeta olanau biis.
					</seg>
					<seg id="b.REV.12.18" type="verse">
						Biidi abbaa doonan de7iya shafiyan eqqiis.
					</seg>
				</div>
				<div id="b.REV.13" type="chapter">
					<seg id="b.REV.13.1" type="verse">
						Hegaappe guyyiyan, issi do7ai abbaappe kiyishin, taani be7aas. Ayyo tammu kaceenne laappun huuphee de7ees; a tammu kaciyaa bollan tammu akiliilee de7ees. A huuphiyankka cashshaa sunttai xaafetti uttiis.
					</seg>
					<seg id="b.REV.13.2" type="verse">
						Taani be7ido do7ai maahe milatees; a tohoi beeriyaa giyo iita do7aa tohuwaa milatees; a doonai gaammo doona milatees. Miimminttee ba wolqqaa, ba araataanne ba gita maataa he do7aayyo immiis.
					</seg>
					<seg id="b.REV.13.3" type="verse">
						He do7aa huuphetuppe issoi haiqqidabaa milatiyaagaa taani be7aas; shin woriya masunttai paxiis. Sa7aa asai ubbai garamettidi, he do7aa geeduwaa kaalliis.
					</seg>
					<seg id="b.REV.13.4" type="verse">
						Miimminttee ba maataa do7aayyo immido gishshau, asai ubbai miimminttiyaayyo goinniis. Qassi he asai, “Do7aa malai oonee? Aara olettanau ooni danddayii?” yaagiiddi, do7aayyo goinniis.
					</seg>
					<seg id="b.REV.13.5" type="verse">
						He do7aayyo pala yohuwaanne cashshaa haasayiyo doonai imettiis. Oitamanne naa77u aginaayyo oottana mala, ayyo maatai imettiis.
					</seg>
					<seg id="b.REV.13.6" type="verse">
						He do7ai Xoossaa, a sunttaa, i de7iyoosaanne saluwan de7iya ubbata qanggettaa doommiis.
					</seg>
					<seg id="b.REV.13.7" type="verse">
						He do7ai geeshshatuura olettidi, eta xoonana mala, ayyo maatai imettiis. Qommo ubbaa, yara ubbaa, dumma dumma biitta qaala ubbaanne zare ubbaa haariyo maatai ayyo imettiis.
					</seg>
					<seg id="b.REV.13.8" type="verse">
						Sa7ai merettanaappe kase shuhettida Dorssaa de7o maxaafan sunttai xaafettibeenna asai, sa7an de7iyaagee ubbai, he do7aayyo goinnana.
					</seg>
					<seg id="b.REV.13.9" type="verse">
						Siyiya haitti de7iyo urai siyo.
					</seg>
					<seg id="b.REV.13.10" type="verse">
						Omoodettana asi de7ikko, ooninne omoodettana. Bisuwan shuhettana asi de7ikko, ooninne bisuwan shuhettana. Geeshshatu danddayainne ammanoi hagan erettana.
					</seg>
					<seg id="b.REV.13.11" type="verse">
						Hegaappe guyyiyan, hara do7ai sa7aappe kiyiyaagaa taani be7aas. Dorssa kace milatiya naa77u kacee ayyo de7ees; qassi he do7ai miimminttiyaadan haasayiis.
					</seg>
					<seg id="b.REV.13.12" type="verse">
						He do7ai koiro do7aa gita maataa ubbaa a sinttan oottiis. Sa7ainne sa7an de7iya asai ubbai woriya masunttai paxido koiro do7aayyo goinnana mala, he do7ai godatiis.
					</seg>
					<seg id="b.REV.13.13" type="verse">
						He naa77antto do7ai gita malaatata oottiis; harai atto tamaa saluwaappe asa ubbaa sintti sa7aa wottana gakkanaassi malaatata oottiis.
					</seg>
					<seg id="b.REV.13.14" type="verse">
						Koiro do7aa sinttan oottanau, ayyo imettida malaatatun sa7an de7iya asa ubbaa i balettiis. Bisuwan masunxxikkonne paxa de7iya koiro do7aa bonchchuwau misiliyaa giigissanaadan, sa7aa asa ubbaayyo naa77antto do7ai yootiis.
					</seg>
					<seg id="b.REV.13.15" type="verse">
						Qassi koiro do7aa misilee haasayanaadaaninne baayyo goinnenna ubbaa woranaadan, naa77antto do7ai ba shemppuwaa koiro do7aa misiliyan shemppi gelissanau azazettiis.
					</seg>
					<seg id="b.REV.13.16" type="verse">
						Asai ubbai gitainne guuttai, manqqoinne duree, goqinne aillee ba ushachcha kushiyan woi ba som77uwan malaataa wottanaadan, he naa77antto do7ai godatiis.
					</seg>
					<seg id="b.REV.13.17" type="verse">
						He do7aa sunttai woi a sunttaa paidoi de7iyo malaati bainna asi ooninne baizzanaunne shammanau danddayenna.
					</seg>
					<seg id="b.REV.13.18" type="verse">
						Aadhdhida eratettai hagan de7ees. Eratettai de7iyo ooninne he do7aa paiduwaa birshshettaa ero; aissi giikko, he paidoi issi asa sunttaa. A paidoi usuppun xeetanne usuppun tammanne usuppuna.
					</seg>
				</div>
				<div id="b.REV.14" type="chapter">
					<seg id="b.REV.14.1" type="verse">
						Hegaappe guyyiyan, taani be7aas. Be7ite, Dorssai Xiyoone Deriyaa bolli eqqiis. A sunttainne a Aawaa sunttai som77uwan xaafettido, issi xeetanne oitamanne oiddu sha7u asati aara issippe de7oosona.
					</seg>
					<seg id="b.REV.14.2" type="verse">
						Saluwaappe kixa haatta gunttanne dada guntta milatiya wolqqaama cenggurssaa taani siyaas. Qassi taani siyido cenggurssai diittaa diixxiyaageeti bantta diittaa diixxin siyettiya cenggurssaa milatees.
					</seg>
					<seg id="b.REV.14.3" type="verse">
						Issi xeetanne oitamanne oiddu sha7u asati kawotaa araataa sinttan, oiddu paxa de7iya meretatu sinttaaninne cimatu sinttan eqqidosona. Eqqidi sa7aappe wozettida etappe attin, harai ooninne tamaaranau danddayenna ooratta mazamuriyaa yexxidosona.
					</seg>
					<seg id="b.REV.14.4" type="verse">
						Hageeti geeshsha asata gidiyo gishshau, maccaasaara gaittidi banttana tunissibookkona. Dorssai biyoosaa ubbaa eti kaalloosona. Eti Xoossaassinne Dorssaassi baira gidanau, sa7aa asa giddoppe wozettidaageeta.
					</seg>
					<seg id="b.REV.14.5" type="verse">
						Eti mulekka worddoti erokkona; etan mooroi baawa.
					</seg>
					<seg id="b.REV.14.6" type="verse">
						Sa7an de7iya asa ubbaayyo, zare ubbaayyo, qommo ubbaayyo, dumma dumma biittaa qaala ubbaayyoonne yara ubbaayyo merinaa wonggeliyaa mishiraachchuwaa awaajjanau, bolla saluwan paalliya hara kiitanchchaa taani be7aas.
					</seg>
					<seg id="b.REV.14.7" type="verse">
						He kiitanchchai ba qaalaa xoqqu oottidi, “Xoossaayyo yayyite; a bonchchite. Aissi giikko, sa7aa asa i pirddiyo saatee gakkiis. Saluwaa, sa7aa, abbaanne haattaa pulttuwaa medhdhida Xoossaayyo goinnite” yaagiis.
					</seg>
					<seg id="b.REV.14.8" type="verse">
						Hara naa77antto kiitanchchai, “Bana ziittiyo woine eessaa asa zare ubbaa ushshida gita Baabiloona kunddaichchaasu; kunddaichchaasu!” yaagiiddi, koiro kiitanchchaa kaalliis.
					</seg>
					<seg id="b.REV.14.9" type="verse">
						Heezzantto kiitanchchai ba qaalaa xoqqu oottidi, hagaadan yaagiiddi, koiro naa77u kiitanchchata kaalliis; “Do7aayyoonne a misiliyaayyo goinniya ooninne qassi a malaataa ba som77uwan woi ba kushiyan wottiya ooninne de7ikko,
					</seg>
					<seg id="b.REV.14.10" type="verse">
						Xoossai ba wolqqaama hanqquwaa burccukkuwan kunttido hanqquwaa woine eessaa i uyana. Hegaa oottida ubbai geeshsha kiitanchchatu sinttaaninne Dorssaa sinttan, tamaaninne dinniyan paxa kaa7ettana.
					</seg>
					<seg id="b.REV.14.11" type="verse">
						Eta paxa kaa7iya tamaa cuwai meri merinau cuwattana. Do7aayyoonne he do7aa misiliyaayyo goinniya ooyyoonne qassi he do7aa sunttaa malaataara de7iya ooyyoonne qamminne gallassi shemppoi baawa” yaagiis.
					</seg>
					<seg id="b.REV.14.12" type="verse">
						Xoossau azazettiyaanne Yesuusayyo ammanettiya geeshshati danddayiyo danddayai hagaana.
					</seg>
					<seg id="b.REV.14.13" type="verse">
						Hegaappe guyyiyan saluwaappe, “Hagaa xaafa; hagaappe sinttau Godan haiqqiyaageeti anjjettidaageeta”; yaagiya cenggurssaa taani siyaas. Ayyaanai, “Tuma; eti bantta daafuraappe shemppana; aissi giikko, eta oosoi eta kaallana” yaagees.
					</seg>
					<seg id="b.REV.14.14" type="verse">
						Qassikka taani be7aas. Be7ite, bootta shaarai de7ees. SHaaraa bollan Asa Na7aa milatiyaagee uttiis; a huuphiyan worqqa akiliilee, qassi a kushiyan qara baacai de7ees.
					</seg>
					<seg id="b.REV.14.15" type="verse">
						Hara kiitanchchai Beeta Maqidasiyaappe kiyidi, shaaraa bollan uttidaagaayyo ba qaalaa xoqqu oottidi, “Cahaa saatee gakkido gishshau, ne baacaa yeddada kattaa cakka; aissi giikko, sa7aa kattai meliis” yaagiis.
					</seg>
					<seg id="b.REV.14.16" type="verse">
						Yaagin shaaraa bollan uttidaagee, ba baacaa sa7aa yeddidi, sa7aa kattaa cakkiis.
					</seg>
					<seg id="b.REV.14.17" type="verse">
						Qassikka saluwan de7iya Beeta Maqidasiyaappe hara kiitanchchai kiyiis; ayyookka qara baacai de7ees.
					</seg>
					<seg id="b.REV.14.18" type="verse">
						Tamau alaafetettai de7iyo hara kiitanchchai yarshshiyoosaappe kiyiis; kiyidi qara baacai de7iyo kiitanchchaayyo ba qaalaa xoqqu oottidi, “Woiniyaa aifee teerido gishshau, ne qara baacaa yeddada, sa7an de7iya woiniyaa turaappe mor77iyaa qanxxa!” yaagiis.
					</seg>
					<seg id="b.REV.14.19" type="verse">
						He kiitanchchai ba baacaa sa7aa yeddidi, sa7an de7iya woiniyaappe mor77iyaa qanxxiis; qanxxidi Xoossaa gita hanqquwaa he woiniyaa gum77iyoosan yeggiis.
					</seg>
					<seg id="b.REV.14.20" type="verse">
						Katamaappe gaxan de7iya woiniyaa aifiyaa gum77iyoosan woiniyaa aifee gum77ettiis. Suuttai kiyidi, he woiniyaa gum77iyoosaappe heezzu xeetu kilo meetire keenaa haakkidi, parau puuluwaa gakkiyaagaa keenaa deellidi xoqqu giis.
					</seg>
				</div>
				<div id="b.REV.15" type="chapter">
					<seg id="b.REV.15.1" type="verse">
						Taani saluwan hara gitanne garamissiya malaataa be7aas. Xoossaa hanqqoi eta bollan polettiyo gishshau, wurssetta laappun boshaara de7iya laappun kiitanchchati de7oosona.
					</seg>
					<seg id="b.REV.15.2" type="verse">
						Qassikka taani burccukko abba milatiyaagaa tamaara walakettidaagaa be7aas. Qassi do7aa, a misiliyaanne a sunttaa qoodaa xoonidaageeta be7aas. Xoossai etayyo immido diittata oiqqidi, burccukko milatiya abbaa matan eti eqqidosona.
					</seg>
					<seg id="b.REV.15.3" type="verse">
						Eti Xoossaa ashkkaraa Muuse mazamuriyaanne Dorssaa mazamuriyaa hagaadan yexxidosona. “Godau, Ubbaappe Wolqqaama Xoossau, ne oosoi gitanne garamissiyaagaa. Asa zare ubbaa Kawuwau, ne ogee xillonne tuma.
					</seg>
					<seg id="b.REV.15.4" type="verse">
						Godau, neeyyo yayyennainne ne sunttaa bonchchennai oonee? Aissi giikko, geeshshai ne xalaalaa. Asa zare ubbai yiidi, ne sinttan goinnana; aissi giikko, ne xillo oosoi ubbaayyo qoncciis” yaagidi zammaroosona.
					</seg>
					<seg id="b.REV.15.5" type="verse">
						Hegaappe guyyiyan, taani saluwan de7iya Beeta Maqidasee dooyettidaagaanne a giddon de7iya markkatettaa dunkkaaniyaa be7aas.
					</seg>
					<seg id="b.REV.15.6" type="verse">
						Laappun boshaara de7iya laappun kiitanchchati Beeta Maqidasiyaappe kiyidosona. Eti liinuwaa giyo kiriyan dadettida, phoolidi booxxiya maayuwaa maayidosona; bantta tiraa worqqa danccuwan yuushshi aattidi qachchidosona.
					</seg>
					<seg id="b.REV.15.7" type="verse">
						Paxa de7iya oiddu meretatuppe issoi, meri merinau gakkanaassi de7iya Xoossaa hanqqoi kumido laappun worqqa kereta laappun kiitanchchatuyyo immiis.
					</seg>
					<seg id="b.REV.15.8" type="verse">
						Xoossaa bonchchuwaappenne a wolqqaappe yiida cuwai Beeta Maqidasiyaa kumiis. Laappun kiitanchchati ehiido laappun boshati polettana gakkanaassi, Beeta Maqidasiyaa ooninne gelanau danddayibeenna.
					</seg>
				</div>
				<div id="b.REV.16" type="chapter">
					<seg id="b.REV.16.1" type="verse">
						Hegaappe guyyiyan, laappun kiitanchchatuyyo, “Biidi Xoossaa hanqquwaa laappun keriyaappe sa7an gussite” yaagidi, Beeta Maqidasiyaappe haasayiya wolqqaama cenggurssaa taani siyaas.
					</seg>
					<seg id="b.REV.16.2" type="verse">
						Koiro kiitanchchai biidi, ba keriyan de7iyaagaa sa7an gussiis; gussin do7aa malaatai de7iyoogeetu bollinne he do7aa misiliyaayyo goinniyaageetu bolli pala sakkiya masunttai kiyiis.
					</seg>
					<seg id="b.REV.16.3" type="verse">
						Naa77antto kiitanchchai ba keriyan de7iyaagaa abban gussiis; gussin abbaa haattai haiqqida asa suutta milatiis. Qassi abban de7iya mereta ubbaikka haiqqi bayiis.
					</seg>
					<seg id="b.REV.16.4" type="verse">
						Heezzantto kiitanchchai ba keriyan de7iyaagaa shaafatuuninne pulttotun gussiis; gussin eti suutta gididosona.
					</seg>
					<seg id="b.REV.16.5" type="verse">
						Haattau halaqatiya kiitanchchai hagaadan yaagishin, taani siyaas; “Kasekka ha77ikka de7iya Godau, Geeshshau, ha pirddaa pirddido gishshau, neeni xillo.
					</seg>
					<seg id="b.REV.16.6" type="verse">
						Eti geeshshatu suuttaanne hananabaa yootiyaageetu suuttaa gussido gishshau, neeni eta ushshanau suuttaa etau immadasa. Eti banttau bessiyaabaa ekkidosona” yaagiis.
					</seg>
					<seg id="b.REV.16.7" type="verse">
						Yarshshuwaa yarshshiyoosaappe, “Godau, Ubbaappe Wolqqaama Xoossau, ne pirddai tumanne xillo!” yaagiya cenggurssaa taani siyaas.
					</seg>
					<seg id="b.REV.16.8" type="verse">
						Oiddantto kiitanchchai ba keriyan de7iyaagaa awa aifiyaa bollan gussiis; gussin ba tamaa mishuwan asaa xuugganau, awa aifiyaayyo maatai imettiis.
					</seg>
					<seg id="b.REV.16.9" type="verse">
						Asai wolqqaama mishuwan xuugettiis; xuugettidi ha boshatu bollan maatai de7iyo Xoossaa sunttaa qanggiis. SHin ba nagaraappe simmibeennanne Xoossaa gitatettaakka bonchchibeenna.
					</seg>
					<seg id="b.REV.16.10" type="verse">
						Ichchashantto kiitanchchai ba keriyan de7iyaagaa do7aa kawotaa araataa bolli gussiis; gussin he do7aa kawotettai xumiis. Asai ba seelaa gishshau, ba inxxarssaa sa77iis.
					</seg>
					<seg id="b.REV.16.11" type="verse">
						Qassi asai ba seelaa gishshaunne ba masunttaa gishshau saluwaa Xoossaa qanggiis. SHin ba oottido nagaraappe simmibeenna.
					</seg>
					<seg id="b.REV.16.12" type="verse">
						Usuppuntta kiitanchchai ba keriyan de7iyaagaa wogga Efiraaxiisa giyo shaafan gussiis; gussin arshsho baggappe yaana kawotuyyo ogee giiganaadan, haattai meliis.
					</seg>
					<seg id="b.REV.16.13" type="verse">
						Hegaappe guyyiyan, taani shodhdhe milatiya heezzu tuna ayyaanati miimminttiyaa doonaappe, do7aa doonaappenne wordduwaa hananabaa yootiyaagaa doonaappe kiyishin be7aas.
					</seg>
					<seg id="b.REV.16.14" type="verse">
						Eti Xoossai oottiyo malaataa oottiya xalahetu ayyaanata. He heezzu iita ayyaanati Ubbaappe Wolqqaama Xoossaa gita gallassan, sa7aa kawota ubbaa olaayyo shiishshanau baana.
					</seg>
					<seg id="b.REV.16.15" type="verse">
						“Be7a, taani kaisodan yaana. Asa sinttan kallo hemettidi yeellatenna mala, xiskkennan ba maayuwaa maayidi naagiya urai anjjettidaagaa!” yaagiis.
					</seg>
					<seg id="b.REV.16.16" type="verse">
						He iita ayyaanati kawota Ibraisxxe qaalan Armmageedoona giyo sohuwaa shiishshidosona.
					</seg>
					<seg id="b.REV.16.17" type="verse">
						Laappuntta kiitanchchai ba keriyan de7iyaagaa carkkuwan gussiis; gussin, Beeta Maqidasiyan de7iya araataappe, “Polettiis” yaagiya wolqqaama cenggurssai yiis.
					</seg>
					<seg id="b.REV.16.18" type="verse">
						Hegaappe guyyiyan, wolqqanttai wolqqammiis; gunttai siyettiis; dadaikka xuuqqiis. Qassi biittai pala qaattaa qaaxxiis. Asi sa7an merettoosappekka biittai hegaa mala qaattaa qaaxxi erenna; hegee ubbaappe aadhdhida qaatta.
					</seg>
					<seg id="b.REV.16.19" type="verse">
						Gita katamai heezzu kiyidi za77iis. Biitta ubban de7iya katamati xayidosona. Xoossai gita Baabiloono qoppidi, ba iita hanqquwaa woine eessai kumido burccukkuwaappe woine eessaa Baabiloono ushshiis.
					</seg>
					<seg id="b.REV.16.20" type="verse">
						Haruuro ubbai xayiis; dereekka beettibeenna.
					</seg>
					<seg id="b.REV.16.21" type="verse">
						Asa bolli ishatamu kilo keenaa deexxiya wolqqaama shachchai saluwaappe wodhdhiis. Asai he shachchaa boshaa gishshau, Xoossaa qanggiis; aissi giikko, boshai daro wolqqaama.
					</seg>
				</div>
				<div id="b.REV.17" type="chapter">
					<seg id="b.REV.17.1" type="verse">
						Hegaappe guyyiyan, laappun kereti de7iyo laappun kiitanchchatuppe issoi taakko yiidi, tana hagaadan yaagiis; “Haa ya; daro shaafatu lanqqiyan de7iya shaaramuxiyaa, gita katamiyaa, waana qaxxayettiyaakko, taani nena bessana.
					</seg>
					<seg id="b.REV.17.2" type="verse">
						Sa7an de7iya kawoti iira shaaramuxidosona; sa7an de7iya asaikka o shaaramuxiyo woine eessaa uyidi mattottidosona” yaagiis.
					</seg>
					<seg id="b.REV.17.3" type="verse">
						He kiitanchchai tana Geeshsha Ayyaanan bazzo ekki efiis. Hegan taani issi mishiriyo cashsha sunttai bolla ubban xaafetti uttido zo7o do7aa toggidaaro be7aas; he do7aayyo laappun huupheenne tammu kacee de7ees.
					</seg>
					<seg id="b.REV.17.4" type="verse">
						He mishiriyaa teera ochchaa milatiya maayuwaanne zo7o maayuwaa maayaasu; a qassi worqqan, bonchcho shuchchaaninne inqquwaa giyo al77o shuchchan alleeqettaasu. A shaaramuxiyo tunabainne sheneyiyaabai kumido worqqa burccukkuwaa ba kushiyan oiqqaasu.
					</seg>
					<seg id="b.REV.17.5" type="verse">
						I som77uwan xuura yoho birshshettai de7iyo sunttai, “Gita Baabiloono; sa7an de7iya shaaramuxatuyyoonne sa7an de7iya tunabau aayyiyo” yaagiyaagee xaafetti uttiis.
					</seg>
					<seg id="b.REV.17.6" type="verse">
						Qassi he mishiriyaa geeshshatu suuttaanne Yesuusayyo markkattishin woridoogeetu suuttaa uyada mattottidaaro taani be7ada garamettaas.
					</seg>
					<seg id="b.REV.17.7" type="verse">
						Kiitanchchai tana, “Neeni aissi garamettadii? Taani neeyyo mishiree xuura yohuwaanne o tookkida laappun huupheenne tammu kacee de7iyo do7aa xuura yohuwaa odana.
					</seg>
					<seg id="b.REV.17.8" type="verse">
						Neeni be7ido do7ai kase de7ees; shin ha77i baawa. He do7ai ciimma ollaappe kiyidi, bashshau baana. Sa7ai merettoosappe doommidi, de7o maxaafan eta sunttai xaafettibeenna sa7an de7iya asai do7aa be7idi garamettana. Aissi giikko, i kase de7ees; ha77i baawa; shin sinttappe yaana.
					</seg>
					<seg id="b.REV.17.9" type="verse">
						“Hagee aadhdhida eratettanne akeeka koyees. Laappun huuphee mishiriyaa uttiyo laappun dereta; hegeeti qassi laappun kawota.
					</seg>
					<seg id="b.REV.17.10" type="verse">
						Etappe ichchashu kawoti kunddidosona. Issoi ha77i gakkanaassikka haarees; hinkko kawoi yiichchibeenna. I yiidi, guutta wodiyaa takkanau bessees.
					</seg>
					<seg id="b.REV.17.11" type="verse">
						Kase de7ida do7ai, ha77i bainnaagee, i ba huuphen hosppuntta do7aa. I laappun do7atuppe issuwaa; i xayanau bees.
					</seg>
					<seg id="b.REV.17.12" type="verse">
						“Neeni be7ido tammu kaceti haaranau doommibeenna tammu kawota. SHin eti do7aara issippe issi saatiyau kawotudan haaranau etayyo maatai imettana.
					</seg>
					<seg id="b.REV.17.13" type="verse">
						Etau ubbau issi qofai de7ees; eti bantta wolqqaanne bantta maataa do7aayyo immana.
					</seg>
					<seg id="b.REV.17.14" type="verse">
						Eti Dorssaara olettana; shin dorssainne dorssaara de7iyaageeti, i xeegidoogeetinne dooridoogeeti, a kaalliya ammanettidaageeti, he kawota xoonana; aissi giikko, i godatu Godaanne kawotu Kawuwaa” yaagiis.
					</seg>
					<seg id="b.REV.17.15" type="verse">
						Kiitanchchai qassikka tana hagaadan yaagiis; “SHaaramuxiyaa uttido he neeni be7ido haattati yarata, daro asaa, asa zaretanne dumma dumma biitta qaala.
					</seg>
					<seg id="b.REV.17.16" type="verse">
						Qassi neeni be7ido tammu kaceenne do7ai shaaramuxiyo ixxana. Eti iyyo de7iya ubbabaa ekkirggana. Qassi o kallo ashshananne i ashuwaa mirggana; yaatidi eti o taman xuuggana.
					</seg>
					<seg id="b.REV.17.17" type="verse">
						Aissi giikko, Xoossaa qaalai tumattana gakkanaashin, eta qofai issuwaa gidanaadan, eti bantta haariyo wolqqaa do7aayyo immanaadaaninne Xoossai qoppidoogaa eti oottanaadan, eta wozanan Xoossai amuwaa wottiis.
					</seg>
					<seg id="b.REV.17.18" type="verse">
						“He neeni be7ido mishiriyaa sa7aa kawota haariya gita katamiyo” yaagiis.
					</seg>
				</div>
				<div id="b.REV.18" type="chapter">
					<seg id="b.REV.18.1" type="verse">
						Hegaappe guyyiyan, gita maatai de7iyo hara kiitanchchai saluwaappe wodhdhishin, taani be7aas. He kiitanchchaa bonchchoi sa7aa poo7issiis.
					</seg>
					<seg id="b.REV.18.2" type="verse">
						He kiitanchchai ba qaalaa xoqqu oottidi, “A kunddaasu! Gita Baabiloona kunddaichchaasu! Baabiloona xalaheti aqiyo soho gidaasu; iita ayyaanati ubbatinne ixxiyo iita kafoti ubbati iini de7oosona.
					</seg>
					<seg id="b.REV.18.3" type="verse">
						Aissi giikko, asa zare ubbaa ba shaaramuxiyo wolqqaama woine eessaa ushshaasu. Sa7aa kawoti iira shaaramuxidosona. I ishalo wolqqaa gaasuwan sa7an de7iya zal77anchchati duretidosona” yaagiis.
					</seg>
					<seg id="b.REV.18.4" type="verse">
						Hegaappe guyyiyan, taani saluwaappe hagaadan yaagiya hara cenggurssaa siyaas; “Ta asau, ippe kiyite! I nagaraa iira koxxoppite! I qixaatiyaa shaakkoppite.
					</seg>
					<seg id="b.REV.18.5" type="verse">
						Aissi giikko, i nagarai saluwaa gakkanau dooretti uttiis. Xoossai i iita mooruwaa hassayiis.
					</seg>
					<seg id="b.REV.18.6" type="verse">
						A immidoogaa keenaa zaaridi, iyyo immite. A oottidoogaayyo naa77u kushiyaa iyyo qanxxite. A intteyyo giigissido ushshaappe naa77u kushe mattoyiya ushshaa i burccukkuwaa kunttite.
					</seg>
					<seg id="b.REV.18.7" type="verse">
						A bonchchettidoogaanne ishalidoogaa keenaa o tuggayitenne kayyoyite. A ba wozanan, 'Taani kaweedan uttais; taani azini bainna maccaasa gidikke; qassi mulekka kayyottikke' yaagausu.
					</seg>
					<seg id="b.REV.18.8" type="verse">
						Hegaa gishshau, i bosha ubbai harggee, kayyoinne koshai o issi gallassi oiqqana. Qassi a taman xuugettana; aissi giikko, i bolli pirddiya Xoossai wolqqaama” yaagiis.
					</seg>
					<seg id="b.REV.18.9" type="verse">
						Sa7aa kawoti, iira shaaramuxidi ishalidaageeti he katamiyaa xuugettin, kiyiya cuwaa be7ido wode, katameeyyo eti waassananne yeekkana.
					</seg>
					<seg id="b.REV.18.10" type="verse">
						Eti he katamee sahuwau yayyido gishshau, haakki eqqidi, “Ha gita katamee! Wolqqaama katamee! Baabiloonee, neeyyo aayye7ana! Neeni ai mala tuggataneeshsha. Neeni issi saate giddon ne pirddaa ekkadasa” yaagana.
					</seg>
					<seg id="b.REV.18.11" type="verse">
						Eta markkabiyaa caanaa hagaappe sinttanau shammiyaabi bainna gishshau, sa7an de7iya zal77anchchati he katameeyyo waassananne kayyottana.
					</seg>
					<seg id="b.REV.18.12" type="verse">
						Eta worqqaa, biraa, bonchcho shuchchaa, inqquwaa giyo al77o shuchchaa, teera ochcha milatiya maayuwaa, liinuwaa mala maayuwaa, haariyaa giyo maayuwaa, zo7o maayuwaa, ubba qommo sawiya mittaa, ubba qommuwan oottido zaaliyaa, al77o mittaa, nahaasiyaa, birataa, ibinabaradiyaa giyo shuchchaa,
					</seg>
					<seg id="b.REV.18.13" type="verse">
						qarafaa, qimamiyaa, ixaanaa, karbbiyaa, tiyettiyo shittuwaa, woine eessaa, zaitiyaa, liiqida xiilliyaa, gisttiyaa, miizzaa, dorssaa, paraanne parai goochchiyo gaariyaa, eta ailletanne harai atto asa shempponne shammiyaabi baawa.
					</seg>
					<seg id="b.REV.18.14" type="verse">
						Zal77anchchati mishireeyyo, “Neeni amottido lo77obai ubbai neeppe haliichchiis. Ne aqoinne alleeqettiyoobai ubbai xayiichchiis. Neeni naa77antto eta mulekka demmakka” yaagidosona.
					</seg>
					<seg id="b.REV.18.15" type="verse">
						He katamen zal77idi duretida zal77anchchati i sahuwau yayyidi, ippe haakkidi eqqana. Eti yeekkananne kayyottana.
					</seg>
					<seg id="b.REV.18.16" type="verse">
						Qassi, “Liinuwaa giyo kiriyan dadettida maayuwaa, teera ochcha milatiya maayuwaanne zo7o maayuwaa maayada, worqqa alleequwan, bonchcho shuchchaaninne inqquwaa giyo al77o shuchchan alleeqettida, he gita katameeyyo aayye7ana!
					</seg>
					<seg id="b.REV.18.17" type="verse">
						Hagaa keena gita aqo ubbai issi saate giddon ippe xayi aggiis” yaagidosona. Markkabiyaa laaggiya ubbati, markkabiyan biya ubbati, markkabiyan oottiya ubbatinne abban ootti go7ettiya ubbati haakki eqqidosona.
					</seg>
					<seg id="b.REV.18.18" type="verse">
						Eqqidi, he katamiyaa xuugettin kiyiya cuwaa be7ido wode bantta qaalaa xoqqu oottidi, “Ha gita katamiyo milatiya katami mulekka baawa” yaagidosona.
					</seg>
					<seg id="b.REV.18.19" type="verse">
						Eti bantta huuphiyan buhiyaa qolidi, waassidosonanne kayyottidosona; “Abban markkabeti de7iyo ubbaa ba aquwan dureyida gita katameeyyo aayye7ana! Qassi iyyo de7iyaabai ubbai issi saate giddon xayi bayiis” yaagidosona.
					</seg>
					<seg id="b.REV.18.20" type="verse">
						He katamiyaa xayido gishshau, saluwau, ufaitta! Geeshshatoo, Yesuusi kiittidoogeetoo, hananabaa yootiyaageetoo, ufaittite! Aissi giikko, a inttena oottidobaa gishshau Xoossai o pirddiis.
					</seg>
					<seg id="b.REV.18.21" type="verse">
						Hegaappe guyyiyan, wolqqaama kiitanchchai woxa milatiya gita shuchchaa denttidi, abban oliis. Olidi hagaadan yaagiis; “Gita katamiyaa Baabiloona sugin, hagaadan kunddana; a hachchippe sinttanau mulekka beettukku.
					</seg>
					<seg id="b.REV.18.22" type="verse">
						Diittaa diixxiyaageetunne mazamuriyaa yexxiyaageetu, pulaaliyaanne malkkataa punniyaageetu cenggurssai hannippe hini baggan ne giddon mulekka siyettenna. Kushe hiilla eriya ooninne naa77antto mulekka de7enna. Woxa cenggurssaikka hagaappe sinttanau ne giddon siyettenna.
					</seg>
					<seg id="b.REV.18.23" type="verse">
						Xomppiyaa poo7oikka naa77anttuwaa ne giddon poo7enna. Machchiyaagaa cenggurssainne bullashettiyaari cenggurssai sinttanau ne giddon siyettenna. Ne zal77anchchati sa7a ubban erettida wolqqaamata. Ne bitiyoogan asa zare ubbai cimettiis” yaagiis.
					</seg>
					<seg id="b.REV.18.24" type="verse">
						Hananabaa yootiyaageetu suuttai, geeshshatu suuttainne sa7an worido ubbatu suuttai iini beettido gishshau, Baabiloona qaxxayettaasu.
					</seg>
				</div>
				<div id="b.REV.19" type="chapter">
					<seg id="b.REV.19.1" type="verse">
						Hegaappe guyyiyan, saluwan daro asaa wocamadan wocamiya wolqqaama cenggurssai hagaadan yaagiyaagaa taani siyaas; “Xoossaa galatai gakko. Atotettai, bonchchoinne wolqqai nu Xoossaassa.
					</seg>
					<seg id="b.REV.19.2" type="verse">
						A pirddai tumanne xillo. SHaaramuxada sa7aa tunissida wolqqaama shaaramuxiyo Xoossai pirddiis; Xoossaa ashkkarata a worido gishshau, Xoossai o qaxxayiis” yaagiis.
					</seg>
					<seg id="b.REV.19.3" type="verse">
						Asai naa77anttuwaakka ba qaalaa xoqqu oottidi, “Xoossaa galatai gakko. He katamiyaa meri merinau cuwattana” yaagidosona.
					</seg>
					<seg id="b.REV.19.4" type="verse">
						Laatamanne oiddu cimatinne paxa de7iya oiddu meretati kawotaa araatan uttida Xoossaayyo gufannidi, “Amin77i. Xoossaa galatai gakko” yaagidi goinnidosona.
					</seg>
					<seg id="b.REV.19.5" type="verse">
						Hegaappe guyyiyan, “Xoossaa ashkkara ubbai, Xoossaayyo yayyiya guuttai gitai ubbai nu Xoossaa galatite” yaagiya cenggurssai kawotaa araataappe kiyiis.
					</seg>
					<seg id="b.REV.19.6" type="verse">
						Hegaappe guyyiyan, daro asadan wocamiya, wolqqaama shaafadan guummiya, wolqqaama dadaadan xuuqqiya cenggurssaa taani siyaas. He cenggurssai, “Xoossaa galatai gakko. Aissi giikko, nu Godai, Ubbaappe Wolqqaama Xoossai kawotiis.
					</seg>
					<seg id="b.REV.19.7" type="verse">
						Dorssaa bullachchaa gallassai gakkido gishshaunne bullashettiyaarakka bullachchaayyo bana giigissido gishshau, nuuni pashkkoosinne ufaittoos; qassi Dorssaa bonchchoos.
					</seg>
					<seg id="b.REV.19.8" type="verse">
						Bullashettiyaariyyo maayanau liinuwaa giyo kiriyan dadettida phooliya bootta maayoi imettiis” yaagishin, taani siyaas. Liinuwaa giyo kiriyan dadettida maayoi geeshshatu xillo oosuwaa.
					</seg>
					<seg id="b.REV.19.9" type="verse">
						Hegaappe guyyiyan, kiitanchchai tana, “Dorssaa bullachchaayyo xeesettidaageeti anjjettidaageeta yaagada xaafa” yaagiis. He kiitanchchai qassikka tana, “Hagee Xoossaa tumu qaalaa” yaagiis.
					</seg>
					<seg id="b.REV.19.10" type="verse">
						Yaagin taani ayyo goinnanau a tohuwan kunddaas. SHin i tana, “Hegaa oottoppa. Taani ne malanne Yesuusi etayyo qonccissido tumatettaa oiqqida ne ishanttu ubbaa mala ashkkara. Xoossaayyo goinna” yaagiis. Aissi giikko, Yesuusi qonccissido tumatettai hananabaa yootiyaageeta denttettiyaagaa.
					</seg>
					<seg id="b.REV.19.11" type="verse">
						Yaatin, saloi dooyettidaagaa taani be7aas. Hegan bootta parai de7ees; he paraa toggidaagaa Ammanettiyaagaanne Tumanchchaa giidi xeegettees. Toggidaagee xillotettan pirddeesinne ba olaakka olettees.
					</seg>
					<seg id="b.REV.19.12" type="verse">
						A aifee tama laco milatees; qassi i ba huuphiyan daro akiliiliyaa wottiis. A bolli xaafetti uttida sunttai de7ees; shin he sunttai aibakkonne appe attin, ooninne erenna.
					</seg>
					<seg id="b.REV.19.13" type="verse">
						I maayido maayoi suuttan naaqqi kessidoogaa. A sunttaikka Xoossaa Qaalaa.
					</seg>
					<seg id="b.REV.19.14" type="verse">
						Saluwaa wotaaddarati bootta geeshsha liinuwaa giyo kiriyan dadettida maayuwaa maayidi, bootta parata toggidi, a geeduwaa kaalloosona.
					</seg>
					<seg id="b.REV.19.15" type="verse">
						Asa zareta i dechchana qara bisoi a doonaappe kiyees. Birata dullan asaa i haarana. Ubbaappe Wolqqaama Xoossaa hanqquwaa eessai buulettiyoosan woine aifiyaa i gum77ana.
					</seg>
					<seg id="b.REV.19.16" type="verse">
						A maayuwaa bollinne a wodiraa bolli, “Kawotu Kawuwaanne godatu Godaa” yaagiya sunttai xaafetti uttiis.
					</seg>
					<seg id="b.REV.19.17" type="verse">
						Hegaappe guyyiyan, taani issi kiitanchchai awan eqqidaagaa be7aas. He kiitanchchai saluwan xoqqidi paalliya kafo ubbatuyyo ba qaalaa xoqqu oottidi, “Haa yiite. Xoossaa kahuwaayyo issisaa shiiqite.
					</seg>
					<seg id="b.REV.19.18" type="verse">
						Yiidi kawotu ashuwaa, shaalaqatu ashuwaanne wotaaddaratu ashuwaa miite; paratu ashuwaanne parata toggidaageetu ashuwaakka miite; qassi asa ubbaa ashuwaa ailliyaagaanne goqaagaa, xoqqaagaanne ziqqaagaa miite” yaagiis.
					</seg>
					<seg id="b.REV.19.19" type="verse">
						Paraa toggidaagaaranne a wotaaddaratuura olettanau, do7ainne sa7aa kawoti qassi eta wotaaddarati issisaa shiiqi uttidaageeta taani be7aas.
					</seg>
					<seg id="b.REV.19.20" type="verse">
						He do7ai a sinttan Xoossai oottiyo malaataa oottida wordduwaa hananabaa yootiyaagaara issippe ohettiis. Do7aa malaatai de7iyoogeetanne do7aa misiliyau goinnidaageeta i balettidoogee he oottiyo malaatatuuna. Do7ainne wordduwaa hananabaa yootiyaagee naa77aikka dinniyaara eexxiya tama abban paxa yegettidosona.
					</seg>
					<seg id="b.REV.19.21" type="verse">
						Eta wotaaddarati paraa toggidaagaa doonaappe kiyiya bisuwan haiqqidosona. Kafo ubbati eta ashuwaappe banttau danddayido keenaa miidosona.
					</seg>
				</div>
				<div id="b.REV.20" type="chapter">
					<seg id="b.REV.20.1" type="verse">
						Ciimma ollaa qulppiyaanne gita sanssalataa ba kushiyan oiqqida issi kiitanchchai saluwaappe yiyaagaa taani be7aas.
					</seg>
					<seg id="b.REV.20.2" type="verse">
						Kiitanchchai miimminttiyaa, he ceega shooshshaa, xalahe halaqaa woi Seexaanaa giyoogaa oiqqiis; oiqqidi sha7u laittau qachchiis.
					</seg>
					<seg id="b.REV.20.3" type="verse">
						Kiitanchchai ciimma ollan a yeggidi, sha7u laittai wuranaashin, asa zareta naa77anttuwaa balettenna mala, he ciimma ollaa qulppi gorddidi attamiis. Hegaappe guyyiyan, miimminttee amarida wodiyaa birshshettanau bessees.
					</seg>
					<seg id="b.REV.20.4" type="verse">
						Hegaappe guyyiyan, taani araatatanne araatatun uttidaageeta be7aas; etayyo pirddiyo maatai imettiis. Yesuusi qonccissido tumaanne Xoossaa qaalaa awaajjido gishshau, bantta qooriyaa goora7ettida asatu shemppuwaakka taani be7aas. Eti do7aayyo woi do7aa misiliyaayyo goinnibookkona. Eti do7aa malaataa bantta som77uwan woi bantta kushiyan wottibookkona. Eti haiquwaappe denddidi, Kiristtoosaara issippe kawotudan sha7u laittau haaridosona.
					</seg>
					<seg id="b.REV.20.5" type="verse">
						Haiqqidaageetuppe attidaageeti sha7u laittai wurana gakkanaashin, haiquwaappe denddibookkona. Hegee koiro dendduwaa.
					</seg>
					<seg id="b.REV.20.6" type="verse">
						Koiro dendduwan denddidaageeti anjjettidaageetanne geeshshata. Eta bolli naa77antto haiquwau wolqqi baawa. Eti Xoossaassinne Kiristtoosassi qeeseta gidana; eti aara issippe sha7u laittau haarana.
					</seg>
					<seg id="b.REV.20.7" type="verse">
						SHa7u laittai wuridoogaappe guyyiyan, Seexaanai qashuwaappe birshshettana.
					</seg>
					<seg id="b.REV.20.8" type="verse">
						I Sa7an ubbasan de7iya asa zareta balettanau kiyana; hegee Googanne Maagooga geetettiyaagaa. Seexaanai abba shafe keena zareta olaayyo shiishshana.
					</seg>
					<seg id="b.REV.20.9" type="verse">
						He zareti biitta ubbaa maayidosona; maayidi geeshshatu heeraanne Xoossai siiqiyo katamiyo yuuyi aadhdhi eqqidosona. SHin tamai saluwaappe wodhdhidi, eta mi aggiis.
					</seg>
					<seg id="b.REV.20.10" type="verse">
						Do7ainne wordduwaa hananabaa yootiyaagee yegettido dinneenne tama abban xalahe halaqai, asa zareta balettidaagee, yegettiis. Eti qamminne gallassi meri merinau paxa kaa7ettana.
					</seg>
					<seg id="b.REV.20.11" type="verse">
						Hegaappe guyyiyan, taani gita bootta araataanne he araatan uttidaagaa be7aas. Sa7ainne saloi a sinttappe baqatidosona; naa77antto beettibookkona.
					</seg>
					<seg id="b.REV.20.12" type="verse">
						Haiqqidaageeti, gitatinne guuttati araataa sinttan eqqidaageeta taani be7aas. Maxaafati dooyettidosona; hara maxaafai, de7o maxaafaikka dooyettiis. Haiqqidaageeti bantta oosuwaadan, maxaafatun xaafetti uttidaagaadankka pirddettidosona.
					</seg>
					<seg id="b.REV.20.13" type="verse">
						Abbai ba giddon de7iya haiqqidaageeta immiis; haiqoinne Si7oolee bantta giddon de7iya haiqqidaageeta immidosona. Ubbatikka bantta oosuwaadan pirddettidosona.
					</seg>
					<seg id="b.REV.20.14" type="verse">
						Hegaappe guyyiyan, haiqoinne Si7oolee tama abban yegettidosona. He tama abbai naa77antto haiquwaa.
					</seg>
					<seg id="b.REV.20.15" type="verse">
						De7o maxaafan ba sunttai xaafettibeenna asi ooninne tama abban yegettiis.
					</seg>
				</div>
				<div id="b.REV.21" type="chapter">
					<seg id="b.REV.21.1" type="verse">
						Hegaappe guyyiyan, taani ooratta saluwaanne ooratta sa7aa be7aas. Koiro saloinne koiro sa7ai xayiis. Abbaikka xayiis.
					</seg>
					<seg id="b.REV.21.2" type="verse">
						Geeshsha katamiyaa ooratta Yerusalaama, ba azinaayyo gixxa giigida bullashettiya maccaaseedan, giiga uttidaara saluwaappe Xoossaa matappe duge wodhdhiyaaro taani be7aas.
					</seg>
					<seg id="b.REV.21.3" type="verse">
						Gita cenggurssai araataappe hagaadan yaagidi, haasayishin, taani siyaas; “Xoossaa keettai asaara de7ees; Xoossai asaara issippe de7ana. Eti a asa gidana; Xoossai ba huuphen etaara de7ana. I eta Xoossaa gidana.
					</seg>
					<seg id="b.REV.21.4" type="verse">
						Xoossai eta aifiyaappe afutta ubbaa quccana. Hagaappe sinttanau haiqoinne kayyoi woi waasoinne sahoi de7enna. Aissi giikko, ceegabai xayiis” yaagiis.
					</seg>
					<seg id="b.REV.21.5" type="verse">
						Araatan uttidaagee, “Taani ubbabaa ooraxissais” yaagiis. Qassikka zaarettidi tana, “Taani haasayiyoogee ammanettiyaagaanne tuma gidiyo gishshau xaafa” yaagiis.
					</seg>
					<seg id="b.REV.21.6" type="verse">
						Qassikka tana hagaadan yaagiis; “Polettiis. Taani Alifaanne omeegaa; doomettaanne poluwaa. Saamettida oonanne taani de7uwaa haattaa pulttuwaappe coo ushshana.
					</seg>
					<seg id="b.REV.21.7" type="verse">
						Xooniya urai ooninne hagaa ubbaa laattana. Taani ayyo Xoossaa gidana; ikka ta na7a gidana.
					</seg>
					<seg id="b.REV.21.8" type="verse">
						SHin yayyiyaageeti, ammanennaageeti, tunati, shemppo woriyaageeti, shaaramuxiyaageeti, bitiyaageeti, eeqassi goinniyaageetinne worddotiyaageeti ubbai de7iyo sohoi tamainne dinnee eexxiyo abbaa gidana. Hegee naa77antto haiqo” yaagiis.
					</seg>
					<seg id="b.REV.21.9" type="verse">
						Laappun wurssetta boshati kumido laappun kereta oiqqida laappun kiitanchchatuppe issoi taakko yiidi tana, “Haaya. Taani nena bullashettiyaaro Dorssaa keettaayyiyo bessana” yaagiis.
					</seg>
					<seg id="b.REV.21.10" type="verse">
						Kiitanchchai tana daro xoqqa deriyaa huuphiyaa Ayyaanan kessiis. Kessidi geeshsha katamiyaa, Yerusalaama saluwaappe Xoossaa matappe duge wodhdhiyaaro tana bessiis.
					</seg>
					<seg id="b.REV.21.11" type="verse">
						He katamiyaa Xoossaa bonchchuwan poo7ausu. He katamee poo7oi yasphphiidiyaa giyo al77o shuchchaa mala; birilledan phoolausu.
					</seg>
					<seg id="b.REV.21.12" type="verse">
						He katameeyyo tammanne naa77u penggetinne he penggetun tammanne naa77u kiitanchchati naagiyo wolqqaama adussa dirssai de7ees. Penggetun tammanne naa77u Israa7eela zaretu sunttai xaafetti uttiis.
					</seg>
					<seg id="b.REV.21.13" type="verse">
						Arshsho baggaara heezzu penggeti de7oosona. Qassi tohossa baggaara heezzu penggetinne huuphessa baggaara heezzu penggeti de7oosona. Arggo baggaarakka heezzu penggeti de7oosona.
					</seg>
					<seg id="b.REV.21.14" type="verse">
						Katamee dirssai Dorssai kiittido tammanne naa77atu sunttai xaafettido tammanne naa77u shuchchatu bolli gimbbettiis.
					</seg>
					<seg id="b.REV.21.15" type="verse">
						Tanaara haasayida kiitanchchaayyo katamiyo, i penggetanne i dirssaa likkiyo worqqa gatimai de7ees.
					</seg>
					<seg id="b.REV.21.16" type="verse">
						Katameeyyo oiddu zoozee de7ees; katamee geesainne gomppai issi mala. Kiitanchchai katamiyo ba gatiman likkiis. Likkin katamiyaa naa77u sha7anne oiddu xeetu kilo meetire gidaasu; katamee geesai, gomppainne xoqqatettai issi mala.
					</seg>
					<seg id="b.REV.21.17" type="verse">
						Kiitanchchai qassi dirssaakka likkiis. Likkin, asa kushiyan issi xeetanne oitamanne oiddu wara gidiis. Hegee ooninne likkiyo ogiyan kiitanchchai likkiina.
					</seg>
					<seg id="b.REV.21.18" type="verse">
						Katamee dirssai yasphphiidiyaa giyo shuchchan direttiis. Katamiyaa birilledan phooliya geeshsha worqqan oosettaasu.
					</seg>
					<seg id="b.REV.21.19" type="verse">
						Katamee dirssaayyo hiixettida shuchchai bonchchettida shuchcha ubban alleeqettiis; koiro hiixettida shuchchai yasphphiidiyaa, naa77antti sampperiyaa, heezzantti kelqqedooniyaa, oiddantti baluura,
					</seg>
					<seg id="b.REV.21.20" type="verse">
						ichchashantti sarddonkkisa, usuppuntti sarddiyoona, laappuntti kiristtilooba, hosppuntti biralle, uddufuntti tophaaziyooniyaa, tammantti kirisphphiraasisa, tammanne isiinintti yaakinttiyaa, tammanne naa77antti ametesxxinoosiyaa.
					</seg>
					<seg id="b.REV.21.21" type="verse">
						Tammanne naa77u penggeti tammanne naa77u inqquwaa giyo al77o shuchcha; issi issi penggee issi inqquwan oosettiis. Katamee ogee birille mala geeshsha worqqa.
					</seg>
					<seg id="b.REV.21.22" type="verse">
						Godai, Ubbaappe Wolqqaama Xoossainne Dorssai katamee Beeta Maqidase gidiyo gishshau, taani he katamen Beeta Maqidase be7abeikke.
					</seg>
					<seg id="b.REV.21.23" type="verse">
						Katameeyyo poo7iya awi woi agini koshshenna. Aissi giikko, Xoossaa bonchchoi he katamen poo7ees; Dorssaikka he katameeyyo xomppe.
					</seg>
					<seg id="b.REV.21.24" type="verse">
						Asa zerettai katamee poo7uwan hemettana. Sa7aa kawotikka bantta bonchchuwaa he katameekko ehaana.
					</seg>
					<seg id="b.REV.21.25" type="verse">
						Katamee penggeti ubba gallassikka dooya de7ana; mulekka gorddettokkona. Aissi giikko, hegan qammai de7enna.
					</seg>
					<seg id="b.REV.21.26" type="verse">
						Asa zeretta gitatettainne bonchchoi he katameekko shiiqana.
					</seg>
					<seg id="b.REV.21.27" type="verse">
						SHin tunabai woi kaushshabaa oottiyaagee, woi worddotiyaagee ooninne he katamiyo gelenna. Qassi Dorssaa de7o maxaafan sunttai xaafettidoogeetu xalaalai he katamiyo gelana.
					</seg>
				</div>
				<div id="b.REV.22" type="chapter">
					<seg id="b.REV.22.1" type="verse">
						Hegaappe guyyiyan, kiitanchchai tana Xoossaa kawotaa araataappenne Dorssaa kawotaa araataappe goggiya birilledan phooliya de7o haattaa shaafaa bessiis.
					</seg>
					<seg id="b.REV.22.2" type="verse">
						He shaafai katamaa ogiyaa gidduwaara duge goggees. SHaafaappe hefintta baggaaranne hafintta baggaara aginan issitoonne laittan tammanne naa77utoo aifiya de7o mittai de7ees. He mittaa bonchchoi de7iyoogee, zare ubbaa harggiyaappe pattanaassa.
					</seg>
					<seg id="b.REV.22.3" type="verse">
						He kataman qanggetti aibinne de7enna. Xoossaa kawotaa araatainne Dorssaa kawotaa araatai he kataman de7ana. Xoossaa ashkkarati Xoossaayyo goinnana.
					</seg>
					<seg id="b.REV.22.4" type="verse">
						Eti a som77uwaa be7ana; a sunttai eta som77uwan xaafettana.
					</seg>
					<seg id="b.REV.22.5" type="verse">
						Hegaappe sinttau hara qammi de7enna. Etayyo xomppe woi awa poo7o koshshenna; aissi giikko, Godai Xoossai etayyo xomppe gidana. Eti meri merinau kawotana.
					</seg>
					<seg id="b.REV.22.6" type="verse">
						Hegaappe guyyiyan, kiitanchchai tana hagaadan yaagiis; “Ha taani haasayiyoogee tumanne ammanettiyaagaa. Hananabaa yootiyaageetuyyo ba Geeshsha Ayyaanaa immiya Godai Xoossai, matan hananau bessiyaabaa ba ashkkarata bessanau ba kiitanchchaa kiittiis” yaagiis.
					</seg>
					<seg id="b.REV.22.7" type="verse">
						Yesuusi, “Be7a! Taani matan yaana. Ha maxaafan de7iya hananabaa naagiyaageeti anjjettidaageeta” yaagiis.
					</seg>
					<seg id="b.REV.22.8" type="verse">
						Taani Yohaannisi, ha ubbabaa siyaasinne be7aas. Taani hagaa siyido wodenne be7ido wode, hegaa tana bessida kiitanchchaayyo goinnanau, a tohuwan kunddaas.
					</seg>
					<seg id="b.REV.22.9" type="verse">
						SHin kiitanchchai tana, “Hegaa oottoppa. Taani nenadaaninne hananabaa yootiya ne ishanttudan, qassi maxaafan de7iyaabau azazettiya ubbatudan ashkkara. Xoossaayyo goinna” yaagiis.
					</seg>
					<seg id="b.REV.22.10" type="verse">
						Hegaappe guyyiyan, kiitanchchai tana, “Hanana giido ha maxaafaa qaalaa maatafan gorddoppa. Aissi giikko, ha ubbabai polettiyo wodee matattiis.
					</seg>
					<seg id="b.REV.22.11" type="verse">
						Iitabaa oottiyaagee gujjidikka iitabaa ootto; tunai gujjidikka tuno. Lo77obaa oottiyaagee gujjidikka lo77obaa ootto; geeshshai gujjidikka geeshsha gido” yaagiis.
					</seg>
					<seg id="b.REV.22.12" type="verse">
						Yesuusi, “Be7a! Taani matan yaana. Aasa ubbau a oosuwaadan immanau, ta woituwaa ekka yaana.
					</seg>
					<seg id="b.REV.22.13" type="verse">
						Taani Alifaanne Omeegaa; Koiruwaanne Wurssettaa; Doomettaanne Poluwaa” yaagiis.
					</seg>
					<seg id="b.REV.22.14" type="verse">
						Bantta maayuwaa geeshshi meecciyaageeti anjjettidaageeta. De7o mittaa aifiyaa maanaunne katamaa penggiyaara gelanau etayyo maatai imettiis.
					</seg>
					<seg id="b.REV.22.15" type="verse">
						SHin kanati, bitiyaageeti, shaaramuxiyaageeti, shemppuwaa woriyaageeti, eeqassi goinniyaageetinne bantta haasayaaninne bantta oosuwan worddotiyaageeti kareera de7oosona.
					</seg>
					<seg id="b.REV.22.16" type="verse">
						“Taani Yesuusi, ha yohuwaa intteyyo woosa keettatun markkattana mala, ta kiitanchchaa kiittaas. Taani Daawita keetta yeleta. Taani poo7issiya wontta bakkaalee” yaagiis.
					</seg>
					<seg id="b.REV.22.17" type="verse">
						Geeshsha Ayyaanainne bullashettiyaara, “Haaya” yaagoosona. Qassi hagaa siyiya ooninne, “Haaya” yaago. Saamettida asi ooninne haa yo. De7o haattaa koyiya asi ooninne coo ekko.
					</seg>
					<seg id="b.REV.22.18" type="verse">
						Taani ha maxaafan xaafettida hanana giido qaalaa siyiya oonanne zorais. Ooninne ha qaalaa bolli issibaa gujjikko, Xoossai ha maxaafan xaafettida boshaa a bolli gujjana.
					</seg>
					<seg id="b.REV.22.19" type="verse">
						Ooninne maxaafan de7iya hanana giido qaalaappe aibanne pacissikko, ha maxaafaa giddon qonccissido de7o mittaa aifiyaappenne geeshsha katamaappe a gakkiya shaahuwaa Xoossai pacissana.
					</seg>
					<seg id="b.REV.22.20" type="verse">
						Ha ubbabau markkattiyaagee, “Tuma! Taani matan yaana” yaagees. Amin77i. Godaa Yesuusaa, neeni haaya.
					</seg>
					<seg id="b.REV.22.21" type="verse">
						Godaa Yesuus Kiristtoosa aaro kehatettai inttenaara ubbaara gido. Amin77i.
					</seg>
				</div>
			</div>
		</body>
	</text>
</cesDoc>
