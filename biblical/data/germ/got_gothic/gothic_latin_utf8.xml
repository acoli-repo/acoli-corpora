<?xml version="1.0" encoding="utf-8"?>
<!DOCTYPE cesDoc SYSTEM "cesDoc.dtd">
<cesDoc version="4.3" type="bible" TEIform="modif-TEI.corpus 2">
  <cesHeader version="4.1" type="text" creator="WorldBible2CES" status="new" date.created="Sat Sep 15 23:09:07 PDT 2012" TEIform="modif-TEI.corpus 2" lang="gof">
    <fileDesc>
      <titleStmt>
        <h.title>Gothic (Nehemiah, NT Portions) [Latin Script]</h.title>
        <respStmt>
          <respName>WorldBible2CES</respName>
          <respType>converted from tab format to CES-style XML</respType>
        </respStmt>
      </titleStmt>
      <editionStmt version="1.0">initial release</editionStmt>
      <publicationStmt>
        <distributor>Christian Chiarcos</distributor>
        <pubAddress>Goethe-Universität Frankfurt am Main, Germany</pubAddress>
        <availability status="free">
		Academic license, see below.
		
gothic_latin/gothic_latin.html: Gothic (Nehemiah, NT Portions) [Latin Script]

The Gothic Bible

Based on the edition of Wilhelm Streitberg (1919)

Source: Die gotische Bibel: Herausgegeben von Wilhelm Streitberg. (Germanische
Bibliothek, 2. Abteilung, 3. Band) 1. Teil: Der gotische Text und seine
griechische Vorlage. Mit Einleitung, Lesarten und Quellennachweisen sowie den
kleineren Denkmälern als Anhang. Heidelberg: Carl Winter, 1919.

Online edition provided by Project Wulfila (http://www.wulfila.be), University
of Antwerp (Belgium); text scanned and edited by Robert Tannert, David Landau &
Tom De Herdt (1997, 1998).

This electronic edition may be used for academic or other non-commercial
purposes. It is expected that, in accord with normal scholarly etiquette, use
of the material will be acknowledged appropriately, i.e. stating the
information above.

Conventions:

Angular brackets < > indicate additions to the text,
square brackets [ ] indicate deletions,
parenthesis ( ) indicates that certain characters or words can not be
identified with complete certainty (italic text in Streitberg's edition).

Tilde ~ indicates assimilation, as in "jaþ~þan" (for "jah þan").
Incipit and explicit are given verse number 0 and 255:
e.g. Luke 1:0 [CA] Aiwaggeljo þairh Lukan anastodeiþ.
e.g. Romans 16:255 [A] Du Rumonim ustauh.

Manuscripts:

[CA] Codex Argenteus
[A] Codex Ambrosianus A
[B] Codex Ambrosianus B
[C] Codex Ambrosianus C
[D] Codex Ambrosianus D
[Car] Codex Carolinus
[Speyer] *Speyer fragment [see CA]
</availability>
        <pubDate value="Sat Sep 15 23:09:07 PDT 2012">Sat Sep 15 23:09:07 PDT 2012</pubDate>
      </publicationStmt>
      <sourceDesc>
        <biblStruct>
          <monogr>
            <h.title>Gothic (Nehemiah, NT Portions) [Latin Script]</h.title>
            <imprint>
              <pubDate>Unknown</pubDate>
              <publisher/>
            </imprint>
          </monogr>
        </biblStruct>
      </sourceDesc>
    </fileDesc>
    <encodingDesc>
      <projectDesc>
gothic_latin/gothic_latin.html: Gothic (Nehemiah, NT Portions) [Latin Script]

The Gothic Bible

Based on the edition of Wilhelm Streitberg (1919)

Source: Die gotische Bibel: Herausgegeben von Wilhelm Streitberg. (Germanische
Bibliothek, 2. Abteilung, 3. Band) 1. Teil: Der gotische Text und seine
griechische Vorlage. Mit Einleitung, Lesarten und Quellennachweisen sowie den
kleineren Denkmälern als Anhang. Heidelberg: Carl Winter, 1919.

Online edition provided by Project Wulfila (http://www.wulfila.be), University
of Antwerp (Belgium); text scanned and edited by Robert Tannert, David Landau &
Tom De Herdt (1997, 1998).

This electronic edition may be used for academic or other non-commercial
purposes. It is expected that, in accord with normal scholarly etiquette, use
of the material will be acknowledged appropriately, i.e. stating the
information above.

Conventions:

Angular brackets < > indicate additions to the text,
square brackets [ ] indicate deletions,
parenthesis ( ) indicates that certain characters or words can not be
identified with complete certainty (italic text in Streitberg's edition).

Tilde ~ indicates assimilation, as in "jaþ~þan" (for "jah þan").
Incipit and explicit are given verse number 0 and 255:
e.g. Luke 1:0 [CA] Aiwaggeljo þairh Lukan anastodeiþ.
e.g. Romans 16:255 [A] Du Rumonim ustauh.

Manuscripts:

[CA] Codex Argenteus
[A] Codex Ambrosianus A
[B] Codex Ambrosianus B
[C] Codex Ambrosianus C
[D] Codex Ambrosianus D
[Car] Codex Carolinus
[Speyer] *Speyer fragment [see CA]

retrieved from http://unbound.biola.edu:
This Website is Copyright (c) 2005-2006 Biola University.
Biola does not hold the Copyright to any Biblical texts on this site.
Some Biblical texts on this site are in the Public Domain,
and others are Copyrighted by their Copyright holders.

This version is encoded in XML, conformant to the SGML specifications
of Philipp Resnik's parallel bibles (http://www.umiacs.umd.edu/~resnik/parallel/bible.html),
an adaption of the level 1 specifications of the
Corpus Encoding Standard, for non-commercial research use.
(XML conversion required minor adjustments of the DTD.)

NOTE: CES is superseded by the TEI, the encoding was chosen for compatibility with Resnik's bibles.</projectDesc>
      <editorialDecl>
        <conformance level="1">Corpus Encoding Standard, Version 2.0</conformance>
        <correction status="unknown" method="silent"/>
        <segmentation>Marked up to the level of chapter and verse.</segmentation>
      </editorialDecl>
    </encodingDesc>
    <profileDesc>
      <langUsage>
        <language id="gof" iso639="got">Gothic</language>
      </langUsage>
      <wsdUsage>
        <writingSystem id="utf-8">Unicode</writingSystem>
      </wsdUsage>
    </profileDesc>
  </cesHeader>
  <text>
    <body lang="gof" id="Gothic_Nehemiah_NT_Portions_Latin_Script">
      <div id="b.NEH" type="book">
        <div id="b.NEH.5" type="chapter">
          <seg id="b.NEH.5.13" type="verse">[D] . . . . jah qaþ alla gamainþs: amen. jah hazidedun fraujan jah gatawidedun þata waurd alla so managei.</seg>
          <seg id="b.NEH.5.14" type="verse">[D] jah fram þamma daga ei anabauþ mis ei weisjau fauramaþleis ize in Iudaia, fram jera ·k· und jer ·l· jah anþar Arta[r]ksairksaus þiudanis ·ib· jera, ik jah broþrjus meinai hlaif fauramaþleis meinis ni matidedum.</seg>
          <seg id="b.NEH.5.15" type="verse">[D] iþ fauramaþljos þaiei weisun faura mis kauridedun þo managein jah nemun at im hlaibans jah wein jah nauhþanuh silubris sikle ·m·, jah skalkos ize fraujinodedun þizai managein; iþ ik ni tawida swa faura andwairþja agisis gudis.</seg>
          <seg id="b.NEH.5.16" type="verse">[D] jah waurstw þizos baurgswaddjaus inswinþida, jah þaurp ni gastaistald, jah þiwos meinai jah allai þai galisanans du þamma waurstwa.</seg>
          <seg id="b.NEH.5.17" type="verse">[D] jah Iudaieis jah þai fauramaþljos ·r· jah ·n· gumane jah þai qimandans at unsis us þiudom þaim bisunjane unsis ana biuda meinamma andnumanai weisun.</seg>
          <seg id="b.NEH.5.18" type="verse">[D] jah was fraquman dagis hvizuh stiur ·a· lamba gawalida ·q· jah gaits [·a·] gamanwida was mis; jah bi ·i· dagans gaf wein allai þizai filusnai jah allai þizai managein; jah ana þo alla hlaif fauramaþleis meinis ni sokida, in þis ei ni kauridedjau þo managein in þaim waurstwam . . . .</seg>
        </div>
        <div id="b.NEH.6" type="chapter">
          <seg id="b.NEH.6.14" type="verse">[D] . . . . (praufe)te, þaiei þrafstidedun mik.</seg>
          <seg id="b.NEH.6.15" type="verse">[D] jah ustauhana warþ so baurgswaddjus ·e· jah ·k· daga men(oþis) (Alulis), ·n· dage jah ·b·</seg>
          <seg id="b.NEH.6.16" type="verse">[D] jah warþ, swe hausidedun fiands unsarai allai, jah ohtedun allos þiudos þos bisunjane unsis, jah atdraus agis in au(g)ona ize abraba; jah ufkunþedun þatei fram guda unsaramma warþ usfulliþ þata waurstw.</seg>
          <seg id="b.NEH.6.17" type="verse">[D] jah in dagam jainaim managai weisun þize reikjane Iudaie, þaiei sandidedun aipistulans du Tobeiin, jah Tobeias du im.</seg>
          <seg id="b.NEH.6.18" type="verse">[D] managai auk in Iudaia ufaiþjai weisun imma, unte megs was Saixaineiins, sunaus Aieirins, jah Ioanan sunus is nam dauhtar Maisaullamis, sunaus Barakeiins, du qenai.</seg>
          <seg id="b.NEH.6.19" type="verse">[D] jah rodidedun du imma wai(la) in andwairþja meinamma, jah waurda meina spillodedun imma, jah aipistulans insandida Tobeias ogjan mik.</seg>
        </div>
        <div id="b.NEH.7" type="chapter">
          <seg id="b.NEH.7.1" type="verse">[D] Jah warþ, swe gatimrida warþ so baurgswaddjus, jah gasatida haurdins, jah gaweisodai waurþun daurawardos jah liuþarjos jah Laiwweiteis;</seg>
          <seg id="b.NEH.7.2" type="verse">[D] jah anabauþ Anaiin broþr meinamma jah Ananeiin fauramaþlja baurgs Iairusalems, unte sa was wair sunjeins jah ogands fraujan ufar managans;</seg>
          <seg id="b.NEH.7.3" type="verse">[D] jah qaþ im: ni uslukaindau daurons Iairusalems, und þatei urrinnai sunno . . . .</seg>
          <seg id="b.NEH.7.13" type="verse">[D] . . . . (h)un(da) (·m·) (·e·) (...45). -</seg>
          <seg id="b.NEH.7.14" type="verse">[D] sunjus (Zax)xa(i)a(us) ·hv· (·j·) (760). -</seg>
          <seg id="b.NEH.7.15" type="verse">[D] (suniwe) (Ba)nau(is) (·x·) (·j·) (·b·) (662). -</seg>
          <seg id="b.NEH.7.16" type="verse">[D] (su)naus (B)a(b)a(wis) (·x·) ·k· ·g· (623). -</seg>
          <seg id="b.NEH.7.17" type="verse">[D] suna(us) &lt;Az&gt;gadis ·b· þusundjus (·s·) (·k·) (·b·) (2222). -</seg>
          <seg id="b.NEH.7.18" type="verse">[D] (suniwe) (Adone)ik(a)m(is) (·x·) (·j·) ·q· (666). -</seg>
          <seg id="b.NEH.7.19" type="verse">[D] suni(we) Ba(ig)au(s)is ·b· (þ)usund(jos) ·j· (·q·) (2066). -</seg>
          <seg id="b.NEH.7.20" type="verse">[D] su(niwe) (Ad)deis ·x· ·n· ·d· (654). -</seg>
          <seg id="b.NEH.7.21" type="verse">[D] sunaus Azeiris, suna(u)s Aizaike(i)ins, niun(te)hund (j)ah ·h· (98). -</seg>
          <seg id="b.NEH.7.22" type="verse">[D] suniwe Assaumis ·s· ·k· ·g· (223). -</seg>
          <seg id="b.NEH.7.23" type="verse">[D] suni(w)e (B)a(s)seis ·t· ·l· ·g· (333). -</seg>
          <seg id="b.NEH.7.24" type="verse">[D] suniwe Ioriais (·r·) ·i· ·b· (112). -</seg>
          <seg id="b.NEH.7.25" type="verse">[D] suni(we) Gabaons ·{90}· ·e· (95). -</seg>
          <seg id="b.NEH.7.26" type="verse">[D] suniwe Biþlaihaimis ·r· ·k· ·g· (123). - suniwe Nait(o)faþeis ·r· ·i· ·q· (116). -</seg>
          <seg id="b.NEH.7.27" type="verse">[D] suniwe Anaþoþis ·r· ·k· ·h· (128). -</seg>
          <seg id="b.NEH.7.28" type="verse">[D] (su)niwe Asm(o)þis ·r· ·k· (·h·) (128). -</seg>
          <seg id="b.NEH.7.29" type="verse">[D] waire Kar(eiaþiaa)reim jah (K)aif(a)i(r)a (jah) Beroþ ·hv· ·m· ·g· (743). -</seg>
          <seg id="b.NEH.7.30" type="verse">[D] wairos Ra(ma) (jah) G(a)baa (·x·) (·k·) (·g·) (623). -</seg>
          <seg id="b.NEH.7.31" type="verse">[D] wa(i)ros M(a)kmas (·r·) ·k· ·b· (122). -</seg>
          <seg id="b.NEH.7.32" type="verse">[D] wairos Ba(i)þilis jah Gai ·s· ·k· ·g· (223). -</seg>
          <seg id="b.NEH.7.33" type="verse">[D] wairos Nabawis ·n· ·b· (52). - sun(ju)s (Ma)k(eib)is ·r· ·n· ·q· (156). -</seg>
          <seg id="b.NEH.7.34" type="verse">[D] sunjus Ail(a)mis anþ(a)ris þusundi ·s· ·n· ·d· (1254). -</seg>
          <seg id="b.NEH.7.35" type="verse">[D] sunjus Eeiramis ·t· ·k· (320). -</seg>
          <seg id="b.NEH.7.36" type="verse">[D] sunjus Eiaireikons ·t· ·m· ·e· (345). -</seg>
          <seg id="b.NEH.7.37" type="verse">[D] sunjus Lwddomaeis jah Anos ·hv· ·k· ·e· (725). -</seg>
          <seg id="b.NEH.7.38" type="verse">[D] sunjus Ainnaïns ·g· þusundjos ·x· ·l· (3630). -</seg>
          <seg id="b.NEH.7.39" type="verse">[D] jah gudjans: sunjus Aidduins us garda Iesuis niun hunda ·u· ·g· (973). -</seg>
          <seg id="b.NEH.7.40" type="verse">[D] sunjus Aimmeirins þusundi ·n· ·b· (1052). -</seg>
          <seg id="b.NEH.7.41" type="verse">[D] sunjus Fallasuris þusundi ·s· ·m· ·z· (1247). -</seg>
          <seg id="b.NEH.7.42" type="verse">[D] sunjus Iareimis þusundi ·i· ·z· (1017). -</seg>
          <seg id="b.NEH.7.43" type="verse">[D] jah Laiwweiteis: sunjus Iesuis jah Ka(i)dmeielis us sunum Odueiins ·u· ·d· (74). -</seg>
          <seg id="b.NEH.7.44" type="verse">[D] sunjus Asabis liuþarjos ·r· ·m· ·h· (148). -</seg>
          <seg id="b.NEH.7.45" type="verse">[D] sunjus daurawarde: sunaus Sailaumis jah sunjus Aze . . . .</seg>
        </div>
      </div>
      <div id="b.MAT" type="book">
        <div id="b.MAT.5" type="chapter">
          <seg id="b.MAT.5.15" type="verse">[CA] . . . . ak ana lukarnastaþin, jah liuteiþ allaim þaim in þamma garda.</seg>
          <seg id="b.MAT.5.16" type="verse">[CA] swa liuhtjai liuhaþ izwar in andwairþja manne, ei gasaihvaina izwara goda waurstwa jah hauhjaina attan izwarana þana in himinam.</seg>
          <seg id="b.MAT.5.17" type="verse">[CA] ni hugjaiþ ei qemjau gatairan witoþ aiþþau praufetuns; ni qam gatairan, ak usfulljan.</seg>
          <seg id="b.MAT.5.18" type="verse">[CA] amen auk qiþa izwis: und þatei usleiþiþ himins jah airþa, jota ains aiþþau ains striks ni usleiþiþ af witoda, unte allata wairþiþ.</seg>
          <seg id="b.MAT.5.19" type="verse">[CA] iþ saei nu gatairiþ aina anabusne þizo minnistono jah laisjai swa mans, minnista haitada in þiudangardjai himine; iþ saei taujiþ jah laisjai swa, sah mikils haitada in þiudangardjai himine.</seg>
          <seg id="b.MAT.5.20" type="verse">[CA] qiþa auk izwis þatei nibai managizo wairþiþ izwaraizos garaihteins þau þize bokarje jah Fareisaie, ni þau qimiþ in þiudangardjai himine.</seg>
          <seg id="b.MAT.5.21" type="verse">[CA] hausideduþ þatei qiþan ist þaim airizam: ni maurþrjais; iþ saei maurþreiþ skula wairþiþ stauai.</seg>
          <seg id="b.MAT.5.22" type="verse">[CA] aþþan ik qiþa izwis þatei hvazuh modags broþr seinamma sware, skula wairþiþ stauai; iþ saei qiþiþ broþr seinamma raka, skula wairþiþ gaqumþai; aþþan saei qiþiþ dwala, skula wairþiþ in gaiainnan funins.</seg>
          <seg id="b.MAT.5.23" type="verse">[CA] jabai nu bairais aibr þein du hunslastada jah jainar gamuneis þatei broþar þeins habaiþ hva bi þuk,</seg>
          <seg id="b.MAT.5.24" type="verse">[CA] aflet jainar þo giba þeina in andwairþja hunslastadis jah gagg faurþis gasibjon broþr þeinamma, jah biþe atgaggands atbair þo giba þeina.</seg>
          <seg id="b.MAT.5.25" type="verse">[CA] sijais waila hugjands andastauin þeinamma sprauto, und þatei is in wiga miþ imma, ibai hvan atgibai þuk sa andastaua stauin, jah sa staua þuk atgibai andbahta, jah in karkara galagjaza.</seg>
          <seg id="b.MAT.5.26" type="verse">[CA] amen qiþa þus: ni usgaggis jainþro, unte usgibis þana minnistan kintu.</seg>
          <seg id="b.MAT.5.27" type="verse">[CA] hausideduþ þatei qiþan ist: ni horinos.</seg>
          <seg id="b.MAT.5.28" type="verse">[CA] aþþan ik qiþa izwis, þatei hvazuh saei saihviþ qinon du luston izos, ju gahorinoda izai in hairtin seinamma.</seg>
          <seg id="b.MAT.5.29" type="verse">[CA] iþ jabai augo þein þata taihswo marzjai þuk, usstagg ita jah wairp af þus; batizo ist auk þus ei fraqistnai ains liþiwe þeinaize, jah ni allata leik þein gadriusai in gaiainnan.</seg>
          <seg id="b.MAT.5.30" type="verse">[CA] jah jabai taihswo þeina handus marzjai þuk, afmait þo jah wairp af þus; batizo ist auk þus ei fraqistnai ains liþiwe þeinaize, jah ni allata leik þein gadriusai in gaiainnan.</seg>
          <seg id="b.MAT.5.31" type="verse">[CA] qiþanuh þan ist þatei hvazuh saei afletai qen, gibai izai afstassais bokos.</seg>
          <seg id="b.MAT.5.32" type="verse">[CA] iþ ik qiþa izwis þatei hvazuh saei afletiþ qen seina, inuh fairina kalkinassaus, taujiþ þo horinon; jah sa ize afsatida liugaiþ, horinoþ.</seg>
          <seg id="b.MAT.5.33" type="verse">[CA] aftra hausideduþ þatei qiþan ist þaim airizam: ni ufarswarais, iþ usgibais fraujin aiþans þeinans.</seg>
          <seg id="b.MAT.5.34" type="verse">[CA] aþþan ik qiþa izwis ni swaran allis, ni bi himina, unte stols ist gudis;</seg>
          <seg id="b.MAT.5.35" type="verse">[CA] nih bi airþai, unte fotubaurd ist fotiwe is; nih bi Iairusaulwmai, unte baurgs ist þis mikilins þiudanis;</seg>
          <seg id="b.MAT.5.36" type="verse">[CA] nih bi haubida þeinamma swarais, unte ni magt ain tagl hveit aiþþau swart gataujan.</seg>
          <seg id="b.MAT.5.37" type="verse">[CA] sijaiþ~þan waurd izwar: ja, ja; ne, ne; iþ þata managizo þaim us þamma ubilin ist.</seg>
          <seg id="b.MAT.5.38" type="verse">[CA] hausideduþ þatei qiþan ist: augo und augin, jah tunþu und tunþau.</seg>
          <seg id="b.MAT.5.39" type="verse">[CA] iþ ik qiþa izwis ni andstandan allis þamma unseljin; ak jabai hvas þuk stautai bi taihswon þeina kinnu, wandei imma jah þo anþara.</seg>
          <seg id="b.MAT.5.40" type="verse">[CA] jah þamma wiljandin miþ þus staua jah paida þeina niman, aflet imma jah wastja.</seg>
          <seg id="b.MAT.5.41" type="verse">[CA] jah jabai hvas þuk ananauþjai rasta aina, gaggais miþ imma twos.</seg>
          <seg id="b.MAT.5.42" type="verse">[CA] þamma bidjandin þuk gibais, jah þamma wiljandin af þus leihvan sis ni uswandjais.</seg>
          <seg id="b.MAT.5.43" type="verse">[CA] hausideduþ þatei qiþan ist: frijos nehvundjan þeinana, jah fiais fiand þeinana.</seg>
          <seg id="b.MAT.5.44" type="verse">[CA] aþþan ik qiþa izwis: frijoþ fijands izwarans, þiuþjaiþ þans wrikandans izwis, waila taujaiþ þaim hatjandam izwis, jah bidjaiþ bi þans usþriutandans izwis,</seg>
          <seg id="b.MAT.5.45" type="verse">[CA] ei wairþaiþ sunjus attins izwaris þis in himinam, unte sunnon seina urranneiþ ana ubilans jah godans, jah rigneiþ ana garaihtans jah ana inwindans.</seg>
          <seg id="b.MAT.5.46" type="verse">[CA] jabai auk frijoþ þans frijondans izwis ainans, hvo mizdono habaiþ? niu jah þai þiudo þata samo taujand?</seg>
          <seg id="b.MAT.5.47" type="verse">[CA] jah jabai goleiþ þans frijonds izwarans þatainei, hve managizo taujiþ? niu jah motarjos þata samo taujand?</seg>
          <seg id="b.MAT.5.48" type="verse">[CA] sijaiþ nu jus fullatojai, swaswe atta izwar sa in himinam fullatojis ist.</seg>
        </div>
        <div id="b.MAT.6" type="chapter">
          <seg id="b.MAT.6.1" type="verse">[CA] Atsaihviþ armaion izwara ni taujan in andwairþja manne du saihvan im; aiþþau laun ni habaiþ fram attin izwaramma þamma in himinam.</seg>
          <seg id="b.MAT.6.2" type="verse">[CA] þan nu taujais armaion, ni haurnjais faura þus, swaswe þai liutans taujand in gaqumþim jah in garunsim, ei hauhjaindau fram mannam; amen qiþa izwis: andnemun mizdon seina.</seg>
          <seg id="b.MAT.6.3" type="verse">[CA] iþ þuk taujandan armaion ni witi hleidumei þeina, hva taujiþ taihswo þeina,</seg>
          <seg id="b.MAT.6.4" type="verse">[CA] ei sijai so armahairtiþa þeina in fulhsnja, jah atta þeins saei saihviþ in fulhsnja, usgibiþ þus in bairhtein.</seg>
          <seg id="b.MAT.6.5" type="verse">[CA] jah þan bidjaiþ, ni sijaiþ swaswe þai liutans, unte frijond in gaqumþim jah waihstam plapjo standandans bidjan, ei gaumjaindau mannam. Amen, qiþa izwis þatei haband mizdon seina.</seg>
          <seg id="b.MAT.6.6" type="verse">[CA] iþ þu þan bidjais, gagg in heþjon þeina jah galukands haurdai þeinai bidei du attin þeinamma þamma in fulhsnja, jah atta þeins saei saihviþ in fulhsnja, usgibiþ þus in bairhtein.</seg>
          <seg id="b.MAT.6.7" type="verse">[CA] bidjandansuþ~þan ni filuwaurdjaiþ, swaswe þai þiudo; þugkeiþ im auk ei in filuwaurdein seinai andhausjaindau.</seg>
          <seg id="b.MAT.6.8" type="verse">[CA] ni galeikoþ nu þaim; wait auk atta izwar þizei jus þaurbuþ, faurþizei jus bidjaiþ ina.</seg>
          <seg id="b.MAT.6.9" type="verse">[CA] swa nu bidjaiþ jus: atta unsar þu in himinam, weihnai namo þein.</seg>
          <seg id="b.MAT.6.10" type="verse">[CA] qimai þiudinassus þeins. wairþai wilja þeins, swe in himina jah ana airþai.</seg>
          <seg id="b.MAT.6.11" type="verse">[CA] hlaif unsarana þana sinteinan gif uns himma daga.</seg>
          <seg id="b.MAT.6.12" type="verse">[CA] jah aflet uns þatei skulans sijaima, swaswe jah weis afletam þaim skulam unsaraim.</seg>
          <seg id="b.MAT.6.13" type="verse">[CA] jah ni briggais uns in fraistubnjai, ak lausei uns af þamma ubilin; unte þeina ist þiudangardi jah mahts jah wulþus in aiwins. amen.</seg>
          <seg id="b.MAT.6.14" type="verse">[CA] unte jabai afletiþ mannam missadedins ize, afletiþ jah izwis atta izwar sa ufar himinam.</seg>
          <seg id="b.MAT.6.15" type="verse">[CA] iþ jabai ni afletiþ mannam missadedins ize, ni þau atta izwar afletiþ missadedins izwaros.</seg>
          <seg id="b.MAT.6.16" type="verse">[CA] aþþan biþe fastaiþ, ni wairþaiþ swaswe þai liutans gaurai; frawardjand auk andwairþja seina, ei gasaihvaindau mannam fastandans. amen, qiþa izwis, þatei andnemun mizdon seina.</seg>
          <seg id="b.MAT.6.17" type="verse">[CA] iþ þu fastands salbo haubiþ þein jah ludja þeina þwah,</seg>
          <seg id="b.MAT.6.18" type="verse">[CA] ei ni gasaihvaizau mannam fastands, ak attin þeinamma þamma in fulhsnja, jah atta þeins saei saihviþ in fulhsnja, usgibiþ þus.</seg>
          <seg id="b.MAT.6.19" type="verse">[CA] ni huzdjaiþ izwis huzda ana airþai, þarei malo jah nidwa frawardeiþ, jah þarei þiubos ufgraband jah hlifand.</seg>
          <seg id="b.MAT.6.20" type="verse">[CA] iþ huzdjaiþ izwis huzda in himina, þarei nih malo nih nidwa frawardeiþ, jah þarei þiubos ni ufgraband nih stiland.</seg>
          <seg id="b.MAT.6.21" type="verse">[CA] þarei auk ist huzd izwar, þaruh ist jah hairto izwar.</seg>
          <seg id="b.MAT.6.22" type="verse">[CA] lukarn leikis ist augo: jabai nu augo þein ainfalþ ist, allata leik þein liuhadein wairþiþ;</seg>
          <seg id="b.MAT.6.23" type="verse">[CA] iþ jabai augo þein unsel ist, allata leik þein riqizein wairþiþ. jabai nu liuhaþ þata in þus riqiz ist, þata riqiz hvan filu!</seg>
          <seg id="b.MAT.6.24" type="verse">[CA] ni manna mag twaim fraujam skalkinon; unte jabai fijaiþ ainana, jah anþarana frijoþ; aiþþau ainamma ufhauseiþ, iþ anþaramma frakann. ni maguþ guda skalkinon jah mammonin.</seg>
          <seg id="b.MAT.6.25" type="verse">[CA] Duþþe qiþa izwis: ni maurnaiþ saiwalai izwarai hva matjaiþ jah hva drigkaiþ, nih leika izwaramma hve wasjaiþ; niu saiwala mais ist fodeinai jah leik wastjom?</seg>
          <seg id="b.MAT.6.26" type="verse">[CA] insaihviþ du fuglam himinis, þei ni saiand nih sneiþand, nih lisand in banstins, jah atta izwar sa ufar himinam fodeiþ ins. niu jus mais wulþrizans sijuþ þaim?</seg>
          <seg id="b.MAT.6.27" type="verse">[CA] iþ hvas izwara maurnands mag anaaukan ana wahstu seinana aleina aina?</seg>
          <seg id="b.MAT.6.28" type="verse">[CA] jah bi wastjos hva saurgaiþ? gakunnaiþ blomans haiþjos, hvaiwa wahsjand; nih arbaidjand nih spinnand.</seg>
          <seg id="b.MAT.6.29" type="verse">[CA] qiþuh þan izwis þatei nih Saulaumon in allamma wulþau seinamma gawasida sik swe ains þize.</seg>
          <seg id="b.MAT.6.30" type="verse">[CA] jah þande þata hawi haiþjos himma daga wisando jah gistradagis in auhn galagiþ guþ swa wasjiþ, hvaiwa mais izwis leitil galaubjandans?</seg>
          <seg id="b.MAT.6.31" type="verse">[CA] ni maurnaiþ nu qiþandans: hva matjam aiþþau hva drigkam aiþþau hve wasjaima?</seg>
          <seg id="b.MAT.6.32" type="verse">[CA] all auk þata þiudos sokjand; waituh þan atta izwar sa ufar himinam þatei þaurbuþ . . . .</seg>
        </div>
        <div id="b.MAT.7" type="chapter">
          <seg id="b.MAT.7.12" type="verse">[CA] . . . . (tau)jaina izwis mans, swa jah jus taujaiþ im: þata auk ist witoþ jah praufeteis.</seg>
          <seg id="b.MAT.7.13" type="verse">[CA] inngaggaiþ þairh aggwu daur, unte braid daur jah rums wigs sa brigganda in fralustai, jah managai sind þai inngaleiþandans þairh þata.</seg>
          <seg id="b.MAT.7.14" type="verse">[CA] hvan aggwu þata daur jah þraihans wigs sa brigganda in libainai, jah fawai sind þai bigitandans þana.</seg>
          <seg id="b.MAT.7.15" type="verse">[CA] atsaihviþ sweþauh faura liugnapraufetum þaim izei qimand at izwis in wastjom lambe, iþ innaþro sind wulfos wilwandans.</seg>
          <seg id="b.MAT.7.16" type="verse">[CA] bi akranam ize ufkunnaiþ ins. ibai lisand[a] af þaurnum weinabasja aiþþau af wigadeinom smakkans?</seg>
          <seg id="b.MAT.7.17" type="verse">[CA] swa all bagme godaize akrana goda gataujiþ, iþ sa ubila bagms akrana ubila gataujiþ.</seg>
          <seg id="b.MAT.7.18" type="verse">[CA] ni mag bagms þiuþeigs akrana ubila gataujan, nih bagms ubils akrana þiuþeiga gataujan.</seg>
          <seg id="b.MAT.7.19" type="verse">[CA] all bagme ni taujandane akran god usmaitada jah in fon atlagjada.</seg>
          <seg id="b.MAT.7.20" type="verse">[CA] þannu bi akranam ize ufkunnaiþ ins.</seg>
          <seg id="b.MAT.7.21" type="verse">[CA] ni hvazuh saei qiþiþ mis: frauja, frauja! inngaleiþiþ in þiudangardja himine, ak sa taujands wiljan attins meinis þis in himinam.</seg>
          <seg id="b.MAT.7.22" type="verse">[CA] managai qiþand mis in jainamma daga: frauja, frauja! niu þeinamma namin praufetidedum, jah þeinamma namin unhulþons uswaurpum, jah þeinamma namin mahtins mikilos gatawidedum?</seg>
          <seg id="b.MAT.7.23" type="verse">[CA] jah þan andhaita im þatei ni hvanhun kunþa izwis: afleiþiþ fairra mis, jus waurkjandans unsibjona.</seg>
          <seg id="b.MAT.7.24" type="verse">[CA] hvazuh nu saei hauseiþ waurda meina jah taujiþ þo, galeiko ina waira frodamma, saei gatimrida razn sein ana staina.</seg>
          <seg id="b.MAT.7.25" type="verse">[CA] jah atiddja dalaþ rign jah qemun ahvos jah waiwoun windos jah bistugqun bi þamma razna jainamma, jah ni gadraus, unte gasuliþ was ana staina.</seg>
          <seg id="b.MAT.7.26" type="verse">[CA] jah hvazuh saei hauseiþ waurda meina jah ni taujiþ þo, galeikoda mann dwalamma, saei gatimrida razn sein ana malmin.</seg>
          <seg id="b.MAT.7.27" type="verse">[CA] jah atiddja dalaþ rign jah qemun ahvos jah waiwoun windos jah bistugqun bi jainamma razna, jah gadraus, jah was drus is mikils.</seg>
          <seg id="b.MAT.7.28" type="verse">[CA] jah warþ, þan ustauh Iesus þo waurda, biabridedun manageins ana laiseinai is.</seg>
          <seg id="b.MAT.7.29" type="verse">[CA] was auk laisjands ins swe waldufni habands, jah ni swaswe bokarjos.</seg>
        </div>
        <div id="b.MAT.8" type="chapter">
          <seg id="b.MAT.8.1" type="verse">[CA] Dalaþ þan atgaggandin imma af fairgunja, laistidedun afar imma iumjons managos.</seg>
          <seg id="b.MAT.8.2" type="verse">[CA] jah sai, manna þrutsfill habands durinnands inwait ina qiþands: frauja, jabai wileis, magt mik gahrainjan.</seg>
          <seg id="b.MAT.8.3" type="verse">[CA] jah ufrakjands handu attaitok imma qiþands: wiljau, wairþ hrains! jah suns hrain warþ þata þrutsfill is.</seg>
          <seg id="b.MAT.8.4" type="verse">[CA] jah qaþ imma Iesus: saihv ei mann ni qiþais, ak gagg, þuk silban ataugei gudjin jah atbair giba þoei anabauþ Moses du weitwodiþai im.</seg>
          <seg id="b.MAT.8.5" type="verse">[CA] afaruh þan þata innatgaggandin imma in Kafarnaum, duatiddja imma hundafaþs bidjands ina</seg>
          <seg id="b.MAT.8.6" type="verse">[CA] jah qiþands: frauja, þiumagus meins ligiþ in garda usliþa, harduba balwiþs.</seg>
          <seg id="b.MAT.8.7" type="verse">[CA] jah qaþ du imma Iesus: ik qimands gahailja ina.</seg>
          <seg id="b.MAT.8.8" type="verse">[CA] jah andhafjands sa hundafaþs qaþ: frauja, ni im wairþs ei uf hrot mein inngaggais, ak þatainei qiþ waurda jah gahailniþ sa þiumagus meins.</seg>
          <seg id="b.MAT.8.9" type="verse">[CA] jah auk ik manna im habands uf waldufnja meinamma gadrauhtins jah qiþa du þamma: gagg, jah gaggiþ; jah anþaramma: qim, jah qimiþ; jah du skalka meinamma: tawei þata, jah taujiþ.</seg>
          <seg id="b.MAT.8.10" type="verse">[CA] gahausjands þan Iesus sildaleikida jah qaþ du þaim afarlaistjandam: amen, qiþa izwis, ni in Israela swalauda galaubein bigat.</seg>
          <seg id="b.MAT.8.11" type="verse">[CA] aþþan qiþa izwis þatei managai fram urrunsa jah saggqa qimand, jah anakumbjand miþ Abrahama jah Isaka jah Iakoba in þiudangardjai himine:</seg>
          <seg id="b.MAT.8.12" type="verse">[CA] iþ þai sunjus þiudangardjos uswairpanda in riqis þata hindumisto; jainar wairþiþ grets jah krusts tunþiwe.</seg>
          <seg id="b.MAT.8.13" type="verse">[CA] jah qaþ Iesus þamma hundafada: gagg, jah swaswe galaubides wairþai þus. jah gahailnoda sa þiumagus is in jainai hveilai.</seg>
          <seg id="b.MAT.8.14" type="verse">[CA] jah qimands Iesus in garda Paitraus, jah gasahv swaihron is ligandein in heitom.</seg>
          <seg id="b.MAT.8.15" type="verse">[CA] jah attaitok handau izos jah aflailot ija so heito; jah urrais jah andbahtida imma.</seg>
          <seg id="b.MAT.8.16" type="verse">[CA] at andanahtja þan waurþanamma, atberun du imma daimonarjans managans, jah uswarp þans ahmans waurda jah allans þans ubil habandans gahailida,</seg>
          <seg id="b.MAT.8.17" type="verse">[CA] ei usfullnodedi þata gamelido þairh Esaïan praufetu qiþandan: sa unmahtins unsaros usnam jah sauhtins usbar.</seg>
          <seg id="b.MAT.8.18" type="verse">[CA] gasaihvands þan Iesus managans hiuhmans bi sik, haihait galeiþan siponjans hindar marein.</seg>
          <seg id="b.MAT.8.19" type="verse">[CA] jah duatgaggands ains bokareis qaþ du imma: laisari, laistja þuk, þishvaduh þadei gaggis.</seg>
          <seg id="b.MAT.8.20" type="verse">[CA] jah qaþ du imma Iesus: fauhons grobos aigun, jah fuglos himinis sitlans, iþ sunus mans ni habaiþ hvar haubiþ sein anahnaiwjai.</seg>
          <seg id="b.MAT.8.21" type="verse">[CA] anþaruh þan siponje is qaþ du imma: frauja, uslaubei mis frumist galeiþan jah gafilhan attan meinana.</seg>
          <seg id="b.MAT.8.22" type="verse">[CA] iþ Iesus qaþ du imma: laistei afar mis jah let þans dauþans &lt;ga&gt;filhan seinans dauþans.</seg>
          <seg id="b.MAT.8.23" type="verse">[CA] jah innatgaggandin imma in skip, afariddjedun imma siponjos is.</seg>
          <seg id="b.MAT.8.24" type="verse">[CA] jah sai, wegs mikils warþ in marein, swaswe þata skip gahuliþ wairþan fram wegim; iþ is saislep.</seg>
          <seg id="b.MAT.8.25" type="verse">[CA] jah duatgaggandans siponjos is urraisidedun ina qiþandans: frauja, nasei unsis, fraqistnam.</seg>
          <seg id="b.MAT.8.26" type="verse">[CA] jah qaþ du im Iesus: hva faurhteiþ, leitil galaubjandans! þanuh urreisands gasok windam jah marein, jah warþ wis mikil.</seg>
          <seg id="b.MAT.8.27" type="verse">[CA] iþ þai mans sildaleikidedun qiþandans: hvileiks ist sa, ei jah windos jah marei ufhausjand imma?</seg>
          <seg id="b.MAT.8.28" type="verse">[CA] jah qimandin imma hindar marein in gauja Gairgaisaine, gamotidedun imma twai daimonarjos us hlaiwasnom rinnandans, sleidjai filu, swaswe ni mahta manna usleiþan þairh þana wig jainana.</seg>
          <seg id="b.MAT.8.29" type="verse">[CA] jah sai, hropidedun qiþandans: hva uns jah þus, Iesu, sunau gudis? qamt her faur mel balwjan unsis?</seg>
          <seg id="b.MAT.8.30" type="verse">[CA] Wasuh þan fairra im hairda sweine managaize haldana.</seg>
          <seg id="b.MAT.8.31" type="verse">[CA] iþ þo skohsla bedun ina qiþandans: jabai uswairpis uns, uslaubei uns galeiþan in þo hairda sweine.</seg>
          <seg id="b.MAT.8.32" type="verse">[CA] jah qaþ du im: gaggiþ! iþ eis usgaggandans galiþun in hairda sweine; jah sai, run gawaurhtedun sis alla so hairda and driuson in marein jah gadauþnodedun in watnam.</seg>
          <seg id="b.MAT.8.33" type="verse">[CA] iþ þai haldandans gaþlauhun jah galeiþandans gataihun in baurg all bi þans daimonarjans.</seg>
          <seg id="b.MAT.8.34" type="verse">[CA] jah sai, alla so baurgs usiddja wiþra Iesu, jah gasaihvandans ina bedun ei usliþi hindar markos ize.</seg>
        </div>
        <div id="b.MAT.9" type="chapter">
          <seg id="b.MAT.9.1" type="verse">[CA] Jah atsteigands in skip ufarlaiþ jah qam in seinai baurg.</seg>
          <seg id="b.MAT.9.2" type="verse">[CA] þanuh atberun du imma usliþan ana ligra ligandan. jah gasaihvands Iesus galaubein ize qaþ du þamma usliþin: þrafstei þuk, barnilo! afletanda þus frawaurhteis þeinos.</seg>
          <seg id="b.MAT.9.3" type="verse">[CA] þaruh sumai þize bokarje qeþun in sis silbam: sa wajamereiþ.</seg>
          <seg id="b.MAT.9.4" type="verse">[CA] jah witands Iesus þos mitonins ize qaþ: duhve jus mitoþ ubila in hairtam izwaraim?</seg>
          <seg id="b.MAT.9.5" type="verse">[CA] hvaþar ist raihtis azetizo qiþan: afletanda þus frawaurhteis, þau qiþan: urreis jah gagg?</seg>
          <seg id="b.MAT.9.6" type="verse">[CA] Aþþan ei witeiþ þatei waldufni habaiþ sa sunus mans ana airþai afleitan frawaurhtins, þanuh qaþ du þamma usliþin: urreisands nim þana ligr þeinana jah gagg in gard þeinana.</seg>
          <seg id="b.MAT.9.7" type="verse">[CA] jah urreisands galaiþ in gard seinana.</seg>
          <seg id="b.MAT.9.8" type="verse">[CA] gasaihvandeins þan manageins ohtedun sildaleikjandans jah mikilidedun guþ þana gibandan waldufni swaleikata mannam.</seg>
          <seg id="b.MAT.9.9" type="verse">[CA] jah þairhleiþands Iesus jainþro gasahv mannan sitandan at motai, Maþþaiu haitanana, jah qaþ du imma: laistei afar mis. jah usstandands iddja afar imma.</seg>
          <seg id="b.MAT.9.10" type="verse">[CA] jah warþ, biþe is anakumbida in garda, jah sai, managai motarjos jah frawaurhtai qimandans miþanakumbidedun Iesua jah siponjam is.</seg>
          <seg id="b.MAT.9.11" type="verse">[CA] jah gaumjandans Fareisaieis qeþun du þaim siponjam is: duhve miþ motarjam jah frawaurhtaim matjiþ sa laisareis izwar?</seg>
          <seg id="b.MAT.9.12" type="verse">[CA] iþ Iesus gahausjands qaþ du im: ni þaurbun hailai lekeis, ak þai unhaili habandans.</seg>
          <seg id="b.MAT.9.13" type="verse">[CA] Aþþan gaggaiþ, ganimiþ hva sijai: armahairtiþa wiljau jah ni hunsl; niþ~þan qam laþon uswaurhtans, ak frawaurhtans.</seg>
          <seg id="b.MAT.9.14" type="verse">[CA] þanuh atiddjedun siponjos Iohannes qiþandans: duhve weis jah Fareisaieis fastam filu, iþ þai siponjos þeinai ni fastand?</seg>
          <seg id="b.MAT.9.15" type="verse">[CA] jah qaþ du im Iesus: ibai magun sunjus bruþfadis qainon und þata hveilos þei miþ im ist bruþfaþs? iþ atgagggand dagos, þan afnimada af im sa bruþfaþs, jah þan fastand.</seg>
          <seg id="b.MAT.9.16" type="verse">[CA] aþþan ni hvashun lagjiþ du plata fanan þarihis ana snagan fairnjana, unte afnimiþ fullon af þamma snagin, jah wairsiza gataura wairþiþ.</seg>
          <seg id="b.MAT.9.17" type="verse">[CA] Niþ~þan giutand wein niujata in balgins fairnjans, aiþþau distaurnand balgeis; biþeh þan jah wein usgutniþ jah balgeis fraqistnand; ak giutand wein juggata in balgins niujans, jah bajoþum gabairgada.</seg>
          <seg id="b.MAT.9.18" type="verse">[CA] miþþanei is rodida þata du im, þaruh reiks ains qimands inwait ina, qiþands þatei dauhtar meina nu gaswalt; akei qimands atlagei handu þeina ana ija, jah libaiþ.</seg>
          <seg id="b.MAT.9.19" type="verse">[CA] jah urreisands Iesus iddja afar imma jah siponjos is.</seg>
          <seg id="b.MAT.9.20" type="verse">[CA] jah sai, qino bloþarinnandei ·ib· wintruns duatgaggandei aftaro attaitok skauta wastjos is;</seg>
          <seg id="b.MAT.9.21" type="verse">[CA] qaþuh auk in sis: jabai þatainei atteka wastjai is, ganisa.</seg>
          <seg id="b.MAT.9.22" type="verse">[CA] iþ Iesus gawandjands sik jah gasaihvands þo qaþ: þrafstei þuk dauhtar! galaubeins þeina ganasida þuk. jah ganas so qino fram þizai hveilai jainai.</seg>
          <seg id="b.MAT.9.23" type="verse">[CA] jah qimands Iesus in garda þis reikis jah gasaihvands swigljans [jah haurnjans haurnjandans] jah managein auhjondein, qaþ du im:</seg>
          <seg id="b.MAT.9.24" type="verse">[CA] afleiþiþ, unte ni gaswalt so mawi, ak slepiþ. jah bihlohun ina.</seg>
          <seg id="b.MAT.9.25" type="verse">[CA] þanuh þan usdribana warþ so managei, atgaggands inn habaida handu izos, jah urrais so mawi.</seg>
          <seg id="b.MAT.9.26" type="verse">[CA] jah usiddja meriþa so and alla jaina airþa.</seg>
          <seg id="b.MAT.9.27" type="verse">[CA] jah hvarbondin Iesua jainþro, laistidedun afar imma twai blindans, hropjandans jah qiþandans: armai uggkis, sunau Daweidis!</seg>
          <seg id="b.MAT.9.28" type="verse">[CA] Qimandin þan in garda duatiddjedun imma þai blindans jah qaþ im Iesus: ga~u~laubjats þatei magjau þata taujan? Qeþun du imma: jai, frauja!</seg>
          <seg id="b.MAT.9.29" type="verse">[CA] þanuh attaitok augam ize qiþands: bi galaubeinai iggqarai wairþai iggqis.</seg>
          <seg id="b.MAT.9.30" type="verse">[CA] jah usluknodedun im augona, jah inagida ins Iesus qiþands: saihvats ei manna ni witi.</seg>
          <seg id="b.MAT.9.31" type="verse">[CA] iþ eis usgaggandans usmeridedun ina in allai airþai jainai.</seg>
          <seg id="b.MAT.9.32" type="verse">[CA] þanuh biþe utusiddjedun eis, sai, atberun imma mannan baudana daimonari.</seg>
          <seg id="b.MAT.9.33" type="verse">[CA] jah biþe usdribans warþ unhulþo, rodida sa dumba, jah sildaleikidedun manageins qiþandans: ni aiw swa uskunþ was in Israela.</seg>
          <seg id="b.MAT.9.34" type="verse">[CA] iþ Fareisaieis qeþun: in fauramaþlja unhulþono usdreibiþ unhulþons.</seg>
          <seg id="b.MAT.9.35" type="verse">[CA] jah bitauh Iesus baurgs allos jah haimos laisjands in gaqumþim ize, jah merjands aiwaggeljon þiudangardjos jah hailjands allos sauhtins jah alla unhailja.</seg>
          <seg id="b.MAT.9.36" type="verse">[CA] gasaihvands þan þos manageins infeinoda in ize, unte wesun afdauidai jah frawaurpanai swe lamba ni habandona hairdeis.</seg>
          <seg id="b.MAT.9.37" type="verse">[CA] þanuh qaþ du siponjam seinaim: asans raihtis managa, iþ waurstwjans fawai.</seg>
          <seg id="b.MAT.9.38" type="verse">[CA] bidjiþ nu fraujan asanais ei ussandjai waurstwjans in asan seina.</seg>
        </div>
        <div id="b.MAT.10" type="chapter">
          <seg id="b.MAT.10.1" type="verse">[CA] Jah athaitands þans twalif si(ponjans) . . . .</seg>
          <seg id="b.MAT.10.23" type="verse">[CA] . . . . þizai baurg, þliuhaiþ in anþara: amen auk qiþa izwis, ei ni ustiuhiþ baurgs Israelis, unte qimiþ sa sunus mans.</seg>
          <seg id="b.MAT.10.24" type="verse">[CA] nist siponeis ufar laisarja nih skalks ufar fraujin seinamma.</seg>
          <seg id="b.MAT.10.25" type="verse">[CA] Ganah siponi ei wairþai swe laisareis is jah skalks swe frauja is; jabai gardawaldand Baiailzaibul haihaitun, und hvan filu mais þans innakundans is.</seg>
          <seg id="b.MAT.10.26" type="verse">[CA] ni nunu ogeiþ izwis ins; ni waiht auk ist gahuliþ, þatei ni andhuljaidau, jah fulgin, þatei ni ufkunnaidau.</seg>
          <seg id="b.MAT.10.27" type="verse">[CA] þatei qiþa izwis in riqiza, qiþaiþ in liuhada, jah þatei in auso gahauseiþ, merjaiþ ana hrotam.</seg>
          <seg id="b.MAT.10.28" type="verse">[CA] jah ni ogeiþ izwis þans usqimandans leika þatainei, iþ saiwalai ni magandans usqiman, iþ ogeiþ mais þana magandan jah saiwalai jah leika fraqistjan in gaiainnan.</seg>
          <seg id="b.MAT.10.29" type="verse">[CA] niu twai sparwans assarjau bugjanda? jah ains ize ni gadriusiþ ana airþa inuh attins izwaris wiljan.</seg>
          <seg id="b.MAT.10.30" type="verse">[CA] aþþan izwara jah tagla haubidis alla garaþana sind.</seg>
          <seg id="b.MAT.10.31" type="verse">[CA] ni nunu ogeiþ; managaim sparwam batizans sijuþ jus.</seg>
          <seg id="b.MAT.10.32" type="verse">[CA] Sahvazuh nu saei andhaitiþ mis in andwairþja manne, andhaita jah ik imma in andwairþja attins meinis saei in himinam ist.</seg>
          <seg id="b.MAT.10.33" type="verse">[CA] iþ þishvanoh saei afaikiþ mik in andwairþja manne, afaika jah ik ina in andwairþja attins meinis þis saei in himinam ist.</seg>
          <seg id="b.MAT.10.34" type="verse">[CA] nih ahjaiþ þatei qemjau lagjan gawairþi ana airþa; ni qam lagjan gawairþi, ak hairu.</seg>
          <seg id="b.MAT.10.35" type="verse">[CA] qam auk skaidan mannan wiþra attan is jah dauhtar wiþra aiþein izos jah bruþ wiþra swaihron izos;</seg>
          <seg id="b.MAT.10.36" type="verse">[CA] jah fijands mans innakundai is.</seg>
          <seg id="b.MAT.10.37" type="verse">[CA] saei frijoþ attan aiþþau aiþein ufar mik, nist meina wairþs; jah saei frijoþ sunu aiþþau dauhtar ufar mik, nist meina wairþs.</seg>
          <seg id="b.MAT.10.38" type="verse">[CA] jah saei ni nimiþ galgan seinana jah laistjai afar mis, nist meina wairþs.</seg>
          <seg id="b.MAT.10.39" type="verse">[CA] saei bigitiþ saiwala seina, fraqisteiþ izai; jah saei fraqisteiþ saiwalai seinai in meina, bigitiþ þo.</seg>
          <seg id="b.MAT.10.40" type="verse">[CA] sa andnimands izwis mik andnimiþ, jah sa mik andnimands andnimiþ þana sandjandan mik.</seg>
          <seg id="b.MAT.10.41" type="verse">[CA] sa andnimands praufetu in namin praufetaus mizdon praufetaus nimiþ, jah sa andnimands garaihtana in namin garaihtis mizdon garaihtis nimiþ.</seg>
          <seg id="b.MAT.10.42" type="verse">[CA] jah saei gadragkeiþ ainana þize minnistane stikla kaldis watins þatainei in namin siponeis, amen qiþa izwis, ei ni fraqisteiþ mizdon seinai.</seg>
        </div>
        <div id="b.MAT.11" type="chapter">
          <seg id="b.MAT.11.1" type="verse">[CA] Jah warþ, biþe usfullida Iesus anabiudands þaim twalif siponjam seinaim, ushof sik jainþro du laisjan jah merjan and baurgs ize.</seg>
          <seg id="b.MAT.11.2" type="verse">[CA] iþ Iohannes gahausjands in karkarai waurstwa Xristaus, insandjands bi siponjam seinaim qaþ du imma:</seg>
          <seg id="b.MAT.11.3" type="verse">[CA] þû is sa qimanda þau anþarizuh beidaima?</seg>
          <seg id="b.MAT.11.4" type="verse">[CA] jah andhafjands Iesus qaþ du im: gaggandans gateihiþ Iohanne þatei gahauseiþ jah gasaihviþ.</seg>
          <seg id="b.MAT.11.5" type="verse">[CA] blindai ussaihvand, jah haltai gaggand, þrutsfillai hrainjai wairþand, jah baudai gahausjand, jah dauþai urreisand, jah unledai wailamerjanda:</seg>
          <seg id="b.MAT.11.6" type="verse">[CA] jah audags ist hvazuh saei ni gamarzjada in mis.</seg>
          <seg id="b.MAT.11.7" type="verse">[CA] at þaim þan afgaggandam, dugann Iesus qiþan þaim manageim bi Iohannen: hva usiddjeduþ ana auþida saihvan? raus fram winda wagidata?</seg>
          <seg id="b.MAT.11.8" type="verse">[CA] akei hva usiddjeduþ saihvan? mannan hnasqjaim wastjom gawasidana? sai, þaiei hnasqjaim wasidai sind, in gardim þiudane sind.</seg>
          <seg id="b.MAT.11.9" type="verse">[CA] akei hva usiddjeduþ saihvan? praufetu? jai, qiþa izwis: jah managizo praufetau.</seg>
          <seg id="b.MAT.11.10" type="verse">[CA] sa ist auk bi þanei gameliþ ist: sai, ik insandja aggilu meinana faura þus, saei gamanweiþ wig þeinana faura þus.</seg>
          <seg id="b.MAT.11.11" type="verse">[CA] amen, qiþa izwis: ni urrais in baurim qinono maiza Iohanne þamma daupjandin; iþ sa minniza in þiudangardjai himine maiza imma ist.</seg>
          <seg id="b.MAT.11.12" type="verse">[CA] framuh þan þaim dagam Iohannis þis daupjandins und hita þiudangardi himine anamahtjada, jah anamahtjandans frawilwand þo.</seg>
          <seg id="b.MAT.11.13" type="verse">[CA] allai auk praufeteis jah witoþ und Iohanne fauraqeþun;</seg>
          <seg id="b.MAT.11.14" type="verse">[CA] jah jabai wildedeiþ miþniman, sa ist Helias, saei skulda qiman.</seg>
          <seg id="b.MAT.11.15" type="verse">[CA] saei habai au(sona) (hausjandona), (ga)hausja(i).</seg>
          <seg id="b.MAT.11.16" type="verse">[CA] (hve) (nu) (galeiko) þata ku(ni)? (Galeik) (ist) (barnam) sitandam (in) (garunsim) (jah) (wopjan)dam anþar anþa(ris),</seg>
          <seg id="b.MAT.11.17" type="verse">[CA] (jah) (qiþan)dam: swiglodedum izw(is) (jah) ni plinsideduþ; huf(um) (jah) ni qainodeduþ.</seg>
          <seg id="b.MAT.11.18" type="verse">[CA] qam raihtis Iohan(nes) (nih) (mat)jands nih drigkan(ds) (jah) (qi)þand: unhulþ(on) (habaiþ).</seg>
          <seg id="b.MAT.11.19" type="verse">[CA] (qam) sa sunus mans (matjands) (jah) drigkands j(ah) (qiþand): (sai), (man)na afetja jah af(drug)kja, (mo)tarje frijonds jah frawaurhtaize. jah uswaurhta gadomida warþ handugei fram barnam seinaim.</seg>
          <seg id="b.MAT.11.20" type="verse">[CA] þanuh dugann idweitjan baurgim, in þaimei waurþun þos managistons mahteis is, (þatei) (ni) (idreigodedun) sik.</seg>
          <seg id="b.MAT.11.21" type="verse">[CA] (wai) (þus) (Kaurazein), (wai) (þ)us Beþ(saïdan); (unte) (iþ) (wa)urþeina (in) (Twre) (jah) (Seidon)e landa mah(teis) (þos) (waur)þanons in izwis, (airis) (þ)au in sakkau jah azgon (idreig)odedeina.</seg>
          <seg id="b.MAT.11.22" type="verse">[CA] sweþauh qi(þa) (izwis): Twrim jah Seidonim (sutizo) (wa)irþiþ in daga stau(os) (þau) (izwis).</seg>
          <seg id="b.MAT.11.23" type="verse">[CA] jah þu Kafarna(um), (þu) (und) (hi)min ushauhida, (dalaþ) (und) (halj)a galeiþis: (unte) (jabai) (in) (S)audaumjam (waur)þe(ina) (m)ahteis þos waurþanons in izwis, aiþþau eis weseina und hina dag.</seg>
          <seg id="b.MAT.11.24" type="verse">[CA] sweþauh qiþa izwis þatei airþai Saudaumje sutizo wairþiþ in daga stauos þau þus.</seg>
          <seg id="b.MAT.11.25" type="verse">[CA] inuh jainamma mela andhaf(jands) . . . .</seg>
        </div>
        <div id="b.MAT.25" type="chapter">
          <seg id="b.MAT.25.38" type="verse">[C] hvanuh þan þuk sehvum gast jah galaþodedum? aiþþau naqadana jah wasidedum?</seg>
          <seg id="b.MAT.25.39" type="verse">[C] hvanuh þan þuk sehvum siukana aiþþau in karkarai jah atiddjedum du þus?</seg>
          <seg id="b.MAT.25.40" type="verse">[C] jah andhafjands sa þiudans qiþiþ du im: amen, qiþa izwis: jah þanei tawideduþ ainamma þize minnistane broþre meinaize, mis tawideduþ.</seg>
          <seg id="b.MAT.25.41" type="verse">[C] þanuh qiþiþ jah þaim af hleidumein ferai: gaggiþ fairra mis, jus fraqiþanans, in fon þata aiweino, þata manwido unhulþin jah aggilum is.</seg>
          <seg id="b.MAT.25.42" type="verse">[C] unte gredags was jan~ni gebuþ mis matjan; afþaursiþs was jan~ni dragkideduþ mik;</seg>
          <seg id="b.MAT.25.43" type="verse">[C] gasts &lt;was&gt; jan~ni galaþ(ode)duþ mik; naqaþs jan~ni waside(duþ) mik; siuks jah in karkarai jan~ni gaweisodeduþ meina.</seg>
          <seg id="b.MAT.25.44" type="verse">[C] þanuh andhafjand jah þai qiþandans: frauja, hvan þuk sehvum gredagana aiþþau afþaursidana aiþþau gast aiþþau naqadana aiþþau siukana aiþþau in karkarai jan~ni andbahtidedeima þus?</seg>
          <seg id="b.MAT.25.45" type="verse">[C] þanuh andhafjiþ im qiþands: amen, qiþa izwis, jah þanei ni tawideduþ ainamma þize leitilane, mis ni tawideduþ.</seg>
          <seg id="b.MAT.25.46" type="verse">[C] jah galeiþand þai in balwein aiweinon, iþ þai garaihtans in libain aiweinon.</seg>
        </div>
        <div id="b.MAT.26" type="chapter">
          <seg id="b.MAT.26.1" type="verse">[C] Jah warþ, biþe ustauh Iesus alla þo waurda, qaþ siponjam sein(aim):</seg>
          <seg id="b.MAT.26.2" type="verse">[C] wituþ þatei afar twans dagans p(aska) wairþiþ, jas~sa sunus mans atg(iba)da du ushramjan.</seg>
          <seg id="b.MAT.26.3" type="verse">[C] þanuh . . . .</seg>
          <seg id="b.MAT.26.65" type="verse">[C] . . . . þaurbum weitwode? sai, nu gahausideduþ þo wajamerein is.</seg>
          <seg id="b.MAT.26.66" type="verse">[C] hva izwis þugkeiþ? iþ eis andhafjandans qeþun: skula dauþaus ist.</seg>
          <seg id="b.MAT.26.67" type="verse">[C] þanuh spiwun ana andawleizn is jah kaupastedun ina; sumaiþ~þan lofam slohun</seg>
          <seg id="b.MAT.26.68" type="verse">[C] qiþandans: praufetei unsis, Xristu, hvas ist sa slahands þuk?</seg>
          <seg id="b.MAT.26.69" type="verse">[C] iþ Paitrus uta sat ana rohsnai, jah duatiddja imma aina þiwi qiþandei: jah þu wast miþ Iesua þamma Galeilaiau.</seg>
          <seg id="b.MAT.26.70" type="verse">[CA] . . . . hva qiþis.</seg>
          <seg id="b.MAT.26.70" type="verse">[C] iþ is laugnida faura þaim allaim qiþands: ni wait hva qiþis.</seg>
          <seg id="b.MAT.26.71" type="verse">[CA] usgaggandan þan ina in daur, gasahv ina anþara jah qaþ du þaim jainar: jah sa was miþ Iesua þamma Nazoraiau.</seg>
          <seg id="b.MAT.26.71" type="verse">[C] usgaggandan þan ina in daur, gasahv ina anþara jah qaþ du þaim jainar: jas~sa was miþ Iesua þamma Nazoraiau.</seg>
          <seg id="b.MAT.26.72" type="verse">[CA] jah aftra afaiaik miþ aiþa swarands þatei ni kann þana mannan.</seg>
          <seg id="b.MAT.26.72" type="verse">[C] jah aftra laugnida miþ aiþa swarands þatei ni kann þana mannan.</seg>
          <seg id="b.MAT.26.73" type="verse">[CA] afar leitil þan atgaggandans þai standandans qeþun Paitrau: bi sunjai, jah þu þize is; jah auk razda þeina bandweiþ þuk.</seg>
          <seg id="b.MAT.26.73" type="verse">[C] afar leitil þan atgaggandans þai stand&lt;and&gt;ans qeþun Paitrau: bi sunjai, jah þu þize is; jah auk razda þeina bandweiþ þuk.</seg>
          <seg id="b.MAT.26.74" type="verse">[CA] þanuh dugann afdomjan jah swaran þatei ni kann þana mannan. jah suns hana hrukida.</seg>
          <seg id="b.MAT.26.74" type="verse">[C] þanuh dugann afdomjan jah swaran þatei ni kann þana mannan. jah suns hana hrukida.</seg>
          <seg id="b.MAT.26.75" type="verse">[CA] jah gamunda Paitrus waurdis Iesuis qiþanis du sis: þatei faur hanins hruk þrim sinþam afaikis mik. jah usgaggands ut gaigrot baitraba.</seg>
          <seg id="b.MAT.26.75" type="verse">[C] jah gamunda Paitrus waurdis Iesuis qiþanis du sis: þatei faur hanins hruk þrim sinþam inwidis mik. jah usgaggands ut gaigrot baitraba.</seg>
        </div>
        <div id="b.MAT.27" type="chapter">
          <seg id="b.MAT.27.1" type="verse">[CA] At maurgin þan waurþanana, runa nemun allai gudjans jah þai sinistans manageins bi Iesu, ei afdauþidedeina ina.</seg>
          <seg id="b.MAT.27.1" type="verse">[C] At maurgin þan waurþanana, garuni nemun allai þai gudjans jah þai . . . .</seg>
          <seg id="b.MAT.27.2" type="verse">[CA] jah gabindandans ina gatauhun jah anafulhun ina Pauntiau Peilatau kindina.</seg>
          <seg id="b.MAT.27.3" type="verse">[CA] þanuh gasaihvands Iudas sa galewjands ina þatei du stauai gatauhans warþ, idreigonds gawandida þans þrins tiguns silubrinaize gudjam jah sinistam</seg>
          <seg id="b.MAT.27.4" type="verse">[CA] qiþands: frawaurhta mis galewjands bloþ swikn. iþ eis qeþun: hva kara unsis? þu witeis.</seg>
          <seg id="b.MAT.27.5" type="verse">[CA] jah atwairpands þaim silubr&lt;ein&gt;am in alh aflaiþ, jah galeiþands ushaihah sik.</seg>
          <seg id="b.MAT.27.6" type="verse">[CA] iþ þai gudjans nimandans þans skattans qeþun: ni skuld ist lagjan þans in kaurbaunan, unte andawairþi bloþis ist.</seg>
          <seg id="b.MAT.27.7" type="verse">[CA] garuni þan nimandans usbauhtedun us þaim þana akr kasjins, du usfilhan ana gastim.</seg>
          <seg id="b.MAT.27.8" type="verse">[CA] duþþe haitans warþ akrs jains akrs bloþis und hina dag.</seg>
          <seg id="b.MAT.27.9" type="verse">[CA] þanuh usfullnoda þata qiþano þairh Iairaimian praufetu qiþandan: jah usnemun þrins tiguns silubreinaize andawairþi þis wairþodins, þatei garahnidedun fram sunum Israelis,</seg>
          <seg id="b.MAT.27.10" type="verse">[CA] jah atgebun ins und akra kasjins, swaswe anabauþ mis frauja.</seg>
          <seg id="b.MAT.27.11" type="verse">[CA] iþ Iesus stoþ faura kindina, jah frah ina sa kindins qiþands: þu is þiudans Iudaie? iþ Iesus qaþ du imma: þu qiþis.</seg>
          <seg id="b.MAT.27.12" type="verse">[CA] jah miþþanei wrohiþs was fram þaim gudjam jah sinistam, ni waiht andhof.</seg>
          <seg id="b.MAT.27.13" type="verse">[CA] þanuh qaþ du imma Peilatus: niu hauseis hvan filu ana þuk weitwodjand?</seg>
          <seg id="b.MAT.27.14" type="verse">[CA] jah ni andhof imma wiþra ni ainhun waurde, swaswe sildaleikida sa kindins filu.</seg>
          <seg id="b.MAT.27.15" type="verse">[CA] and dulþ þan hvarjoh biuhts was sa kindins fraletan ainana þizai managein bandjan, þanei wildedun.</seg>
          <seg id="b.MAT.27.16" type="verse">[CA] habaidedunuh þan bandjan gatarhidana &lt;haitanana&gt; Barabban.</seg>
          <seg id="b.MAT.27.17" type="verse">[CA] gaqumanaim þan im, qaþ im Peilatus: hvana wileiþ ei fraletau izwis? Barabban þau Iesu, saei haitada Xristus?</seg>
          <seg id="b.MAT.27.18" type="verse">[CA] wissa auk þatei in neiþis atgebun ina.</seg>
          <seg id="b.MAT.27.19" type="verse">[CA] sitandin þan imma ana stauastola, insandida du imma qens is qiþandei: ni waiht þus jah þamma garaihtin . . . .</seg>
          <seg id="b.MAT.27.42" type="verse">[CA] . . . . Israelis ist, atsteigadau nu af þamma galgin [ei gasaihvaima] jah galaubjam imma.</seg>
          <seg id="b.MAT.27.43" type="verse">[CA] trauaida du guda; lausjadau nu ina, jabai wili ina; qaþ auk þatei gudis im sunus.</seg>
          <seg id="b.MAT.27.44" type="verse">[CA] þatuh samo jah þai waidedjans þai miþushramidans imma idweitidedun imma.</seg>
          <seg id="b.MAT.27.45" type="verse">[CA] fram saihston þan hveilai warþ riqis ufar allai airþai und hveila niundon.</seg>
          <seg id="b.MAT.27.46" type="verse">[CA] iþ þan bi hveila niundon ufhropida Iesus stibnai mikilai qiþands: helei, helei, lima sibakþani, þatei ist: guþ meins, guþ meins, duhve mis bilaist?</seg>
          <seg id="b.MAT.27.47" type="verse">[CA] iþ sumai þize jainar standandane gahausjandans qeþun þatei Helian wopeiþ sa.</seg>
          <seg id="b.MAT.27.48" type="verse">[CA] jah suns þragida ains us im jah nam swamm fulljands aketis, jah lagjands ana raus draggkida ina.</seg>
          <seg id="b.MAT.27.49" type="verse">[CA] iþ þai anþarai qeþun: let, ei saihvam, qimaiu Helias nasjan ina.</seg>
          <seg id="b.MAT.27.50" type="verse">[CA] iþ Iesus aftra hropjands stibnai mikilai aflailot ahman.</seg>
          <seg id="b.MAT.27.51" type="verse">[CA] jah þan faurhah alhs diskritnoda in twa, iupaþro und dalaþ, jah airþa inreiraida, jah stainos disskritnodedun,</seg>
          <seg id="b.MAT.27.52" type="verse">[CA] jah hlaiwasnos usluknodedun, jah managa leika þize ligandane weihaize urrisun.</seg>
          <seg id="b.MAT.27.53" type="verse">[CA] jah usgaggandans us hlaiwasnom afar urrist is innatgaggandans in þo weihon baurg jah ataugidedun sik managaim.</seg>
          <seg id="b.MAT.27.54" type="verse">[CA] iþ hundafaþs jah þai miþ imma witandans Iesua, gasaihvandans þo reiron jah þo waurþanona, ohtedun abraba, qiþandans: bi sunjai gudis sunus ist sa.</seg>
          <seg id="b.MAT.27.55" type="verse">[CA] wesunuh þan jainar qinons managos fairraþro saihvandeins, þozei laistidedun afar Iesua fram Galeilaia, andbahtjandeins imma,</seg>
          <seg id="b.MAT.27.56" type="verse">[CA] in þaimei was Marja so Magdalene, jah Marja so Iakobis jah Iosezis aiþei, jah aiþei suniwe Zaibaidaiaus.</seg>
          <seg id="b.MAT.27.57" type="verse">[CA] iþ þan seiþu warþ, qam manna gabigs af Areimaþaias þizuh namo Iosef, saei jah silba siponida Iesua.</seg>
          <seg id="b.MAT.27.58" type="verse">[CA] sah atgaggands du Peilatau baþ þis leikis Iesuis. þanuh Peilatus uslaubida giban þata leik.</seg>
          <seg id="b.MAT.27.59" type="verse">[CA] jah nimands þata leik Iosef biwand ita sabana hrainjamma</seg>
          <seg id="b.MAT.27.60" type="verse">[CA] jah galagida ita in niujamma seinamma hlaiwa þatei ushuloda ana staina jah faurwalwjands staina mikilamma daurons þis hlaiwis galaiþ.</seg>
          <seg id="b.MAT.27.61" type="verse">[CA] wasuh þan jainar Marja Magdalene jah so anþara Marja sitandeins andwairþis þamma hlaiwa.</seg>
          <seg id="b.MAT.27.62" type="verse">[CA] iftumin þan daga, saei ist afar paraskaiwein, gaqemun auhumistans gudjans jah Fareisaieis du Peilatau</seg>
          <seg id="b.MAT.27.63" type="verse">[CA] qiþandans: frauja, gamundedum þatei jains airzjands qaþ nauh libands: afar þrins dagans urreisa.</seg>
          <seg id="b.MAT.27.64" type="verse">[CA] hait nu witan þamma hlaiwa und þana þridjan dag, ibai ufto qimandans þai siponjos is binimaina imma jah qiþaina du managein: urrais us dauþaim, jah ist so speidizei airziþa wairsizei þizai frumein.</seg>
          <seg id="b.MAT.27.65" type="verse">[CA] qaþ im Peilatus: habaiþ wardjans, gaggiþ witaiduh swaswe kunnuþ.</seg>
          <seg id="b.MAT.27.66" type="verse">[CA] iþ eis gaggandans galukun þata hlaiw, faursigljandans þana . . . .</seg>
        </div>
      </div>
      <div id="b.MAR" type="book">
        <div id="b.MAR.1" type="chapter">
          <seg id="b.MAR.1.0" type="verse">[CA] Aiwaggeljo þairh Marku anastodeiþ.</seg>
          <seg id="b.MAR.1.1" type="verse">[CA] Anastodeins aiwaggeljons Iesuis Xristaus sunaus gudis.</seg>
          <seg id="b.MAR.1.2" type="verse">[CA] swe gameliþ ist in Esaïin praufetau: sai, ik insandja aggilu meinana faura þus, saei gamanweiþ wig þeinana faura þus.</seg>
          <seg id="b.MAR.1.3" type="verse">[CA] Stibna wopjandins in auþidai: manweiþ wig fraujins, raihtos waurkeiþ staigos gudis unsaris.</seg>
          <seg id="b.MAR.1.4" type="verse">[CA] was Iohannes daupjands in auþidai jah merjands daupein idreigos du aflageinai frawaurhte.</seg>
          <seg id="b.MAR.1.5" type="verse">[CA] jah usiddjedun du imma all Iudaialand jah Iairusaulwmeis, jah daupidai wesun allai in Iaurdane ahvai fram imma, andhaitandans frawaurhtim seinaim.</seg>
          <seg id="b.MAR.1.6" type="verse">[CA] wasuþ~þan Iohannes gawasiþs taglam ulbandaus jah gairda filleina bi hup seinana jah matida þramsteins jah miliþ haiþiwisk.</seg>
          <seg id="b.MAR.1.7" type="verse">[CA] jah merida qiþands: qimiþ swinþoza mis sa afar mis, þizei ik ni im wairþs anahneiwands andbindan skaudaraip skohe is.</seg>
          <seg id="b.MAR.1.8" type="verse">[CA] aþþan ik daupja izwis in watin, iþ is daupeiþ izwis in ahmin weihamma.</seg>
          <seg id="b.MAR.1.9" type="verse">[CA] jah warþ in jainaim dagam, qam Iesus fram Nazaraiþ Galeilaias jah daupiþs was fram Iohanne in Iaurdane.</seg>
          <seg id="b.MAR.1.10" type="verse">[CA] jah suns usgaggands us þamma watin gasahv usluknans himinans jah ahman swe ahak atgaggandan ana ina.</seg>
          <seg id="b.MAR.1.11" type="verse">[CA] jah stibna qam us himinam: þu is sunus meins sa liuba, in þuzei waila galeikaida.</seg>
          <seg id="b.MAR.1.12" type="verse">[CA] jah suns sai, ahma ina ustauh in auþida.</seg>
          <seg id="b.MAR.1.13" type="verse">[CA] jah was in þizai auþidai dage fidwor tiguns fraisans fram Satanin, jah was miþ diuzam, jah aggileis andbahtidedun imma.</seg>
          <seg id="b.MAR.1.14" type="verse">[CA] iþ afar þatei atgibans warþ Iohannes, qam Iesus in Galeilaia merjands aiwaggeljon þiudangardjos gudis,</seg>
          <seg id="b.MAR.1.15" type="verse">[CA] qiþands þatei usfullnoda þata mel jah atnehvida sik þiudangardi gudis: idreigoþ jah galaubeiþ in aiwaggeljon.</seg>
          <seg id="b.MAR.1.16" type="verse">[CA] jah hvarbonds faur marein Galeilaias gasahv Seimonu jah Andraian broþar is, þis Seimonis, wairpandans nati in marein; wesun auk fiskjans.</seg>
          <seg id="b.MAR.1.17" type="verse">[CA] jah qaþ im Iesus: hirjats afar mis, jah gatauja igqis wairþan nutans manne.</seg>
          <seg id="b.MAR.1.18" type="verse">[CA] jah suns afletandans þo natja seina laistidedun afar imma.</seg>
          <seg id="b.MAR.1.19" type="verse">[CA] jah jainþro inngaggands framis leit&lt;ilat&gt;a gasahv Iakobu þana Zaibaidaiaus jah Iohanne broþar is, jah þans in skipa manwjandans natja.</seg>
          <seg id="b.MAR.1.20" type="verse">[CA] jah suns haihait ins. jah afletandans attan seinana Zaibaidaiu in þamma skipa miþ asnjam, galiþun afar imma.</seg>
          <seg id="b.MAR.1.21" type="verse">[CA] jah galiþun in Kafarnaum, jah suns sabbato daga galeiþands in swnagogen laisida ins.</seg>
          <seg id="b.MAR.1.22" type="verse">[CA] jah usfilmans waurþun ana þizai laiseinai is; unte was laisjands ins swe waldufni habands jah ni swaswe þai bokarjos.</seg>
          <seg id="b.MAR.1.23" type="verse">[CA] jah was in þizai swnagogen ize manna in unhrainjamma ahmin jah ufhropida</seg>
          <seg id="b.MAR.1.24" type="verse">[CA] qiþands: fralet, hva uns jah þus, Iesu Nazorenai, qamt fraqistjan uns? kann þuk, hvas þu is, sa weiha gudis.</seg>
          <seg id="b.MAR.1.25" type="verse">[CA] jah andbait ina Iesus qiþands: þahai jah usgagg ut us þamma, ahma unhrainja.</seg>
          <seg id="b.MAR.1.26" type="verse">[CA] jah tahida ina ahma sa unhrainja jah hropjands stibnai mikilai usiddja us imma.</seg>
          <seg id="b.MAR.1.27" type="verse">[CA] jah afslauþnodedun allai sildaleikjandans, swaei sokidedun miþ sis misso qiþandans: hva sijai þata? hvo so laiseino so niujo, ei miþ waldufnja jah ahmam þaim unhrainjam anabiudiþ jah ufhausjand imma?</seg>
          <seg id="b.MAR.1.28" type="verse">[CA] usiddja þan meriþa is suns and allans bisitands Galeilaias.</seg>
          <seg id="b.MAR.1.29" type="verse">[CA] jah suns us þizai swnagogen usgaggandans qemun in garda Seimonis jah Andraiins miþ Iakobau jah Iohannen.</seg>
          <seg id="b.MAR.1.30" type="verse">[CA] iþ swaihro Seimonis lag in brinnon: jah suns qeþun imma bi ija.</seg>
          <seg id="b.MAR.1.31" type="verse">[CA] jah duatgaggands urraisida þo undgreipands handu izos, jah aflailot þo so brinno suns, jah andbahtida im.</seg>
          <seg id="b.MAR.1.32" type="verse">[CA] andanahtja þan waurþanamma, þan gasaggq sauil, berun du imma allans þans ubil habandans jah unhulþons habandans.</seg>
          <seg id="b.MAR.1.33" type="verse">[CA] jah so baurgs alla garunnana was at daura.</seg>
          <seg id="b.MAR.1.34" type="verse">[CA] jah gahailida managans ubil habandans missaleikaim sauhtim jah unhulþons managos uswarp jah ni fralailot rodjan þos unhulþons, unte kunþedun ina.</seg>
          <seg id="b.MAR.1.35" type="verse">[CA] jah air uhtwon usstandands usiddja jah galaiþ ana auþjana staþ jah jainar baþ.</seg>
          <seg id="b.MAR.1.36" type="verse">[CA] jah galaistans waurþun imma Seimon jah þai miþ imma.</seg>
          <seg id="b.MAR.1.37" type="verse">[CA] jah bigitandans ina qeþun du imma þatei allai þuk sokjand.</seg>
          <seg id="b.MAR.1.38" type="verse">[CA] jah qaþ du im: gaggam du þaim bisunjane haimom jah baurgim, ei jah jainar merjau, unte duþe qam.</seg>
          <seg id="b.MAR.1.39" type="verse">[CA] jah was merjands in swnagogim ize and alla Galeilaian jah unhulþons uswairpands.</seg>
          <seg id="b.MAR.1.40" type="verse">[CA] jah qam at imma þrutsfill habands, bidjands ina jah kniwam knussjands jah qiþands du imma þatei jabai wileis, magt mik gahrainjan.</seg>
          <seg id="b.MAR.1.41" type="verse">[CA] iþ Iesus infeinands, ufrakjands handu seina attaitok imma jah qaþ imma: wiljau, wairþ hrains.</seg>
          <seg id="b.MAR.1.42" type="verse">[CA] jah biþe qaþ þata Iesus, suns þata þrutsfill aflaiþ af imma, jah hrains warþ.</seg>
          <seg id="b.MAR.1.43" type="verse">[CA] jah gahvotjands imma suns ussandida ina</seg>
          <seg id="b.MAR.1.44" type="verse">[CA] jah qaþ du imma: saihv ei mannhun ni qiþais waiht; ak gagg þuk silban ataugjan gudjin jah atbair fram gahraineinai þeinai þatei anabauþ Moses du weitwodiþai im.</seg>
          <seg id="b.MAR.1.45" type="verse">[CA] iþ is usgaggands dugann merjan filu jah usqiþan þata waurd, swaswe is juþan ni mahta andaugjo in baurg galeiþan, ak uta ana auþjaim stadim was; jah iddjedun du imma allaþro.</seg>
        </div>
        <div id="b.MAR.2" type="chapter">
          <seg id="b.MAR.2.1" type="verse">[CA] Jah galaiþ aftra in Kafarnaum afar dagans, jah gafrehun þatei in garda ist.</seg>
          <seg id="b.MAR.2.2" type="verse">[CA] jah suns gaqemun managai, swaswe juþan ni gamostedun nih at daura, jah rodida im waurd.</seg>
          <seg id="b.MAR.2.3" type="verse">[CA] jah qemun at imma usliþan bairandans, hafanana fram fidworim.</seg>
          <seg id="b.MAR.2.4" type="verse">[CA] jah ni magandans nehva qiman imma faura manageim, andhulidedun hrot þarei was Iesus jah usgrabandans insailidedun þata badi [jah fralailotun] ana þammei lag sa usliþa.</seg>
          <seg id="b.MAR.2.5" type="verse">[CA] gasaihvands þan Iesus galaubein ize qaþ du þamma usliþin: barnilo, afletanda þus frawaurhteis þeinos.</seg>
          <seg id="b.MAR.2.6" type="verse">[CA] wesunuh þan sumai þize bokarje jainar sitandans jah þagkjandans sis in hairtam seinaim:</seg>
          <seg id="b.MAR.2.7" type="verse">[CA] hva sa swa rodeiþ naiteinins? hvas mag afletan frawaurhtins, niba ains guþ?</seg>
          <seg id="b.MAR.2.8" type="verse">[CA] jah suns ufkunnands Iesus ahmin seinamma þatei swa þai mitodedun sis, qaþ du im: duhve mitoþ þata in hairtam izwaraim?</seg>
          <seg id="b.MAR.2.9" type="verse">[CA] hvaþar ist azetizo du qiþan þamma usliþin: afletanda þus frawaurhteis þeinos, þau qiþan: urreis jah nim þata badi þeinata jah gagg?</seg>
          <seg id="b.MAR.2.10" type="verse">[CA] aþþan ei witeiþ þatei waldufni habaiþ sunus mans ana airþai afletan frawaurhtins, qaþ du þamma usliþin:</seg>
          <seg id="b.MAR.2.11" type="verse">[CA] þus qiþa: urreis nimuh þata badi þein jah gagg du garda þeinamma.</seg>
          <seg id="b.MAR.2.12" type="verse">[CA] jah urrais suns jah ushafjands badi usiddja faura andwairþja allaize, swaswe usgeisnodedun allai jah hauhidedun mikiljandans guþ, qiþandans þatei aiw swa ni gasehvun.</seg>
          <seg id="b.MAR.2.13" type="verse">[CA] jah galaiþ aftra faur marein, jah all manageins iddjedun du imma, jah laisida ins.</seg>
          <seg id="b.MAR.2.14" type="verse">[CA] jah hvarbonds gasahv Laiwwi þana Alfaiaus sitandan at motai jah qaþ du imma: gagg afar mis. Jah usstandands iddja afar imma.</seg>
          <seg id="b.MAR.2.15" type="verse">[CA] jah warþ, biþe is anakumbida in garda is, jah managai motarjos jah frawaurhtai miþanakumbidedun Iesua jah siponjam is; wesun auk managai jah iddjedun afar imma.</seg>
          <seg id="b.MAR.2.16" type="verse">[CA] jah þai bokarjos jah Fareisaieis gasaihvandans ina matjandan miþ þaim motarjam jah frawaurhtaim, qeþun du þaim siponjam is: hva ist þatei miþ motarjam jah frawaurhtaim matjiþ jah driggkiþ?</seg>
          <seg id="b.MAR.2.17" type="verse">[CA] jah gahausjands Iesus qaþ du im: ni þaurbun swinþai lekeis, ak þai ubilaba habandans; ni qam laþon uswaurhtans, ak frawaurhtans.</seg>
          <seg id="b.MAR.2.18" type="verse">[CA] jah wesun siponjos Iohannis jah Fareisaieis fastandans; jah atiddjedun jah qeþun du imma: duhve siponjos Iohannes jah Fareisaieis fastand, iþ þai þeinai siponjos ni fastand?</seg>
          <seg id="b.MAR.2.19" type="verse">[CA] jah qaþ im Iesus: ibai magun sunjus bruþfadis, und þatei miþ im ist bruþfaþs, fastan? swa lagga hveila swe miþ sis haband bruþfad, ni magun fastan.</seg>
          <seg id="b.MAR.2.20" type="verse">[CA] aþþan atgaggand dagos þan afnimada af im sa bruþfaþs, jah þan fastand in jainamma daga.</seg>
          <seg id="b.MAR.2.21" type="verse">[CA] ni manna plat fanins niujis siujiþ ana snagan fairnjana; ibai afnimai fullon af þamma sa niuja þamma fairnjin, jah wairsiza gataura wairþiþ.</seg>
          <seg id="b.MAR.2.22" type="verse">[CA] ni manna giutiþ wein juggata in balgins fairnjans; ibai aufto distairai wein þata niujo þans balgins, jah wein usgutniþ, jah þai balgeis fraqistnand; ak wein juggata in balgins niujans giutand.</seg>
          <seg id="b.MAR.2.23" type="verse">[CA] jah warþ þairhgaggan imma sabbato daga þairh atisk, jah dugunnun siponjos is skewjandans raupjan ahsa.</seg>
          <seg id="b.MAR.2.24" type="verse">[CA] jah Fareisaieis qeþun du imma: sai, hva taujand siponjos þeinai sabbatim þatei ni skuld ist?</seg>
          <seg id="b.MAR.2.25" type="verse">[CA] jah is qaþ du im: niu ussuggwuþ aiw hva gatawida Daweid, þan þaurfta jah gredags was, is jah þai miþ imma?</seg>
          <seg id="b.MAR.2.26" type="verse">[CA] hvaiwa galaiþ in gard gudis uf Abiaþara gudjin jah hlaibans faurlageinais matida, þanzei ni skuld ist matjan niba ainaim gudjam, jah gaf jah þaim miþ sis wisandam?</seg>
          <seg id="b.MAR.2.27" type="verse">[CA] jah qaþ im: sabbato in mans warþ gaskapans, ni manna in sabbato dagis;</seg>
          <seg id="b.MAR.2.28" type="verse">[CA] swaei frauja ist sa sunus mans jah þamma sabbato.</seg>
        </div>
        <div id="b.MAR.3" type="chapter">
          <seg id="b.MAR.3.1" type="verse">[CA] Jah galaiþ aftra in swnagogen, jah was jainar manna gaþaursana habands handu.</seg>
          <seg id="b.MAR.3.2" type="verse">[CA] jah witaidedun imma hailidediu sabbato daga, ei wrohidedeina ina.</seg>
          <seg id="b.MAR.3.3" type="verse">[CA] jah qaþ du þamma mann þamma gaþaursana habandin handu: urreis in midumai.</seg>
          <seg id="b.MAR.3.4" type="verse">[CA] jah qaþ du im: skuldu ist in sabbatim þiuþ taujan aiþþau unþiuþ taujan, saiwala nasjan aiþþau usqistjan? iþ eis þahaidedun.</seg>
          <seg id="b.MAR.3.5" type="verse">[CA] jah ussaihvands ins miþ moda, gaurs in daubiþos hairtins ize qaþ du þamma mann: ufrakei þo handu þeina! jah ufrakida, jah gastoþ aftra so handus is.</seg>
          <seg id="b.MAR.3.6" type="verse">[CA] jah gaggandans þan Fareisaieis sunsaiw miþ þaim Herodianum garuni gatawidedun bi ina, ei imma usqemeina.</seg>
          <seg id="b.MAR.3.7" type="verse">[CA] jah Iesus aflaiþ miþ siponjam seinaim du marein, jah filu manageins us Galeilaia laistidedun afar imma,</seg>
          <seg id="b.MAR.3.8" type="verse">[CA] jah us Iudaia jah us Iairusaulwmim jah us Idumaia jah hindana Iaurdanaus; jah þai bi Twra jah Seidona, manageins filu, gahausjandans hvan filu is tawida, qemun at imma.</seg>
          <seg id="b.MAR.3.9" type="verse">[CA] jah qaþ þaim siponjam seinaim ei skip habaiþ wesi at imma in þizos manageins, ei ni þraiheina ina.</seg>
          <seg id="b.MAR.3.10" type="verse">[CA] managans auk gahailida, swaswe drusun ana ina ei imma attaitokeina, jah swa managai swe habaidedun wundufnjos</seg>
          <seg id="b.MAR.3.11" type="verse">[CA] jah ahmans unhrainjans, þaih þan ina gasehvun, drusun du imma jah hropidedun qiþandans þatei þu is sunus gudis.</seg>
          <seg id="b.MAR.3.12" type="verse">[CA] jah filu andbait ins ei ina ni gaswikunþidedeina.</seg>
          <seg id="b.MAR.3.13" type="verse">[CA] jah ustaig in fairguni jah athaihait þanzei wilda is, jah galiþun du imma.</seg>
          <seg id="b.MAR.3.14" type="verse">[CA] jah gawaurhta twalif du wisan miþ sis, jah ei insandidedi ins merjan</seg>
          <seg id="b.MAR.3.15" type="verse">[CA] jah haban waldufni du hailjan sauhtins jah uswairpan unhulþons.</seg>
          <seg id="b.MAR.3.16" type="verse">[CA] jah gasatida Seimona namo Paitrus;</seg>
          <seg id="b.MAR.3.17" type="verse">[CA] jah Iakobau þamma Zaibaidaiaus jah Iohanne broþr Iakobaus jah gasatida im namna Bauanairgais, þatei ist: sunjus þeihvons;</seg>
          <seg id="b.MAR.3.18" type="verse">[CA] jah Andraian jah Filippu jah Barþaulaumaiu jah Matþaiu jah Þoman jah Iakobu þana Alfaiaus jah Þaddaiu jah Seimona þana Kananeiten</seg>
          <seg id="b.MAR.3.19" type="verse">[CA] jah Iudan Iskarioten, saei jah galewida ina.</seg>
          <seg id="b.MAR.3.20" type="verse">[CA] jah atiddjedun in gard, jah gaïddja sik &lt;aftra&gt; managei, swaswe ni mahtedun nih hlaif matjan.</seg>
          <seg id="b.MAR.3.21" type="verse">[CA] jah hausjandans fram imma bokarjos jah anþarai usiddjedun gahaban ina; qeþun auk þatei usgaisiþs ist.</seg>
          <seg id="b.MAR.3.22" type="verse">[CA] jah bokarjos þai af Iairusaulwmai qimandans qeþun þatei Baiailzaibul habaiþ, jah þatei in þamma reikistin unhulþono uswairpiþ þaim unhulþom.</seg>
          <seg id="b.MAR.3.23" type="verse">[CA] jah athaitands ins in gajukom qaþ du im: hvaiwa mag Satanas Satanan uswairpan?</seg>
          <seg id="b.MAR.3.24" type="verse">[CA] jah jabai þiudangardi wiþra sik gadailjada, ni mag standan so þiudangardi jaina.</seg>
          <seg id="b.MAR.3.25" type="verse">[CA] jah jabai gards wiþra sik gadailjada, ni mag standan sa gards jains.</seg>
          <seg id="b.MAR.3.26" type="verse">[CA] jah jabai Satana usstoþ ana sik silban jah gadailiþs warþ, ni mag gastandan, ak andi habaiþ.</seg>
          <seg id="b.MAR.3.27" type="verse">[CA] ni manna mag kasa swinþis galeiþands in gard is wilwan, niba faurþis þana swinþan gabindiþ; jah &lt;þan&gt; þana gard is diswilwai.</seg>
          <seg id="b.MAR.3.28" type="verse">[CA] amen, qiþa izwis, þatei allata afletada þata frawaurhte sunum manne, jah naiteinos swa managos swaswe wajamerjand;</seg>
          <seg id="b.MAR.3.29" type="verse">[CA] aþþan saei wajamereiþ ahman weihana ni habaiþ fralet aiw, ak skula ist aiweinaizos frawaurhtais.</seg>
          <seg id="b.MAR.3.30" type="verse">[CA] unte qeþun: ahman unhrainjana habaiþ.</seg>
          <seg id="b.MAR.3.31" type="verse">[CA] jah qemun þan aiþei is jah broþrjus is jah uta standandona insandidedun du imma, haitandona ina.</seg>
          <seg id="b.MAR.3.32" type="verse">[CA] jah setun bi ina managei; qeþun þan du imma: sai, aiþei þeina jah broþrjus þeinai jah swistrjus þeinos uta sokjand þuk.</seg>
          <seg id="b.MAR.3.33" type="verse">[CA] jah andhof im qiþands: hvo ist so aiþei meina aiþþau þai broþrjus meinai?</seg>
          <seg id="b.MAR.3.34" type="verse">[CA] jah bisaihvands bisunjane þans bi sik sitandans qaþ: sai, aiþei meina jah þai broþrjus meinai.</seg>
          <seg id="b.MAR.3.35" type="verse">[CA] saei allis waurkeiþ wiljan gudis, sa jah broþar meins jah swistar jah aiþei ist.</seg>
        </div>
        <div id="b.MAR.4" type="chapter">
          <seg id="b.MAR.4.1" type="verse">[CA] Jah aftra [Iesus] dugann laisjan at marein, jah galesun sik du imma manageins filu, swaswe ina galeiþan&lt;dan&gt; in skip gasitan in marein; jah alla so managei wiþra marein ana staþa was.</seg>
          <seg id="b.MAR.4.2" type="verse">[CA] jah laisida ins in gajukom manag jah qaþ im in laiseinai seinai:</seg>
          <seg id="b.MAR.4.3" type="verse">[CA] hauseiþ! sai, urrann sa saiands du saian fraiwa seinamma.</seg>
          <seg id="b.MAR.4.4" type="verse">[CA] jah warþ, miþþanei saiso, sum raihtis gadraus faur wig, jah qemun fuglos jah fretun þata.</seg>
          <seg id="b.MAR.4.5" type="verse">[CA] anþaruþ~þan gadraus ana stainahamma, þarei ni habaida airþa managa, jah suns urrann, in þizei ni habaida diupaizos airþos;</seg>
          <seg id="b.MAR.4.6" type="verse">[CA] at sunnin þan urrinnandin ufbrann, jah unte ni habaida waurtins, gaþaursnoda.</seg>
          <seg id="b.MAR.4.7" type="verse">[CA] jah sum gadraus in þaurnuns; jah ufarstigun þai þaurnjus jah afhvapidedun þata, jah akran ni gaf.</seg>
          <seg id="b.MAR.4.8" type="verse">[CA] jah sum gadraus in airþa goda jah gaf akran urrinnando jah wahsjando, jah bar ain ·l· jah ain ·j· jah ain ·r·</seg>
          <seg id="b.MAR.4.9" type="verse">[CA] jah qaþ: saei habai ausona hausjandona, gahausjai.</seg>
          <seg id="b.MAR.4.10" type="verse">[CA] iþ biþe warþ sundro, frehun ina þai bi ina miþ þaim twalibim þizos gajukons.</seg>
          <seg id="b.MAR.4.11" type="verse">[CA] jah qaþ im: izwis atgiban ist kunnan runa þiudangardjos gudis, iþ jainaim þaim uta in gajukom allata wairþiþ,</seg>
          <seg id="b.MAR.4.12" type="verse">[CA] ei saihvandans saihvaina jah ni gaumjaina, jah hausjandans hausjaina jah ni fraþjaina, ibai hvan gawandjaina sik jah afletaindau im frawaurhteis.</seg>
          <seg id="b.MAR.4.13" type="verse">[CA] jah qaþ du im: ni wituþ þo gajukon, jah hvaiwa allos þos gajukons kunneiþ?</seg>
          <seg id="b.MAR.4.14" type="verse">[CA] sa saijands waurd saijiþ.</seg>
          <seg id="b.MAR.4.15" type="verse">[CA] aþþan þai wiþra wig sind, þarei saiada þata waurd, jah þan gahausjand unkarjans, suns qimiþ Satanas jah usnimiþ waurd þata insaiano in hairtam ize.</seg>
          <seg id="b.MAR.4.16" type="verse">[CA] jah &lt;þai&gt; sind samaleiko þai ana stainahamma saianans, þaiei þan hausjand þata waurd, suns miþ fahedai nimand ita</seg>
          <seg id="b.MAR.4.17" type="verse">[CA] jah ni haband waurtins in sis, ak hveilahvairbai sind; þaþroh, biþe qimiþ aglo aiþþau wrakja in þis waurdis, suns gamarzjanda.</seg>
          <seg id="b.MAR.4.18" type="verse">[CA] jah þai sind þai in þaurnuns saianans, þai waurd hausjandans,</seg>
          <seg id="b.MAR.4.19" type="verse">[CA] jah saurgos þizos libainais jah afmarzeins gabeins jah þai bi þata anþar lustjus innatgaggandans afhvapjand þata waurd, jah akranalaus wairþiþ.</seg>
          <seg id="b.MAR.4.20" type="verse">[CA] jah þai sind þai ana airþai þizai godon saianans, þaiei hausjand þata waurd jah andnimand jah akran bairand, ain ·l· jah ain ·j· jah ain ·r·</seg>
          <seg id="b.MAR.4.21" type="verse">[CA] jah qaþ du im: ibai lukarn qimiþ duþe ei uf melan satjaidau aiþþau undar ligr? niu ei ana lukarnastaþan satjaidau?</seg>
          <seg id="b.MAR.4.22" type="verse">[CA] nih allis ist hva fulginis þatei ni gabairhtjaidau: nih warþ analaugn, ak ei swikunþ wairþai.</seg>
          <seg id="b.MAR.4.23" type="verse">[CA] jabai hvas habai ausona hausjandona, gahausjai.</seg>
          <seg id="b.MAR.4.24" type="verse">[CA] jah qaþ du im: saihviþ, hva hauseiþ! in þizaiei mitaþ mitiþ, mitada izwis jah biaukada izwis þaim galaubjandam.</seg>
          <seg id="b.MAR.4.25" type="verse">[CA] unte þishvammeh saei habaiþ gibada imma; jah saei ni habaiþ jah þatei habaiþ afnimada imma.</seg>
          <seg id="b.MAR.4.26" type="verse">[CA] jah qaþ: swa ist þiudangardi gudis, swaswe jabai manna wairpiþ fraiwa ana airþa.</seg>
          <seg id="b.MAR.4.27" type="verse">[CA] jah slepiþ jah urreisiþ naht jah daga, jah þata fraiw keiniþ jah liudiþ swe ni wait is.</seg>
          <seg id="b.MAR.4.28" type="verse">[CA] silbo auk airþa akran bairiþ: frumist gras, þaþroh ahs, þaþroh fulliþ kaurnis in þamma ahsa.</seg>
          <seg id="b.MAR.4.29" type="verse">[CA] þanuh biþe atgibada akran, suns insandeiþ gilþa, unte atist asans.</seg>
          <seg id="b.MAR.4.30" type="verse">[CA] jah qaþ: hve galeikom þiudangardja gudis, aiþþau in hvileikai gajukon gabairam þo?</seg>
          <seg id="b.MAR.4.31" type="verse">[CA] swe kaurno sinapis, þatei þan saiada ana airþa, minnist allaize fraiwe ist þize ana airþai;</seg>
          <seg id="b.MAR.4.32" type="verse">[CA] jah þan saiada, urrinniþ jah wairþiþ allaize grase maist jah gataujiþ astans mikilans, swaswe magun uf skadau is fuglos himinis gabauan.</seg>
          <seg id="b.MAR.4.33" type="verse">[CA] jah swaleikaim managaim gajukom rodida du im þata waurd, swaswe mahtedun hausjon.</seg>
          <seg id="b.MAR.4.34" type="verse">[CA] iþ inuh gajukon ni rodida im, iþ sundro siponjam seinaim andband allata.</seg>
          <seg id="b.MAR.4.35" type="verse">[CA] jah qaþ du im in jainamma daga at andanahtja þan waurþanamma: usleiþam jainis stadis.</seg>
          <seg id="b.MAR.4.36" type="verse">[CA] jah afletandans þo managein andnemun ina swe was in skipa; jah þan anþara skipa wesun miþ imma.</seg>
          <seg id="b.MAR.4.37" type="verse">[CA] jah warþ skura windis mikila jah wegos waltidedun in skip, swaswe ita juþan gafullnoda.</seg>
          <seg id="b.MAR.4.38" type="verse">[CA] jah was is ana notin ana waggarja slepands, jah urraisidedun ina jah qeþun du imma: laisari, niu kara þuk þizei fraqistnam?</seg>
          <seg id="b.MAR.4.39" type="verse">[CA] jah urreisands gasok winda jah qaþ du marein: gaslawai, afdumbn! jah anasilaida sa winds jah warþ wis mikil.</seg>
          <seg id="b.MAR.4.40" type="verse">[CA] jah qaþ du im: duhve faurhtai sijuþ swa? hvaiwa ni nauh habaiþ galaubein?</seg>
          <seg id="b.MAR.4.41" type="verse">[CA] jah ohtedun sis agis mikil jah qeþun du sis misso: hvas þannu sa sijai, unte jah winds jah marei ufhausjand imma?</seg>
        </div>
        <div id="b.MAR.5" type="chapter">
          <seg id="b.MAR.5.1" type="verse">[CA] Jah qemun hindar marein in landa Gaddarene.</seg>
          <seg id="b.MAR.5.2" type="verse">[CA] jah usgaggandin imma us skipa suns gamotida imma manna us aurahjom in ahmin unhrainjamma,</seg>
          <seg id="b.MAR.5.3" type="verse">[CA] saei bauain habaida in aurahjom: jah ni naudibandjom eisarneinaim manna mahta ina gabindan.</seg>
          <seg id="b.MAR.5.4" type="verse">[CA] unte is ufta eisarnam bi fotuns gabuganaim jah naudibandjom eisarneinaim gabundans was jah galausida af sis þos naudibandjos jah þo ana fotum eisarna gabrak, jah manna ni mahta ina gatamjan.</seg>
          <seg id="b.MAR.5.5" type="verse">[CA] jah sinteino nahtam jah dagam in aurahjom jah in fairgunjam was hropjands jah bliggwands sik stainam.</seg>
          <seg id="b.MAR.5.6" type="verse">[CA] gasaihvands þan Iesu fairraþro rann jah inwait ina</seg>
          <seg id="b.MAR.5.7" type="verse">[CA] jah hropjands stibnai mikilai qaþ: hva mis jah þus, Iesu, sunau gudis þis hauhistins? biswara þuk bi guda, ni balwjais mis!</seg>
          <seg id="b.MAR.5.8" type="verse">[CA] unte qaþ imma: usgagg, ahma unhrainja, us þamma mann!</seg>
          <seg id="b.MAR.5.9" type="verse">[CA] jah frah ina: hva namo þein? jah qaþ du imma: namo mein Laigaion, unte managai sijum.</seg>
          <seg id="b.MAR.5.10" type="verse">[CA] jah baþ ina filu ei ni usdrebi im us landa.</seg>
          <seg id="b.MAR.5.11" type="verse">[CA] wasuh þan jainar hairda sweine haldana at þamma fairgunja.</seg>
          <seg id="b.MAR.5.12" type="verse">[CA] jah bedun ina allos þos unhulþons qiþandeins: insandei unsis in þo sweina, ei in þo galeiþaima.</seg>
          <seg id="b.MAR.5.13" type="verse">[CA] jah uslaubida im Iesus suns. jah usgaggandans ahmans þai unhrainjans galiþun in þo sweina, jah rann so hairda and driuson in marein; wesunuþ~þan swe twos þusundjos, jah afhvapnodedun in marein.</seg>
          <seg id="b.MAR.5.14" type="verse">[CA] jah þai haldandans þo sweina gaþlauhun jah gataihun in baurg jah in haimom, jah qemun saihvan hva wesi þata waurþano.</seg>
          <seg id="b.MAR.5.15" type="verse">[CA] jah atiddjedun du Iesua jah gasaihvand þana wodan sitandan jah gawasidana jah fraþjandan þana saei habaida laigaion, jah ohtedun.</seg>
          <seg id="b.MAR.5.16" type="verse">[CA] jah spillodedun im þaiei gasehvun, hvaiwa warþ bi þana wodan jah bi þo sweina.</seg>
          <seg id="b.MAR.5.17" type="verse">[CA] jah dugunnun bidjan ina galeiþan hindar markos seinos.</seg>
          <seg id="b.MAR.5.18" type="verse">[CA] jah inngaggandan ina in skip baþ ina, saei was wods, ei miþ imma wesi.</seg>
          <seg id="b.MAR.5.19" type="verse">[CA] jah ni lailot ina, ak qaþ du imma: gagg du garda þeinamma du þeinaim jah gateih im, hvan filu þus frauja gatawida jah gaarmaida þuk.</seg>
          <seg id="b.MAR.5.20" type="verse">[CA] jah galaiþ jah dugann merjan in Daikapaulein, hvan filu gatawida imma Iesus; jah allai sildaleikidedun.</seg>
          <seg id="b.MAR.5.21" type="verse">[CA] jah usleiþandin Iesua in skipa aftra hindar marein, gaqemun sik manageins filu du imma, jah was faura marein.</seg>
          <seg id="b.MAR.5.22" type="verse">[CA] jah sai, qimiþ ains þize swnagogafade namin Jaeirus; jah saihvands ina gadraus du fotum Iesuis</seg>
          <seg id="b.MAR.5.23" type="verse">[CA] jah baþ ina filu, qiþands þatei dauhtar meina aftumist habaiþ, ei qimands lagjais ana þo handuns, ei ganisai jah libai.</seg>
          <seg id="b.MAR.5.24" type="verse">[CA] jah galaiþ miþ imma, jah iddjedun afar imma manageins filu jah þraihun ina.</seg>
          <seg id="b.MAR.5.25" type="verse">[CA] jah qinono suma wisandei in runa bloþis jera twalif</seg>
          <seg id="b.MAR.5.26" type="verse">[CA] jah manag gaþulandei fram managaim lekjam jah fraqimandei allamma seinamma jah ni waihtai botida, ak mais wairs habaida,</seg>
          <seg id="b.MAR.5.27" type="verse">[CA] gahausjandei bi Iesu, atgaggandei in managein aftana attaitok wastjai is.</seg>
          <seg id="b.MAR.5.28" type="verse">[CA] unte qaþ þatei jabai wastjom is atteka, ganisa.</seg>
          <seg id="b.MAR.5.29" type="verse">[CA] jah sunsaiw gaþaursnoda sa brunna bloþis izos, jah ufkunþa ana leika þatei gahailnoda af þamma slaha.</seg>
          <seg id="b.MAR.5.30" type="verse">[CA] jah sunsaiw Iesus ufkunþa in sis silbin þo us sis maht usgaggandein; gawandjands sik in managein qaþ: hvas mis taitok wastjom?</seg>
          <seg id="b.MAR.5.31" type="verse">[CA] jah qeþun du imma siponjos is: saihvis þo managein þreihandein þuk jah qiþis: hvas mis taitok?</seg>
          <seg id="b.MAR.5.32" type="verse">[CA] jah wlaitoda saihvan þo þata taujandein.</seg>
          <seg id="b.MAR.5.33" type="verse">[CA] iþ so qino ogandei jah reirandei, witandei þatei warþ bi ija, qam jah draus du imma jah qaþ imma alla þo sunja.</seg>
          <seg id="b.MAR.5.34" type="verse">[CA] iþ is qaþ du izai: dauhtar, galaubeins þeina ganasida þuk, gagg in gawairþi jah sijais haila af þamma slaha þeinamma.</seg>
          <seg id="b.MAR.5.35" type="verse">[CA] nauhþanuh imma rodjandin qemun fram þamma swnagogafada, qiþandans þatei dauhtar þeina gaswalt; hva þanamais draibeis þana laisari?</seg>
          <seg id="b.MAR.5.36" type="verse">[CA] iþ Iesus sunsaiw gahausjands þata waurd rodiþ, qaþ du þamma swnagogafada: ni faurhtei, þatainei galaubei.</seg>
          <seg id="b.MAR.5.37" type="verse">[CA] jah ni fralailot ainohun ize miþ sis afargaggan, nibai Paitru jah Iakobu jah Iohannen broþar Iakobis.</seg>
          <seg id="b.MAR.5.38" type="verse">[CA] jah galaiþ in gard þis swnagogafadis jah gasahv auhjodu jah gretandans jah waifairhvjandans filu.</seg>
          <seg id="b.MAR.5.39" type="verse">[CA] jah innatgaggands qaþ du im: hva auhjoþ jah gretiþ? þata barn ni gadauþnoda, ak slepiþ.</seg>
          <seg id="b.MAR.5.40" type="verse">[CA] jah bihlohun ina. iþ is uswairpands allaim ganimiþ attan þis barnis jah aiþein jah þans miþ sis jah galaiþ inn þarei was þata barn ligando.</seg>
          <seg id="b.MAR.5.41" type="verse">[CA] jah fairgraip bi handau þata barn qaþuh du izai: taleiþa kumei, þatei ist gaskeiriþ: mawilo, du þus qiþa: urreis.</seg>
          <seg id="b.MAR.5.42" type="verse">[CA] jah suns urrais so mawi jah iddja; was auk jere twalibe; jah usgeisnodedun faurhtein mikilai.</seg>
          <seg id="b.MAR.5.43" type="verse">[CA] jah anabauþ im filu ei manna ni funþi þata; jah haihait izai giban matjan.</seg>
        </div>
        <div id="b.MAR.6" type="chapter">
          <seg id="b.MAR.6.1" type="verse">[CA] Jah usstoþ jainþro jah qam in landa seinamma, jah laistidedun afar imma siponjos is.</seg>
          <seg id="b.MAR.6.2" type="verse">[CA] jah biþe warþ sabbato, dugann in swnagoge laisjan, jah managai hausjandans sildaleikidedun qiþandans: hvaþro þamma þata, jah hvo so handugeino so gibano imma, ei mahteis swaleikos þairh handuns is wairþand?</seg>
          <seg id="b.MAR.6.3" type="verse">[CA] niu þata ist sa timrja, sa sunus Marjins, iþ broþar Iakoba&lt;us&gt; jah Iuse&lt;zis&gt; jah Iudins jah Seimonis? jah niu sind swistrjus is her at unsis? jah gamarzidai waurþun in þamma.</seg>
          <seg id="b.MAR.6.4" type="verse">[CA] qaþ þan im Iesus þatei nist praufetus unswers, niba in gabaurþai seinai jah in ganiþjam jah in garda seinamma.</seg>
          <seg id="b.MAR.6.5" type="verse">[CA] jah ni mahta jainar ainohun mahte gataujan, niba fawaim siukaim handuns galagjands gahailida.</seg>
          <seg id="b.MAR.6.6" type="verse">[CA] jah sildaleikida in ungalaubeinais ize jah bitauh weihsa bisunjane laisjands.</seg>
          <seg id="b.MAR.6.7" type="verse">[CA] jah athaihait þans twalif jah dugann ins insandjan twans hvanzuh jah gaf im waldufni ahmane unhrainjaize.</seg>
          <seg id="b.MAR.6.8" type="verse">[CA] jah faurbauþ im ei waiht ni nemeina in wig, niba hrugga aina, nih matibalg nih hlaif nih in gairdos aiz,</seg>
          <seg id="b.MAR.6.9" type="verse">[CA] ak gaskohai suljom: jah ni wasjaiþ twaim paidom.</seg>
          <seg id="b.MAR.6.10" type="verse">[CA] jah qaþ du im: þishvaduh þei gaggaiþ in gard, þar saljaiþ, unte usgaggaiþ jainþro.</seg>
          <seg id="b.MAR.6.11" type="verse">[CA] jah swa managai swe ni andnimaina izwis nih hausjaina izwis, usgaggandans jainþro ushrisjaiþ mulda þo undaro fotum izwaraim du weitwodiþai im. amen, qiþa izwis: sutizo ist Saudaumjam aiþþau Gaumaurjam in daga stauos þau þizai baurg jainai.</seg>
          <seg id="b.MAR.6.12" type="verse">[CA] jah usgaggandans meridedun ei idreigodedeina.</seg>
          <seg id="b.MAR.6.13" type="verse">[CA] jah unhulþons managos usdribun jah gasalbodedun alewa managans siukans jah gahailidedun.</seg>
          <seg id="b.MAR.6.14" type="verse">[CA] jah gahausida þiudans Herodes, swikunþ allis warþ namo is, jah qaþ þatei Iohannis sa daupjands us dauþaim urrais, &lt;jah&gt; duþþe waurkjand þos mahteis in imma.</seg>
          <seg id="b.MAR.6.15" type="verse">[CA] anþarai þan qeþun þatei Helias ist; anþarai þan qeþun þatei praufetes ist swe ains þize praufete.</seg>
          <seg id="b.MAR.6.16" type="verse">[CA] gahausjands þan Herodes qaþ þatei þammei ik haubiþ afmaimait Iohanne, sa ist: sah urrais us dauþaim.</seg>
          <seg id="b.MAR.6.17" type="verse">[CA] sa auk raihtis Herodes insandjands gahabaida Iohannen jah gaband ina in karkarai in Hairodiadins qenais Filippaus broþrs seinis, unte þo galiugaida.</seg>
          <seg id="b.MAR.6.18" type="verse">[CA] qaþ auk Iohannes du Heroda þatei ni skuld ist þus haban qen broþrs þeinis.</seg>
          <seg id="b.MAR.6.19" type="verse">[CA] iþ so Herodia naiw imma jah wilda imma usqiman jah ni mahta;</seg>
          <seg id="b.MAR.6.20" type="verse">[CA] unte Herodis ohta sis Iohannen, kunnands ina wair garaihtana jah weihana, jah witaida imma jah hausjands imma manag gatawida jah gabaurjaba imma andhausida.</seg>
          <seg id="b.MAR.6.21" type="verse">[CA] jah waurþans dags gatils, þan Herodis mela gabaurþais seinaizos nahtamat waurhta þaim maistam seinaize jah þusundifadim jah þaim frumistam Galeilaias,</seg>
          <seg id="b.MAR.6.22" type="verse">[CA] jah atgaggandein inn dauhtar Herodiadins jah plinsjandein jah galeikandein Heroda jah þaim miþanakumbjandam, qaþ þiudans du þizai maujai: bidei mik þishvizuh þei wileis, jah giba þus.</seg>
          <seg id="b.MAR.6.23" type="verse">[CA] jah swor izai þatei þishvah þei bidjais mik, giba þus und halba þiudangardja meina.</seg>
          <seg id="b.MAR.6.24" type="verse">[CA] iþ si usgaggandei qaþ du aiþein seinai: hvis bidjau? iþ si qaþ: haubidis Iohannis þis daupjandins.</seg>
          <seg id="b.MAR.6.25" type="verse">[CA] jah atgaggandei sunsaiw sniumundo du þamma þiudana baþ qiþandei: wiljau ei mis gibais ana mesa haubiþ Iohannis þis daupjandins.</seg>
          <seg id="b.MAR.6.26" type="verse">[CA] jah gaurs waurþans sa þiudans in þize aiþe jah in þize miþanakumbjandane ni wilda izai ufbrikan.</seg>
          <seg id="b.MAR.6.27" type="verse">[CA] jah suns insandjands sa þiudans spaikulatur, anabauþ briggan haubiþ is. iþ is galeiþands afmaimait imma haubiþ in karkarai</seg>
          <seg id="b.MAR.6.28" type="verse">[CA] jah atbar þata haubiþ is ana mesa jah atgaf ita þizai maujai, jah so mawi atgaf ita aiþein seinai.</seg>
          <seg id="b.MAR.6.29" type="verse">[CA] jah gahausjandans siponjos is qemun jah usnemun leik is jah galagidedun ita in hlaiwa.</seg>
          <seg id="b.MAR.6.30" type="verse">[CA] jah gaïddjedun apaustauleis du Iesua jah gataihun imma allata jah swa filu swe gatawide(dun) . . . .</seg>
          <seg id="b.MAR.6.53" type="verse">[CA] . . . . jah duatsniwun.</seg>
          <seg id="b.MAR.6.54" type="verse">[CA] jah usgaggandam im us skipa, sunsaiw ufkunnandans ina,</seg>
          <seg id="b.MAR.6.55" type="verse">[CA] birinnandans all þata gawi dugunnun ana badjam þans ubil habandans bairan, þadei hausidedun ei is wesi.</seg>
          <seg id="b.MAR.6.56" type="verse">[CA] jah þishvaduh þadei iddja in haimos aiþþau baurgs aiþþau in weihsa, ana gagga lagidedun siukans jah bedun ina ei þau skauta wastjos is attaitokeina; jah swa managai swe attaitokun imma, ganesun.</seg>
        </div>
        <div id="b.MAR.7" type="chapter">
          <seg id="b.MAR.7.1" type="verse">[CA] Jah gaqemun sik du imma Fareisaieis jah sumai þize bokarje, qimandans us Iairusaulwmim.</seg>
          <seg id="b.MAR.7.2" type="verse">[CA] jah gasaihvandans sumans þize siponje is gamainjaim handum, þat~ist unþwahanaim, matjandans hlaibans;</seg>
          <seg id="b.MAR.7.3" type="verse">[CA] iþ Fareisaieis jah allai Iudaieis, niba ufta þwahand handuns, ni matjand, habandans anafilh þize sinistane,</seg>
          <seg id="b.MAR.7.4" type="verse">[CA] jah af maþla niba daupjand ni matjand, jah anþar ist manag þatei andnemun du haban: daupeinins stikle jah aurkje jah katile jah ligre;</seg>
          <seg id="b.MAR.7.5" type="verse">[CA] þaþroh þan frehun ina þai Fareisaieis jah þai bokarjos: duhve þai siponjos þeinai ni gaggand bi þammei anafulhun þai sinistans, ak unþwahanaim handum matjand hlaif?</seg>
          <seg id="b.MAR.7.6" type="verse">[CA] iþ is andhafjands qaþ du im þatei waila praufetida Esaïas bi izwis þans liutans, swe gameliþ ist: so managei wairilom mik sweraiþ, iþ hairto ize fairra habaiþ sik mis.</seg>
          <seg id="b.MAR.7.7" type="verse">[CA] iþ sware mik blotand, laisjandans laiseinins, anabusnins manne;</seg>
          <seg id="b.MAR.7.8" type="verse">[CA] afletandans raihtis anabusn gudis habaiþ þatei anafulhun mannans, daupeinins aurkje jah stikle jah anþar galeik swaleikata manag taujiþ.</seg>
          <seg id="b.MAR.7.9" type="verse">[CA] jah qaþ du im: waila inwidiþ anabusn gudis, ei þata anafulhano izwar fastaiþ.</seg>
          <seg id="b.MAR.7.10" type="verse">[CA] Moses auk raihtis qaþ: swerai attan þeinana jah aiþein þeina; jah: saei ubil qiþai attin seinamma aiþþau aiþein seinai, dauþau afdauþjaidau.</seg>
          <seg id="b.MAR.7.11" type="verse">[CA] iþ jus qiþiþ: jabai qiþai manna attin seinamma aiþþau aiþein: kaurban, þatei ist maiþms, þishvah þatei us mis gabatnis;</seg>
          <seg id="b.MAR.7.12" type="verse">[CA] jah ni fraletiþ ina ni waiht taujan attin seinamma aiþþau aiþein seinai,</seg>
          <seg id="b.MAR.7.13" type="verse">[CA] blauþjandans waurd gudis þizai anabusnai izwarai, þoei anafulhuþ; jah galeik swaleikata manag taujiþ.</seg>
          <seg id="b.MAR.7.14" type="verse">[CA] jah athaitands alla þo managein qaþ im: hauseiþ mis allai jah fraþjaiþ.</seg>
          <seg id="b.MAR.7.15" type="verse">[CA] ni waihts ist utaþro mans inngaggando in ina þatei magi ina gamainjan; ak þata utgaggando us mann þata ist þata gamainjando mannan.</seg>
          <seg id="b.MAR.7.16" type="verse">[CA] jabai hvas habai ausona hausjandona, gahausjai.</seg>
          <seg id="b.MAR.7.17" type="verse">[CA] jah þan galaiþ in gard us þizai managein, frehun ina siponjos is bi þo gajukon.</seg>
          <seg id="b.MAR.7.18" type="verse">[CA] jah qaþ du im: swa jah jus unwitans sijuþ? ni fraþjiþ þammei all þata utaþro inngaggando in mannan ni mag ina gamainjan:</seg>
          <seg id="b.MAR.7.19" type="verse">[CA] unte ni galeiþiþ imma in hairto, ak in wamba, jah in urrunsa usgaggiþ, gahraineiþ allans matins.</seg>
          <seg id="b.MAR.7.20" type="verse">[CA] qaþuþ~þan þatei þata us mann usgaggando þata gamaineiþ mannan.</seg>
          <seg id="b.MAR.7.21" type="verse">[CA] innaþro auk us hairtin manne mitoneis ubilos usgaggand: kalkinassjus, horinassjus, maurþra,</seg>
          <seg id="b.MAR.7.22" type="verse">[CA] þiubja, faihufrikeins, unseleins, liutei, aglaitei, augo unsel, wajamereins, hauhhairtei, unwiti.</seg>
          <seg id="b.MAR.7.23" type="verse">[CA] þo alla ubilona innaþro usgaggand jah gagamainjand mannan.</seg>
          <seg id="b.MAR.7.24" type="verse">[CA] jah jainþro usstandands galaiþ in markos Twre jah Seidone jah galeiþands in gard ni wilda witan mannan jah ni mahta galaugnjan.</seg>
          <seg id="b.MAR.7.25" type="verse">[CA] gahausjandei raihtis qino bi ina, þizozei habaida dauhtar ahman unhrainjana, qimandei draus du fotum is.</seg>
          <seg id="b.MAR.7.26" type="verse">[CA] wasuþ~þan so qino haiþno, Saurini fwnikiska gabaurþai, jah baþ ina ei þo unhulþon uswaurpi us dauhtr izos.</seg>
          <seg id="b.MAR.7.27" type="verse">[CA] iþ Iesus qaþ du izai: let faurþis sada wairþan barna, unte ni goþ ist niman hlaib barne jah wairpan hundam.</seg>
          <seg id="b.MAR.7.28" type="verse">[CA] iþ si andhof imma jah qaþ du imma: jai frauja; jah auk hundos undaro biuda matjand af drauhsnom barne.</seg>
          <seg id="b.MAR.7.29" type="verse">[CA] jah qaþ du izai: in þis waurdis gagg, usiddja unhulþo us dauhtr þeinai.</seg>
          <seg id="b.MAR.7.30" type="verse">[CA] jah galeiþandei du garda seinamma bigat unhulþon usgaggana jah þo dauhtar ligandein ana ligra.</seg>
          <seg id="b.MAR.7.31" type="verse">[CA] jah aftra galeiþands af markom Twre jah Seidone qam at marein Galeilaie miþ tweihnaim markom Daikapaulaios.</seg>
          <seg id="b.MAR.7.32" type="verse">[CA] jah berun du imma baudana stammana jah bedun ina ei lagidedi imma handau.</seg>
          <seg id="b.MAR.7.33" type="verse">[CA] jah afnimands ina af managein sundro, lagida figgrans seinans in ausona imma jah spewands attaitok tuggon is</seg>
          <seg id="b.MAR.7.34" type="verse">[CA] jah ussaihvands du himina gaswogida jah qaþ du imma: aiffaþa, þatei ist: uslukn.</seg>
          <seg id="b.MAR.7.35" type="verse">[CA] jah sunsaiw usluknodedun imma hliumans, jah andbundnoda bandi tuggons is jah rodida raihtaba.</seg>
          <seg id="b.MAR.7.36" type="verse">[CA] jah anabauþ im ei mann ni qeþeina. hvan filu is im anabauþ, mais þamma eis meridedun</seg>
          <seg id="b.MAR.7.37" type="verse">[CA] jah ufarassau sildaleikidedun qiþandans: waila allata gatawida jah baudans gataujiþ gahausjan jah unrodjandans rodjan.</seg>
        </div>
        <div id="b.MAR.8" type="chapter">
          <seg id="b.MAR.8.1" type="verse">[CA] In jainaim þan dagam aftra at filu managai managein wisandein jah ni habandam hva matidedeina, athaitands siponjans qaþuh du im:</seg>
          <seg id="b.MAR.8.2" type="verse">[CA] infeinoda du þizai managein, unte ju dagans þrins miþ mis wesun jah ni haband hva matjaina;</seg>
          <seg id="b.MAR.8.3" type="verse">[CA] jah jabai fraleta ins lausqiþrans du garda ize, ufligand ana wiga; sumai raihtis ize fairraþro qemun.</seg>
          <seg id="b.MAR.8.4" type="verse">[CA] jah andhofun imma siponjos is: hvaþro þans mag hvas gasoþjan hlaibam ana auþidai?</seg>
          <seg id="b.MAR.8.5" type="verse">[CA] jah frah ins: hvan managans habaiþ hlaibans? iþ eis qeþun: sibun.</seg>
          <seg id="b.MAR.8.6" type="verse">[CA] jah anabauþ þizai managein anakumbjan ana airþai; jah nimands þans sibun hlaibans jah awiliudonds gabrak jah atgaf siponjam seinaim, ei atlagidedeina faur; jah atlagidedun faur þo managein.</seg>
          <seg id="b.MAR.8.7" type="verse">[CA] jah habaidedun fiskans fawans, jah þans gaþiuþjands qaþ ei atlagidedeina jah þans.</seg>
          <seg id="b.MAR.8.8" type="verse">[CA] gamatidedun þan jah sadai waurþun; jah usnemun laibos gabruko sibun spwreidans.</seg>
          <seg id="b.MAR.8.9" type="verse">[CA] wesunuþ~þan þai matjandans swe fidwor þusundjos; jah fralailot ins.</seg>
          <seg id="b.MAR.8.10" type="verse">[CA] jah galaiþ sunsaiw in skip miþ siponjam seinaim, jah qam ana fera Magdalan.</seg>
          <seg id="b.MAR.8.11" type="verse">[CA] jah urrunnun Fareisaieis jah dugunnun miþsokjan imma sokjandans du imma taikn us himina, fraisandans ina.</seg>
          <seg id="b.MAR.8.12" type="verse">[CA] jah ufswogjands ahmin seinamma qaþ: hva þata kuni taikn sokeiþ? amen, qiþa izwis: jabai gibaidau kunja þamma taikne.</seg>
          <seg id="b.MAR.8.13" type="verse">[CA] jah afletands ins, galeiþands aftra in skip uslaiþ hindar marein.</seg>
          <seg id="b.MAR.8.14" type="verse">[CA] jah ufarmunnodedun niman hlaibans jah niba ainana hlaif ni habaidedun miþ sis in skipa.</seg>
          <seg id="b.MAR.8.15" type="verse">[CA] jah anabauþ im qiþands: saihviþ ei atsaihviþ izwis þis beistis Fareisaie jah beistis Herodis.</seg>
          <seg id="b.MAR.8.16" type="verse">[CA] jah þahtedun miþ sis misso qiþandans: unte hlaibans ni habam.</seg>
          <seg id="b.MAR.8.17" type="verse">[CA] jah fraþjands Iesus qaþ du im: hva þaggkeiþ unte hlaibans ni habaiþ? ni nauh fraþjiþ nih wituþ, unte daubata habaiþ hairto izwar.</seg>
          <seg id="b.MAR.8.18" type="verse">[CA] augona habandans ni gasaihviþ, jah ausona habandans ni gahauseiþ jah ni gamunuþ.</seg>
          <seg id="b.MAR.8.19" type="verse">[CA] þan þans fimf hlaibans gabrak fimf þusundjom, hvan managos tainjons fullos gabruko usnemuþ? qeþun du imma: twalif.</seg>
          <seg id="b.MAR.8.20" type="verse">[CA] aþþan þan þans sibun hlaibans fidwor þusundjom, hvan managans spwreidans fullans gabruko usnemuþ? iþ eis qeþun: sibun.</seg>
          <seg id="b.MAR.8.21" type="verse">[CA] jah qaþ du im: hvaiwa ni nauh fraþjiþ?</seg>
          <seg id="b.MAR.8.22" type="verse">[CA] jah qemun in Beþaniin jah berun du imma blindan jah bedun ina ei imma attaitoki.</seg>
          <seg id="b.MAR.8.23" type="verse">[CA] jah fairgreipands handu þis blindins ustauh ina utana weihsis jah speiwands in augona is, atlagjands ana handuns seinos frah ina ga~u~hva~sehvi?</seg>
          <seg id="b.MAR.8.24" type="verse">[CA] jah ussaihvands qaþ: gasaihva mans, þatei swe bagmans gasaihva gaggandans.</seg>
          <seg id="b.MAR.8.25" type="verse">[CA] þaþroh aftra galagida handuns ana þo augona is jah gatawida ina ussaihvan; jah aftra gasatiþs warþ jah gasahv bairhtaba allans.</seg>
          <seg id="b.MAR.8.26" type="verse">[CA] jah insandida ina du garda is qiþands: ni in þata weihs gaggais, ni mannhun qiþais in þamma wehsa.</seg>
          <seg id="b.MAR.8.27" type="verse">[CA] jah usiddja Iesus jah siponjos is in wehsa Kaisarias þizos Filippaus: jah ana wiga frah siponjans seinans qiþands du im: hvana mik qiþand mans wisan?</seg>
          <seg id="b.MAR.8.28" type="verse">[CA] iþ eis andhofun: Iohannen þana daupjand, jah anþarai Helian: sumaih þan ainana praufete.</seg>
          <seg id="b.MAR.8.29" type="verse">[CA] jah is qaþ du im: aþþan jus, hvana mik qiþiþ wisan? andhafjands þan Paitrus qaþ du imma: þu is Xristus.</seg>
          <seg id="b.MAR.8.30" type="verse">[CA] jah faurbauþ im ei mannhun ni qeþeina bi ina.</seg>
          <seg id="b.MAR.8.31" type="verse">[CA] jah dugann laisjan ins þatei skal sunus mans filu winnan jah uskiusan skulds ist fram þaim sinistam jah þaim auhumistam gudjam jah bokarjam jah usqiman jah afar þrins dagans usstandan.</seg>
          <seg id="b.MAR.8.32" type="verse">[CA] jah swikunþaba þata waurd rodida; jah aftiuhands ina Paitrus dugann andbeitan ina;</seg>
          <seg id="b.MAR.8.33" type="verse">[CA] iþ is gawandjands sik jah gasaihvands þans siponjans seinans andbait Paitru qiþands: gagg hindar mik, Satana, unte ni fraþjis þaim gudis, ak þaim manne.</seg>
          <seg id="b.MAR.8.34" type="verse">[CA] jah athaitands þo managein miþ siponjam seinaim qaþ du im: saei wili afar mis laistjan, inwidai sik silban jah nimai galgan seinana jah laistjai mik.</seg>
          <seg id="b.MAR.8.35" type="verse">[CA] saei allis wili saiwala seina ganasjan, fraqisteiþ izai: iþ saei fraqisteiþ saiwalai seinai in meina jah in þizos aiwaggeljons, ganasjiþ þo.</seg>
          <seg id="b.MAR.8.36" type="verse">[CA] hva auk boteiþ mannan, jabai gageigaiþ þana fairhvu allana jah gasleiþeiþ sik saiwalai seinai?</seg>
          <seg id="b.MAR.8.37" type="verse">[CA] aiþþau hva gibiþ manna inmaidein saiwalos seinaizos?</seg>
          <seg id="b.MAR.8.38" type="verse">[CA] unte saei skamaiþ sik meina jah waurde meinaize in gabaurþai þizai horinondein jah frawaurhton, jah sunus mans skamaiþ sik is, þan qimiþ in wulþau attins seinis miþ aggilum þaim weiham.</seg>
        </div>
        <div id="b.MAR.9" type="chapter">
          <seg id="b.MAR.9.1" type="verse">[CA] Jah qaþ du im: amen, qiþa izwis þatei sind sumai þize her standandane, þai ize ni kausjand dauþaus, unte gasaihvand þiudinassu gudis qumanana in mahtai.</seg>
          <seg id="b.MAR.9.2" type="verse">[CA] jah afar dagans saihs ganam Iesus Paitru jah Iakobu jah Iohannen jah ustauh ins ana fairguni hauh sundro ainans: jah inmaidida sik in andwairþja ize.</seg>
          <seg id="b.MAR.9.3" type="verse">[CA] jah wastjos is waurþun glitmunjandeins, hveitos swe snaiws, swaleikos swe wullareis ana airþai ni mag gahveitjan.</seg>
          <seg id="b.MAR.9.4" type="verse">[CA] jah ataugiþs warþ im Helias miþ Mose; jah wesun rodjandans miþ Iesua.</seg>
          <seg id="b.MAR.9.5" type="verse">[CA] jah andhafjands Paitrus qaþ du Iesua: rabbei, goþ ist unsis her wisan, jah gawaurkjam hlijans þrins, þus ainana jah Mose ainana jah ainana Helijin.</seg>
          <seg id="b.MAR.9.6" type="verse">[CA] ni auk wissa hva rodidedi; wesun auk usagidai.</seg>
          <seg id="b.MAR.9.7" type="verse">[CA] jah warþ milhma ufarskadwjands im, jah qam stibna us þamma milhmin: sa ist sunus meins sa liuba, þamma hausjaiþ.</seg>
          <seg id="b.MAR.9.8" type="verse">[CA] jah anaks insaihvandans ni þanaseiþs ainohun gasehvun, alja Iesu ainana miþ sis.</seg>
          <seg id="b.MAR.9.9" type="verse">[CA] dalaþ þan atgaggandam im af þamma fairgunja, anabauþ im ei mannhun ni spillodedeina þatei gasehvun, niba biþe sunus mans us dauþaim usstoþi.</seg>
          <seg id="b.MAR.9.10" type="verse">[CA] jah þata waurd habaidedun du sis misso sokjandans: hva ist þata us dauþaim usstandan?</seg>
          <seg id="b.MAR.9.11" type="verse">[CA] jah frehun ina qiþandans: unte qiþand þai bokarjos þatei Helias skuli qiman faurþis?</seg>
          <seg id="b.MAR.9.12" type="verse">[CA] iþ is andhafjands qaþ du im: Helias sweþauh qimands faurþis aftra gaboteiþ alla; jah hvaiwa gameliþ ist bi sunu mans, ei manag winnai jah frakunþs wairþai.</seg>
          <seg id="b.MAR.9.13" type="verse">[CA] akei qiþa izwis þatei ju Helias qam jah gatawidedun imma swa filu swe wildedun, swaswe gameliþ ist bi ina.</seg>
          <seg id="b.MAR.9.14" type="verse">[CA] jah qimands at siponjam gasahv filu manageins bi ins jah bokarjans sokjandans miþ im.</seg>
          <seg id="b.MAR.9.15" type="verse">[CA] jah sunsaiw alla managei gasaihvandans ina usgeisnodedun jah durinnandans inwitun ina.</seg>
          <seg id="b.MAR.9.16" type="verse">[CA] jah frah þans bokarjans: hva sokeiþ miþ þaim?</seg>
          <seg id="b.MAR.9.17" type="verse">[CA] jah andhafjands ains us þizai managein qaþ: laisari, brahta sunu meinana du þus habandan ahman unrodjandan.</seg>
          <seg id="b.MAR.9.18" type="verse">[CA] jah þishvaruh þei ina gafahiþ, gawairpiþ ina, jah hvaþjiþ jah kriustiþ tunþuns seinans jah gastaurkniþ; jah qaþ siponjam þeinaim ei usdreibeina ina, jah ni mahtedun.</seg>
          <seg id="b.MAR.9.19" type="verse">[CA] iþ is andhafjands im qaþ: o kuni ungalaubjando! und hva at izwis sijau? und hva þulau izwis? bairiþ ina du mis.</seg>
          <seg id="b.MAR.9.20" type="verse">[CA] jah brahtedun ina at imma. jah gasaihvands ina sunsaiw sa ahma tahida ina; jah driusands ana airþa walwisoda hvaþjands.</seg>
          <seg id="b.MAR.9.21" type="verse">[CA] jah frah þana attan is: hvan lagg mel ist ei þata warþ imma? iþ is qaþ: us barniskja.</seg>
          <seg id="b.MAR.9.22" type="verse">[CA] jah ufta ina jah in fon atwarp jah in wato, ei usqistidedi imma; akei jabai mageis, hilp unsara, gableiþjands unsis.</seg>
          <seg id="b.MAR.9.23" type="verse">[CA] iþ Iesus qaþ du imma þata jabai mageis galaubjan; allata mahteig þamma galaubjandin.</seg>
          <seg id="b.MAR.9.24" type="verse">[CA] jah sunsaiw ufhropjands sa atta þis barnis miþ tagram qaþ: galaubja; hilp meinaizos ungalaubeinais!</seg>
          <seg id="b.MAR.9.25" type="verse">[CA] gasaihvands þan Iesus þatei samaþ rann managei, gahvotida ahmin þamma unhrainjin, qiþands du imma: þu ahma, þu unrodjands jah bauþs, ik þus anabiuda: usgagg us þamma jah þanaseiþs ni galeiþais in ina.</seg>
          <seg id="b.MAR.9.26" type="verse">[CA] jah hropjands jah filu tahjands ina usiddja; jah warþ swe dauþs, swaswe managai qeþun þatei gaswalt.</seg>
          <seg id="b.MAR.9.27" type="verse">[CA] iþ Iesus undgreipands ina bi handau urraisida ina; jah usstoþ.</seg>
          <seg id="b.MAR.9.28" type="verse">[CA] jah galeiþandan ina in gard, siponjos is frehun ina sundro: duhve weis ni mahtedum usdreiban þana?</seg>
          <seg id="b.MAR.9.29" type="verse">[CA] jah qaþ du im: þata kuni in waihtai ni mag usgaggan, niba in bidai jah fastubnja.</seg>
          <seg id="b.MAR.9.30" type="verse">[CA] jah jainþro usgaggandans iddjedun þairh Galeilaian, jah ni wilda ei hvas wissedi,</seg>
          <seg id="b.MAR.9.31" type="verse">[CA] unte laisida siponjans seinans jah qaþ du im þatei sunus mans atgibada in handuns manne, jah usqimand imma, jah usqistiþs þridjin daga usstandiþ.</seg>
          <seg id="b.MAR.9.32" type="verse">[CA] iþ eis ni froþun þamma waurda jah ohtedun ina fraihnan.</seg>
          <seg id="b.MAR.9.33" type="verse">[CA] jah qam in Kafarnaum. jah in garda qumans frah ins: hva in wiga miþ izwis misso mitodeduþ?</seg>
          <seg id="b.MAR.9.34" type="verse">[CA] iþ eis slawaidedun; du sis misso andrunnun, hvarjis maists wesi.</seg>
          <seg id="b.MAR.9.35" type="verse">[CA] jah sitands atwopida þans twalif jah qaþ du im: jabai hvas wili frumists wisan, sijai allaize aftumists jah allaim andbahts.</seg>
          <seg id="b.MAR.9.36" type="verse">[CA] jah nimands barn gasatida ita in midjaim im jah ana armins nimands ita qaþ du im:</seg>
          <seg id="b.MAR.9.37" type="verse">[CA] saei ain þize swaleikaize barne andnimiþ ana namin meinamma, mik andnimiþ; jah sahvazuh saei mik andnimiþ, ni mik andnimiþ, ak þana sandjandan mik.</seg>
          <seg id="b.MAR.9.38" type="verse">[CA] andhof þan imma Iohannes qiþands: laisari! sehvum sumana in þeinamma namin usdreibandan unhulþons, saei ni laisteiþ unsis, jah waridedum imma, unte ni laisteiþ unsis.</seg>
          <seg id="b.MAR.9.39" type="verse">[CA] iþ is qaþ: ni warjiþ imma; ni mannahun auk ist saei taujiþ maht in namin meinamma jah magi sprauto ubilwaurdjan mis;</seg>
          <seg id="b.MAR.9.40" type="verse">[CA] unte saei nist wiþra izwis, faur izwis ist.</seg>
          <seg id="b.MAR.9.41" type="verse">[CA] saei auk allis gadragkjai izwis stikla watins in namin meinamma, unte Xristaus sijuþ, amen qiþa izwis ei ni fraqisteiþ mizdon seinai.</seg>
          <seg id="b.MAR.9.42" type="verse">[CA] jah sahvazuh saei gamarzjai ainana þize leitilane þize galaubjandane du mis, goþ ist imma mais ei galagjaidau asiluqairnus ana halsaggan is jah frawaurpans wesi in marein.</seg>
          <seg id="b.MAR.9.43" type="verse">[CA] jah jabai marzjai þuk handus þeina, afmait þo; goþ þus ist hamfamma in libain galeiþan, þau twos handuns habandin galeiþan in gaiainnan, in fon þata unhvapnando,</seg>
          <seg id="b.MAR.9.44" type="verse">[CA] þarei maþa ize ni gaswiltiþ jah fon ni afhvapniþ.</seg>
          <seg id="b.MAR.9.45" type="verse">[CA] jah jabai fotus þeins marzjai þuk, afmait ina; goþ þus ist galeiþan in libain haltamma, þau twans fotuns habandin gawairpan in gaiainnan, in fon þata unhvapnando,</seg>
          <seg id="b.MAR.9.46" type="verse">[CA] þarei maþa ize ni gaswiltiþ jah fon ni afhvapniþ.</seg>
          <seg id="b.MAR.9.47" type="verse">[CA] jah jabai augo þein marzjai þuk, uswairp imma; goþ þus ist haihamma galeiþan in þiudangardja gudis, þau twa augona habandin atwairpan in gaiainnan funins,</seg>
          <seg id="b.MAR.9.48" type="verse">[CA] þarei maþa ize ni gadauþniþ jah fon ni afhvapniþ.</seg>
          <seg id="b.MAR.9.49" type="verse">[CA] hvazuh auk funin saltada jah hvarjatoh hunsle salta saltada.</seg>
          <seg id="b.MAR.9.50" type="verse">[CA] goþ salt; iþ jabai salt unsaltan wairþiþ, hve supuda? habaiþ in izwis salt jah gawairþeigai sijaiþ miþ izwis misso.</seg>
        </div>
        <div id="b.MAR.10" type="chapter">
          <seg id="b.MAR.10.1" type="verse">[CA] Jah jainþro usstandands qam in markom Iudaias hindar Iaurdanau; jah gaqemun sik aftra manageins du imma, jah, swe biuhts &lt;was&gt;, aftra laisida ins.</seg>
          <seg id="b.MAR.10.2" type="verse">[CA] jah duatgaggandans Fareisaieis frehun ina, skuldu sijai mann qen afsatjan, fraisandans ina.</seg>
          <seg id="b.MAR.10.3" type="verse">[CA] iþ is andhafjands qaþ: hva izwis anabauþ Moses?</seg>
          <seg id="b.MAR.10.4" type="verse">[CA] iþ eis qeþun: Moses uslaubida unsis bokos afsateinais meljan jah afletan.</seg>
          <seg id="b.MAR.10.5" type="verse">[CA] jah andhafjands Iesus qaþ du im: wiþra harduhairtein izwara gamelida izwis þo anabusn.</seg>
          <seg id="b.MAR.10.6" type="verse">[CA] iþ af anastodeinai gaskaftais gumein jah qinein gatawida guþ.</seg>
          <seg id="b.MAR.10.7" type="verse">[CA] inuh þis bileiþai manna attin seinamma jah aiþein seinai,</seg>
          <seg id="b.MAR.10.8" type="verse">[CA] jah sijaina þo twa du leika samin, swaswe þanaseiþs ni sind twa, ak leik ain.</seg>
          <seg id="b.MAR.10.9" type="verse">[CA] þatei nu guþ gawaþ, manna þamma ni skaidai.</seg>
          <seg id="b.MAR.10.10" type="verse">[CA] jah in garda aftra siponjos is bi þata samo frehun ina.</seg>
          <seg id="b.MAR.10.11" type="verse">[CA] jah qaþ du im: sahvazuh saei afletiþ qen seina jah liugaiþ anþara, horinoþ du þizai.</seg>
          <seg id="b.MAR.10.12" type="verse">[CA] jah jabai qino afletiþ aban seinana jah liugada anþaramma, horinoþ.</seg>
          <seg id="b.MAR.10.13" type="verse">[CA] þanuh atberun du imma barna, ei attaitoki im: iþ þai siponjos is sokun þaim bairandam du.</seg>
          <seg id="b.MAR.10.14" type="verse">[CA] gasaihvands þan Iesus unwerida jah qaþ du im: letiþ þo barna gaggan du mis jah ni warjiþ þo, unte þize &lt;swaleikaize&gt; ist þiudangardi gudis.</seg>
          <seg id="b.MAR.10.15" type="verse">[CA] amen, qiþa izwis: saei ni andnimiþ þiudangardja gudis swe barn, ni þauh qimiþ in izai.</seg>
          <seg id="b.MAR.10.16" type="verse">[CA] jah gaþlaihands im, lagjands handuns ana þo þiuþida im.</seg>
          <seg id="b.MAR.10.17" type="verse">[CA] jah usgaggandin imma in wig, duatrinnands ains jah knussjands baþ ina qiþands: laisari þiuþeiga, hva taujau ei libainais aiweinons arbja wairþau?</seg>
          <seg id="b.MAR.10.18" type="verse">[CA] iþ is qaþ du imma: hva mik qiþis þiuþeigana? ni hvashun þiuþeigs, alja ains guþ.</seg>
          <seg id="b.MAR.10.19" type="verse">[CA] þos anabusnins kant: ni horinos; ni maurþrjais; ni hlifais; ni sijais galiugaweitwods; ni anamahtjais; swerai attan þeinana jah aiþein þeina.</seg>
          <seg id="b.MAR.10.20" type="verse">[CA] þaruh andhafjands qaþ du imma: laisari, þo alla gafastaida us jundai meinai.</seg>
          <seg id="b.MAR.10.21" type="verse">[CA] iþ Iesus insaihvands du imma frijoda ina jah qaþ du imma: ainis þus wan ist; gagg, swa filu swe habais frabugei jah gif þarbam, jah habais huzd in himinam; jah hiri laistjan mik nimands galgan.</seg>
          <seg id="b.MAR.10.22" type="verse">[CA] iþ is gahnipnands in þis waurdis galaiþ gaurs; was auk habands faihu manag.</seg>
          <seg id="b.MAR.10.23" type="verse">[CA] jah bisaihvands Iesus qaþ siponjam seinaim: sai, hvaiwa agluba þai faiho gahabandans in þiudangardja gudis galeiþand.</seg>
          <seg id="b.MAR.10.24" type="verse">[CA] iþ þai siponjos afslauþnodedun in waurde is. þaruh Iesus aftra andhafjands qaþ im: barnilona, hvaiwa aglu ist þaim hugjandam afar faihau in þiudangardja gudis galeiþan.</seg>
          <seg id="b.MAR.10.25" type="verse">[CA] azitizo ist ulbandau þairh þairko neþlos galeiþan, þau gabigamma in þiudangardja gudis galeiþan.</seg>
          <seg id="b.MAR.10.26" type="verse">[CA] iþ eis mais usgeisnodedun qiþandans du sis misso: jah hvas mag ganisan?</seg>
          <seg id="b.MAR.10.27" type="verse">[CA] insaihvands du im Iesus qaþ: [akei] fram mannan unmahteig ist, &lt;akei&gt; ni fram guda; allata auk mahteig ist fram guda.</seg>
          <seg id="b.MAR.10.28" type="verse">[CA] dugann þan Paitrus qiþan du imma: sai, weis aflailotum alla jah laistidedum þuk.</seg>
          <seg id="b.MAR.10.29" type="verse">[CA] andhafjands im Iesus qaþ: amen, qiþa izwis: ni hvashun ist saei aflailoti gard aiþþau broþruns &lt;aiþþau swistruns&gt; aiþþau aiþein aiþþau attan aiþþau qen aiþþau barna aiþþau haimoþlja in meina jah in þizos aiwaggeljons,</seg>
          <seg id="b.MAR.10.30" type="verse">[CA] saei ni andnimai ·r· falþ nu in þamma mela gardins jah broþruns jah swistruns jah attan jah aiþein jah barna jah haimoþlja miþ wrakom jah in aiwa þamma anawairþin libain aiweinon.</seg>
          <seg id="b.MAR.10.31" type="verse">[CA] aþþan managai wairþand frumans aftumans, jah aftumans frumans.</seg>
          <seg id="b.MAR.10.32" type="verse">[CA] wesunuþ~þan ana wiga gaggandans du Iairusaulwmai jah &lt;was&gt; faurbigaggands ins Iesus, jah sildaleikidedun jah afarlaistjandans faurhtai waurþun. jah andnimands aftra þans twalif dugann im qiþan þoei habaidedun ina gadaban.</seg>
          <seg id="b.MAR.10.33" type="verse">[CA] þatei sai, usgaggam in Iairusaulwma jah sunus mans atgibada þaim ufargudjam jah bokarjam, jah gawargjand ina dauþau &lt;jah atgiband ina þiudom&gt;</seg>
          <seg id="b.MAR.10.34" type="verse">[CA] jah bilaikand ina jah bliggwand ina jah speiwand ana ina jah usqimand imma, jah þridjin daga ustandiþ.</seg>
          <seg id="b.MAR.10.35" type="verse">[CA] jah athabaidedun sik du imma Iakobus jah Iohannes, sunjus Zaibaidaiaus, qiþandans: laisari, wileima ei þatei þuk bidjos, taujais uggkis.</seg>
          <seg id="b.MAR.10.36" type="verse">[CA] iþ Iesus qaþ im: hva wileits taujan mik igqis?</seg>
          <seg id="b.MAR.10.37" type="verse">[CA] iþ eis qeþun du imma: fragif ugkis ei ains af taihswon þeinai jah ains af hleidumein þeinai sitaiwa in wulþau þeinamma.</seg>
          <seg id="b.MAR.10.38" type="verse">[CA] iþ Iesus qaþuh du im: ni wituts hvis bidjats: magutsu driggkan stikl þanei ik driggka, jah daupeinai þizaiei ik daupjada, ei daupjaindau?</seg>
          <seg id="b.MAR.10.39" type="verse">[CA] iþ eis qeþun du imma: magu. iþ Iesus qaþuh du im: sweþauh þana stikl þanei ik driggka, driggkats jah þizai daupeinai þizaiei ik daupjada &lt;daupjanda&gt;;</seg>
          <seg id="b.MAR.10.40" type="verse">[CA] iþ þata du sitan af taihswon meinai aiþþau af hleidumein nist mein du giban, alja þaimei manwiþ was.</seg>
          <seg id="b.MAR.10.41" type="verse">[CA] jah gahausjandans þai taihun dugunnun unwerjan bi Iakobu jah Iohannen.</seg>
          <seg id="b.MAR.10.42" type="verse">[CA] iþ is athaitands ins qaþ du im: wituþ þatei &lt;þaiei&gt; þuggkjand reikinon þiudom, gafraujinond im, iþ þai mikilans ize gawaldand im.</seg>
          <seg id="b.MAR.10.43" type="verse">[CA] iþ ni swa sijai in izwis; ak sahvazuh saei wili wairþan mikils in izwis, sijai izwar andbahts;</seg>
          <seg id="b.MAR.10.44" type="verse">[CA] jah saei wili izwara wairþan frumists, sijai allaim skalks.</seg>
          <seg id="b.MAR.10.45" type="verse">[CA] jah auk sunus mans ni qam at andbahtjam, ak andbahtjan jah giban saiwala seina faur managans lun.</seg>
          <seg id="b.MAR.10.46" type="verse">[CA] jah qemun in Iairikon. jah usgaggandin imma jainþro miþ siponjam seinaim jah managein ganohai, sunus Teimaiaus, Barteimai[a]us &lt;sa&gt; blinda, sat faur wig du aihtron.</seg>
          <seg id="b.MAR.10.47" type="verse">[CA] jah gahausjands þatei Iesus sa Nazoraius ist, dugann hropjan jah qiþan: sunau Daweidis, Iesu, armai mik!</seg>
          <seg id="b.MAR.10.48" type="verse">[CA] jah hvotidedun imma managai ei gaþahaidedi; iþ is filu mais hropida: sunau Daweidis, armai mik!</seg>
          <seg id="b.MAR.10.49" type="verse">[CA] jah gastandands Iesus haihait atwopjan ina. jah wopidedun þana blindan, qiþandans du imma: þrafstei þuk; urreis, wopeiþ þuk.</seg>
          <seg id="b.MAR.10.50" type="verse">[CA] iþ is afwairpands wastjai seinai ushlaupands qam at Iesu.</seg>
          <seg id="b.MAR.10.51" type="verse">[CA] jah andhafjands qaþ du imma Iesus: hva wileis ei taujau þus? iþ sa blinda qaþ du imma: rabbaunei, ei ussaihvau.</seg>
          <seg id="b.MAR.10.52" type="verse">[CA] iþ Iesus qaþ du imma: gagg, galaubeins þeina ganasida þuk. jah sunsaiw ussahv jah laistida in wiga Iesu.</seg>
        </div>
        <div id="b.MAR.11" type="chapter">
          <seg id="b.MAR.11.1" type="verse">[CA] Jah biþe nehva wesun Iairusalem, in Beþsfagein jah Biþaniin at fairgunja alewjin, insandida twans siponje seinaize</seg>
          <seg id="b.MAR.11.2" type="verse">[CA] jah qaþ du im: gaggats in haim þo wiþrawairþon iggqis, jah sunsaiw inngaggandans in þo [baurg] bigitats fulan gabundanana, ana þammei nauh ainshun manne ni sat; andbindandans ina attiuhats.</seg>
          <seg id="b.MAR.11.3" type="verse">[CA] jah jabai hvas iggqis qiþai: duhve þata taujats? qiþaits: þatei frauja þis gairneiþ; jah sunsaiw ina insandeiþ hidre.</seg>
          <seg id="b.MAR.11.4" type="verse">[CA] galiþun þan jah bigetun fulan gabundanana at daura uta ana gagga; jah andbundun ina.</seg>
          <seg id="b.MAR.11.5" type="verse">[CA] jah sumai þize jainar standandane qeþun du im: hva taujats andbindandans þana fulan?</seg>
          <seg id="b.MAR.11.6" type="verse">[CA] iþ eis qeþun du im swaswe anabauþ im Iesus, jah lailotun ins.</seg>
          <seg id="b.MAR.11.7" type="verse">[CA] jah brahtedun þana fulan at Iesua jah galagidedun ana &lt;ina&gt; wastjos seinos, jah gasat ana ina.</seg>
          <seg id="b.MAR.11.8" type="verse">[CA] managai þan wastjom seinaim strawidedun ana wiga; sumai astans maimaitun us bagmam jah strawidedun ana wiga.</seg>
          <seg id="b.MAR.11.9" type="verse">[CA] jah þai fauragaggandans &lt;jah þai afarlaistjandans&gt; hropidedun qiþandans: osanna, þiuþida sa qimanda in namin fraujins!</seg>
          <seg id="b.MAR.11.10" type="verse">[CA] þiuþido so qimandei þiudangardi in namin &lt;fraujins&gt; attins unsaris Daweidis, osanna in hauhistjam!</seg>
          <seg id="b.MAR.11.11" type="verse">[CA] jah galaiþ in Iairusaulwma Iesus jah in alh; jah bisaihvands alla, at andanahtja juþan wisandin hveilai usiddja in Beþanian miþ þaim twalibim.</seg>
          <seg id="b.MAR.11.12" type="verse">[CA] jah iftumin daga usstandandam im us Beþaniin gredags was.</seg>
          <seg id="b.MAR.11.13" type="verse">[CA] jah gasaihvands smakkabagm fairraþro habandan lauf atiddja, ei aufto bigeti hva ana imma; jah qimands at imma ni waiht bigat ana imma niba lauf; ni auk was mel smakkane.</seg>
          <seg id="b.MAR.11.14" type="verse">[CA] jah usbairands qaþ du imma: ni þanaseiþs us þus aiw manna akran matjai. jah gahausidedun þai siponjos is.</seg>
          <seg id="b.MAR.11.15" type="verse">[CA] jah iddjedun du Iairusaulwmai. jah atgaggands Iesus in alh dugann uswairpan þans frabugjandans jah bugjandans in alh jah mesa skattjane jah sitlans þize frabugjandane ahakim uswaltida.</seg>
          <seg id="b.MAR.11.16" type="verse">[CA] jah ni lailot ei hvas þairhberi kas þairh þo alh.</seg>
          <seg id="b.MAR.11.17" type="verse">[CA] jah laisida qiþands du im: niu gameliþ ist þatei razn mein razn bido haitada allaim þiudom? iþ jus gatawideduþ ita du filigrja waidedjane.</seg>
          <seg id="b.MAR.11.18" type="verse">[CA] jah gahausidedun þai bokarjos jah gudjane auhumistans jah sokidedun, hvaiwa imma usqistidedeina: ohtedun auk ina, unte alla managei sildaleikidedun in laiseinais is.</seg>
          <seg id="b.MAR.11.19" type="verse">[CA] jah biþe andanahti warþ, usiddja ut us þizai baurg.</seg>
          <seg id="b.MAR.11.20" type="verse">[CA] jah in maurgin faurgaggandans gasehvun þana smakkabagm þaursjana us waurtim.</seg>
          <seg id="b.MAR.11.21" type="verse">[CA] jah gamunands Paitrus qaþ du imma: rabbei, sai, smakkabagms þanei fraqast gaþaursnoda.</seg>
          <seg id="b.MAR.11.22" type="verse">[CA] jah andhafjands Iesus qaþ du im: habaiþ galaubein gudis!</seg>
          <seg id="b.MAR.11.23" type="verse">[CA] amen auk qiþa izwis, þishvazuh ei qiþai du þamma fairgunja: ushafei þuk jah wairp þus in marein, jah ni tuzwerjai in hairtin seinamma, ak galaubjai þata, ei þatei qiþiþ gagaggiþ, wairþiþ imma þishvah þei qiþiþ.</seg>
          <seg id="b.MAR.11.24" type="verse">[CA] duþþe qiþa izwis: allata þishvah þei bidjandans sokeiþ, galaubeiþ þatei nimiþ, jah wairþiþ izwis.</seg>
          <seg id="b.MAR.11.25" type="verse">[CA] jah þan standaiþ bidjandans, afletaiþ, jabai hva habaiþ wiþra hvana, ei jah atta izwar sa in himinam afletai izwis missadedins izwaros.</seg>
          <seg id="b.MAR.11.26" type="verse">[CA] iþ jabai jus ni afletiþ, ni þau atta izwar sa in himinam afletiþ izwis missadedins izwaros.</seg>
          <seg id="b.MAR.11.27" type="verse">[CA] jah iddjedun aftra du Iairusaulwmai. jah in alh hvarbondin imma, atiddjedun du imma þai auhumistans gudjans jah bokarjos jah sinistans.</seg>
          <seg id="b.MAR.11.28" type="verse">[CA] jah qeþun du imma: in hvamma waldufnje þata taujis? jah hvas þus þata waldufni atgaf, ei þata taujis?</seg>
          <seg id="b.MAR.11.29" type="verse">[CA] iþ Iesus andhafjands qaþ du im: fraihna jah ik izwis ainis waurdis jah andhafjiþ mis, jah qiþa izwis in hvamma waldufnje þata tauja.</seg>
          <seg id="b.MAR.11.30" type="verse">[CA] daupeins Iohannis uzuh himina was þau uzuh mannam? andhafjiþ mis.</seg>
          <seg id="b.MAR.11.31" type="verse">[CA] jah þahtedun du sis misso qiþandans, jabai qiþam: us himina, qiþiþ: aþþan duhve ni galaubideduþ imma?</seg>
          <seg id="b.MAR.11.32" type="verse">[CA] ak qiþam: us mannam, uhtedun þo managein. allai auk alakjo habaidedun Iohannen þatei bi sunjai praufetes was.</seg>
          <seg id="b.MAR.11.33" type="verse">[CA] jah andhafjandans qeþun du Iesua: ni witum. jah andhafjands Iesus qaþ du im: nih ik izwis qiþa in hvamma waldufnje þata tauja.</seg>
        </div>
        <div id="b.MAR.12" type="chapter">
          <seg id="b.MAR.12.1" type="verse">[CA] Jah dugann im in gajukom qiþan: weinagard ussatida manna jah bisatida ina faþom jah usgrof dal uf mesa jah gatimrida kelikn jah anafalh ina waurstwjam jah aflaiþ aljaþ.</seg>
          <seg id="b.MAR.12.2" type="verse">[CA] jah insandida du þaim waurstwjam at mel skalk, ei at þaim waurstwjam nemi akranis þis weinagardis.</seg>
          <seg id="b.MAR.12.3" type="verse">[CA] iþ eis nimandans ina usbluggwun jah insandidedun laushandjan.</seg>
          <seg id="b.MAR.12.4" type="verse">[CA] jah aftra insandida du im anþarana skalk; jah þana stainam wairpandans [gaaiwiskodedun jah] haubiþwundan brahtedun jah insandidedun ganaitidana.</seg>
          <seg id="b.MAR.12.5" type="verse">[CA] jah aftra insandida anþarana; jah jainana afslohun jah managans anþarans, sumans usbliggwandans, sumanzuh þan usqimandans.</seg>
          <seg id="b.MAR.12.6" type="verse">[CA] þanuh nauhþanuh ainana sunu aigands liubana sis, insandida jah þana du im spedistana, qiþands þatei gaaistand sunu meinana.</seg>
          <seg id="b.MAR.12.7" type="verse">[CA] iþ jainai þai waurstwjans qeþun du sis misso þatei sa ist sa arbinumja; hirjiþ, usqimam imma, jah unsar wairþiþ þata arbi.</seg>
          <seg id="b.MAR.12.8" type="verse">[CA] jah undgreipandans ina usqemun jah uswaurpun imma ut us þamma weinagarda.</seg>
          <seg id="b.MAR.12.9" type="verse">[CA] hva nuh taujai frauja þis weinagardis? qimiþ jah usqisteiþ þans waurstwjans jah gibiþ þana weinagard anþaraim.</seg>
          <seg id="b.MAR.12.10" type="verse">[CA] nih þata gamelido ussuggwuþ: stains þammei uswaurpun þai timrjans, sah warþ du haubida waihstins?</seg>
          <seg id="b.MAR.12.11" type="verse">[CA] fram fraujin warþ sa jah ist sildaleiks in augam unsaraim.</seg>
          <seg id="b.MAR.12.12" type="verse">[CA] jah sokidedun ina undgreipan jah ohtedun þo managein; froþun auk þatei du im þo gajukon qaþ. jah afletandans ina galiþun.</seg>
          <seg id="b.MAR.12.13" type="verse">[CA] jah insandidedun du imma sumai þize Fareisaie jah Herodiane, ei ina ganuteina waurda.</seg>
          <seg id="b.MAR.12.14" type="verse">[CA] iþ eis qimandans qeþun du imma: laisari, witum þatei sunjeins is jah ni kara þuk manshun; ni auk saihvis in andwairþja manne, ak bi sunjai wig gudis laiseis: skuldu ist kaisaragild giban kaisara, þau niu gibaima?</seg>
          <seg id="b.MAR.12.15" type="verse">[CA] iþ Iesus gasaihvands ize liutein qaþ du im: hva mik fraisiþ? atbairiþ mis skatt, ei gasaihvau.</seg>
          <seg id="b.MAR.12.16" type="verse">[CA] iþ eis atberun, jah qaþ du im: hvis ist sa manleika jah so ufarmeleins? iþ eis qeþun du imma: kaisaris.</seg>
          <seg id="b.MAR.12.17" type="verse">[CA] jah andhafjands Iesus qaþ du im: usgibiþ þo kaisaris kaisara jah þo gudis guda. jah sildaleikidedun ana þamma.</seg>
          <seg id="b.MAR.12.18" type="verse">[CA] jah atiddjedun Saddukaieis du imma þaiei qiþand usstass ni wisan, jah frehun ina qiþandans:</seg>
          <seg id="b.MAR.12.19" type="verse">[CA] laisari, Moses gamelida unsis þatei jabai hvis broþar gadauþnai jah bileiþai qenai jah barne ni bileiþai, ei nimai broþar is þo qen is jah ussatjai barna broþr seinamma.</seg>
          <seg id="b.MAR.12.20" type="verse">[CA] sibun broþrahans wesun; jah sa frumista nam qen jah gaswiltands ni bilaiþ fraiwa.</seg>
          <seg id="b.MAR.12.21" type="verse">[CA] jah anþar nam þo jah gadauþnoda jah ni sa bilaiþ fraiwa. jah þridja samaleiko.</seg>
          <seg id="b.MAR.12.22" type="verse">[CA] jah nemun þo samaleiko þai sibun jah ni biliþun fraiwa. spedumista allaize gaswalt jah so qens.</seg>
          <seg id="b.MAR.12.23" type="verse">[CA] in þizai usstassai, þan usstandand, hvarjamma ize wairþiþ qens? þai auk sibun aihtedun þo du qenai.</seg>
          <seg id="b.MAR.12.24" type="verse">[CA] jah andhafjands Iesus qaþ du im: niu duþe airzjai sijuþ, ni kunnandans mela nih maht gudis?</seg>
          <seg id="b.MAR.12.25" type="verse">[CA] allis þan usstandand us dauþaim, ni liugand ni liuganda, ak sind swe aggiljus þai in himinam.</seg>
          <seg id="b.MAR.12.26" type="verse">[CA] aþþan bi dauþans, þatei urreisand, niu gakunnaideduþ ana bokom Mosezis ana aihvatundjai, hvaiwa imma qaþ guþ qiþands: ik im guþ Abrahamis jah guþ Isakis jah &lt;guþ&gt; Iakobis?</seg>
          <seg id="b.MAR.12.27" type="verse">[CA] nist guþ dauþaize, ak qiwaize. aþþan jus filu airzjai sijuþ.</seg>
          <seg id="b.MAR.12.28" type="verse">[CA] jah duatgaggands ains þize bokarje, gahausjands ins samana sokjandans, gasaihvands þatei waila im andhof, frah ina: hvarja ist allaizo anabusne frumista?</seg>
          <seg id="b.MAR.12.29" type="verse">[CA] iþ Iesus andhof imma þatei frumista allaizo anabusns: hausei, Israel, frauja guþ unsar frauja ains ist.</seg>
          <seg id="b.MAR.12.30" type="verse">[CA] jah frijos fraujan guþ þeinana us allamma hairtin þeinamma jah us allai saiwalai þeinai jah us allai gahugdai þeinai jah us allai mahtai þeinai. so frumista anabusns.</seg>
          <seg id="b.MAR.12.31" type="verse">[CA] jah anþara galeika þizai: frijos nehvundjan þeinana swe þuk silban. Maizei þaim anþara anabusns nist.</seg>
          <seg id="b.MAR.12.32" type="verse">[CA] jah qaþ du imma sa bokareis: waila, laisari, bi sunjai qast þatei ains ist, jah nist anþar alja imma;</seg>
          <seg id="b.MAR.12.33" type="verse">[CA] jah þata du frijon ina us allamma hairtin jah us allamma fraþja jah us allai saiwalai jah us allai mahtai, jah þata du frijon nehvundjan swe sik silban managizo ist allaim þaim alabrunstim jah saudim.</seg>
          <seg id="b.MAR.12.34" type="verse">[CA] jah Iesus gasaihvands ina þatei frodaba andhof, qaþ du imma: ni fairra is þiudangardjai gudis. jah ainshun þanaseiþs ni gadaursta ina fraihnan.</seg>
          <seg id="b.MAR.12.35" type="verse">[CA] jah andhafjands Iesus qaþ laisjands in alh: hvaiwa qiþand þai bokarjos þatei Xristus sunus ist Daweidis?</seg>
          <seg id="b.MAR.12.36" type="verse">[CA] silba auk Daweid qaþ in ahmin weihamma: qiþiþ frauja du fraujin meinamma, sit af taihswon meinai, unte ik galagja fijands þeinans fotubaurd fotiwe þeinaize.</seg>
          <seg id="b.MAR.12.37" type="verse">[CA] silba raihtis Daweid qiþiþ ina fraujan, jah hvaþro imma sunus ist? jah alla so managei hausidedun imma gabaurjaba.</seg>
          <seg id="b.MAR.12.38" type="verse">[CA] jah qaþ du im in laiseinai seinai: saihviþ faura bo(karjam) . . . .</seg>
        </div>
        <div id="b.MAR.13" type="chapter">
          <seg id="b.MAR.13.16" type="verse">[CA] . . . . wastja seina.</seg>
          <seg id="b.MAR.13.17" type="verse">[CA] aþþan wai þaim qiþuhaftom jah daddjandeim in jainaim dagam.</seg>
          <seg id="b.MAR.13.18" type="verse">[CA] aþþan bidjaiþ ei ni wairþai sa þlauhs izwar wintrau.</seg>
          <seg id="b.MAR.13.19" type="verse">[CA] wairþand auk þai dagos jainai aglo swaleika, swe ni was swaleika fram anastodeinai gaskaftais þoei gaskop guþ, und hita, jah ni wairþiþ.</seg>
          <seg id="b.MAR.13.20" type="verse">[CA] jah ni frauja gamaurgidedi þans dagans, ni þauh ganesi ainhun leike; akei in þize gawalidane, þanzei gawalida, gamaurgida þans dagans.</seg>
          <seg id="b.MAR.13.21" type="verse">[CA] jah þan jabai hvas izwis qiþai: sai, her Xristus, aiþþau sai, jainar, ni galaubjaiþ;</seg>
          <seg id="b.MAR.13.22" type="verse">[CA] unte urreisand galiugaxristjus jah galiugapraufeteis jah giband taiknins jah fauratanja du afairzjan, jabai mahteig sijai, jah þans gawalidans.</seg>
          <seg id="b.MAR.13.23" type="verse">[CA] iþ jus saihviþ: sai, fauragataih izwis allata.</seg>
          <seg id="b.MAR.13.24" type="verse">[CA] akei in jainans dagans afar þo aglon jaina sauil riqizeiþ jah mena ni gibiþ liuhaþ sein.</seg>
          <seg id="b.MAR.13.25" type="verse">[CA] jah stairnons himinis wairþand driusandeins jah mahteis þos in himinam gawagjanda.</seg>
          <seg id="b.MAR.13.26" type="verse">[CA] jah þan gasaihvand sunu mans qimandan in milhmam miþ mahtai managai jah wulþau.</seg>
          <seg id="b.MAR.13.27" type="verse">[CA] jah þan insandeiþ aggiluns seinans jah galisiþ þans gawalidans seinans af fidwor windam fram andjam airþos und andi himinis.</seg>
          <seg id="b.MAR.13.28" type="verse">[CA] aþþan af smakkabagma ganimiþ þo gajukon. þan þis juþan asts þlaqus wairþiþ, jah uskeinand laubos, kunnuþ þatei nehva ist asans.</seg>
          <seg id="b.MAR.13.29" type="verse">[CA] swah jah jus, þan gasaihviþ þata wairþan, kunneiþ þatei nehva sijuþ a(t) . . . .</seg>
        </div>
        <div id="b.MAR.14" type="chapter">
          <seg id="b.MAR.14.4" type="verse">[CA] . . . . _teins þis balsanis warþ?</seg>
          <seg id="b.MAR.14.5" type="verse">[CA] maht wesi auk þata balsan frabugjan in managizo þau þrija hunda skatte jah giban unledaim. jah andstaurraidedun þo.</seg>
          <seg id="b.MAR.14.6" type="verse">[CA] iþ Iesus qaþ: letiþ þo; duhve izai usþriutiþ? þannu goþ waurstw waurhta bi mis.</seg>
          <seg id="b.MAR.14.7" type="verse">[CA] sinteino auk þans unledans habaiþ miþ izwis, jah þan wileiþ, maguþ im waila taujan; iþ mik ni sinteino habaiþ.</seg>
          <seg id="b.MAR.14.8" type="verse">[CA] þatei habaida so gatawida; faursnau salbon mein leik du usfilha.</seg>
          <seg id="b.MAR.14.9" type="verse">[CA] amen, qiþa izwis: þishvaruh þei merjada so aiwaggeljo and alla manaseþ, jah þatei gatawida so rodjada du gamundai izos.</seg>
          <seg id="b.MAR.14.10" type="verse">[CA] jah Iudas Iskarioteis, ains þize twalibe, galaiþ du þaim gudjam, ei galewidedi ina im.</seg>
          <seg id="b.MAR.14.11" type="verse">[CA] iþ eis gahausjandans faginodedun jah gahaihaitun imma faihu giban; jah sokida hvaiwa gatilaba ina galewidedi.</seg>
          <seg id="b.MAR.14.12" type="verse">[CA] jah þamma frumistin daga azwme, þan paska salidedun, qeþun du imma þai siponjos is: hvar wileis ei galeiþandans manwjaima, ei matjais paska?</seg>
          <seg id="b.MAR.14.13" type="verse">[CA] jah insandida twans siponje seinaize qaþuh du im: gaggats in þo baurg, jah gamoteiþ igqis manna kas watins bairands: gaggats afar þamma,</seg>
          <seg id="b.MAR.14.14" type="verse">[CA] jah þadei inngaleiþai, qiþaits þamma heiwafraujin þatei laisareis qiþiþ: hvar sind saliþwos þarei paska miþ siponjam meinaim matjau?</seg>
          <seg id="b.MAR.14.15" type="verse">[CA] jah sa izwis taikneiþ kelikn mikilata, gastrawiþ, manwjata; jah jainar manwjaiþ unsis.</seg>
          <seg id="b.MAR.14.16" type="verse">[CA] jah usiddjedun þai sipon(jos) . . . .</seg>
          <seg id="b.MAR.14.41" type="verse">[CA] . . . . sai, galewjada sunus mans in handuns frawaurhtaize.</seg>
          <seg id="b.MAR.14.42" type="verse">[CA] urreisiþ, gaggam! sai, sa lewjands mik atnehvida.</seg>
          <seg id="b.MAR.14.43" type="verse">[CA] jah sunsaiw nauhþanuh at imma rodjandin qam Iudas, sums þize twalibe, jah miþ imma managei miþ hairum jah triwam fram þaim auhumistam gudjam jah bokarjam jah sinistam.</seg>
          <seg id="b.MAR.14.44" type="verse">[CA] at~uh~þan~gaf sa lewjands &lt;ina&gt; im bandwon qiþands: þammei kukjau, sa ist: greipiþ þana jah tiuhiþ arniba.</seg>
          <seg id="b.MAR.14.45" type="verse">[CA] jah qimands sunsaiw, atgaggands du imma qaþ: rabbei, rabbei! jah kukida imma.</seg>
          <seg id="b.MAR.14.46" type="verse">[CA] iþ eis uslagidedun handuns ana ina jah undgripun ina.</seg>
          <seg id="b.MAR.14.47" type="verse">[CA] iþ ains sums þize atstandandane imma uslukands hairu sloh skalk auhumistins gudjins jah afsloh imma auso þata taihswo.</seg>
          <seg id="b.MAR.14.48" type="verse">[CA] jah andhafjands Iesus qaþ du im: swe du waidedjin urrunnuþ miþ hairum jah triwam greipan mik.</seg>
          <seg id="b.MAR.14.49" type="verse">[CA] daga hvammeh was at izwis in alh laisjands jah ni gripuþ mik: ak ei usfullnodedeina bokos.</seg>
          <seg id="b.MAR.14.50" type="verse">[CA] jah afletandans ina gaþlauhun allai.</seg>
          <seg id="b.MAR.14.51" type="verse">[CA] jah ains sums juggalauþs laistida afar imma biwaibiþs leina ana naqadana; jah gripun is þai juggalaudeis.</seg>
          <seg id="b.MAR.14.52" type="verse">[CA] iþ is bileiþands þamma leina naqaþs gaþlauh faura im.</seg>
          <seg id="b.MAR.14.53" type="verse">[CA] jah gatauhun Iesu du auhumistin gudjin; jah garunnun miþ imma auhumistans gudjans allai jah þai sinistans jah bokarjos.</seg>
          <seg id="b.MAR.14.54" type="verse">[CA] jah Paitrus fairraþro laistida afar imma, unte qam in garda þis auhumistins gudjins; jah was sitands miþ andbahtam jah warmjands sik at liuhada.</seg>
          <seg id="b.MAR.14.55" type="verse">[CA] iþ þai auhumistans gudjans jah alla so gafaurds sokidedun ana Iesu weitwodiþa du afdauþjan ina jah ni bigetun.</seg>
          <seg id="b.MAR.14.56" type="verse">[CA] managai auk galiug weitwodidedun ana ina, jah samaleikos þos weitwodiþos ni wesun.</seg>
          <seg id="b.MAR.14.57" type="verse">[CA] jah sumai usstandandans galiug weitwodidedun ana ina qiþandans:</seg>
          <seg id="b.MAR.14.58" type="verse">[CA] þatei weis gahausidedum qiþandan ina þatei ik gataira alh þo handuwaurhton jah bi þrins dagans anþara unhanduwaurhta gatimrja.</seg>
          <seg id="b.MAR.14.59" type="verse">[CA] jah ni swa samaleika was weitwodiþa ize.</seg>
          <seg id="b.MAR.14.60" type="verse">[CA] jah usstandands sa auhumista gudja in midjaim frah Iesu qiþands: niu andhafjis waiht, hva þai ana þuk weitwodjand?</seg>
          <seg id="b.MAR.14.61" type="verse">[CA] iþ is þahaida jah waiht ni andhof. aftra sa auhumista gudja frah ina jah qaþ du imma: þu is Xristus sa sunus þis þiuþeigins?</seg>
          <seg id="b.MAR.14.62" type="verse">[CA] iþ is qaþuh: ik im; jah gasaihviþ þana sunu mans af taihswon sitandan mahtais jah qimandan miþ milhmam himinis.</seg>
          <seg id="b.MAR.14.63" type="verse">[CA] iþ sa auhumista gudja disskreitands wastjos seinos qaþ: hva þanamais þaurbum weis weitwode?</seg>
          <seg id="b.MAR.14.64" type="verse">[CA] hausideduþ þo wajamerein is: hva izwis þugkeiþ? þaruh eis allai gadomidedun ina skulan wisan dauþau.</seg>
          <seg id="b.MAR.14.65" type="verse">[CA] jah dugunnun sumai speiwan ana wlit is jah huljan andwairþi is jah kaupatjan ina; jah qeþun du imma: praufetei! jah andbahtos [gabaurjaba] lofam slohun ina.</seg>
          <seg id="b.MAR.14.66" type="verse">[CA] jah wisandin Paitrau in rohsnai dalaþa [jah] atiddja aina þiujo þis auhumistins gudjins,</seg>
          <seg id="b.MAR.14.67" type="verse">[CA] jah gasaihvandei Paitru warmjandan sik, insaihvandei du imma qaþ: jah þu miþ Iesua þamma Nazoreinau wast.</seg>
          <seg id="b.MAR.14.68" type="verse">[CA] iþ is afaiaik qiþands: ni wait, ni kann hva þu qiþis. jah galaiþ faur gard, jah hana wopida.</seg>
          <seg id="b.MAR.14.69" type="verse">[CA] jah þiwi gasaihvandei ina aftra dugann qiþan þaim faurastandandam, þatei sa þizei ist.</seg>
          <seg id="b.MAR.14.70" type="verse">[CA] iþ is aftra laugnida. jah afar leitil aftra þai atstandandans qeþun du Paitrau: bi sunjai, þizei is; jah auk &lt;Galeilaius is jah&gt; razda þeina galeika ist.</seg>
          <seg id="b.MAR.14.71" type="verse">[CA] iþ is dugann afaikan jah swaran þatei ni kann þana mannan þanei qiþiþ.</seg>
          <seg id="b.MAR.14.72" type="verse">[CA] jah anþaramma sinþa hana wopida. jah gamunda Paitrus þata waurd, swe qaþ imma Iesus, þatei faurþize hana hrukjai twaim sinþam, inwidis mik þrim sinþam. jah dugann greitan.</seg>
        </div>
        <div id="b.MAR.15" type="chapter">
          <seg id="b.MAR.15.1" type="verse">[CA] Jah sunsaiw in maurgin garuni taujandans þai auhumistans gudjans miþ þaim sinistam jah bokarjam, jah alla so gafaurds gabindandans Iesu brahtedun ina at Peilatau.</seg>
          <seg id="b.MAR.15.2" type="verse">[CA] jah frah ina Peilatus: þu is þiudans Iudaie? iþ is andhafjands qaþ du imma: þu qiþis.</seg>
          <seg id="b.MAR.15.3" type="verse">[CA] jah wrohidedun ina þai auhumistans gudjans filu.</seg>
          <seg id="b.MAR.15.4" type="verse">[CA] iþ Peilatus aftra frah ina qiþands: niu andhafjis ni waiht? sai, hvan filu ana þuk weitwodjand.</seg>
          <seg id="b.MAR.15.5" type="verse">[CA] iþ Iesus þanamais &lt;waiht&gt; ni andhof, swaswe sildaleikida Peilatus.</seg>
          <seg id="b.MAR.15.6" type="verse">[CA] iþ and dulþ hvarjoh fralailot im ainana bandjan þanei bedun.</seg>
          <seg id="b.MAR.15.7" type="verse">[CA] wasuh þan sa haitana Barabbas miþ þaim miþ imma drobjandam gabundans, þaiei in auhjodau maurþr gatawidedun.</seg>
          <seg id="b.MAR.15.8" type="verse">[CA] jah usgaggandei alla managei dugunnun bidjan, swaswe sinteino tawida im.</seg>
          <seg id="b.MAR.15.9" type="verse">[CA] iþ Peilatus andhof im qiþands: wileidu fraleitan izwis þana þiudan Iudaie?</seg>
          <seg id="b.MAR.15.10" type="verse">[CA] wissa auk þatei in neiþis atgebun ina þai auhumistans gudjans.</seg>
          <seg id="b.MAR.15.11" type="verse">[CA] iþ þai auhumistans gudjans inwagidedun þo managein ei mais Barabban fralailoti im.</seg>
          <seg id="b.MAR.15.12" type="verse">[CA] iþ Peilatus aftra andhafjands qaþ du im: hva nu wileiþ ei taujau þammei qiþiþ þiudan Iudaie?</seg>
          <seg id="b.MAR.15.13" type="verse">[CA] iþ eis aftra hropidedun: ushramei ina.</seg>
          <seg id="b.MAR.15.14" type="verse">[CA] iþ Peilatus qaþ du im: hva allis ubilis gatawida? iþ eis mais hropidedun: ushramei ina.</seg>
          <seg id="b.MAR.15.15" type="verse">[CA] iþ Peilatus wiljands þizai managein fullafahjan, fralailot im þana Barabban, iþ Iesu atgaf usbliggwands, ei ushramiþs wesi.</seg>
          <seg id="b.MAR.15.16" type="verse">[CA] iþ gadrauhteis gatauhun ina innana gardis, þatei ist praitoriaun, jah gahaihaitun alla hansa</seg>
          <seg id="b.MAR.15.17" type="verse">[CA] jah gawasidedun ina paurpurai jah atlagidedun ana ina þaurneina wipja uswindandans</seg>
          <seg id="b.MAR.15.18" type="verse">[CA] jah dugunnun goljan ina: hails, þiudan Iudaie!</seg>
          <seg id="b.MAR.15.19" type="verse">[CA] jah slohun is haubiþ rausa jah bispiwun ina jah lagjandans kniwa inwitun ina.</seg>
          <seg id="b.MAR.15.20" type="verse">[CA] jah biþe bilailaikun ina andwasidedun ina þizai paurpurai jah gawasidedun ina wastjom swesaim. jah ustauhun ina ei ushramidedeina ina.</seg>
          <seg id="b.MAR.15.21" type="verse">[CA] jah undgripun sumana manne, Seimona Kwreinaiu, qimandan af akra, attan Alaiksandraus jah Rufaus, ei nemi galgan is.</seg>
          <seg id="b.MAR.15.22" type="verse">[CA] jah attauhun ina ana Gaulgauþa staþ, þatei ist gaskeiriþ hvairneins staþs.</seg>
          <seg id="b.MAR.15.23" type="verse">[CA] jah gebun imma drigkan wein miþ smwrna; iþ is ni nam.</seg>
          <seg id="b.MAR.15.24" type="verse">[CA] jah ushramjandans ina disdailjand wastjos is wairpandans hlauta ana þos, hvarjizuh hva nemi.</seg>
          <seg id="b.MAR.15.25" type="verse">[CA] wasuh þan hveila þridjo, jah ushramidedun ina.</seg>
          <seg id="b.MAR.15.26" type="verse">[CA] jah was ufarmeli fairinos is ufarmeliþ: sa þiudans Iudaie.</seg>
          <seg id="b.MAR.15.27" type="verse">[CA] jah miþ imma ushramidedun twans waidedjans, ainana af taihswon jah ainana af hleidumein is.</seg>
          <seg id="b.MAR.15.28" type="verse">[CA] jah usfullnoda þata gamelido þata qiþando: jah miþ unsibjaim rahniþs was.</seg>
          <seg id="b.MAR.15.29" type="verse">[CA] jah þai faurgaggandans wajameridedun ina, wiþondans haubida seina jah qiþandans: o sa gatairands þo alh jah bi þrins dagans gatimrjands þo,</seg>
          <seg id="b.MAR.15.30" type="verse">[CA] nasei þuk silban jah atsteig af þamma galgin!</seg>
          <seg id="b.MAR.15.31" type="verse">[CA] samaleiko jah þai auhumistans gudjans bilaikandans ina miþ sis misso miþ þaim bokarjam qeþun: anþarans ganasida, iþ sik silban ni mag ganasjan.</seg>
          <seg id="b.MAR.15.32" type="verse">[CA] sa Xristus, sa þiudans Israelis, atsteigadau nu af þamma galgin, ei gasaihvaima jah galaubjaima. jah þai miþushramidans imma idweitidedun imma.</seg>
          <seg id="b.MAR.15.33" type="verse">[CA] jah biþe warþ hveila saihsto, riqis warþ ana allai airþai und hveila niundon.</seg>
          <seg id="b.MAR.15.34" type="verse">[CA] jah niundon hveilai wopida Iesus stibnai mikilai qiþands: ailoe ailoe, lima sibakþanei, þatei ist gaskeiriþ: guþ meins, guþ meins, duhve mis bilaist?</seg>
          <seg id="b.MAR.15.35" type="verse">[CA] jah sumai þize atstandandane gahausjandans qeþun: sai, Helian wopeiþ.</seg>
          <seg id="b.MAR.15.36" type="verse">[CA] þragjands þan ains jah gafulljands swam akeitis, galagjands ana raus, dragkida ina qiþands: let, ei saihvam qimaiu Helias athafjan ina.</seg>
          <seg id="b.MAR.15.37" type="verse">[CA] iþ Iesus aftra letands stibna mikila uzon.</seg>
          <seg id="b.MAR.15.38" type="verse">[CA] jah faur[a]hah als disskritnoda in twa iupaþro und dalaþ.</seg>
          <seg id="b.MAR.15.39" type="verse">[CA] gasaihvands þan sa hundafaþs sa atstandands in andwairþja is þatei swa hropjands uzon, qaþ: bi sunjai, sa manna sa sunus was gudis.</seg>
          <seg id="b.MAR.15.40" type="verse">[CA] wesunuþ~þan qinons fairraþro saihvandeins, in þaimei was Marja so Magdalene jah Marja Iakobis þis minnizins jah Iosezis aiþei jah Salome.</seg>
          <seg id="b.MAR.15.41" type="verse">[CA] jah þan was in Galeilaia, jah laistidedun ina jah andbahtidedun imma, jah anþaros managos þozei miþiddjedun imma in Iairusalem.</seg>
          <seg id="b.MAR.15.42" type="verse">[CA] jah juþan at andanahtja waurþanamma, unte was paraskaiwe, saei ist fruma sabbato,</seg>
          <seg id="b.MAR.15.43" type="verse">[CA] qimands Iosef af Areimaþaias, gaguds ragineis, saei was &lt;jah&gt; silba beidands þiudangardjos gudis, anananþjands galaiþ inn du Peilatau jah baþ þis leikis Iesuis.</seg>
          <seg id="b.MAR.15.44" type="verse">[CA] iþ Peilatus sildaleikida ei is juþan gaswalt; jah athaitands þana hundafaþ frah ina jû~þan gadauþnodedi.</seg>
          <seg id="b.MAR.15.45" type="verse">[CA] jah finþands at þamma hundafada fragaf þata leik Iosefa.</seg>
          <seg id="b.MAR.15.46" type="verse">[CA] jah usbugjands lein jah usnimands ita biwand þamma leina jah galagida ita in hlaiwa, þatei was gadraban us staina, jah atwalwida stain du daura þis hlaiwis.</seg>
          <seg id="b.MAR.15.47" type="verse">[CA] iþ Marja so Magdalene jah Marja Iosezis sehvun hvar galagiþs wesi.</seg>
        </div>
        <div id="b.MAR.16" type="chapter">
          <seg id="b.MAR.16.1" type="verse">[CA] jah inwisandins sabbate dagis Marja so Magdalene jah Marja so Iakobis jah Salome usbauhtedun aromata, ei atgaggandeins gasalbodedeina ina.</seg>
          <seg id="b.MAR.16.2" type="verse">[CA] jah filu air þis dagis afarsabbate atiddjedun du þamma hlaiwa at urrinnandin sunnin.</seg>
          <seg id="b.MAR.16.3" type="verse">[CA] jah qeþun du sis misso: hvas afwalwjai unsis þana stain af daurom þis hlaiwis?</seg>
          <seg id="b.MAR.16.4" type="verse">[CA] jah insaihvandeins gaumidedun þammei afwalwiþs ist sa stains; was auk mikils abraba.</seg>
          <seg id="b.MAR.16.5" type="verse">[CA] jah atgaggandeins in þata hlaiw gasehvun juggalauþ sitandan in taihswai biwaibidana wastjai hveitai; jah usgeisnodedun.</seg>
          <seg id="b.MAR.16.6" type="verse">[CA] þaruh qaþ du im: ni faurhteiþ izwis, Iesu sokeiþ Nazoraiu þana ushramidan; nist her, urrais, sai þana staþ þarei galagidedun ina.</seg>
          <seg id="b.MAR.16.7" type="verse">[CA] akei gaggiþ qiþiduh du siponjam is jah du Paitrau þatei faurbigaggiþ izwis in Galeilaian; þaruh ina gasaihviþ, swaswe qaþ izwis.</seg>
          <seg id="b.MAR.16.8" type="verse">[CA] jah usgaggandeins af þamma hlaiwa gaþlauhun; dizuh~þan~sat ijos reiro jah usfilmei, jah ni qeþun mannhun waiht; ohtedun sis auk.</seg>
          <seg id="b.MAR.16.9" type="verse">[CA] usstandands þan in maurgin frumin sabbato ataugida &lt;sik&gt; frumist Marjin þizai Magdalene, af þizaiei uswarp sibun unhulþons.</seg>
          <seg id="b.MAR.16.10" type="verse">[CA] soh gaggandei gataih þaim miþ imma wisandam, qainondam jah gretandam.</seg>
          <seg id="b.MAR.16.11" type="verse">[CA] jah eis hausjandans þatei libaiþ jah gasaihvans warþ fram izai, ni galaubidedun.</seg>
          <seg id="b.MAR.16.12" type="verse">[CA] afaruh þan þata . . . .</seg>
          <seg id="b.MAR.16.12" type="verse">[Speyer] . . . . twaim ize ataugiþs warþ in anþaramma farwa, gaggandam du wehsa:</seg>
          <seg id="b.MAR.16.13" type="verse">[Speyer] jah jainai galeiþandans gataihun þaim anþaraim; niþ~þaim galaubidedun.</seg>
          <seg id="b.MAR.16.14" type="verse">[Speyer] bi spedistin þan anakumbjandam þaim ainlibim ataugida, jah idweitida ungalaubein ize jah harduhairtein, unte þaim gasaihvandam ina urrisanana, ni galaubidedun.</seg>
          <seg id="b.MAR.16.15" type="verse">[Speyer] jah qaþ du im: gaggandans in þo manaseþ alakjo, merjaiþ þo aiwaggeljon allai þizai gaskaftai.</seg>
          <seg id="b.MAR.16.16" type="verse">[Speyer] jah sa galaubjands ufdaupiþs ganisiþ; iþ saei ni galaubeiþ, afdomjada.</seg>
          <seg id="b.MAR.16.17" type="verse">[Speyer] aþþan taikns þaim galaubjandam þata afargaggiþ: in namin meinamma unhulþons uswairpand: razdom rodjand niujaim,</seg>
          <seg id="b.MAR.16.18" type="verse">[Speyer] waurmans nimand, jah jabai ingibe hva drigkaina, ni þauh im agljai; ana unhailans handuns uslagjand, jah waila wairþiþ im.</seg>
          <seg id="b.MAR.16.19" type="verse">[Speyer] þanuh þan frauja Iesus afar þatei rodida du im, usnumans warþ in himin jah gasat af taihswon gudis.</seg>
          <seg id="b.MAR.16.20" type="verse">[Speyer] iþ jainai usgaggandans meridedun and allata miþ fraujin gawaurstwin jah þata waurd tulgjandin þairh þos afargaggandeins taiknins. amen.</seg>
          <seg id="b.MAR.16.255" type="verse">[Speyer] Aiwaggeljo þairh Marku ustauh. wulþus þus weiha guþ. amen.</seg>
        </div>
      </div>
      <div id="b.LUK" type="book">
        <div id="b.LUK.1" type="chapter">
          <seg id="b.LUK.1.0" type="verse">[CA] Aiwaggeljo þairh Lukan anastodeiþ.</seg>
          <seg id="b.LUK.1.1" type="verse">[CA] Unte raihtis managai dugunnun meljan insaht bi þos gafullaweisidons in uns waihtins,</seg>
          <seg id="b.LUK.1.2" type="verse">[CA] swaswe anafulhun unsis þaiei fram frumistin silbasiunjos jah andbahtos wesun þis waurdis;</seg>
          <seg id="b.LUK.1.3" type="verse">[CA] galeikaida jah mis [jah ahmin weihamma] fram anastodeinai allaim glaggwuba afarlaistjandin gahahjo þus meljan, batista Þaiaufeilu,</seg>
          <seg id="b.LUK.1.4" type="verse">[CA] ei gakunnais þize bi þoei galaisiþs is waurde [a]staþ.</seg>
          <seg id="b.LUK.1.5" type="verse">[CA] was in dagam Herodes þiudanis Iudaias gudja namin Zakarias, us afar&lt;am&gt; Abijins, jah qeins is us dauhtrum Aharons, jah namo izos Aileisabaiþ.</seg>
          <seg id="b.LUK.1.6" type="verse">[CA] wesunuh þan garaihta ba in andwairþja gudis, gaggandona in allaim anabusnim jah garaihteim fraujins unwaha.</seg>
          <seg id="b.LUK.1.7" type="verse">[CA] jah ni was im barne, unte was Aileisabaiþ stairo, jah ba framaldra dage seinaize wesun.</seg>
          <seg id="b.LUK.1.8" type="verse">[CA] warþ þan, miþþanei gudjinoda is in wikon kunjis seinis in andwairþja gudis,</seg>
          <seg id="b.LUK.1.9" type="verse">[CA] bi biuhtja gudjinassaus hlauts imma urrann du saljan, atgaggands in alh fraujins,</seg>
          <seg id="b.LUK.1.10" type="verse">[CA] jah alls hiuhma was manageins beidandans uta hveilai þwmiamins.</seg>
          <seg id="b.LUK.1.11" type="verse">[CA] warþ þan imma in siunai aggilus fraujins standands af taihswon hunslastadis þwmiamins.</seg>
          <seg id="b.LUK.1.12" type="verse">[CA] jah gadrobnoda Zakarias gasaihvands, jah agis disdraus ina.</seg>
          <seg id="b.LUK.1.13" type="verse">[CA] qaþ þan du imma sa aggilus: ni ogs þus, Zakaria, duþe ei andhausida ist bida þeina, jah qens þeina Aileisabaiþ gabairid sunu þus, jah haitais namo is Iohannen.</seg>
          <seg id="b.LUK.1.14" type="verse">[CA] jah wairþiþ þus faheds jah swegniþa, jah managai in gabaurþai is faginond.</seg>
          <seg id="b.LUK.1.15" type="verse">[CA] wairþiþ auk mikils in andwairþja fraujins jah wein jah leiþu ni drigkid jah ahmins weihis gafulljada nauhþan in wambai aiþeins seinaizos,</seg>
          <seg id="b.LUK.1.16" type="verse">[CA] jah managans suniwe Israelis gawandeiþ du fraujin guda ize.</seg>
          <seg id="b.LUK.1.17" type="verse">[CA] jah silba fauraqimid in andwairþja is in ahmin jah mahtai Haileiins gawandjan hairtona attane du barnam jah untalans in frodein garaihtaize, manwjan fraujin managein gafahrida.</seg>
          <seg id="b.LUK.1.18" type="verse">[CA] jah qaþ Zakarias du þamma aggilau: bihve kunnum þata? ik raihtis im sineigs, jah qens meina framaldrozei in dagam seinaim.</seg>
          <seg id="b.LUK.1.19" type="verse">[CA] jah andhafjands sa aggilus qaþ du imma: ik im Gabriel sa standands in andwairþja gudis, jah insandiþs im rodjan du þus jah wailamerjan þus þata.</seg>
          <seg id="b.LUK.1.20" type="verse">[CA] jah &lt;sai&gt; sijais þahands jah ni magands rodjan und þana dag ei wairþai þata, duþe ei ni galaubides waurdam meinaim, þoei usfulljanda in mela seinamma.</seg>
          <seg id="b.LUK.1.21" type="verse">[CA] jah was managei beidandans Zakariins, jah sildaleikidedun hva latidedi ina in þizai alh.</seg>
          <seg id="b.LUK.1.22" type="verse">[CA] usgaggands þan ni mahta du im rodjan, jah froþun þammei siun gasahv in alh; jah silba was bandwjands im jah &lt;ga&gt;was dumbs.</seg>
          <seg id="b.LUK.1.23" type="verse">[CA] jah warþ, biþe usfullnodedun dagos andbahteis is, galaiþ du garda seinamma.</seg>
          <seg id="b.LUK.1.24" type="verse">[CA] afaruh þan þans dagans inkilþo warþ Aileisabaiþ qens is jah galaugnida sik menoþs fimf, qiþandei:</seg>
          <seg id="b.LUK.1.25" type="verse">[CA] þatei swa mis gatawida frauja in dagam þaimei insahv afniman idweit mein in mannam.</seg>
          <seg id="b.LUK.1.26" type="verse">[CA] þanuh þan in menoþ saihstin insandiþs was aggilus Gabriel fram guda in baurg Galeilaias sei haitada Nazaraiþ,</seg>
          <seg id="b.LUK.1.27" type="verse">[CA] du magaþai in fragibtim abin, þizei namo Iosef, us garda Daweidis, jah namo þizos magaþais Mariam.</seg>
          <seg id="b.LUK.1.28" type="verse">[CA] jah galeiþands inn sa aggilus du izai qaþ: fagino, anstai audahafta, frauja miþ þus; þiuþido þu in qinom.</seg>
          <seg id="b.LUK.1.29" type="verse">[CA] iþ si gasaihvandei gaþlahsnoda bi innatgahtai is jah þahta sis hveleika wesi so goleins [þatei swa þiuþida izai].</seg>
          <seg id="b.LUK.1.30" type="verse">[CA] jah qaþ aggilus du izai: ni ogs þus, Mariam, bigast auk anst fram guda.</seg>
          <seg id="b.LUK.1.31" type="verse">[CA] jah sai, ganimis in kilþein jah gabairis sunu jah haitais namo is Iesu.</seg>
          <seg id="b.LUK.1.32" type="verse">[CA] sah wairþiþ mikils jah sunus hauhistins haitada, jah gibid imma frauja guþ stol Daweidis attins is.</seg>
          <seg id="b.LUK.1.33" type="verse">[CA] jah þiudanoþ ufar garda Iakobis in ajukduþ, jah þiudinassaus is ni wairþiþ andeis.</seg>
          <seg id="b.LUK.1.34" type="verse">[CA] qaþ þan Mariam du þamma aggilau: hvaiwa sijai þata, þandei aban ni kann?</seg>
          <seg id="b.LUK.1.35" type="verse">[CA] jah andhafjands sa aggilus qaþ du izai: ahma weihs atgaggiþ ana þuk, jah mahts hauhistins ufarskadweid þus, duþe ei &lt;jah&gt; saei gabairada weihs haitada sunus gudis.</seg>
          <seg id="b.LUK.1.36" type="verse">[CA] jah sai, Aileisabaiþ niþjo þeina, jah so inkilþo sunau in aldomin seinamma, jah sa menoþs saihsta ist izai sei haitada stairo,</seg>
          <seg id="b.LUK.1.37" type="verse">[CA] unte nist unmahteig guda ainhun waurde.</seg>
          <seg id="b.LUK.1.38" type="verse">[CA] qaþ þan Mariam: sai, þiwi fraujins, wairþai mis bi waurda þeinamma. jah galaiþ fairra izai sa aggilus.</seg>
          <seg id="b.LUK.1.39" type="verse">[CA] usstandandei þan Mariam in þaim dagam iddja in bairgahein sniumundo in baurg Iudins,</seg>
          <seg id="b.LUK.1.40" type="verse">[CA] jah galaiþ in gard Zakariins jah golida Aileisabaiþ.</seg>
          <seg id="b.LUK.1.41" type="verse">[CA] jah warþ, swe hausida Aileisabaiþ golein Mariins, lailaik barn in qiþau izos, jah gafullnoda ahmins weihis Aileisabaiþ,</seg>
          <seg id="b.LUK.1.42" type="verse">[CA] jah ufwopida stibnai mikilai jah qaþ: þiuþido þu in qinom, jah þiuþido akran qiþaus þeinis.</seg>
          <seg id="b.LUK.1.43" type="verse">[CA] jah hvaþro mis þata, ei qemi aiþei fraujins meinis at mis?</seg>
          <seg id="b.LUK.1.44" type="verse">[CA] sai allis, sunsei warþ stibna goleinais þeinaizos in ausam meinaim, lailaik þata barn in swigniþai in wambai meinai.</seg>
          <seg id="b.LUK.1.45" type="verse">[CA] jah audaga so galaubjandei þatei wairþiþ ustauhts þize rodidane izai fram fraujin.</seg>
          <seg id="b.LUK.1.46" type="verse">[CA] jah qaþ Mariam: mikileid saiwala meina fraujan,</seg>
          <seg id="b.LUK.1.47" type="verse">[CA] jah swegneid ahma meins du guda nasjand meinamma.</seg>
          <seg id="b.LUK.1.48" type="verse">[CA] unte insahv du hnaiweinai þiujos seinaizos; sai allis, fram himma nu audagjand mik alla kunja.</seg>
          <seg id="b.LUK.1.49" type="verse">[CA] unte gatawida mis mikilein sa mahteiga, jah weih namo is.</seg>
          <seg id="b.LUK.1.50" type="verse">[CA] jah armahairtei is in aldins alde þaim ogandam ina.</seg>
          <seg id="b.LUK.1.51" type="verse">[CA] gatawida swinþein in arma seinamma, distahida mikilþuhtans gahugdai hairtins seinis;</seg>
          <seg id="b.LUK.1.52" type="verse">[CA] gadrausida mahteigans af stolam jah ushauhida gahnaiwidans;</seg>
          <seg id="b.LUK.1.53" type="verse">[CA] gredagans gasoþida þiuþe jah gabignandans insandida lausans.</seg>
          <seg id="b.LUK.1.54" type="verse">[CA] hleibida Israela þiumagu seinamma, gamunands armahairteins,</seg>
          <seg id="b.LUK.1.55" type="verse">[CA] swaswe rodida du attam unsaraim Abrahama jah fraiwa is und aiw.</seg>
          <seg id="b.LUK.1.56" type="verse">[CA] gastoþ þan Mariam miþ izai swe menoþ(s) þrins jah gawandida sik du garda seinamma.</seg>
          <seg id="b.LUK.1.57" type="verse">[CA] iþ Aileisabaiþ usfullnoda mel du bairan jah gabar sunu.</seg>
          <seg id="b.LUK.1.58" type="verse">[CA] jah hausidedun bisitands jah ganiþjos izos, unte gamikilida frauja armahairtein seina bi izai, jah miþfaginodedun izai.</seg>
          <seg id="b.LUK.1.59" type="verse">[CA] jah warþ in daga ahtudin, qemun bimaitan þata barn jah haihaitun ina afar namin attins is Zakarian.</seg>
          <seg id="b.LUK.1.60" type="verse">[CA] jah andhafjandei so aiþei is qaþ: ne, ak haitaidau Iohannes.</seg>
          <seg id="b.LUK.1.61" type="verse">[CA] jah qeþun du izai þatei ni ainshun ist in kunja þeinamma saei haitaidau þamma namin.</seg>
          <seg id="b.LUK.1.62" type="verse">[CA] gabandwidedun þan attin is, þata hvaiwa wildedi haitan ina.</seg>
          <seg id="b.LUK.1.63" type="verse">[CA] iþ is sokjands spilda [nam] ga[h]melida qiþands: Iohannes ist namo is; jah sildaleikidedun allai.</seg>
          <seg id="b.LUK.1.64" type="verse">[CA] usluknoda þan munþs is suns jah tuggo is, jah rodida þiuþjands guþ.</seg>
          <seg id="b.LUK.1.65" type="verse">[CA] jah warþ ana allaim agis þaim bisitandam ina, jah in allai bairgahein Iudaias merida wesun alla þo waurda.</seg>
          <seg id="b.LUK.1.66" type="verse">[CA] jah galagidedun allai þai hausjandans in hairtin seinamma qiþandans: hva skuli þata barn wairþan? jah þan handus fraujins was miþ imma.</seg>
          <seg id="b.LUK.1.67" type="verse">[CA] jah Zakarias, atta is, gafullnoda ahmins weihis jah praufetida jah qaþ:</seg>
          <seg id="b.LUK.1.68" type="verse">[CA] þiuþeigs frauja guþ Israelis, unte gaweisoda jah gawaurhta uslausein managein seinai,</seg>
          <seg id="b.LUK.1.69" type="verse">[CA] jah urraisida haurn naseinais unsis in garda Daweidis þiumagaus seinis,</seg>
          <seg id="b.LUK.1.70" type="verse">[CA] swaswe rodida þairh munþ weihaize þize fram anastodeinai aiwis praufete seinaize,</seg>
          <seg id="b.LUK.1.71" type="verse">[CA] giban nasein us fijandam unsaraim jah us handau allaize þize hatandane unsis,</seg>
          <seg id="b.LUK.1.72" type="verse">[CA] taujan armahairtiþa bi attam unsaraim jah gamunan triggwos weihaizos seinaizos,</seg>
          <seg id="b.LUK.1.73" type="verse">[CA] aiþis þanei swor wiþra Abraham attan unsarana, ei gebi unsis</seg>
          <seg id="b.LUK.1.74" type="verse">[CA] unagein us handau fijande unsaraize galausidaim skalkinon imma</seg>
          <seg id="b.LUK.1.75" type="verse">[CA] in sunjai jah garaihtein in andwairþja is allans dagans unsarans.</seg>
          <seg id="b.LUK.1.76" type="verse">[CA] jah þu, barnilo, praufetus hauhistins haitaza; fauragaggis auk faura andwairþja fraujins, manwjan wigans imma,</seg>
          <seg id="b.LUK.1.77" type="verse">[CA] du giban kunþi naseinais managein is in afleta frawaurhte ize,</seg>
          <seg id="b.LUK.1.78" type="verse">[CA] þairh infeinandein armahairtein gudis unsaris, in þammei gaweisoþ unsara urruns us hauhiþai,</seg>
          <seg id="b.LUK.1.79" type="verse">[CA] gabairhtjan þaim in riqiza jah skadau dauþus sitandam, du garaihtjan fotuns unsarans in wig gawairþjis.</seg>
          <seg id="b.LUK.1.80" type="verse">[CA] iþ þata barn wohs jah swinþnoda ahmin jah was ana auþidom und dag ustaikneinais seinaizos du Israela.</seg>
        </div>
        <div id="b.LUK.2" type="chapter">
          <seg id="b.LUK.2.1" type="verse">[CA] Warþ þan in dagans jainans, urrann gagrefts fram kaisara Agustau, gameljan allana midjungard.</seg>
          <seg id="b.LUK.2.2" type="verse">[CA] soh þan gilstrameleins frumista warþ at [wisandin kindina Swriais] raginondin Saurim Kwreinaiau.</seg>
          <seg id="b.LUK.2.3" type="verse">[CA] jah iddjedun allai, ei melidai weseina, hvarjizuh in seinai baurg.</seg>
          <seg id="b.LUK.2.4" type="verse">[CA] Urrann þan jah Iosef us Galeilaia, us baurg Nazaraiþ, in Iudaian, in baurg Daweidis sei haitada Beþla&lt;i&gt;haim, duþe ei was us garda fadreinais Daweidis,</seg>
          <seg id="b.LUK.2.5" type="verse">[CA] anameljan miþ Mariin sei in fragiftim was imma qeins, wisandein inkilþon.</seg>
          <seg id="b.LUK.2.6" type="verse">[CA] warþ þan, miþþanei þo wesun jainar, usfullnodedun dagos du bairan izai.</seg>
          <seg id="b.LUK.2.7" type="verse">[CA] jah gabar sunu seinana þana frumabaur jah biwand ina jah galagida ina in uzetin, unte ni was im rumis in stada þamma.</seg>
          <seg id="b.LUK.2.8" type="verse">[CA] jah hairdjos wesun in þamma samin landa, þairhwakandans jah witandans wahtwom nahts ufaro hairdai seinai.</seg>
          <seg id="b.LUK.2.9" type="verse">[CA] iþ aggilus fraujins anaqam ins jah wulþus fraujins biskain ins, jah ohtedun agisa mikilamma.</seg>
          <seg id="b.LUK.2.10" type="verse">[CA] jah qaþ du im sa aggilus: ni ogeiþ, unte sai, spillo izwis faheid mikila, sei wairþiþ allai managein,</seg>
          <seg id="b.LUK.2.11" type="verse">[CA] þatei gabaurans ist izwis himma daga nasjands, saei ist Xristus frauja, in baurg Daweidis.</seg>
          <seg id="b.LUK.2.12" type="verse">[CA] jah þata izwis taikns: bigitid barn biwundan jah galagid in uzetin.</seg>
          <seg id="b.LUK.2.13" type="verse">[CA] jah anaks warþ miþ þamma aggilau managei harjis himinakundis hazjandane guþ jah qiþandane:</seg>
          <seg id="b.LUK.2.14" type="verse">[CA] wulþus in hauhistjam guda jah ana airþai gawairþi in mannam godis wiljins.</seg>
          <seg id="b.LUK.2.15" type="verse">[CA] jah warþ, biþe galiþun fairra im in himin þai aggiljus, jah þai mans þai hairdjos qeþun du sis misso: þairhgaggaima ju und Beþlahaim jah saihvaima waurd þata waurþano, þatei frauja gakannida unsis.</seg>
          <seg id="b.LUK.2.16" type="verse">[CA] jah qemun sniumjandans jah bigetun Marian jah Iosef jah þata barn ligando in uzetin.</seg>
          <seg id="b.LUK.2.17" type="verse">[CA] gasaihvandans þan gakannidedun bi þata waurd þatei rodiþ was du im bi þata barn.</seg>
          <seg id="b.LUK.2.18" type="verse">[CA] jah allai þai gahausjandans sildaleikidedun bi þo rodidona fram þaim hairdjam du im.</seg>
          <seg id="b.LUK.2.19" type="verse">[CA] iþ Maria alla gafastaida þo waurda, þagkjandei in hairtin seinamma.</seg>
          <seg id="b.LUK.2.20" type="verse">[CA] jah gawandidedun sik þai hairdjos mikiljandans jah hazjandans guþ in allaize þizeei gahausidedun jah gasehvun swaswe rodiþ was du im.</seg>
          <seg id="b.LUK.2.21" type="verse">[CA] jah biþe usfulnodedun dagos ahtau du bimaitan ina, jah haitan was namo is Iesus, þata qiþano fram aggilau faurþizei ganumans wesi in wamba.</seg>
          <seg id="b.LUK.2.22" type="verse">[CA] jah biþe usfulnodedun dagos hraineinais ize bi witoda Mosezis, brahtedun ina in Iairusalem, atsatjan faura fraujin,</seg>
          <seg id="b.LUK.2.23" type="verse">[CA] swaswe gamelid ist in witoda fraujins: þatei hvazuh gumakundaize uslukands qiþu weihs fraujins haitada,</seg>
          <seg id="b.LUK.2.24" type="verse">[CA] jah ei gebeina fram imma hunsl, swaswe qiþan ist in witoda fraujins, gajuk hraiwadubono aiþþau twos juggons ahake.</seg>
          <seg id="b.LUK.2.25" type="verse">[CA] þaruh was manna in Iairusalem, þizei namo Swmaion, jah sa manna was garaihts jah gudafaurhts, beidands laþonais Israelis, jah ahma weihs was ana imma.</seg>
          <seg id="b.LUK.2.26" type="verse">[CA] jah was imma gataihan fram ahmin þamma weihin ni saihvan dauþu, faurþize sehvi Xristu fraujins.</seg>
          <seg id="b.LUK.2.27" type="verse">[CA] jah qam in ahmin in þizai alh; jah miþþanei innattauhun berusjos þata barn Iesu, ei tawidedeina bi biuhtja witodis bi ina,</seg>
          <seg id="b.LUK.2.28" type="verse">[CA] jah is andnam ina ana armins seinans jah þiuþida guda jah qaþ:</seg>
          <seg id="b.LUK.2.29" type="verse">[CA] nu fraleitais skalk þeinana, [fraujinond] frauja, bi waurda þeinamma in gawairþja;</seg>
          <seg id="b.LUK.2.30" type="verse">[CA] þande sehvun augona meina nasein þeina,</seg>
          <seg id="b.LUK.2.31" type="verse">[CA] þoei manwides in andwairþja allaizo manageino,</seg>
          <seg id="b.LUK.2.32" type="verse">[CA] liuhaþ du andhuleinai þiudom jah wulþu managein þeinai Israela.</seg>
          <seg id="b.LUK.2.33" type="verse">[CA] jah was Iosef jah aiþei is sildaleikjandona ana þaim þoei rodida wesun bi ina.</seg>
          <seg id="b.LUK.2.34" type="verse">[CA] jah þiuþida ina Swmaion jah qaþ du Mariin, aiþein is: sai, sa ligiþ du drusa jah usstassai managaize in Israela jah du taiknai andsakanai.</seg>
          <seg id="b.LUK.2.35" type="verse">[CA] jah þan þeina silbons saiwala þairhgaggiþ hairus, ei andhuljaindau us managaim hairtam mitoneis.</seg>
          <seg id="b.LUK.2.36" type="verse">[CA] jah was Anna praufeteis, dauhtar Fanuelis, us kunja Aseris; soh framaldra dage managaize libandei miþ abin jera sibun fram magaþein seinai,</seg>
          <seg id="b.LUK.2.37" type="verse">[CA] soh þan widuwo &lt;swe&gt; jere ahtautehund jah fidwor, soh ni afiddja fairra alh fastubnjam jah bidom blotande fraujan nahtam jah dagam.</seg>
          <seg id="b.LUK.2.38" type="verse">[CA] soh þizai hveilai atstandandei andhaihait fraujin jah rodida bi ina [in] allaim þaim usbeidandam laþon Iairusaulwmos.</seg>
          <seg id="b.LUK.2.39" type="verse">[CA] jah biþe ustauhun allata bi witoda fraujins, gawandidedun sik in Galeilaian, in baurg seina Nazaraiþ.</seg>
          <seg id="b.LUK.2.40" type="verse">[CA] iþ þata barn wohs jah swinþnoda ahmins fullnands jah handugeins, jah ansts gudis was ana imma.</seg>
          <seg id="b.LUK.2.41" type="verse">[CA] jah wratodedun þai birusjos is jera hvammeh in Iairusalem at dulþ paska.</seg>
          <seg id="b.LUK.2.42" type="verse">[CA] jah biþe warþ twalibwintrus, usgaggandam þan im in Iairusaulwma bi biuhtja dulþais,</seg>
          <seg id="b.LUK.2.43" type="verse">[CA] jah ustiuhandam þans dagans, miþþane gawandidedun sik aftra, gastoþ Iesus sa magus in Iairusalem, jah ni wissedun Iosef jah aiþei is.</seg>
          <seg id="b.LUK.2.44" type="verse">[CA] hugjandona in gasinþjam ina wisan qemun dagis wig jah sokidedun ina in ganiþjam jah in kunþam.</seg>
          <seg id="b.LUK.2.45" type="verse">[CA] jah ni bigitandona ina gawandidedun sik in Iairusalem sokjandona ina.</seg>
          <seg id="b.LUK.2.46" type="verse">[CA] jah warþ afar dagans þrins, bigetun ina in alh sitandan in midjaim laisarjam jah hausjandan im jah fraihnandan ins.</seg>
          <seg id="b.LUK.2.47" type="verse">[CA] usgeisnodedun þan allai þai hausjandans is ana frodein jah andawaurdjam is.</seg>
          <seg id="b.LUK.2.48" type="verse">[CA] jah gasaihvandans ina sildaleikidedun, jah qaþ du imma so aiþei is: magau, hva gatawides uns swa? sai, sa atta þeins jah ik winnandona sokidedum þuk.</seg>
          <seg id="b.LUK.2.49" type="verse">[CA] jah qaþ du im: hva þatei sokideduþ mik? niu wisseduþ þatei in þaim attins meinis skulda wisan?</seg>
          <seg id="b.LUK.2.50" type="verse">[CA] jah ija ni froþun þamma waurda þatei rodida du im.</seg>
          <seg id="b.LUK.2.51" type="verse">[CA] jah iddja miþ im jah qam in Nazaraiþ, jah was ufhausjands im; jah aiþei is gafastaida þo waurda alla in hairtin seinamma.</seg>
          <seg id="b.LUK.2.52" type="verse">[CA] jah Iesus þaih frodein jah wahstau jah anstai at guda jah mannam.</seg>
        </div>
        <div id="b.LUK.3" type="chapter">
          <seg id="b.LUK.3.1" type="verse">[CA] In jera þan fimftataihundin þiudinassaus Teibairiaus kaisaris, raginondin Puntiau Peilatau Iudaia, jah fidurraginja þis Galeilaias Herodeis, Filippauzuh þan broþrs is fidurraginja þis Ituraias jah Trakauneitidaus landis, jah Lwsaniaus Abeilenes fidurraginja,</seg>
          <seg id="b.LUK.3.2" type="verse">[CA] at auhmistam gudjam Annin jah Kajafin, warþ waurd gudis at Iohannen, Zaxariins sunau, in auþidai.</seg>
          <seg id="b.LUK.3.3" type="verse">[CA] jah qam and allans gaujans Iaurdanaus merjands daupein idreigos du fraleta frawaurhte,</seg>
          <seg id="b.LUK.3.4" type="verse">[CA] swaswe gamelid ist in bokom waurde Esaeiins praufetaus qiþandins: stibna wopjandins in auþidai, manweid wig fraujins, raihtos waurkeiþ staigos is;</seg>
          <seg id="b.LUK.3.5" type="verse">[CA] all dalei usfulljada jah all fairgunje jah hlaine gahnaiwjada, jah wairþiþ þata wraiqo du raihtamma jah usdrusteis du wigam slaihtaim.</seg>
          <seg id="b.LUK.3.6" type="verse">[CA] jah gasaihviþ all leike nasein gudis.</seg>
          <seg id="b.LUK.3.7" type="verse">[CA] qaþ þan du þaim atgaggandeim manageim daupjan fram sis: kuni nadre, hvas gataiknida izwis þliuhan faura þamma anawairþin hatiza?</seg>
          <seg id="b.LUK.3.8" type="verse">[CA] waurkjaiþ nu akran wairþata idreigos jah ni duginnaiþ qiþan in izwis: attan aigum Abraham; qiþa auk izwis þatei mag guþ us stainam þaim urraisjan barna Abrahama.</seg>
          <seg id="b.LUK.3.9" type="verse">[CA] aþþan ju so aqizi at waurtim bagme ligiþ: all nu bagme unbairandane akran god usmaitada jah in fon galagjada.</seg>
          <seg id="b.LUK.3.10" type="verse">[CA] jah frehun ina manageins qiþandans: an hva taujaima?</seg>
          <seg id="b.LUK.3.11" type="verse">[CA] andhafjands þan qaþ &lt;du im&gt;: sa habands twos paidos gibai þamma unhabandin, jah saei habai matins, samaleiko taujai.</seg>
          <seg id="b.LUK.3.12" type="verse">[CA] qemun þan &lt;jah&gt; motarjos daupjan jah qeþun du imma: laisari, hva taujaima?</seg>
          <seg id="b.LUK.3.13" type="verse">[CA] þaruh qaþ du im: ni waiht ufar þatei garaid sijai izwis, lausjaiþ.</seg>
          <seg id="b.LUK.3.14" type="verse">[CA] frehun þan ina jah þai militondans qiþandans: jah weis hva taujaima? jah qaþ du im: ni mannanhun holoþ, ni mannanhun anamahtjaid jah waldaiþ annom izwaraim.</seg>
          <seg id="b.LUK.3.15" type="verse">[CA] at wenjandein þan allai managein jah þagkjandam allaim in hairtam seinaim bi Iohannein, niu aufto sa wesi Xristus,</seg>
          <seg id="b.LUK.3.16" type="verse">[CA] andhof þan Iohannes allaim qiþands: ik allis izwis watin daupja, iþ gaggiþ swinþoza mis, þizei ik ni im wairþs andbindan skaudaraip skohis is; sah izwis daupeiþ in ahmin weihamma jah funin.</seg>
          <seg id="b.LUK.3.17" type="verse">[CA] habands winþiskauron in handau seinai jah gahraineiþ gaþrask sein jah briggiþ kaurn in bansta seinamma, iþ ahana intandeiþ funin unhvapnandin.</seg>
          <seg id="b.LUK.3.18" type="verse">[CA] managuþ~þan jah anþar þrafstjands þiuþspilloda managein.</seg>
          <seg id="b.LUK.3.19" type="verse">[CA] iþ Herodes sa taitrarkes gasakans fram imma bi Herodiadein, qen broþrs is, jah bi alla þoei gawaurhta ubila Herodes.</seg>
          <seg id="b.LUK.3.20" type="verse">[CA] anaaiauk jah þata ana alla jah galauk Iohannen in karkarai.</seg>
          <seg id="b.LUK.3.21" type="verse">[CA] warþ þan, biþe daupida alla managein, jah at Iesu ufdaupidamma jah bidjandin usluknoda himins,</seg>
          <seg id="b.LUK.3.22" type="verse">[CA] jah atiddja ahma sa weiha leikis siunai swe ahaks ana ina, jah stibna us himina warþ qiþandei: þu is sunus meins sa liuba, in þuzei waila galeikaida.</seg>
          <seg id="b.LUK.3.23" type="verse">[CA] jah silba was Iesus swe jere þrije tigiwe uf gakunþai, swaei sunus munds was Iosefis, sunaus Heleis,</seg>
          <seg id="b.LUK.3.24" type="verse">[CA] sunaus Matþatis, sunaus Laiwweis, sunaus Mailkeis, sunaus Jannins, sunaus Iosefis,</seg>
          <seg id="b.LUK.3.25" type="verse">[CA] sunaus Mattaþiwis, sunaus Ammons, sunaus Naumis, sunaus Aizleimis, sunaus Naggais,</seg>
          <seg id="b.LUK.3.26" type="verse">[CA] sunaus Mahaþis, sunaus Mattaþiaus, sunaus Saimaieinis, sunaus Iosefis, sunaus Iodins,</seg>
          <seg id="b.LUK.3.27" type="verse">[CA] sunaus Iohannins, sunaus Resins, sunaus Zauraubabilis, sunaus Salaþielis, sunaus Nerins,</seg>
          <seg id="b.LUK.3.28" type="verse">[CA] sunaus Mailkeins, sunaus Addeins, sunaus Kosamis, sunaus Airmodamis, sunaus Heris,</seg>
          <seg id="b.LUK.3.29" type="verse">[CA] sunaus Iosezis, sunaus Aileiaizairis, sunaus Ioreimis, sunaus Mattaþanis, sunaus Laiwweis,</seg>
          <seg id="b.LUK.3.30" type="verse">[CA] sunaus Swmaions, sunaus Iudins, sunaus Iosefis, sunaus Iohannins, sunaus Aileiakeimis,</seg>
          <seg id="b.LUK.3.31" type="verse">[CA] sunaus Mailaianis, sunaus Maeinanis, sunaus Mattaþanis, sunaus Naþanis, sunaus Daweidis,</seg>
          <seg id="b.LUK.3.32" type="verse">[CA] sunaus Iaissaizis, sunaus Obeidis, sunaus Bauauzis, sunaus Salmonis, sunaus Nahassonis,</seg>
          <seg id="b.LUK.3.33" type="verse">[CA] sunaus Ameinadabis, sunaus Aramis, sunaus Aizoris, sunaus Faraizis, sunaus Iudins,</seg>
          <seg id="b.LUK.3.34" type="verse">[CA] sunaus Iakobis, sunaus Isakis, sunaus Abrahamis, sunaus Þarins, sunaus Nakoris,</seg>
          <seg id="b.LUK.3.35" type="verse">[CA] sunaus Sairokis, sunaus Ragawis, sunaus Falaigis, sunaus Aibairis, sunaus Salamis,</seg>
          <seg id="b.LUK.3.36" type="verse">[CA] sunaus Kaeinanis, sunaus Arfaksadis, sunaus Semis, sunaus Nauelis, sunaus Lamaikis,</seg>
          <seg id="b.LUK.3.37" type="verse">[CA] sunaus Maþusalis, sunaus Ainokis, sunaus Iaredis, sunaus Malailaielis, sunaus Kaeinanis,</seg>
          <seg id="b.LUK.3.38" type="verse">[CA] sunaus Ainosis, sunaus Sedis, sunaus Adamis, sunaus gudis.</seg>
        </div>
        <div id="b.LUK.4" type="chapter">
          <seg id="b.LUK.4.1" type="verse">[CA] Iþ Iesus, ahmins weihis fulls, gawandida sik fram Iaurdanau jah tauhans was in ahmin in auþidai</seg>
          <seg id="b.LUK.4.2" type="verse">[CA] dage fidwor tiguns, fraisans fram diabulau. jah ni matida waiht in dagam jainaim, jah at ustauhanaim þaim dagam, biþe gredags warþ.</seg>
          <seg id="b.LUK.4.3" type="verse">[CA] jah qaþ du imma diabulus: jabai sunaus sijais gudis, qiþ þamma staina ei wairþai hlaibs.</seg>
          <seg id="b.LUK.4.4" type="verse">[CA] jah andhof Iesus wiþra ina qiþands: gamelid ist þatei ni bi hlaib ainana libaid manna, ak bi all waurde gudis.</seg>
          <seg id="b.LUK.4.5" type="verse">[CA] jah ustiuhands ina diabulaus ana fairguni hauhata, ataugida imma allans þiudinassuns þis midjungardis in stika melis.</seg>
          <seg id="b.LUK.4.6" type="verse">[CA] jah qaþ du imma sa diabulus: þus giba þata waldufni þize allata jah wulþu ize, unte mis atgiban ist, jah þishvammeh þei wiljau, giba þata.</seg>
          <seg id="b.LUK.4.7" type="verse">[CA] þu nu jabai inweitis mik in andwairþja meinamma, wairþiþ þein all.</seg>
          <seg id="b.LUK.4.8" type="verse">[CA] jah andhafjands imma Iesus qaþ: gamelid ist, fraujan guþ þeinana inweitais jah imma ainamma fullafahjais.</seg>
          <seg id="b.LUK.4.9" type="verse">[CA] þaþroh gatauh ina in Iairusalem jah gasatida ina ana giblin alhs jah qaþ du imma: jabai sunus sijais gudis, wairp þuk þaþro dalaþ;</seg>
          <seg id="b.LUK.4.10" type="verse">[CA] gamelid ist auk þatei aggilum seinaim anabiudiþ bi þuk du gafastan þuk,</seg>
          <seg id="b.LUK.4.11" type="verse">[CA] jah þatei ana handum þuk ufhaband, ei hvan ni gastagqjais bi staina fotu þeinana.</seg>
          <seg id="b.LUK.4.12" type="verse">[CA] jah andhafjands qaþ imma Iesus þatei qiþan ist: ni fraisais fraujan guþ þeinana.</seg>
          <seg id="b.LUK.4.13" type="verse">[CA] jah ustiuhands all fraistobnjo diabulus, afstoþ fairra imma und mel.</seg>
          <seg id="b.LUK.4.14" type="verse">[CA] jah gawandida sik Iesus in mahtai ahmins in Galeilaian, jah meriþa urrann and all gawi bisitande bi ina.</seg>
          <seg id="b.LUK.4.15" type="verse">[CA] jah is laisida in gaqumþim ize, mikilids fram allaim.</seg>
          <seg id="b.LUK.4.16" type="verse">[CA] jah qam in Nazaraiþ, þarei was fodiþs, jah galaiþ inn bi biuhtja seinamma in daga sabbato in swnagogein jah usstoþ siggwan bokos.</seg>
          <seg id="b.LUK.4.17" type="verse">[CA] jah atgibanos wesun imma bokos Eisaeiins praufetus, jah uslukands þos bokos bigat stad, þarei was gamelid:</seg>
          <seg id="b.LUK.4.18" type="verse">[CA] ahma fraujins ana mis, in þizei gasalboda mik du wailamerjan unledaim, insandida mik du ganasjan þans gamalwidans hairtin,</seg>
          <seg id="b.LUK.4.19" type="verse">[CA] merjan frahunþanaim fralet jah blindaim siun, fraletan gamaidans in gaþrafstein, merjan jer fraujins andanem.</seg>
          <seg id="b.LUK.4.20" type="verse">[CA] jah faifalþ þos bokos jah usgibands andbahta gasat. jah allaim in þizai swnagogein wesun augona fairweitjandona du imma.</seg>
          <seg id="b.LUK.4.21" type="verse">[CA] dugann þan rodjan du im þatei himma daga usfullnodedun mela þo in ausam izwaraim.</seg>
          <seg id="b.LUK.4.22" type="verse">[CA] jah allai alakjo weitwodidedun imma jah sildaleikidedun bi þo waurda anstais þo usgaggandona us munþa is jah qeþun: niu sa ist sunus Iosefis?</seg>
          <seg id="b.LUK.4.23" type="verse">[CA] jah qaþ du im: aufto qiþiþ mis þo gajukon: þu leiki, hailei þuk silban; hvan filu hausidedum waurþan in Kafarnaum, tawei jah her in gabaurþai þeinai.</seg>
          <seg id="b.LUK.4.24" type="verse">[CA] qaþ þan: amen izwis qiþa, þatei ni ainshun praufete andanems ist in gabaurþai seinai:</seg>
          <seg id="b.LUK.4.25" type="verse">[CA] aþþan bi sunjai qiþa izwis þatei managos widuwons wesun in dagam Heleiins in Israela, þan galuknoda himins du jeram þrim jah menoþs saihs, swe warþ huhrus mikils and alla airþa:</seg>
          <seg id="b.LUK.4.26" type="verse">[CA] jah ni du ainaihun þizo insandiþs was Helias, alja in Saraipta Seidonais du qinon widuwon.</seg>
          <seg id="b.LUK.4.27" type="verse">[CA] jah managai þrutsfillai wesun uf Haileisaiu praufetau in Israela, jah ni ainshun ize gahrainids was, alja Naiman sa Saur.</seg>
          <seg id="b.LUK.4.28" type="verse">[CA] jah fullai waurþun allai modis in þizai swnagogein hausjandans þata.</seg>
          <seg id="b.LUK.4.29" type="verse">[CA] jah usstandans uskusun imma ut us baurg jah brahtedun ina und auhmisto þis fairgunjis ana þammei so baurgs ize gatimrida was, du afdrausjan ina þaþro.</seg>
          <seg id="b.LUK.4.30" type="verse">[CA] iþ is þairhleiþands þairh midjans ins iddja.</seg>
          <seg id="b.LUK.4.31" type="verse">[CA] jah galaiþ in Kafarnaum, baurg Galeilaias jah was laisjands ins in sabbatim.</seg>
          <seg id="b.LUK.4.32" type="verse">[CA] jah sildaleikidedun bi þo laisein is, unte in waldufnja was waurd is.</seg>
          <seg id="b.LUK.4.33" type="verse">[CA] jah in þizai swnagogein was manna habands ahman unhulþons unhrainjana jah ufhropida,</seg>
          <seg id="b.LUK.4.34" type="verse">[CA] qiþands: let! hva uns jah þus, Iesu Nazorenu? qamt fraqistjan unsis? kann þuk, hvas is, sa weiha gudis.</seg>
          <seg id="b.LUK.4.35" type="verse">[CA] jah gahvotida imma Iesus qiþands: afdobn jah usgagg us þamma. jah gawairpands ina sa unhulþa in midjaim urrann af imma, ni waihtai gaskaþjands imma.</seg>
          <seg id="b.LUK.4.36" type="verse">[CA] jah warþ afslauþnan &lt;ana&gt; allans, jah rodidedun du sis misso qiþandans: hva waurde þata, þatei miþ waldufnja jah mahtai anabiudiþ þaim unhrainjam ahmam jah usgaggand?</seg>
          <seg id="b.LUK.4.37" type="verse">[CA] jah usiddja meriþa fram imma and allans stadins þis bisunjane landis.</seg>
          <seg id="b.LUK.4.38" type="verse">[CA] usstandands þan us þizai swnagogai galaiþ in gard Seimonis. swaihro þan þis Seimonis was anahabaida brinnon mikilai, jah bedun ina bi þo.</seg>
          <seg id="b.LUK.4.39" type="verse">[CA] jah atstandands ufar ija gasok þizai brinnon, jah aflailot ija. sunsaiw þan usstandandei andbahtida im.</seg>
          <seg id="b.LUK.4.40" type="verse">[CA] miþþanei þan sagq sunno, allai swa managai swe habaidedun siukans sauhtim missaleikaim, brahtedun ins at imma: iþ is ainhvarjammeh ize handuns analagjands gahailida ins.</seg>
          <seg id="b.LUK.4.41" type="verse">[CA] usiddjedun þan jah unhulþons af managaim hropjandeins jah qiþandeins þatei þu is Xristus, sunus gudis. jah gasakands im ni lailot þos rodjan, unte wissedun [silban] Xristu ina wisan.</seg>
          <seg id="b.LUK.4.42" type="verse">[CA] biþeh þan warþ dags, usgaggands galaiþ ana auþjana stad, jah manageins sokidedun ina jah qemun und ina jah gahabaidedun ina, ei ni afliþi fairra im.</seg>
          <seg id="b.LUK.4.43" type="verse">[CA] þaruh is qaþ du im þatei jah þaim anþaraim baurgim wailamerjan ik skal bi þiudangardja gudis, unte duþe mik insandida.</seg>
          <seg id="b.LUK.4.44" type="verse">[CA] jah was merjands in swnagogim Galeilaias.</seg>
        </div>
        <div id="b.LUK.5" type="chapter">
          <seg id="b.LUK.5.1" type="verse">[CA] Jah warþ, miþþanei managei anatramp ina du hausjan waurd gudis, jah is silba was standands nehva saiwa Gainnesaraiþ,</seg>
          <seg id="b.LUK.5.2" type="verse">[CA] jah gasahv twa skipa standandona at þamma saiwa, iþ fiskjans afgaggandans af im usþwohun natja.</seg>
          <seg id="b.LUK.5.3" type="verse">[CA] galaiþ þan in ain þize skipe, þatei was Seimonis; haihait ina aftiuhan fairra staþa leitil jah gasitands laisida us þamma skipa manageins.</seg>
          <seg id="b.LUK.5.4" type="verse">[CA] biþeh þan gaandida rodjands, qaþ du Seimonau: brigg ana diupiþa, jah athahid þo natja izwara du fiskon.</seg>
          <seg id="b.LUK.5.5" type="verse">[CA] jah andhafjands Seimon qaþ du imma: talzjand, alla naht þairharbaidjandans waiht ni nemum; iþ afar waurda þeinamma wairpam natja.</seg>
          <seg id="b.LUK.5.6" type="verse">[CA] jah þata taujandans galukun manageins fiske filu, swe natja dishnupnodedun ize.</seg>
          <seg id="b.LUK.5.7" type="verse">[CA] jah bandwidedun gamanam þoei wesun in anþaramma skipa, ei atiddjedeina hilpan ize. jah qemun jah gafullidedun ba þo skipa, swe sugqun.</seg>
          <seg id="b.LUK.5.8" type="verse">[CA] gaumjands þan Seimon Paitrus draus du kniwam Iesuis qiþands: [bidja þuk] usgagg fairra mis, unte manna frawaurhts im, frauja.</seg>
          <seg id="b.LUK.5.9" type="verse">[CA] sildaleik auk dishabaida ina jah allans þans miþ imma in gafahis þize fiske þanzei ganutun;</seg>
          <seg id="b.LUK.5.10" type="verse">[CA] samaleikoh þan jah Iakobau jah Iohannen, sununs Zaibaidaiaus, þaiei wesun gadailans Seimona. jah qaþ du Seimona Iesus: ni ogs þus, fram himma nu manne sind nutans.</seg>
          <seg id="b.LUK.5.11" type="verse">[CA] jah gatiuhandans þo skipa ana airþa afleitandans allata laistidedun afar imma.</seg>
          <seg id="b.LUK.5.12" type="verse">[CA] jah warþ, miþþanei was is in ainai baurge, jah sai, manna fulls þrutsfillis jah gasaihvands Iesu driusands ana andwairþi bad ina qiþands: frauja, jabai wileis, magt mik gahrainjan.</seg>
          <seg id="b.LUK.5.13" type="verse">[CA] jah ufrakjands handu attaitok imma qiþands: wiljau, wairþ hrains. jah suns þata þrutsfill aflaiþ af imma.</seg>
          <seg id="b.LUK.5.14" type="verse">[CA] jah is faurbaud imma ei mann ni qeþi; ak gagg jah ataugei þuk silban gudjin jah atbair imma fram þizai gahraineinai þeinai þatei anabaud Moses du weitwodiþai im.</seg>
          <seg id="b.LUK.5.15" type="verse">[CA] usmernoda þan þata waurd mais bi ina, jah garunnun hiuhmans managai hausjon jah leikinon fram imma sauhte seinaizo.</seg>
          <seg id="b.LUK.5.16" type="verse">[CA] iþ is was afleiþands ana auþidos jah bidjands.</seg>
          <seg id="b.LUK.5.17" type="verse">[CA] jah warþ in ainamma dage, jah is was laisjands. jah wesun sitandans Fareisaieis jah witodalaisarjos, þaiei wesun gaqumanai us allamma haimo Galeilaias jah Iudaias jah Iairusaulwmon; jah mahts fraujins was du hailjan ins.</seg>
          <seg id="b.LUK.5.18" type="verse">[CA] jah sai mans bairandans ana ligra mannan saei was usliþa, jah sokidedun hvaiwa ina innatbereina jah galagidideina in andwairþja is.</seg>
          <seg id="b.LUK.5.19" type="verse">[CA] jah ni bigitandans hvaiwa innatbereina ina in manageins, ussteigandans ana hrot and skaljos, gasatidedun ina miþ þamma badja in midjaim faura Iesua.</seg>
          <seg id="b.LUK.5.20" type="verse">[CA] jah gasaihvands galaubein ize qaþ du þamma usliþin: manna, afleitanda þus frawaurhteis þeinos.</seg>
          <seg id="b.LUK.5.21" type="verse">[CA] jah dugunnun þagkjan þai bokarjos jah Fareisaieis qiþandans: hvas ist sa, saei rodeiþ naiteinins? hvas mag afletan frawaurhtins, alja ains guþ?</seg>
          <seg id="b.LUK.5.22" type="verse">[CA] ufkunnands þan Iesus mitonins ize andhafjands qaþ du im: hva biþagkeiþ in hairtam izwaraim?</seg>
          <seg id="b.LUK.5.23" type="verse">[CA] hvaþar ist azetizo qiþan: afletanda þus frawaurhteis, þau qiþan: urreis jah gagg?</seg>
          <seg id="b.LUK.5.24" type="verse">[CA] aþþan ei witeid þatei waldufni habaid sa sunus mans ana airþai afletan frawaurhtins, qaþ du þamma usliþin: du þus qiþa, urreis jah ushafjands þata badi þeinata gagg in gard þeinana.</seg>
          <seg id="b.LUK.5.25" type="verse">[CA] jah sunsaiw usstandands in andwairþja ize, ushafjands ana þammei lag, galaiþ in gard seinana mikiljands guþ.</seg>
          <seg id="b.LUK.5.26" type="verse">[CA] jah usfilmei dissat allans, jah mikilidedun guþ jah fullai waurþun agisis qiþandans þatei gasaihvam wulþaga himma daga.</seg>
          <seg id="b.LUK.5.27" type="verse">[CA] jah afar þata usiddja jah gasahv motari, namin Laiwwi, sitandan ana motastada, jah qaþ du imma: laistei afar mis.</seg>
          <seg id="b.LUK.5.28" type="verse">[CA] jah bileiþands allaim, usstandands iddja afar imma.</seg>
          <seg id="b.LUK.5.29" type="verse">[CA] jah gawaurhta dauht mikila Laiwweis imma in garda seinamma, jah was managei motarje mikila jah anþaraize, þaiei wesun miþ im anakumbjandans.</seg>
          <seg id="b.LUK.5.30" type="verse">[CA] jah birodidedun bokarjos ize jah Fareisaieis du siponjam is qiþandans: duhve miþ þaim motarjam jah frawaurhtaim matjid jah drigkid?</seg>
          <seg id="b.LUK.5.31" type="verse">[CA] jah andhafjands Iesus qaþ du im: ni þaurbun hailai leikeis, ak þai unhailans.</seg>
          <seg id="b.LUK.5.32" type="verse">[CA] ni qam laþon garaihtans, ak frawaurhtans in idreiga.</seg>
          <seg id="b.LUK.5.33" type="verse">[CA] iþ eis qeþun du imma: duhve siponjos Iohannes fastand ufta jah bidos taujand, samaleiko jah Fareisaiei, iþ þai þeinai siponjos matjand jah drigkand?</seg>
          <seg id="b.LUK.5.34" type="verse">[CA] þaruh is qaþ du im: ni magud sununs bruþfadis, unte sa bruþfads miþ im ist, gataujan fastan.</seg>
          <seg id="b.LUK.5.35" type="verse">[CA] aþþan qimand dagos, jah þan afnimada af im sa bruþfads, jah þan fastand in jainaim dagam.</seg>
          <seg id="b.LUK.5.36" type="verse">[CA] qaþuh þan jah gajukon du im, þatei ainshun plat snagins niujis ni lagjid ana snagan fairnjana, aiþþau jah sa niuja aftaurnid, jah þamma fairnjin ni gatimid þata af þamma niujin.</seg>
          <seg id="b.LUK.5.37" type="verse">[CA] jah ainshun ni giutid wein niujata in balgins fairnjans, aiþþau distairid þata niujo wein þans balgins jah silbo usgutniþ, jah þai balgeis fraqistnand;</seg>
          <seg id="b.LUK.5.38" type="verse">[CA] ak wein juggata in balgins niujans giutand, jah bajoþs gafastanda.</seg>
          <seg id="b.LUK.5.39" type="verse">[CA] jah ainshun drigkandane fairni, ni suns wili jugg; qiþiþ auk: þata fairnjo batizo ist.</seg>
        </div>
        <div id="b.LUK.6" type="chapter">
          <seg id="b.LUK.6.1" type="verse">[CA] Jah warþ in sabbato anþaramma frumin gaggan imma þairh atisk, jah raupidedun ahsa siponjos is jah matidedun bnauandans handum.</seg>
          <seg id="b.LUK.6.2" type="verse">[CA] iþ sumai Fareisaie qeþun du im: hva taujid þatei ni skuld ist taujan in sabbato dagam?</seg>
          <seg id="b.LUK.6.3" type="verse">[CA] jah andhafjands wiþra ins Iesus qaþ: ni þata ussuggwud þatei gatawida Daweid, þan gredags was, silba jah þaiei miþ imma wesun?</seg>
          <seg id="b.LUK.6.4" type="verse">[CA] hvaiwa inngalaiþ in gard gudis jah hlaibans faurlageinais usnam jah matida jah gaf þaim miþ sis wisandam, þanzei ni skuld ist matjan, nibai ainaim gudjam?</seg>
          <seg id="b.LUK.6.5" type="verse">[CA] jah qaþ du im þatei frauja ist sa sunus mans jah þamma sabbato daga.</seg>
          <seg id="b.LUK.6.6" type="verse">[CA] jah warþ þan in anþaramma daga sabbato galeiþan imma in swnagogein jah laisjan. jah was jainar manna, jah handus is so taihswo was þaursus.</seg>
          <seg id="b.LUK.6.7" type="verse">[CA] witaidedunuh þan þai bokarjos jah Fareisaieis, jau in sabbato daga leikinodedi, ei bigeteina til du wrohjan ina.</seg>
          <seg id="b.LUK.6.8" type="verse">[CA] iþ is wissuh mitonins ize jah qaþ du þamma mann, þamma þaursja habandin handu: urreis jah stand in midjaim. þaruh is urreisands gastoþ.</seg>
          <seg id="b.LUK.6.9" type="verse">[CA] qaþ þan Iesus du im: fraihna izwis hva skuld ist sabbato dagam, þiuþ taujan þau unþiuþ taujan, saiwala ganasjan þau usqistjan?</seg>
          <seg id="b.LUK.6.10" type="verse">[CA] jah ussaihvands allans ins qaþ du imma: ufrakei þo handu þeina. þaruh is ufrakida, jah gastoþ so handus is, swaswe so anþara.</seg>
          <seg id="b.LUK.6.11" type="verse">[CA] iþ eis fullai waurþun unfrodeins jah rodidedun du sis misso hva tawidideina þamma Iesua.</seg>
          <seg id="b.LUK.6.12" type="verse">[CA] jah warþ in dagam þaim, ei usiddja Iesus in fairguni bidjan; jah was naht þairwakands in bidai gudis.</seg>
          <seg id="b.LUK.6.13" type="verse">[CA] jah biþe warþ dags, atwopida siponjans seinans jah gawaljands us im twalib, þanzei jah apaustuluns namnida:</seg>
          <seg id="b.LUK.6.14" type="verse">[CA] Seimon þanei jah namnida Paitru, jah Andraian broþar is; Iakobu jah Iohannen, Filippu jah Barþulomaiu;</seg>
          <seg id="b.LUK.6.15" type="verse">[CA] Maþþaiu jah Þoman, Iakobu þana Alfaius jah Seimon þana haitanan Zeloten;</seg>
          <seg id="b.LUK.6.16" type="verse">[CA] Iudan Iakobaus jah Iudan Iskarioten, saei jah warþ galewjands ina.</seg>
          <seg id="b.LUK.6.17" type="verse">[CA] jah atgaggands dalaþ miþ im gastoþ ana stada ibnamma jah hiuma siponje is jah hansa mikila manageins af allamma Iudaias jah Iairusalem jah þize faur marein Twre jah Seidone [jah anþaraizo baurge],</seg>
          <seg id="b.LUK.6.18" type="verse">[CA] þaiei qemun hausjan imma jah hailjan sik sauhte seinaizo; jah þai anahabaidans fram ahmam unhrainjaim, jah gahailidai waurþun.</seg>
          <seg id="b.LUK.6.19" type="verse">[CA] jah alla managei sokidedun attekan imma, unte mahts af imma usiddja jah ganasida allans.</seg>
          <seg id="b.LUK.6.20" type="verse">[CA] jah is ushafjands augona seina du siponjam seinaim qaþ: audagai jus unledans ahmin, unte izwara ist þiudangardi himine.</seg>
          <seg id="b.LUK.6.21" type="verse">[CA] audagai jus gredagans nu, unte sadai wairþiþ. audagai jus gretandans nu, unte ufhlohjanda.</seg>
          <seg id="b.LUK.6.22" type="verse">[CA] audagai sijuþ, þan fijand izwis mans jah afskaidand izwis jah idweitjand jah uswairpand namin izwaramma swe ubilamma in sunaus mans;</seg>
          <seg id="b.LUK.6.23" type="verse">[CA] faginod in jainamma daga jah laikid, unte sai, mizdo izwara managa in himinam; bi þamma auk tawidedun praufetum attans ize.</seg>
          <seg id="b.LUK.6.24" type="verse">[CA] aþþan wai izwis þaim gabeigam, unte ju habaid gaþlaiht izwara.</seg>
          <seg id="b.LUK.6.25" type="verse">[CA] wai izwis, jus sadans nu, unte gredagai wairþiþ; wai izwis, jus hlahjandans nu, unte gaunon jah gretan duginnid.</seg>
          <seg id="b.LUK.6.26" type="verse">[CA] wai, þan waila izwis qiþand allai mans; samaleiko allis tawidedun galiugapraufetum attans ize.</seg>
          <seg id="b.LUK.6.27" type="verse">[CA] akei izwis qiþa þaim hausjandam: frijod þans hatandans izwis; waila taujaid þaim fijandam izwis.</seg>
          <seg id="b.LUK.6.28" type="verse">[CA] þiuþjaiþ þans fraqiþandans izwis; bidjaid fram þaim anamahtjandam izwis.</seg>
          <seg id="b.LUK.6.29" type="verse">[CA] þamma stautandin þuk bi kinnu, galewei imma jah anþara; jah þamma nimandin af þus wastja, jah paida ni warjais.</seg>
          <seg id="b.LUK.6.30" type="verse">[CA] hvammeh þan bidjandane þuk gif jah af þamma nimandin þein ni lausei.</seg>
          <seg id="b.LUK.6.31" type="verse">[CA] jah swaswe wileid ei taujaina izwis mans, jah jus taujaid im samaleiko.</seg>
          <seg id="b.LUK.6.32" type="verse">[CA] aþþan jabai frijod þans frijondans izwis, hva izwis laune ist? jah auk þai frawaurhtans þans frijondans sik frijond.</seg>
          <seg id="b.LUK.6.33" type="verse">[CA] jah jabai þiuþ taujaid þaim þiuþ taujandam izwis, hva izwis laune ist? jah auk þai frawaurhtans þata samo taujand.</seg>
          <seg id="b.LUK.6.34" type="verse">[CA] jah jabai leihvid fram þaimei weneid andniman, hva izwis laune ist? jah auk frauwaurhtai frawaurhtaim leihvand, ei andnimaina samalaud.</seg>
          <seg id="b.LUK.6.35" type="verse">[CA] sweþauh frijod þans fijands izwarans, þiuþ taujaid jah leihvaid ni waihtais uswenans, jah wairþiþ mizdo izwara managa, jah wairþiþ sunjus hauhistins, unte is gods ist þaim unfagram jah unseljam.</seg>
          <seg id="b.LUK.6.36" type="verse">[CA] wairþaid bleiþjandans, swaswe jah atta izwar bleiþs ist.</seg>
          <seg id="b.LUK.6.37" type="verse">[CA] jah ni stojid, ei ni stojaindau; ni afdomjaid, jah ni afdomjanda; fraletaid, jah fraletanda.</seg>
          <seg id="b.LUK.6.38" type="verse">[CA] gibaid, jah gibada izwis, mitads goda jah ufarfulla jah gawigana jah ufargutana gibada in barm izwarana; þizai auk samon mitadjon þizaiei mitid mitada izwis.</seg>
          <seg id="b.LUK.6.39" type="verse">[CA] qaþuh þan gajukon im: ibai mag blinds blindana tiuhan? niu bai in dal gadriusand?</seg>
          <seg id="b.LUK.6.40" type="verse">[CA] nist siponeis ufar laisari seinana; iþ gamanwids hvarjizuh wairþai swe laisaris is.</seg>
          <seg id="b.LUK.6.41" type="verse">[CA] aþþan hva gaumeis gramsta in augin broþrs þeinis, iþ anza in þeinamma augin ni gaumeis?</seg>
          <seg id="b.LUK.6.42" type="verse">[CA] aiþþau hvaiwa magt qiþan du broþr þeinamma: broþar let, ik uswairpa gramsta þamma in augin þeinamma, silba in augin þeinamma anza ni gaumjands? liuta, uswairp faurþis þamma anza us augin þeinamma, jah þan gaumjais uswairpan gramsta þamma in augin broþrs þeinis.</seg>
          <seg id="b.LUK.6.43" type="verse">[CA] ni auk ist bagms gods taujands akran ubil, nih þan bagms ubils taujands akran god.</seg>
          <seg id="b.LUK.6.44" type="verse">[CA] hvarjizuh raihtis bagme us swesamma akrana uskunþs ist; ni auk us þaurnum lisand[a] smakkans, nih þan us aihvatundjai trudand[a] weinabasja.</seg>
          <seg id="b.LUK.6.45" type="verse">[CA] þiuþeigs manna us þiuþeigamma huzda hairtins seinis usbairid þiuþ, jah ubils manna us ubilamma hairtins seinis usbairid ubil: uzuh allis ufarfullein hairtins rodeid munþs is.</seg>
          <seg id="b.LUK.6.46" type="verse">[CA] aþþan hva mik haitid frauja, frauja! jah ni taujid þatei qiþa?</seg>
          <seg id="b.LUK.6.47" type="verse">[CA] hvazuh sa gaggands du mis jah hausjands waurda meina jah taujands þo, ataugja izwis hvamma galeiks ist.</seg>
          <seg id="b.LUK.6.48" type="verse">[CA] galeiks ist mann timrjandin razn, saei grob jah gadiupida jah gasatida grunduwaddjau ana staina. at garunjon þan waurþanai bistagq ahva bi jainamma razna jah ni mahta gawagjan ita; gasulid auk was ana þamma staina.</seg>
          <seg id="b.LUK.6.49" type="verse">[CA] iþ sa hausjands jah ni taujands galeiks ist mann timrjandin razn ana airþai inuh grunduwaddju, þatei bistagq flodus, jah suns gadraus, jah warþ so uswalteins þis raznis mikila.</seg>
        </div>
        <div id="b.LUK.7" type="chapter">
          <seg id="b.LUK.7.1" type="verse">[CA] Biþe þan usfullida alla þo waurda seina in hliumans manageins, galaiþ in Kafarnaum.</seg>
          <seg id="b.LUK.7.2" type="verse">[CA] hundafade þan sumis skalks siukands swultawairþja &lt;was&gt;, saei was imma swers.</seg>
          <seg id="b.LUK.7.3" type="verse">[CA] gahausjands þan bi Iesu insandida du imma sinistans Iudaie, bidjands ina ei qimi jah ganasidedi þana skalk is.</seg>
          <seg id="b.LUK.7.4" type="verse">[CA] iþ eis qimandans at Iesua bedun ina usdaudo, qiþandans þatei wairþs ist, þammei fragibis þata;</seg>
          <seg id="b.LUK.7.5" type="verse">[CA] unte frijoþ þiuda unsara, jah swnagogein is gatimrida unsis.</seg>
          <seg id="b.LUK.7.6" type="verse">[CA] iþ Iesus iddjuh miþ im. jah juþan ni fairra wisandin imma þamma garda, insandida du imma sa hundafads frijonds, qiþands du imma: frauja, ni draibei þuk, unte ni im wairþs ei uf hrot mein inngaggais.</seg>
          <seg id="b.LUK.7.7" type="verse">[CA] duþei ni mik silban wairþana rahnida at þus qiman; ak qiþ waurda, jah gahailnid sa þiumagus meins.</seg>
          <seg id="b.LUK.7.8" type="verse">[CA] jah þan auk ik manna im uf waldufnja gasatids, habands uf mis silbin gadrauhtins; jah qiþa du þamma: gagg, jah gaggid; jah anþaramma: qim her, jah qimid; jah du skalka meinamma: tawei þata, jah taujid.</seg>
          <seg id="b.LUK.7.9" type="verse">[CA] gahausjands þan þata Iesus sildaleikida ina jah wandjands sik du þizai afarlaistjandein sis managein qaþ: amen, qiþa izwis, ni in Israela swalauda galaubein bigat.</seg>
          <seg id="b.LUK.7.10" type="verse">[CA] jah gawandjandans sik þai insandidans du garda bigetun þana siukan skalk hailana.</seg>
          <seg id="b.LUK.7.11" type="verse">[CA] jah warþ in þamma afardaga, iddja in baurg namnida Naem; jah mididdjedun imma siponjos is ganohai jah manageins filu.</seg>
          <seg id="b.LUK.7.12" type="verse">[CA] biþeh þan nehva was daura þizos baurgs, þaruh sai, utbaurans was naus, sunus ainaha aiþein seinai, jah si silbo widowo, jah managei þizos baurgs ganoha miþ izai.</seg>
          <seg id="b.LUK.7.13" type="verse">[CA] jah gasaihvands þo frauja [Iesus] infeinoda du izai jah qaþ du izai: ni gret!</seg>
          <seg id="b.LUK.7.14" type="verse">[CA] jah duatgaggands attaitok hvilftrjom; iþ þai bairandans gastoþun; jah qaþ: juggalaud, du þus qiþa: urreis!</seg>
          <seg id="b.LUK.7.15" type="verse">[CA] jah ussat sa naus jah dugann rodjan. jah atgaf ina aiþein is.</seg>
          <seg id="b.LUK.7.16" type="verse">[CA] dissat þan allans agis, jah mikilidedun guþ, qiþandans þatei praufetus mikils urrais in unsis, jah þatei gaweisoda guþ manageins seinaizos.</seg>
          <seg id="b.LUK.7.17" type="verse">[CA] jah usiddja þata waurd and alla Iudaia bi ina jah and allans bisitands.</seg>
          <seg id="b.LUK.7.18" type="verse">[CA] jah gataihun Iohannen siponjos is bi alla þo.</seg>
          <seg id="b.LUK.7.19" type="verse">[CA] jah athaitands twans siponje seinaize Iohannes insandida ins du Iesua qiþands: þû is sa qimanda þau anþaranu wenjaima?</seg>
          <seg id="b.LUK.7.20" type="verse">[CA] qimandans þan at imma þai wairos qeþun: Iohannes sa daupjands insandida ugkis du þus, qiþands: þû is sa qimanda þau anþaranu wenjaima?</seg>
          <seg id="b.LUK.7.21" type="verse">[CA] inuh þan þizai hveilai gahailida managans af sauhtim jah slahim jah ahmane ubilaize jah blindaim managaim fragaf siun.</seg>
          <seg id="b.LUK.7.22" type="verse">[CA] jah andhafjands Iesus qaþ du im: gaggandans gateihats Iohannen þatei gasehvuts jah gahausideduts, þatei blindai ussaihvand, haltai gaggand, þrutsfillai gahrainjanda, baudai gahausjand, naweis urreisand, unledai wailamerjanda;</seg>
          <seg id="b.LUK.7.23" type="verse">[CA] jah audags ist sahvazuh saei ni gamarzjada in mis.</seg>
          <seg id="b.LUK.7.24" type="verse">[CA] at galeiþandam þan þaim airum Iohannes dugann rodjan du manageim bi Iohannen: hva usiddjeduþ in auþida saihvan? raus fram winda wagid?</seg>
          <seg id="b.LUK.7.25" type="verse">[CA] akei hva usiddjeduþ saihvan? mannan in hnasqjaim wastjom gawasidana? sai, þai in wastjom wulþagaim jah fodeinai wisandans in þiudangardjom sind.</seg>
          <seg id="b.LUK.7.26" type="verse">[CA] akei hva usiddjeduþ saihvan? praufetu? jai, qiþa izwis, jah mais praufetu.</seg>
          <seg id="b.LUK.7.27" type="verse">[CA] sa ist, bi þanei gamelid ist: sai, ik insandja aggilu meinana faura andwairþja þeinamma, saei gamanweid wig þeinana faura þus.</seg>
          <seg id="b.LUK.7.28" type="verse">[CA] qiþa allis izwis, maiza in baurim qinono praufetus Iohanne þamma daupjandin ainshun nist; iþ sa minniza [imma] in þiudangardjai gudis maiza imma ist.</seg>
          <seg id="b.LUK.7.29" type="verse">[CA] jah alla managei gahausjandei jah motarjos garaihtana domidedun guþ, ufdaupidai daupeinai Iohannis.</seg>
          <seg id="b.LUK.7.30" type="verse">[CA] iþ Fareisaieis jah witodafastjos runa gudis fraqeþun ana sik, ni daupidai fram imma.</seg>
          <seg id="b.LUK.7.31" type="verse">[CA] hve nu galeiko þans mans þis kunjis, jah hve sijaina galeikai?</seg>
          <seg id="b.LUK.7.32" type="verse">[CA] galeikai sind barnam þaim in garunsai sitandam jah wopjandam seina misso jah qiþandam: swiglodedum izwis jah ni plinsideduþ, gaunodedum izwis jan~ni gaigrotuþ.</seg>
          <seg id="b.LUK.7.33" type="verse">[CA] urrann raihtis Iohannes sa daupjands, nih hlaif matjands nih wein drigkands, jah qiþiþ: unhulþon habaiþ.</seg>
          <seg id="b.LUK.7.34" type="verse">[CA] urrann sunus mans matjands jah drigkands, jah qiþiþ: sai, manna afetja jah weindrugkja, frijonds motarje jah frawaurhtaize.</seg>
          <seg id="b.LUK.7.35" type="verse">[CA] jah gasunjoda warþ handugei fram barnam seinaim allaim.</seg>
          <seg id="b.LUK.7.36" type="verse">[CA] baþ þan ina sums Fareisaie ei matidedi miþ imma; jah atgaggands in gard þis Fareisaiaus anakumbida.</seg>
          <seg id="b.LUK.7.37" type="verse">[CA] þaruh sai, qino in þizai baurg, sei was frawaurhta, jah ufkunnandei þatei anakumbida in razna þis Fareisaiaus, briggandei alabalstraun balsanis</seg>
          <seg id="b.LUK.7.38" type="verse">[CA] jah standandei faura fotum is aftaro greitandei, dugann natjan fotuns is tagram jah skufta haubidis seinis biswarb jah kukida fotum is jah gasalboda þamma balsana.</seg>
          <seg id="b.LUK.7.39" type="verse">[CA] gasaihvands þan sa Fareisaius, saei haihait ina, rodida sis ains qiþands: sa iþ wesi praufetus, ufkunþedi þau, hvo jah hvileika so qino sei tekiþ imma, þatei frawaurhta ist.</seg>
          <seg id="b.LUK.7.40" type="verse">[CA] jah andhafjands Iesus qaþ du Paitrau: Seimon, skal þus hva qiþan. iþ is qaþ: laisari, qiþ!</seg>
          <seg id="b.LUK.7.41" type="verse">[CA] twai dulgis skulans wesun dulgahaitjin sumamma; ains skulda skatte fimf hunda, iþ anþar fimf tiguns.</seg>
          <seg id="b.LUK.7.42" type="verse">[CA] ni habandam þan &lt;im&gt; hvaþro usgebeina, baim fragaf. hvaþar nu þize, qiþ, mais ina frijod?</seg>
          <seg id="b.LUK.7.43" type="verse">[CA] andhafjands þan Seimon qaþ: þana gawenja þammei managizo fragaf. þaruh is qaþ du imma: raihtaba stauides.</seg>
          <seg id="b.LUK.7.44" type="verse">[CA] jah gawandjands sik du þizai qinon qaþ du Seimona: gasaihvis þo qinon? atgaggandin in gard þeinana wato mis ana fotuns meinans ni gaft; iþ si tagram seinaim ganatida meinans fotuns jah skufta seinamma biswarb.</seg>
          <seg id="b.LUK.7.45" type="verse">[CA] ni kukides mis; iþ si, fram þammei innatiddja, ni swaif bikukjan fotuns meinans.</seg>
          <seg id="b.LUK.7.46" type="verse">[CA] alewa haubid meinata ni salbodes; iþ si balsana gasalboda fotuns meinans.</seg>
          <seg id="b.LUK.7.47" type="verse">[CA] in þizei qiþa þus: afletanda frawaurhteis izos þos managons, unte frijoda filu; iþ þammei leitil fraletada, leitil frijod.</seg>
          <seg id="b.LUK.7.48" type="verse">[CA] qaþuh þan du izai: afletanda þus frawaurhteis þeinos.</seg>
          <seg id="b.LUK.7.49" type="verse">[CA] jah dugunnun þai miþanakumbjandans qiþan in sis silbam: hvas sa ist saei &lt;jah&gt; frawaurhtins afletai?</seg>
          <seg id="b.LUK.7.50" type="verse">[CA] iþ is qaþ þan du þizai qinon: galaubeins þeina ganasida þuk, gagg in gawairþi.</seg>
        </div>
        <div id="b.LUK.8" type="chapter">
          <seg id="b.LUK.8.1" type="verse">[CA] Jah warþ biþe [afar þata], ei jah is wratoda and baurgs jah haimos merjands jah wailaspillonds þiudangardja gudis, jah þai twalib miþ imma,</seg>
          <seg id="b.LUK.8.2" type="verse">[CA] jah qinons þozei wesun galeikinodos ahmane ubilaize jah sauhte, jah Marja sei haitana was Magdalene, us þizaiei usiddjedun unhulþons sibun,</seg>
          <seg id="b.LUK.8.3" type="verse">[CA] jah Iohanna, qens Kusins, fauragaggjins Herodes, jah Susanna jah anþaros managos, þozei andbahtededun im us aiginam seinaim.</seg>
          <seg id="b.LUK.8.4" type="verse">[CA] gaqumanaim þan hiumam managaim jah þaim þaiei us baurgim gaïddjedun du imma, qaþ þairh gajukon:</seg>
          <seg id="b.LUK.8.5" type="verse">[CA] urrann saiands du saian fraiwa seinamma; jah miþþanei saiso, sum gadraus faur wig jah gatrudan warþ, jah fuglos himinis fretun þata.</seg>
          <seg id="b.LUK.8.6" type="verse">[CA] jah anþar gadraus ana staina jah uskijanata gaþaursnoda, in þizei ni habaida qrammiþa.</seg>
          <seg id="b.LUK.8.7" type="verse">[CA] jah sum gadraus in midumai þaurniwe, jah miþuskeinandans þai þaurnjus afhvapidedun þata.</seg>
          <seg id="b.LUK.8.8" type="verse">[CA] jah anþar gadraus ana airþai godai jah uskeinoda jah tawida akran taihuntaihundfalþ. þata þan qiþands ufwopida: saei habai ausona du hausjan, gahausjai.</seg>
          <seg id="b.LUK.8.9" type="verse">[CA] frehun þan ina siponjos is qiþandans, hva sijai so gajuko.</seg>
          <seg id="b.LUK.8.10" type="verse">[CA] iþ is qaþ: izwis atgiban ist kunnan runos þiudinassaus gudis; iþ þaim anþaraim in gajukom, ei saihvandans ni gasaihvaina, jah gahausjandans ni fraþjaina.</seg>
          <seg id="b.LUK.8.11" type="verse">[CA] aþþan þata ist so gajuko: þata fraiw ist waurd gudis.</seg>
          <seg id="b.LUK.8.12" type="verse">[CA] iþ þai wiþra wig sind þai hausjandans; þaþroh qimiþ diabulus jah usnimiþ þata waurd af hairtin ize, ei galaubjandans ni ganisaina.</seg>
          <seg id="b.LUK.8.13" type="verse">[CA] iþ þai ana þamma staina, ize þan hausjand, miþ faheidai andnimand þata waurd, jah þai waurtins ni haband, þaiei du mela galaubjand jah in mela fraistubnjos afstandand.</seg>
          <seg id="b.LUK.8.14" type="verse">[CA] iþ þata in þaurnuns gadriusando þai sind þai[ei] gahausjandans jah af saurgom jah gabein jah gabaurjoþum þizos libainais gaggandans afhvapnand jah ni gawrisqand.</seg>
          <seg id="b.LUK.8.15" type="verse">[CA] iþ þata ana þizai godon airþai þai sind þai ize in hairtin godamma jah seljamma gahausjandans þata waurd gahaband jah akran bairand in þulainai.</seg>
          <seg id="b.LUK.8.16" type="verse">[CA] aþþan ni manna lukarn tandjands dishuljiþ ita kasa aiþþau uf ligr [ga]satjiþ, ak ana lukarnastaþin &lt;ga&gt;satjiþ, ei þai inngaggandans saihvaina liuhad.</seg>
          <seg id="b.LUK.8.17" type="verse">[CA] ni auk ist analaugn, þatei swikunþ ni wairþai, nih fulgin, þatei ni gakunnaidau jah in swekunþamma qimai.</seg>
          <seg id="b.LUK.8.18" type="verse">[CA] saihviþ nu hvaiwa hauseiþ; unte saei habaiþ, gibada imma, jah saei ni habaiþ, jah þatei þugkeiþ haban, afnimada af imma.</seg>
          <seg id="b.LUK.8.19" type="verse">[CA] atiddjedun þan du imma aiþei jah broþrjus is jah ni mahtedun andqiþan imma faura managein.</seg>
          <seg id="b.LUK.8.20" type="verse">[CA] jah gataihan warþ imma þatei aiþei þeina jah broþrjus þeinai standand uta gasaihvan þuk gairnjandona.</seg>
          <seg id="b.LUK.8.21" type="verse">[CA] iþ is andhafjands qaþ du im: aiþei meina jah broþrjus meinai þai sind, þai waurd gudis gahausjandans jah taujandans.</seg>
          <seg id="b.LUK.8.22" type="verse">[CA] warþ þan in ainamma þize dage, jah is galaiþ in skip jah siponjos is, jah qaþ du im: galeiþam hindar þana marisaiw! jah galiþun.</seg>
          <seg id="b.LUK.8.23" type="verse">[CA] þaruh þan swe faridedun, anasaislep; jah atiddja skura windis in þana marisaiw, jah gafullnodedun jah birekjai waurþun.</seg>
          <seg id="b.LUK.8.24" type="verse">[CA] duatgaggandans þan urraisidedun ina qiþandans: talzjand, fraqistnam! iþ is urreisands gasok winda jah þamma wega watins; jah anaslawaidedun jah warþ wis.</seg>
          <seg id="b.LUK.8.25" type="verse">[CA] qaþ þan du im: hvar ist galaubeins izwara? ogandans þan sildaleikidedun qiþandans du sis misso: hvas siai sa, ei jah windam faurbiudiþ jah watnam, jah ufhausjand imma?</seg>
          <seg id="b.LUK.8.26" type="verse">[CA] jah atfaridedun in gawi Gaddarene, þatei ist wiþrawairþ Galeilaia.</seg>
          <seg id="b.LUK.8.27" type="verse">[CA] usgaggandin þan imma ana airþa, gamotida imma wair sums us baurg saei habaida unhulþons mela lagga jah wastjom ni gawasiþs was jah in garda ni gawas, ak in hlaiwasnom.</seg>
          <seg id="b.LUK.8.28" type="verse">[CA] gasaihvands þan Iesu jah ufhropjands draus du imma jah stibnai mikilai qaþ: hva mis jah þus, Iesu, sunau gudis hauhistins? bidja þuk, ni balwjais mis.</seg>
          <seg id="b.LUK.8.29" type="verse">[CA] unte anabaud ahmin þamma unhrainjin usgaggan af þamma mann; manag auk mel frawalw ina, jah bundans was eisarnabandjom jah fotubandjom fastaiþs was, jah dishniupands þos bandjos draibiþs was fram þamma unhulþin ana auþidos.</seg>
          <seg id="b.LUK.8.30" type="verse">[CA] frah þan ina Iesus qiþands: hva ist namo þein? þaruh qaþ: harjis; unte unhulþons managos galiþun in ina.</seg>
          <seg id="b.LUK.8.31" type="verse">[CA] jah bad ina ei ni anabudi im in afgrundiþa galeiþan.</seg>
          <seg id="b.LUK.8.32" type="verse">[CA] wasuþ~þan jainar hairda sweine managaize haldanaize in þamma fairgunja; jah bedun ina ei uslaubidedi im in þo galeiþan. jah uslaubida im.</seg>
          <seg id="b.LUK.8.33" type="verse">[CA] usgaggandans þan suns þai unhulþans af þamma mann galiþun in þo sweina, jah rann sa wriþus and driuson in þana marisaiw jah afhvapnodedun.</seg>
          <seg id="b.LUK.8.34" type="verse">[CA] gasaihvandans þan þai haldandans þata waurþano gaþlauhun jah gataihun in baurg jah in weihsa.</seg>
          <seg id="b.LUK.8.35" type="verse">[CA] usiddjedun þan saihvan þata waurþano jah qemun at Iesua jah bigetun sitandan þana mannan af þammei unhulþons usiddjedun, gawasidana jah fraþjandan faura fotum Iesuis, jah ohtedun.</seg>
          <seg id="b.LUK.8.36" type="verse">[CA] gataihun þan im jah þai gasaihvandans hvaiwa ganas sa daimonareis.</seg>
          <seg id="b.LUK.8.37" type="verse">[CA] jah bedun ina allai gaujans þize Gaddarene galeiþan fairra sis, unte agisa mikilamma dishabaidai wesun. iþ is galeiþands in skip gawandida sik.</seg>
          <seg id="b.LUK.8.38" type="verse">[CA] baþ þan ina sa wair af þammei þos unhulþons usiddjedun, ei wesi miþ imma; fralailot þan ina Iesus qiþands:</seg>
          <seg id="b.LUK.8.39" type="verse">[CA] gawandei þuk du garda þeinamma jah usspillo hvan filu gatawida þus guþ. jah galaiþ and baurg alla merjands hvan filu gatawida imma Iesus.</seg>
          <seg id="b.LUK.8.40" type="verse">[CA] warþ þan, miþþanei gawandida sik Iesus, andnam ina managei; wesun auk allai beidandans is.</seg>
          <seg id="b.LUK.8.41" type="verse">[CA] jah sai, qam wair þizei namo Iaeirus, sah fauramaþleis swnagogais was, jah driusands faura fotum Iesuis bad ina gaggan in gard seinana;</seg>
          <seg id="b.LUK.8.42" type="verse">[CA] unte dauhtar ainoho was imma swe wintriwe twalibe, jah so swalt. miþþanei þan iddja is, manageins þraihun ina.</seg>
          <seg id="b.LUK.8.43" type="verse">[CA] jah qino wisandei in runa bloþis jera twalif, soei in lekjans fraqam allamma aigina seinamma, jah ni mahta was fram ainomehun galeikinon,</seg>
          <seg id="b.LUK.8.44" type="verse">[CA] atgaggandei du aftaro attaitok skauta wastjos is, jah suns gastoþ sa runs bloþis izos.</seg>
          <seg id="b.LUK.8.45" type="verse">[CA] jah qaþ Iesus: hvas sa tekands mis? laugnjandam þan allaim qaþ Paitrus jah þai miþ imma: talzjand, manageins bihvairband þuk jah þreihand, jah qiþis: hvas sa tekands mis?</seg>
          <seg id="b.LUK.8.46" type="verse">[CA] þaruh is qaþ: taitok mis sums; ik auk ufkunþa maht usgaggandein af mis.</seg>
          <seg id="b.LUK.8.47" type="verse">[CA] gasaihvandei þan so qino þatei ni galaugnida, reirandei &lt;qam&gt; jah atdriusandei du imma, in þizei attaitok imma, gataih imma in andwairþja allaizos manageins jah hvaiwa gahailnoda suns.</seg>
          <seg id="b.LUK.8.48" type="verse">[CA] iþ Iesus qaþ du izai: þrafstei þuk, dauhtar: galaubeins þeina ganasida þuk; gagg in gawairþja.</seg>
          <seg id="b.LUK.8.49" type="verse">[CA] nauhþan imma rodjandin gaggiþ sums manne fram þis fauramaþleis swnagogais, qiþands du imma þatei gadauþnoda dauhtar þeina; ni draibei þana laisari.</seg>
          <seg id="b.LUK.8.50" type="verse">[CA] iþ is gahausjands andhof imma qiþands: ni faurhtei; þatainei galaubei, jah ganasjada.</seg>
          <seg id="b.LUK.8.51" type="verse">[CA] qimands þan in garda ni fralailot ainohun inngaggan, alja Paitru jah Iakobu jah Iohannen jah þana attan þizos maujos jah aiþein.</seg>
          <seg id="b.LUK.8.52" type="verse">[CA] gaigrotun þan allai jah faiflokun þo. þaruh qaþ: ni gretiþ, unte ni gaswalt, ak slepiþ.</seg>
          <seg id="b.LUK.8.53" type="verse">[CA] jah bihlohun ina gasaihvandans þatei gaswalt.</seg>
          <seg id="b.LUK.8.54" type="verse">[CA] þanuh is usdreibands allans ut jah fairgreipands handu izos wopida qiþands: mawi, urreis!</seg>
          <seg id="b.LUK.8.55" type="verse">[CA] jah gawandida ahman izos, jah ustoþ suns. jah anabaud izai giban mat.</seg>
          <seg id="b.LUK.8.56" type="verse">[CA] jah usgeisnodedun fadrein izos; iþ is faurbaud im ei mann ni qiþeina þata waurþano.</seg>
        </div>
        <div id="b.LUK.9" type="chapter">
          <seg id="b.LUK.9.1" type="verse">[CA] Gahaitands þan þans twalif apaustauluns atgaf im maht jah waldufni ufar allaim unhulþom jah sauhtins gahailjan.</seg>
          <seg id="b.LUK.9.2" type="verse">[CA] jah insandida ins merjan þiudangardja gudis jah gahailjan allans þans unhailans.</seg>
          <seg id="b.LUK.9.3" type="verse">[CA] jah qaþ du im: ni waiht nimaiþ in wig; nih waluns nih matibalg nih hlaib nih skattans, nih þan tweihnos paidos haban.</seg>
          <seg id="b.LUK.9.4" type="verse">[CA] jah in þanei gard gaggaiþ, þar saljiþ jah þaþroh usgaggaiþ.</seg>
          <seg id="b.LUK.9.5" type="verse">[CA] jah swa managai swe ni andnimaina izwis, usgaggandans us þizai baurg jainai jah mulda af fotum izwaraim afhrisjaiþ du weitwodiþai ana ins.</seg>
          <seg id="b.LUK.9.6" type="verse">[CA] usgaggandans þan þairhiddjedun and haimos wailamerjandans jah leikinondans and all.</seg>
          <seg id="b.LUK.9.7" type="verse">[CA] gahausida þan Herodis sa taitrarkes þo waurþanona fram imma alla jah þahta, unte qeþun sumai þatei Iohannes urrais us dauþaim.</seg>
          <seg id="b.LUK.9.8" type="verse">[CA] sumai þan qeþun &lt;þatei&gt; Helias ataugida sik; sumaiuþ~þan þatei praufetus sums þize airizane usstoþ.</seg>
          <seg id="b.LUK.9.9" type="verse">[CA] jah qaþ Herodes: Iohannau ik haubiþ afmaimait, iþ hvas ist sa, bi þanei ik hausja swaleik? jah sokida ina gasaihvan.</seg>
          <seg id="b.LUK.9.10" type="verse">[CA] jah gawandjandans sik apaustauleis usspillodedun imma, swa filu swe gatawidedun. jah andnimands ins afiddja sundro ana staþ auþjana baurgs namnidaizos Baidsaiïdan.</seg>
          <seg id="b.LUK.9.11" type="verse">[CA] iþ þos manageins finþandeins laistidedun afar imma, jah andnimands ins rodida du im þo bi þiudangardja gudis jah þans þarbans leikinassaus gahailida.</seg>
          <seg id="b.LUK.9.12" type="verse">[CA] þanuh dags juþan dugann hneiwan. atgaggandans þan du imma þai twalif qeþun du imma: fralet þo managein, ei galeiþandans in þos bisunjane haimos jah weihsa saljaina jah bugjaina sis matins, unte her in auþjamma stada sium.</seg>
          <seg id="b.LUK.9.13" type="verse">[CA] þanuh qaþ du im: gibiþ im jus matjan. iþ eis qeþun du imma: nist hindar uns maizo fimf hlaibam, jah fiskos twai, niba þau þatei weis gaggandans bugjaima allai þizai manaseidai matins.</seg>
          <seg id="b.LUK.9.14" type="verse">[CA] wesun auk swe fimf þusundjos waire. qaþ þan du siponjam seinaim: gawaurkeiþ im anakumbjan kubituns, ana hvarjanoh fimf tiguns.</seg>
          <seg id="b.LUK.9.15" type="verse">[CA] jah gatawidedun swa jah gatawidedun anakumbjan allans.</seg>
          <seg id="b.LUK.9.16" type="verse">[CA] nimands þan þans fimf hlaibans jah twans fiskans, insaihvands du himina gaþiuþida ins jah gabrak jah gaf siponjam du faurlagjan þizai managein.</seg>
          <seg id="b.LUK.9.17" type="verse">[CA] jah matidedun jah sadai waurþun allai; jah ushafan warþ, þatei aflifnoda im gabruko, tainjons twalif.</seg>
          <seg id="b.LUK.9.18" type="verse">[CA] jah warþ, miþþanei was is bidjands sundro, gamotidedun imma siponjos is, jah frah ins qiþands: hvana mik qiþand wisan þos manageins?</seg>
          <seg id="b.LUK.9.19" type="verse">[CA] iþ eis andhafjandans qeþun: Iohannen þana daupjand, anþarai þan Heleian, sumai þan þatei praufetus sums þize airizane usstoþ.</seg>
          <seg id="b.LUK.9.20" type="verse">[CA] qaþ þan du im: aþþan jus hvana mik qiþiþ wisan? andhafjands þan Paitrus qaþ: þu is Xristus, sunus gudis.</seg>
          <seg id="b.LUK.9.21" type="verse">[CA] iþ is þan gahvotjands im faurbauþ ei mann ni qiþeina þata;</seg>
          <seg id="b.LUK.9.22" type="verse">[CA] qiþands þatei skal sunus mans manag winnan jah uskusans fram sinistam wairþan jah gudjam jah bokarjam jah usqiman jah þridjin daga urreisan.</seg>
          <seg id="b.LUK.9.23" type="verse">[CA] qaþ þan du allaim: jabai hvas wili afar mis gaggan, afaikai sik silban jah nimai galgan seinana dag hvanoh jah laistjai mik.</seg>
          <seg id="b.LUK.9.24" type="verse">[CA] saei allis wili saiwala seina nasjan, fraqisteiþ izai; aþþan saei fraqisteiþ saiwalai seinai in meina, ganasjiþ þo.</seg>
          <seg id="b.LUK.9.25" type="verse">[CA] hvo allis þaurfte gataujiþ sis manna, gageigands þo manased alla, iþ sis silbin fraqistjands aiþþau gasleiþjands?</seg>
          <seg id="b.LUK.9.26" type="verse">[CA] saei allis skamaiþ sik meina aiþþau meinaize waurde, þizuh sunus mans skamaid sik, biþe qimiþ in wulþu seinamma jah attins jah þize weihane aggele.</seg>
          <seg id="b.LUK.9.27" type="verse">[CA] qiþuh þan izwis sunja: sind sumai þize her standandane, þaiei ni kausjand dauþau, unte gasaihvand þiudinassau gudis.</seg>
          <seg id="b.LUK.9.28" type="verse">[CA] waurþun þan afar þo waurda swe dagos ahtau, ganimands Paitru jah Iakobu jah Iohannen usiddja in fairguni bidjan.</seg>
          <seg id="b.LUK.9.29" type="verse">[CA] jah warþ, miþþanei baþ is, siuns andwairþjis is anþara jah gawaseins is hveita skeinandei.</seg>
          <seg id="b.LUK.9.30" type="verse">[CA] jah sai, wairos twai miþrodidedun imma, þaiei wesun Moses jah Helias;</seg>
          <seg id="b.LUK.9.31" type="verse">[CA] þai gasaihvanans in wulþau qeþun urruns is, þoei skulda usfulljan in Iairusalem.</seg>
          <seg id="b.LUK.9.32" type="verse">[CA] iþ Paitrus jah þai miþ imma wesun kauridai slepa: gawaknandans þan gasehvun wulþu is jah þans twans wairans þans miþstandandans imma.</seg>
          <seg id="b.LUK.9.33" type="verse">[CA] jah warþ, miþþanei afskaiskaidun sik af imma, qaþ Paitrus du Iesua: talzjand, god ist unsis her wisan, jah gawaurkjaima hleiþros þrins, aina þus jah aina Mose jah aina Helijin, ni witands hva qiþiþ.</seg>
          <seg id="b.LUK.9.34" type="verse">[CA] þata þan imma qiþandin warþ milhma jah ufarskadwida ins; faurhtidedun þan in þammei jainai qemun in þamma milhmin.</seg>
          <seg id="b.LUK.9.35" type="verse">[CA] jah stibna warþ us þamma milhmin qiþandei: sa ist sunus meins sa liuba, þamma hausjaiþ.</seg>
          <seg id="b.LUK.9.36" type="verse">[CA] jah miþþanei warþ so stibna, bigitans warþ Iesus ains. jah eis þahaidedun jah mann ni gataihun in jainaim dagam ni waiht þizei gasehvun.</seg>
          <seg id="b.LUK.9.37" type="verse">[CA] warþ þan in þamma &lt;afar&gt;daga, dalaþ atgaggandam im af fairgunja, gamotida imma manageins filu.</seg>
          <seg id="b.LUK.9.38" type="verse">[CA] jah sai, manna us þizai managein ufwopida qiþands: laisari, bidja þuk insaihvan du sunu meinamma, unte ainaha mis ist.</seg>
          <seg id="b.LUK.9.39" type="verse">[CA] jah sai, ahma nimiþ ina unhrains jah anaks hropeiþ jah tahjiþ ina miþ hvaþon jah halisaiw aflinniþ af imma gabrikands ina.</seg>
          <seg id="b.LUK.9.40" type="verse">[CA] jah baþ siponjans þeinans ei usdribeina imma, jah ni mahtedun.</seg>
          <seg id="b.LUK.9.41" type="verse">[CA] andhafjands þan Iesus qaþ: o kuni ungalaubjando jah inwindo, und hva siau at izwis jah þulau izwis? attiuh þana sunu þeinana hidrei.</seg>
          <seg id="b.LUK.9.42" type="verse">[CA] þaruh nauhþan duatgaggandin imma, gabrak ina sa unhulþa jah tahida. gahvotida þan Iesus ahmin þamma unhrainjin jah gahailida þana magu jah atgaf ina attin is.</seg>
          <seg id="b.LUK.9.43" type="verse">[CA] usfilmans þan waurþun allai ana þizai mikilein gudis. at allaim þan sildaleikjandam bi alla þoei gatawida Iesus [qaþ Paitrus: frauja, duhve weis ni mahtedum usdreiban þamma? iþ Iesus qaþ: þata kuni ni usgaggiþ, nibai in bidom jah in fastubnja.] qaþ þan du siponjam seinaim:</seg>
          <seg id="b.LUK.9.44" type="verse">[CA] lagjiþ jus in ausona izwara þo waurda, unte sunus mans skulds ist atgiban in handuns manne.</seg>
          <seg id="b.LUK.9.45" type="verse">[CA] iþ eis ni froþun þamma waurda, jah was gahuliþ faura im, ei ni froþeina imma; jah ohtedun fraihnan ina bi þata waurd.</seg>
          <seg id="b.LUK.9.46" type="verse">[CA] galaiþ þan mitons in ins, þata hvarjis þau ize maists wesi.</seg>
          <seg id="b.LUK.9.47" type="verse">[CA] iþ Iesus gasaihvands þo miton hairtins ize, fairgreipands barn gasatida faura sis</seg>
          <seg id="b.LUK.9.48" type="verse">[CA] jah qaþ du im: sahvazuh saei andnimiþ þata barn ana namin meinamma, mik andnimiþ; jah sahvazuh saei mik andnimiþ, andnimiþ þana sandjandan mik; unte sa minnista wisands in allaim izwis, sa wairþiþ mikils.</seg>
          <seg id="b.LUK.9.49" type="verse">[CA] andhafjands þan Iohannes qaþ: talzjand, gasehvum sumana ana þeinamma namin usdreibandan unhulþons jah waridedun imma, unte ni laisteiþ miþ unsis.</seg>
          <seg id="b.LUK.9.50" type="verse">[CA] jah qaþ du im Iesus: ni warjiþ, unte saei nist wiþra izwis, faur izwis ist. [ni ainshun auk ist manne, saei ni gawaurkjai maht in namin meinamma.]</seg>
          <seg id="b.LUK.9.51" type="verse">[CA] warþ þan in þammei usfulnodedun dagos andanumtais is, jah is andwairþi seinata gatulgida du gaggan in Iairusalem.</seg>
          <seg id="b.LUK.9.52" type="verse">[CA] jah insandida airuns faura sis, jah gaggandans galiþun in haim Samareite, swe manwjan imma.</seg>
          <seg id="b.LUK.9.53" type="verse">[CA] jah ni andnemun ina, unte andwairþi is was gaggando du Iairusalem.</seg>
          <seg id="b.LUK.9.54" type="verse">[CA] gasaihvandans þan siponjos is Iakobus jah Iohannes qeþun: frauja, wileizu ei qiþaima, fon atgaggai us himina jah fraqimai im, swe jah Heleias gatawida?</seg>
          <seg id="b.LUK.9.55" type="verse">[CA] gawandjands þan gasok im jah qaþ du im: niu wituþ hvis ahmane sijuþ?</seg>
          <seg id="b.LUK.9.56" type="verse">[CA] unte sunus mans ni qam saiwalom qistjan, ak nasjan. jah iddjedun in anþara haim.</seg>
          <seg id="b.LUK.9.57" type="verse">[CA] warþ þan gaggandam im in wiga qaþ sums du imma: laistja þuk þishvaduh þadei gaggis, frauja.</seg>
          <seg id="b.LUK.9.58" type="verse">[CA] jah qaþ du imma Iesus: fauhons grobos aigun jah fuglos himinis sitlans; iþ sunus mans ni habaiþ hvar haubiþ galagjai.</seg>
          <seg id="b.LUK.9.59" type="verse">[CA] qaþ þan du anþaramma: laistei mik; iþ is qaþ: frauja, uslaubei mis galeiþan faurþis jah usfilhan attan meinana.</seg>
          <seg id="b.LUK.9.60" type="verse">[CA] qaþ þan du imma Iesus: let þans dauþans usfilhan seinans nawins: iþ þu gagg jah gaspillo þiudangardja gudis.</seg>
          <seg id="b.LUK.9.61" type="verse">[CA] qaþ þan jah anþar: laistja þuk, frauja; iþ faurþis uslaubei mis andqiþan þaim þaiei sind in garda meinamma.</seg>
          <seg id="b.LUK.9.62" type="verse">[CA] qaþ þan du imma Iesus: ni manna uslagjands handu seina ana hohan jah saihvands aftra, gatils ist in þiudangardja gudis.</seg>
        </div>
        <div id="b.LUK.10" type="chapter">
          <seg id="b.LUK.10.1" type="verse">[CA] Afaruþ~þan þata ustaiknida frauja jah anþarans sibuntehund jah insandida ins twans hvanzuh faura andwairþja seinamma in all baurge jah stade, þadei munaida is gaggan.</seg>
          <seg id="b.LUK.10.2" type="verse">[CA] qaþuh þan du im: asans managa, iþ waurstwjans fawai; bidjiþ nu fraujan asanais ei ussatjai waurstwjans in þo asan seina.</seg>
          <seg id="b.LUK.10.3" type="verse">[CA] gaggiþ, sai ik insandja izwis swe lamba in midumai wulfe.</seg>
          <seg id="b.LUK.10.4" type="verse">[CA] ni bairaiþ pugg nih matibalg nih gaskohi; ni mannanhun bi wig goljaiþ.</seg>
          <seg id="b.LUK.10.5" type="verse">[CA] in þane gardei inngaggaiþ, frumist qiþaiþ: gawairþi þamma garda.</seg>
          <seg id="b.LUK.10.6" type="verse">[CA] jah jabai sijai jainar sunus gawairþjis, gahveilaiþ sik ana imma gawairþi izwar; iþ jabai ni, du izwis gawandjai.</seg>
          <seg id="b.LUK.10.7" type="verse">[CA] inuh þan þamma garda wisaiþ matjandans jah driggkandans þo at im; wairþs auk ist waurstwja mizdons seinaizos. ni faraiþ us garda in gard.</seg>
          <seg id="b.LUK.10.8" type="verse">[CA] jah in þoei baurge gaggaiþ jah andnimaina izwis, matjaiþ þata faurlagido izwis.</seg>
          <seg id="b.LUK.10.9" type="verse">[CA] jah lekinoþ þans in izai siukans jah qiþiþ du im: atnehvida ana izwis þiudangardi gudis.</seg>
          <seg id="b.LUK.10.10" type="verse">[CA] iþ in þoei baurge inngaggaiþ jah ni andnimaina izwis, usgaggandans ana fauradaurja izos qiþaiþ:</seg>
          <seg id="b.LUK.10.11" type="verse">[CA] jah stubju þana gahaftnandan unsis us þizai baurg izwarai ana fotuns unsarans afhrisjam izwis; sweþauh þata witeiþ þatei atnehvida sik ana izwis þiudangardi gudis.</seg>
          <seg id="b.LUK.10.12" type="verse">[CA] qiþa izwis þatei Saudaumjam in jainamma daga sutizo wairþiþ þau þizai baurg jainai.</seg>
          <seg id="b.LUK.10.13" type="verse">[CA] wai þus Kaurazein, wai þus Baiþsaïdan! Unte iþ in Twrai jah Seidonai waurþeina mahteis þozei waurþun in izwis, airis þau in sakkum jah azgon sitandeins gaïdreigodedeina.</seg>
          <seg id="b.LUK.10.14" type="verse">[CA] sweþauh Twrai jah Seidonai sutizo wairþiþ in daga stauos þau izwis.</seg>
          <seg id="b.LUK.10.15" type="verse">[CA] jah þu Kafarnaum, þu und himin ushauhido, und halja gadrausjaza.</seg>
          <seg id="b.LUK.10.16" type="verse">[CA] saei hauseiþ izwis, mis hauseiþ, jah saei ufbrikiþ izwis, mis ufbrikiþ; iþ saei ufbrikiþ mis, ufbrikiþ þamma sandjandin mik.</seg>
          <seg id="b.LUK.10.17" type="verse">[CA] gawandidedun þan sik þai sibuntehund miþ fahedai qiþandans: frauja, jah unhulþons ufhausjand unsis in namin þeinamma.</seg>
          <seg id="b.LUK.10.18" type="verse">[CA] qaþ þan du im: gasahv Satanan swe lauhmunja driusandan us himina.</seg>
          <seg id="b.LUK.10.19" type="verse">[CA] sai, atgaf izwis waldufni trudan ufaro waurme jah skaurpjono jah ana allai mahtai fijandis, jah waihte ainohun izwis ni gaskaþjiþ.</seg>
          <seg id="b.LUK.10.20" type="verse">[CA] sweþauh þamma ni faginoþ, ei þai ahmans izwis ufhausjand: iþ faginod in þammei namna izwara gamelida sind in himinam.</seg>
          <seg id="b.LUK.10.21" type="verse">[CA] inuh þizai hveilai swegnida ahmin Iesus jah qaþ: andhaita þus, atta, frauja himinis jah airþos, unte affalht þo faura snutraim jah frodaim jah andhulides þo niuklahaim. Jai, atta, unte swa warþ galeikaiþ in andwairþja þeinamma. jah gawandiþs du siponjam seinaim qaþ:</seg>
          <seg id="b.LUK.10.22" type="verse">[CA] all mis atgiban ist fram attin meinamma, jah ni hvashun kann hvas ist sunus, alja atta, jah hvas ist atta, alja sunus, jah þammei wili sunus andhuljan.</seg>
          <seg id="b.LUK.10.23" type="verse">[CA] jah gawandiþs du siponjam seinaim sundro qaþ: audaga augona, þoei saihvand þoei jus saihviþ.</seg>
          <seg id="b.LUK.10.24" type="verse">[CA] qiþa auk izwis þatei managai praufeteis jah þiudanos wildedun saihvan þatei jus saihviþ jah ni gasehvun, jah hausjan þatei jus [ga]hauseiþ jah ni &lt;ga&gt;hausidedun.</seg>
          <seg id="b.LUK.10.25" type="verse">[CA] jah sai, witodafasteis sums ustoþ fraisands ina jah qiþands: laisari, hva taujands libainais aiweinons arbja wairþa?</seg>
          <seg id="b.LUK.10.26" type="verse">[CA] þaruh qaþ du imma: in witoda hva gameliþ ist? hvaiwa ussiggwis?</seg>
          <seg id="b.LUK.10.27" type="verse">[CA] iþ is andhafjands qaþ: frijos fraujan guþ þeinana us allamma hairtin þeinamma jah us allai saiwalai þeinai jah us allai mahtai þeinai jah us allai gahugdai þeinai, jah nehvundjan þeinana swe þuk silban.</seg>
          <seg id="b.LUK.10.28" type="verse">[CA] þanuh qaþ du imma: raihtaba andhoft; þata tawei jah libais.</seg>
          <seg id="b.LUK.10.29" type="verse">[CA] iþ is wiljands uswaurhtana sik domjan qaþ du Iesua: an hvas ist mis nehvundja?</seg>
          <seg id="b.LUK.10.30" type="verse">[CA] andhafjands þan Iesus qaþ: manna &lt;sums&gt; galaiþ af Iairusalem in Iaireikon jah in waidedjans frarann, þaiei jah biraubodedun ina jah banjos analag(jandans) . . . .</seg>
        </div>
        <div id="b.LUK.14" type="chapter">
          <seg id="b.LUK.14.9" type="verse">[CA] . . . . (þa)na aftumistan haban staþ.</seg>
          <seg id="b.LUK.14.10" type="verse">[CA] ak þan haitaizau, atgaggands anakumbei ana þamma aftumistin stada, ei biþe qimai saei haihait þuk, qiþai du þus: frijond, usgagg hauhis. þanuh ist þus hauhiþa faura þaim miþanakumbjandam þus.</seg>
          <seg id="b.LUK.14.11" type="verse">[CA] unte hvazuh saei hauheiþ sik silba, gahnaiwjada, jah saei hnaiweiþ sik silban, ushauhjada.</seg>
          <seg id="b.LUK.14.12" type="verse">[CA] qaþuþ~þan jah þamma haitandin sik: þan waurkjais undaurnimat aiþþau nahtamat, ni haitais frijonds þeinans nih broþruns þeinans nih niþjans þeinans nih garaznans gabeigans, ibai aufto jah eis aftra haitaina þuk jah wairþiþ þus usguldan;</seg>
          <seg id="b.LUK.14.13" type="verse">[CA] ak þan waurkjais dauht, hait unledans, gamaidans, haltans, blindans.</seg>
          <seg id="b.LUK.14.14" type="verse">[CA] jah audags wairþis, unte eis ni haband usgildan þus; usgildada auk þus in ustassai þize uswaurhtane.</seg>
          <seg id="b.LUK.14.15" type="verse">[CA] gahausjands þan sums þizei anakumbjandane þata qaþ du imma: audags saei matjiþ hlaif in þiudangardjai gudis.</seg>
          <seg id="b.LUK.14.16" type="verse">[CA] þaruh qaþ imma frauja: manna sums gawaurhta nahtamat mikilana jah haihait managans.</seg>
          <seg id="b.LUK.14.17" type="verse">[CA] jah insandida skalk seinana hveilai nahtamatis qiþan þaim haitanam: gaggiþ, unte ju manwu ist allata.</seg>
          <seg id="b.LUK.14.18" type="verse">[CA] jah dugunnun suns faurqiþan allai. sa frumista qaþ: land bauhta jah þarf galeiþan jah saihvan þata; bidja þuk, habai mik faurqiþanana.</seg>
          <seg id="b.LUK.14.19" type="verse">[CA] jah anþar qaþ: juka auhsne usbauhta fimf jah gagga kausjan þans; bidja þuk, habai mik faurqiþanana.</seg>
          <seg id="b.LUK.14.20" type="verse">[CA] jah sums qaþ: qen liugaida jah duþe ni mag qiman.</seg>
          <seg id="b.LUK.14.21" type="verse">[CA] jah qimands sa skalks gataih fraujin seinamma þata. þanuh þwairhs sa gardawaldands qaþ du skalka seinamma: usgagg sprauto in gatwons jah staigos baurgs jah unledans jah gamaidans jah blindans jah haltans attiuh hidre.</seg>
          <seg id="b.LUK.14.22" type="verse">[CA] jah qaþ sa skalks: frauja, warþ swe anabaust, jah nauh stads ist.</seg>
          <seg id="b.LUK.14.23" type="verse">[CA] jah qaþ sa frauja du þamma skalka: usgagg and wigans jah faþos jah nauþei innatgaggan, ei usfulnai gards meins.</seg>
          <seg id="b.LUK.14.24" type="verse">[CA] qiþa allis izwis þatei ni ainshun manne jainaize þize faura haitanane kauseiþ þis nahtamatis meinis.</seg>
          <seg id="b.LUK.14.25" type="verse">[CA] miþiddjedun þan imma hiuhmans managai, jah gawandjands sik qaþ du im:</seg>
          <seg id="b.LUK.14.26" type="verse">[CA] jabai hvas gaggiþ du mis jah ni fijaiþ attan seinana jah aiþein jah qen jah barna jah broþruns jah swistruns, nauhuþ~þan seina silbins saiwala, ni mag meins siponeis wisan.</seg>
          <seg id="b.LUK.14.27" type="verse">[CA] jah saei ni bairiþ galgan seinana jah gaggai afar mis, ni mag wisan meins siponeis.</seg>
          <seg id="b.LUK.14.28" type="verse">[CA] izwara hvas raihtis wiljands kelikn timbrjan, niu frumist gasitands rahneiþ manwiþo habaiu &lt;þo&gt; du ustiuhan;</seg>
          <seg id="b.LUK.14.29" type="verse">[CA] ibai aufto, biþe gasatidedi grunduwaddju jah ni mahtedi ustiuhan, allai þai gasaihvandans duginnaina bilaikan ina,</seg>
          <seg id="b.LUK.14.30" type="verse">[CA] qiþandans þatei sa manna dustodida timbrjan jah ni mahta ustiuhan.</seg>
          <seg id="b.LUK.14.31" type="verse">[CA] aiþþau hvas þiudans gaggands stigqan wiþra anþarana þiudan du wigan &lt;i&gt;na, niu gasitands faurþis þankeiþ, siaiu mahteigs miþ taihun þusundjom gamotjan þamma miþ twaim tigum þusundjo gaggandin ana sik?</seg>
          <seg id="b.LUK.14.32" type="verse">[CA] aiþþau [jabai nist mahteigs] nauhþanuh fairra imma wisandin insandjands airu bidjiþ gawairþjis.</seg>
          <seg id="b.LUK.14.33" type="verse">[CA] swah nu hvarjizuh izwara saei ni afqiþiþ allamma aigina seinamma, ni mag wisan meins siponeis.</seg>
          <seg id="b.LUK.14.34" type="verse">[CA] god salt; iþ jabai salt baud wairþiþ, hve gasupoda?</seg>
          <seg id="b.LUK.14.35" type="verse">[CA] nih du airþai, ni du maihstau fagr ist; ut uswairpand imma. saei habai ausona [ga]hausjandona, gahausjai.</seg>
        </div>
        <div id="b.LUK.15" type="chapter">
          <seg id="b.LUK.15.1" type="verse">[CA] Wesunuþ~þan imma nehvjandans sik allai motarjos jah frawaurhtai hausjan imma.</seg>
          <seg id="b.LUK.15.2" type="verse">[CA] jah birodidedun Fareisaieis jah bokarjos, qiþandans þatei sa frawaurhtans andnimiþ jah miþmatjiþ im.</seg>
          <seg id="b.LUK.15.3" type="verse">[CA] qaþ þan du im þo gajukon qiþands:</seg>
          <seg id="b.LUK.15.4" type="verse">[CA] hvas manna izwara aigands taihuntehund lambe jah fraliusands ainamma þize, niu bileiþiþ þo niuntehund jah niun ana auþidai jah gaggiþ afar þamma fralusanin, unte bigitiþ þata?</seg>
          <seg id="b.LUK.15.5" type="verse">[CA] Jah bigitands uslagjiþ ana amsans seinans faginonds,</seg>
          <seg id="b.LUK.15.6" type="verse">[CA] jah qimands in garda galaþoþ frijonds jah garaznans qiþands du im: faginoþ miþ mis þammei bigat lamb mein þata fralusano.</seg>
          <seg id="b.LUK.15.7" type="verse">[CA] qiþa izwis þatei swa faheds wairþiþ in himina in ainis frawaurhtis idreigondins þau in niuntehundis jah niune garaihtaize þaiei ni þaurbun idreigos.</seg>
          <seg id="b.LUK.15.8" type="verse">[CA] aiþþau suma qino drakmans habandei taihun, jabai fraliusiþ drakmin ainamma, niu tandeiþ lukarn jah usbaugeiþ razn jah sokeiþ glaggwaba, unte bigitiþ?</seg>
          <seg id="b.LUK.15.9" type="verse">[CA] jah bigitandei gahaitiþ frijondjos jah garaznons qiþandei: faginoþ miþ mis, unte bigat drakman þammei fralaus.</seg>
          <seg id="b.LUK.15.10" type="verse">[CA] swa qiþa izwis, faheds wairþiþ in andwairþja aggele gudis in ainis idreigondins frawaurhtis.</seg>
          <seg id="b.LUK.15.11" type="verse">[CA] qaþuþ~þan: manne sums aihta twans sununs.</seg>
          <seg id="b.LUK.15.12" type="verse">[CA] jah qaþ sa juhiza ize du attin: atta, gif mis, sei undrinnai mik dail aiginis; jah disdailida im swes sein.</seg>
          <seg id="b.LUK.15.13" type="verse">[CA] jah afar ni managans dagans brahta samana allata sa juhiza sunus jah aflaiþ in land fairra wisando jah jainar distahida þata swes seinata libands usstiuriba.</seg>
          <seg id="b.LUK.15.14" type="verse">[CA] biþe þan frawas allamma, warþ huhrus abrs and gawi jainata, jah is dugann alaþarba wairþan.</seg>
          <seg id="b.LUK.15.15" type="verse">[CA] jah gaggands gahaftida sik sumamma baurgjane jainis gaujis, jah insandida ina haiþjos seinaizos haldan sweina.</seg>
          <seg id="b.LUK.15.16" type="verse">[CA] jah gairnida sad itan haurne, þoei matidedun sweina, jah manna imma ni gaf.</seg>
          <seg id="b.LUK.15.17" type="verse">[CA] qimands þan in sis qaþ: hvan filu asnje attins meinis ufarassau haband hlaibe, iþ ik huhrau fraqistna.</seg>
          <seg id="b.LUK.15.18" type="verse">[CA] usstandands gagga du attin meinamma jah qiþa du imma: atta, frawaurhta mis in himin jah in andwairþja þeinamma;</seg>
          <seg id="b.LUK.15.19" type="verse">[CA] ju þanaseiþs ni im wairþs ei haitaidau sunus þeins; gatawei mik swe ainana asnje þeinaize.</seg>
          <seg id="b.LUK.15.20" type="verse">[CA] jah usstandands qam at attin seinamma. nauhþanuh þan fairra wisandan gasahv ina atta is jah infeinoda jah þragjands draus ana hals is jah kukida imma.</seg>
          <seg id="b.LUK.15.21" type="verse">[CA] jah qaþ imma sa sunus: atta, frawaurhta in himin jah in andwairþja þeinamma, ju þanaseiþs ni im wairþs ei haitaidau sunus þeins.</seg>
          <seg id="b.LUK.15.22" type="verse">[CA] qaþ þan sa atta du skalkam seinaim: sprauto bringiþ wastja þo frumiston jah gawasjiþ ina jah gibiþ figgragulþ in handu is jah gaskohi ana fotuns is;</seg>
          <seg id="b.LUK.15.23" type="verse">[CA] jah bringandans stiur þana alidan ufsneiþiþ, jah matjandans wisam waila;</seg>
          <seg id="b.LUK.15.24" type="verse">[CA] unte sa sunus meins dauþs was jah gaqiunoda, jah fralusans was jah bigitans warþ; jah dugunnun wisan.</seg>
          <seg id="b.LUK.15.25" type="verse">[CA] wasuþ~þan sunus is sa alþiza ana akra; jah qimands atiddja nehv razn jah gahausida saggwins jah laikins.</seg>
          <seg id="b.LUK.15.26" type="verse">[CA] jah athaitands sumana magiwe frahuh hva wesi þata.</seg>
          <seg id="b.LUK.15.27" type="verse">[CA] þaruh is qaþ du imma þatei broþar þeins qam, jah ufsnaiþ atta þeins stiur þana alidan, unte hailana ina andnam.</seg>
          <seg id="b.LUK.15.28" type="verse">[CA] þanuh modags warþ jah ni wilda inngaggan, iþ atta is usgaggands ut bad ina.</seg>
          <seg id="b.LUK.15.29" type="verse">[CA] þaruh is andhafjands qaþ du attin: sai, swa filu jere skalkinoda þus jah ni hvanhun anabusn þeina ufariddja, jah mis ni aiw atgaft gaitein, ei miþ frijondam meinaim biwesjau;</seg>
          <seg id="b.LUK.15.30" type="verse">[CA] iþ þan sa sunus þeins, saei fret þein swes miþ kalkjom, qam, ufsnaist imma stiur þana alidan.</seg>
          <seg id="b.LUK.15.31" type="verse">[CA] þaruh qaþ du imma: barnilo, þu sinteino miþ mis [wast jah] is, jah all þata mein þein ist;</seg>
          <seg id="b.LUK.15.32" type="verse">[CA] waila wisan jah faginon skuld was, unte broþar þeins dauþs was jah gaqiunoda, jah fralusans jah bigitans warþ.</seg>
        </div>
        <div id="b.LUK.16" type="chapter">
          <seg id="b.LUK.16.1" type="verse">[CA] Qaþuþ~þan du siponjam seinaim: manne sums was gabeigs, saei aihta fauragaggjan, jah sa frawrohiþs warþ du imma ei distahidedi aigin is.</seg>
          <seg id="b.LUK.16.2" type="verse">[CA] jah atwopjands ina qaþ du imma: duhve þata hausja fram þus? usgif raþjon fauragaggjis þeinis, ni magt auk ju þanamais fauragaggja wisan.</seg>
          <seg id="b.LUK.16.3" type="verse">[CA] qaþ þan in sis sa fauragaggja: hva taujau, þandei frauja meins afnimiþ fauragaggi af mis? graban ni mag, bidjan skama mik.</seg>
          <seg id="b.LUK.16.4" type="verse">[CA] andþahta mik hva taujau, ei þan, biþe afsatjaidau us fauragaggja, andnimaina mik in gardins seinans.</seg>
          <seg id="b.LUK.16.5" type="verse">[CA] jah athaitands ainhvarjanoh faihuskulane fraujins seinis qaþ þamma frumistin: hvan filu skalt fraujin meinamma?</seg>
          <seg id="b.LUK.16.6" type="verse">[CA] þaruh qaþ: taihuntaihund kase alewis. jah qaþ du imma: nim þus bokos jah gasitands sprauto gamelei fim tiguns.</seg>
          <seg id="b.LUK.16.7" type="verse">[CA] þaþroh þan du anþaramma qaþ: aþþan þu, hvan filu skalt? iþ is qaþ: taihuntaihund mitade kaurnis. jah qaþ du imma: nim þus bokos jah melei ahtautehund.</seg>
          <seg id="b.LUK.16.8" type="verse">[CA] jah hazida sa frauja þana fauragaggjan inwindiþos, unte frodaba gatawida; unte þai sunjos þis aiwis frodozans sunum liuhadis in kunja seinamma sind.</seg>
          <seg id="b.LUK.16.9" type="verse">[CA] jah ik izwis qiþa: taujaiþ izwis frijonds us faihuþraihna inwindiþos, ei þan ufligaiþ, andnimaina izwis in aiweinos hleiþros.</seg>
          <seg id="b.LUK.16.10" type="verse">[CA] saei triggws ist in leitilamma jah in managamma triggws ist; jah sa in leitilamma untriggwa jah in managamma untriggws ist.</seg>
          <seg id="b.LUK.16.11" type="verse">[CA] jabai nu in inwindamma faihuþraihna triggwai ni waurþuþ, þata sunjeino hvas izwis galaubeiþ?</seg>
          <seg id="b.LUK.16.12" type="verse">[CA] jah jabai in þamma framaþjin triggwai ni waurþuþ, þata izwar hvas izwis gibiþ?</seg>
          <seg id="b.LUK.16.13" type="verse">[CA] ni ainshun þiwe mag twaim fraujam skalkinon; andizuh ainana fijaiþ jah anþarana frijoþ, aiþþau ainamma andtiloþ, iþ anþaramma frakann; ni maguþ guda skalkinon jah faihuþraihna.</seg>
          <seg id="b.LUK.16.14" type="verse">[CA] gahausidedun þan þo alla jah þai Fareisaieis, faihufrikai wisandans, jah bimampidedun ina.</seg>
          <seg id="b.LUK.16.15" type="verse">[CA] jah qaþ du im: jus sijuþ juzei garaihtans domeiþ izwis silbans in andwairþja manne; iþ guþ kann hairtona izwara, unte þata hauho in mannam andaset in andwairþja gudis.</seg>
          <seg id="b.LUK.16.16" type="verse">[CA] witoþ jah praufeteis und Iohannen; þaþroh þiudangardi gudis wailamerjada jah hvazuh in izai nauþjada.</seg>
          <seg id="b.LUK.16.17" type="verse">[CA] iþ azetizo ist himin jah airþa hindarleiþan þau witodis ainana writ gadriusan.</seg>
          <seg id="b.LUK.16.18" type="verse">[CA] hvazuh sa afletands qen seina jah liugands anþara horinoþ, jah hvazuh saei afleitana liugaiþ, horinoþ.</seg>
          <seg id="b.LUK.16.19" type="verse">[CA] aþþan manne sums was gabigs jah gawasids was paurpaurai jah bwssaun jah waila wisands daga hvammeh bairhtaba.</seg>
          <seg id="b.LUK.16.20" type="verse">[CA] iþ unleds sums was namin haitans Lazarus; sah atwaurpans was du daura is, banjo fulls.</seg>
          <seg id="b.LUK.16.21" type="verse">[CA] jah gairnida saþ itan drauhsno þizo driusandeino af biuda þis gabeigins, akei jah hundos atrinnandans bilaigodedun banjos is.</seg>
          <seg id="b.LUK.16.22" type="verse">[CA] warþ þan gaswiltan þamma unledin jah briggan fram aggilum in barma Abrahamis; gaswalt þan jah sa gabeiga jah gafulhans warþ.</seg>
          <seg id="b.LUK.16.23" type="verse">[CA] jah in haljai ushafjands augona seina wisands in balweinim gasahv þan Abraham fairraþro jah Lazzaru in barmim is.</seg>
          <seg id="b.LUK.16.24" type="verse">[CA] jah is ufhropjands . . . .</seg>
        </div>
        <div id="b.LUK.17" type="chapter">
          <seg id="b.LUK.17.3" type="verse">[CA] . . . . jabai frawaurkjai broþar þeins, gasak imma; jah þan jabai idreigo sik, fraletais imma.</seg>
          <seg id="b.LUK.17.4" type="verse">[CA] jah jabai sibun sinþam ana dag frawaurkjai du þus, jah sibun sinþam ana dag gawandjai sik qiþands: idreigo mik, fraletais imma.</seg>
          <seg id="b.LUK.17.5" type="verse">[CA] jah qeþun apaustauleis du fraujin: biauk uns galaubein.</seg>
          <seg id="b.LUK.17.6" type="verse">[CA] qaþ þan frauja: jabai habaidedeiþ galaubein swe kaurno sinapis, aiþþau jus [jabai] qiþeiþ du bairabagma þamma: uslausei þuk us waurtim jah ussatei þuk in marein, jah andhausidedi þau izwis.</seg>
          <seg id="b.LUK.17.7" type="verse">[CA] hvas þan izwara skalk aigands arjandan aiþþau haldandan, saei atgaggandin af haiþjai qiþai: suns hindarleiþ anuhkumbei?</seg>
          <seg id="b.LUK.17.8" type="verse">[CA] ak niu qiþiþ du imma: manwei hva du naht matjau jah bigaurdans andbahtei mis, unte matja jah drigka, jah biþe gamatjis jah gadrigkais þu?</seg>
          <seg id="b.LUK.17.9" type="verse">[CA] iba þank þu fairhaitis skalka jainamma, unte gatawida þatei anabudan was? ni man.</seg>
          <seg id="b.LUK.17.10" type="verse">[CA] swa jah jus, þan taujaiþ alla þo anabudanona izwis, qiþaiþ þatei skalkos unbrukjai sijum, unte þatei skuldedum taujan gatawidedum.</seg>
          <seg id="b.LUK.17.11" type="verse">[CA] jah warþ, miþþanei iddja is in Iairusalem, jah is þairhiddja þairh midja Samarian jah Galeilaian.</seg>
          <seg id="b.LUK.17.12" type="verse">[CA] jah inngaggandin imma in suma haimo, gamotidedun imma taihun þrutsfillai mans, þaih gastoþun fairraþro.</seg>
          <seg id="b.LUK.17.13" type="verse">[CA] jah silbans ushofon stibna qiþandans: Iesu, talzjand, armai unsis!</seg>
          <seg id="b.LUK.17.14" type="verse">[CA] jah gaumjands qaþ du im: gaggandans ataugeiþ izwis gudjam. jah warþ, miþþanei galiþun, gahrainidai waurþun.</seg>
          <seg id="b.LUK.17.15" type="verse">[CA] iþ ains þan ize gaumjands þammei hrains warþ, gawandida sik miþ stibnai mikilai hauhjands guþ</seg>
          <seg id="b.LUK.17.16" type="verse">[CA] jah draus ana andawleizn faura fotum is awiliudonds imma; sah was Samareites.</seg>
          <seg id="b.LUK.17.17" type="verse">[CA] andhafjands þan Iesus qaþ: niu taihun þai gahrainidai waurþun? iþ þai niun hvar?</seg>
          <seg id="b.LUK.17.18" type="verse">[CA] ni bigitanai waurþun gawandjandans giban wulþu guda, niba sa aljakunja?</seg>
          <seg id="b.LUK.17.19" type="verse">[CA] jah qaþ du imma: usstandands gagg, galaubeins þeina ganasida þuk.</seg>
          <seg id="b.LUK.17.20" type="verse">[CA] fraihans þan fram Fareisaium: hvan qimiþ þiudangardi gudis? andhof im jah qaþ: ni qimiþ þiudangardi gudis miþ atwitainai;</seg>
          <seg id="b.LUK.17.21" type="verse">[CA] nih qiþand: sai her, aiþþau sai jainar; sai auk, þiudangardi gudis in izwis ist.</seg>
          <seg id="b.LUK.17.22" type="verse">[CA] qaþ þan du siponjam: aþþan qimand dagos, þan gairneiþ ainana þize dage sunaus mans gasaihvan jah ni gasaihviþ.</seg>
          <seg id="b.LUK.17.23" type="verse">[CA] jah qiþand izwis: sai her, aiþþau sai jainar; ni galeiþaiþ nih laistjaiþ.</seg>
          <seg id="b.LUK.17.24" type="verse">[CA] swaswe raihtis lauhmoni lauhatjandei us þamma uf himina in þata uf himina skeiniþ, swa wairþiþ sunus mans in daga seinamma.</seg>
          <seg id="b.LUK.17.25" type="verse">[CA] aþþan faurþis skal manag gaþulan jah uskiusada fram þamma kunja.</seg>
          <seg id="b.LUK.17.26" type="verse">[CA] jah swaswe warþ in dagam Nauelis, swah wairþiþ jah in dagam sunaus mans.</seg>
          <seg id="b.LUK.17.27" type="verse">[CA] etun jah drugkun, liugaidedun jah liugaidos wesun, und þanei dag galaiþ Nauel in arka; jah qam midjasweipains jah fraqistida allans.</seg>
          <seg id="b.LUK.17.28" type="verse">[CA] samaleiko jah swe warþ in dagam Lodis; etun jah drugkun, bauhtedun jah frabauhtedun, satidedun, timridedun;</seg>
          <seg id="b.LUK.17.29" type="verse">[CA] iþ þammei daga usiddja Lod us Saudaumim, rignida swibla jah funin us himina jah fraqistida allaim.</seg>
          <seg id="b.LUK.17.30" type="verse">[CA] bi þamma wairþiþ þamma daga, ei sunus mans andhuljada.</seg>
          <seg id="b.LUK.17.31" type="verse">[CA] in jainamma daga, saei sijai ana hrota jah kasa is in razna, ni atsteigai dalaþ niman þo; jah saei ana haiþjai, samaleiko ni gawandjai sik ibukana.</seg>
          <seg id="b.LUK.17.32" type="verse">[CA] gamuneiþ qenais Lodis.</seg>
          <seg id="b.LUK.17.33" type="verse">[CA] saei sokeiþ saiwala seina ganasjan, fraqisteiþ izai, jah saei fraqisteiþ izai in meina, ganasjiþ þo.</seg>
          <seg id="b.LUK.17.34" type="verse">[CA] qiþa izwis þatei þizai naht twai wairþand ana ligra samin, ains usnimada jah anþar bileiþada;</seg>
          <seg id="b.LUK.17.35" type="verse">[CA] twos wairþand malandeins samana, aina usnimada jah anþara bileiþada.</seg>
          <seg id="b.LUK.17.37" type="verse">[CA] jah andhafjandans qeþun du imma: hvar, frauja? iþ is qaþ im: þarei leik, jaindre galisand sik arans.</seg>
        </div>
        <div id="b.LUK.18" type="chapter">
          <seg id="b.LUK.18.1" type="verse">[CA] Qaþuþ~þan jah gajukon im du þammei sinteino skulun bidjan jah ni wairþan usgrudjans,</seg>
          <seg id="b.LUK.18.2" type="verse">[CA] qiþands: staua was sums in sumai baurg, guþ ni ogands jah mannan ni aistands.</seg>
          <seg id="b.LUK.18.3" type="verse">[CA] wasuþ~þan jah widuwo in þizai baurg jainai jah atiddja du imma qiþandei: fraweit mik ana andastaþja meinamma.</seg>
          <seg id="b.LUK.18.4" type="verse">[CA] jah ni wilda laggai hveilai. Afaruþ~þan þata qaþ in sis silbin: jabai jah guþ ni og jah mannan ni aista,</seg>
          <seg id="b.LUK.18.5" type="verse">[CA] iþ in þizei usþriutiþ mis so widuwo, fraweita þo, ibai und andi qimandei usagljai mis.</seg>
          <seg id="b.LUK.18.6" type="verse">[CA] qaþ þan frauja: hauseiþ hva staua inwindiþos qiþiþ.</seg>
          <seg id="b.LUK.18.7" type="verse">[CA] iþ guþ niu gawrikai þans gawalidans seinans, þans wopjandans du sis dagam jah nahtam, jah usbeidands ist ana im?</seg>
          <seg id="b.LUK.18.8" type="verse">[CA] aþþan qiþa izwis þatei gawrikiþ ins sprauto. iþ sweþauh sunus mans qimands bi~u~gitai galaubein ana airþai?</seg>
          <seg id="b.LUK.18.9" type="verse">[CA] qaþ þan du sumaim, þaiei silbans trauaidedun sis ei weseina garaihtai jah frakunnandans þaim anþaraim, þo gajukon:</seg>
          <seg id="b.LUK.18.10" type="verse">[CA] mans twai usiddjedun in alh bidjan, ains Fareisaius jah anþar motareis.</seg>
          <seg id="b.LUK.18.11" type="verse">[CA] sa Fareisaius standands sis þo bad: guþ, awiliudo þus, unte ni im swaswe þai anþarai mans, wilwans, inwindai, horos, aiþþau &lt;jah&gt; swaswe sa motareis.</seg>
          <seg id="b.LUK.18.12" type="verse">[CA] fasta twaim sinþam sabbataus jah afdailja taihundon dail allis þize gastalda.</seg>
          <seg id="b.LUK.18.13" type="verse">[CA] jah sa motareis fairraþro standands ni wilda nih augona seina ushafjan du himina, ak sloh in brusts seinos qiþands: guþ, hulþs sijais mis frawaurhtamma.</seg>
          <seg id="b.LUK.18.14" type="verse">[CA] qiþa izwis: atiddja sa garaihtoza gataihans du garda seinamma þau raihtis jains; unte sahvazuh saei hauheiþ sik silba, gahnaiwjada, iþ saei hnaiweiþ sik silba, ushauhjada.</seg>
          <seg id="b.LUK.18.15" type="verse">[CA] berun þan du imma barna, ei im attaitoki. gasaihvandans þan siponjos andbitun ins.</seg>
          <seg id="b.LUK.18.16" type="verse">[CA] iþ Iesus athaitands ins qaþ: letiþ þo barna gaggan du mis jah ni warjiþ þo, unte þize swaleikaize ist þiudangardi gudis.</seg>
          <seg id="b.LUK.18.17" type="verse">[CA] amen, qiþa izwis, saei ni andnimiþ þiudangardja gudis swe barn, ni qimiþ in izai.</seg>
          <seg id="b.LUK.18.18" type="verse">[CA] jah frah ina sums reike qiþands: laisari þiuþeiga, hva taujands libainais aiweinons arbja wairþau?</seg>
          <seg id="b.LUK.18.19" type="verse">[CA] qaþ þan du imma Iesus: hva mik qiþis þiuþeigana? ni ainshun þiuþeigs niba ains guþ.</seg>
          <seg id="b.LUK.18.20" type="verse">[CA] þos anabusnins kant: ni horinos; ni maurþrjais; ni hlifais; ni galiugaweitwods sijais; swerai attan þeinana jah aiþein.</seg>
          <seg id="b.LUK.18.21" type="verse">[CA] iþ is qaþuh: þata allata gafastaida us jundai meinai.</seg>
          <seg id="b.LUK.18.22" type="verse">[CA] gahausjands þan þata Iesus qaþ du imma: nauh ainis þus wan ist: all þatei habais frabugei jah gadailei unledaim, jah habais huzd in himina, jah hiri laistjan mik.</seg>
          <seg id="b.LUK.18.23" type="verse">[CA] iþ is gahausjands þata gaurs warþ; was auk gabeigs filu.</seg>
          <seg id="b.LUK.18.24" type="verse">[CA] gasaihvands þan ina Iesus gaurana waurþanana qaþ: hvaiwa agluba þai faihu habandans inngaleiþand in þiudangardja gudis!</seg>
          <seg id="b.LUK.18.25" type="verse">[CA] raþizo allis ist ulbandau þairh þairko neþlos þairhleiþan þau gabigamma in þiudangardja gudis galeiþan.</seg>
          <seg id="b.LUK.18.26" type="verse">[CA] qeþun þan þai gahausjandans: an hvas mag ganisan?</seg>
          <seg id="b.LUK.18.27" type="verse">[CA] iþ is qaþ: þata unmahteigo at mannam mahteig ist at guda.</seg>
          <seg id="b.LUK.18.28" type="verse">[CA] qaþ þan Paitrus: sai, weis aflailotum allata jah laistidedum þuk.</seg>
          <seg id="b.LUK.18.29" type="verse">[CA] iþ is qaþuh du im: amen, qiþa izwis þatei ni ainshun ist þize afletandane gard aiþþau fadrein aiþþau broþruns aiþþau qen aiþþau barna in þiudangardjos gudis,</seg>
          <seg id="b.LUK.18.30" type="verse">[CA] saei ni andnimai managfalþ in þamma mela jah in aiwa þamma qimandin libain aiweinon.</seg>
          <seg id="b.LUK.18.31" type="verse">[CA] ganimands þan þans ·ib· qaþ du im: sai, usgaggam in Iairusalem, jah ustiuhada all þata gamelido þairh praufetuns bi sunu mans.</seg>
          <seg id="b.LUK.18.32" type="verse">[CA] atgibada auk þiudom jah bilaikada jah anamahtjada jah bispeiwada,</seg>
          <seg id="b.LUK.18.33" type="verse">[CA] jah usbliggwandans usqimand imma, jah þridjin daga usstandiþ.</seg>
          <seg id="b.LUK.18.34" type="verse">[CA] jah eis ni waihtai þis froþun, jah was þata waurd gafulgin af im, jah ni wissedun þo qiþanona.</seg>
          <seg id="b.LUK.18.35" type="verse">[CA] warþ þan, miþþanei nehva was is Iaireikon, blinda sums sat faur wig du aihtron.</seg>
          <seg id="b.LUK.18.36" type="verse">[CA] gahausjands þan managein faurgaggandein frah hva wesi þata.</seg>
          <seg id="b.LUK.18.37" type="verse">[CA] gataihun þan imma þatei Iesus Nazoraius þairhgaggiþ.</seg>
          <seg id="b.LUK.18.38" type="verse">[CA] iþ is ubuhwopida qiþands: Iesu, sunu Daweidis, armai mik!</seg>
          <seg id="b.LUK.18.39" type="verse">[CA] jah þai faur&lt;a&gt;gaggandans andbitun ina ei þahaidedi: iþ is und filu mais hropida: sunau Daweidis, armai mik!</seg>
          <seg id="b.LUK.18.40" type="verse">[CA] gastandands þan Iesus haihait ina tiuhan du sis. biþe nehva was þan imma, frah ina</seg>
          <seg id="b.LUK.18.41" type="verse">[CA] qiþands: hva þus wileis ei taujau? iþ is qaþ: frauja, ei ussaihvau.</seg>
          <seg id="b.LUK.18.42" type="verse">[CA] jah Iesus qaþ du imma: ussaihv, galaubeins þeina ganasida þuk.</seg>
          <seg id="b.LUK.18.43" type="verse">[CA] jah suns ussahv jah laistida ina awiliudonds guda. jah alla managei gasaihvandei gaf hazein guda.</seg>
        </div>
        <div id="b.LUK.19" type="chapter">
          <seg id="b.LUK.19.1" type="verse">[CA] Jah inngaleiþands þairhlaiþ Iaireikon.</seg>
          <seg id="b.LUK.19.2" type="verse">[CA] jah sai, guma namin haitans Zakkaius, sah was fauramaþleis motarje jah was gabigs,</seg>
          <seg id="b.LUK.19.3" type="verse">[CA] jah sokida gasaihvan Iesu, hvas wesi, jah ni mahta faura managein, unte wahstau leitils was.</seg>
          <seg id="b.LUK.19.4" type="verse">[CA] jah biþragjands faur usstaig ana smakkabagm, ei gasehvi ina, unte is and þata munaida þairhgaggan.</seg>
          <seg id="b.LUK.19.5" type="verse">[CA] jah biþe qam ana þamma stada, insaihvands iup Iesus gasahv ina jah qaþ du imma: Zakkaiu, sniumjands dalaþ atsteig: himma daga auk in garda þeinamma skal ik wisan.</seg>
          <seg id="b.LUK.19.6" type="verse">[CA] jah sniumjands atstaig jah andnam ina faginonds.</seg>
          <seg id="b.LUK.19.7" type="verse">[CA] jah gasaihvandans allai birodidedun, qiþandans þatei du frawaurhtis mans galaiþ [in gard] ussaljan.</seg>
          <seg id="b.LUK.19.8" type="verse">[CA] standands þan Zakkaius qaþ du fraujin: sai, halbata aiginis meinis, frauja, gadailja unledaim, jah jabai hvis hva afholoda, fidurfalþ fragilda.</seg>
          <seg id="b.LUK.19.9" type="verse">[CA] qaþ þan du imma Iesus þatei himma daga naseins þamma garda warþ, unte jah sa sunus Abrahamis ist;</seg>
          <seg id="b.LUK.19.10" type="verse">[CA] qam auk sunus mans sokjan jah nasjan þans fralusanans.</seg>
          <seg id="b.LUK.19.11" type="verse">[CA] at gahausjandam þan im þata, biaukands qaþ gajukon, bi þatei nehva Iairusalem was, jah þuhta im ei suns skulda wesi þiudangardi gudis gaswikunþjan.</seg>
          <seg id="b.LUK.19.12" type="verse">[CA] qaþ þan: manna sums godakunds gaggida landis franiman sis þiudangardja jah gawandida sik.</seg>
          <seg id="b.LUK.19.13" type="verse">[CA] athaitands þan taihun skalkans seinans atgaf im taihun dailos jah qaþ du im: kaupoþ, unte ik qimau.</seg>
          <seg id="b.LUK.19.14" type="verse">[CA] iþ baurgjans is fijaidedun ina jah insandidedun airu afar imma qiþandans: ni wileima þana þiudanon ufar unsis.</seg>
          <seg id="b.LUK.19.15" type="verse">[CA] jah warþ, biþe atwandida sik aftra, andnimands þiudangardja jah haihait wopjan du sis þans skalkans þaimei atgaf þata silubr, ei gakunnaidedi hva hvarjizuh gawaurhtedi.</seg>
          <seg id="b.LUK.19.16" type="verse">[CA] qam þan sa frumista qiþands: frauja, skatts þeins gawaurhta taihun skattans.</seg>
          <seg id="b.LUK.19.17" type="verse">[CA] jah qaþ du imma: waila, goda skalk, unte in leitilamma wast triggws, sijais waldufni habands ufar taihun baurgim.</seg>
          <seg id="b.LUK.19.18" type="verse">[CA] jah qam anþar qiþands: frauja, skatts þeins gawaurhta fimf skattans.</seg>
          <seg id="b.LUK.19.19" type="verse">[CA] qaþ þan jah du þamma: jah þu sijais ufaro fimf baurgim.</seg>
          <seg id="b.LUK.19.20" type="verse">[CA] jah sums qam qiþands: frauja, sai, sa skatts þeins þanei habaida galagidana in fanin;</seg>
          <seg id="b.LUK.19.21" type="verse">[CA] ohta mis auk þuk, unte manna hardus is. nimis þatei ni lagides jah sneiþis þatei ni saisost.</seg>
          <seg id="b.LUK.19.22" type="verse">[CA] jah qaþ du imma: us munþa þeinamma stoja þuk, unselja skalk jah lata. wisseis þatei ik manna hardus im, nimands þatei ni lagida jah sneiþands þatei ni saiso;</seg>
          <seg id="b.LUK.19.23" type="verse">[CA] jah duhve ni atlagides þata silubr mein du skattjam? jah &lt;ik&gt; qimands miþ wokra galausidedjau þata.</seg>
          <seg id="b.LUK.19.24" type="verse">[CA] jah du þaim faurastandandam qaþ: nimiþ af imma þana skatt jah gibiþ þamma þos taihun dailos habandin.</seg>
          <seg id="b.LUK.19.25" type="verse">[CA] jah qeþun du imma: frauja, habaiþ taihun dailos.</seg>
          <seg id="b.LUK.19.26" type="verse">[CA] qiþa allis izwis þatei hvarjammeh habandane gibada, iþ af þamma unhabandin jah þatei habaiþ afnimada af imma.</seg>
          <seg id="b.LUK.19.27" type="verse">[CA] aþþan sweþauh fijands meinans jainans, þaiei ni wildedun mik þiudanon ufar sis, briggiþ her jah usqimiþ faura mis.</seg>
          <seg id="b.LUK.19.28" type="verse">[CA] jah qiþands þata iddja fram, usgaggands in Iairusaulwma.</seg>
          <seg id="b.LUK.19.29" type="verse">[CA] jah warþ, biþe nehva was Beþsfagein jah Beþanijin, at fairgunja þatei haitada alewjo, insandida twans siponje seinaize</seg>
          <seg id="b.LUK.19.30" type="verse">[CA] qiþands: gaggats in þo wiþrawairþon haim, in þizaiei inngaggandans bigitats fulan asilaus gabundanana, ana þammei ni ainshun aiw manne sat; andbindandans ina attiuhiþ.</seg>
          <seg id="b.LUK.19.31" type="verse">[CA] jah jabai hvas inqis fraihnai: duhve andbindiþ? swa qiþaits du imma þatei frauja þis gairneiþ.</seg>
          <seg id="b.LUK.19.32" type="verse">[CA] galeiþandans þan þai insandidans bigetun, swaswe qaþ du im.</seg>
          <seg id="b.LUK.19.33" type="verse">[CA] andbindandam þan im &lt;þana fulan&gt; qeþun þai fraujans þis du im: duhve andbindats þana fulan?</seg>
          <seg id="b.LUK.19.34" type="verse">[CA] iþ eis qeþun: fraujin þaurfts þis ist.</seg>
          <seg id="b.LUK.19.35" type="verse">[CA] jah attauhun þana fulan Iesua jah uswairpandans wastjos seinos ana þana fulan ussatidedun Iesu.</seg>
          <seg id="b.LUK.19.36" type="verse">[CA] gaggandin þan imma ufstrawidedun wastjom seinaim ana wiga.</seg>
          <seg id="b.LUK.19.37" type="verse">[CA] biþe þan is nehva was, juþan at ibdaljin þis fairgunjis alewabagme, dugunnun alakjo managei siponje faginondans hazjan guþ stibnai mikilai in allaizo þoze sehvun mahte,</seg>
          <seg id="b.LUK.19.38" type="verse">[CA] qiþandans: þiuþida sa qimanda þiudans in namin fraujins; gawairþi in himina jah wulþus in hauhistjam.</seg>
          <seg id="b.LUK.19.39" type="verse">[CA] jah sumai Fareisaie us þizai managein qeþun du imma: laisari, sak þaim siponjam þeinaim.</seg>
          <seg id="b.LUK.19.40" type="verse">[CA] jah andhafjands qaþ du im: qiþa izwis þatei jabai þai slawand, stainos hropjand.</seg>
          <seg id="b.LUK.19.41" type="verse">[CA] jah sunsei nehva was, gasaihvands þo baurg gaigrot bi þo, qiþands:</seg>
          <seg id="b.LUK.19.42" type="verse">[CA] þatei iþ wissedeis jah þu in þamma daga þeinamma þo du gawairþja þeinamma! iþ nu gafulgin ist faura augam þeinaim,</seg>
          <seg id="b.LUK.19.43" type="verse">[CA] þatei qimand dagos ana þus, jah bigraband fijands þeinai grabai þuk jah bistandand þuk jah biwaibjand þuk allaþro.</seg>
          <seg id="b.LUK.19.44" type="verse">[CA] jah airþai þuk gaïbnjand jah barna þeina in þus jah ni letand in þus stain ana staina, in þizei ni ufkunþes þata mel niuhseinais þeinaizos.</seg>
          <seg id="b.LUK.19.45" type="verse">[CA] jah galeiþands in alh dugann uswairpan þans frabugjandans in izai jah bugjandans,</seg>
          <seg id="b.LUK.19.46" type="verse">[CA] qiþands du im: gameliþ ist þatei gards meins gards bido ist; iþ jus ina gatawideduþ du filegrja þiube.</seg>
          <seg id="b.LUK.19.47" type="verse">[CA] jah was laisjands daga hvammeh in þizai alh: iþ þai auhmistans gudjans jah bokarjos sokidedun ina usqistjan jah þai frumistans manageins.</seg>
          <seg id="b.LUK.19.48" type="verse">[CA] jah ni bigetun hva gatawidedeina; managei auk alakjo hahaida du hausjan imma.</seg>
        </div>
        <div id="b.LUK.20" type="chapter">
          <seg id="b.LUK.20.1" type="verse">[CA] Jah warþ in sumamma dage jainaize at laisjandin imma þo managein in alh jah wailamerjandin, atstoþun þai gudjans jah bokarjos miþ þaim sinistam</seg>
          <seg id="b.LUK.20.2" type="verse">[CA] jah qeþun du imma qiþandans: qiþ unsis, in hvamma waldufnje þata taujis, aiþþau hvas ist saei gaf þus þata waldufni?</seg>
          <seg id="b.LUK.20.3" type="verse">[CA] andhafjands þan qaþ du im: fraihna izwis jah ik ainis waurdis jah qiþiþ mis:</seg>
          <seg id="b.LUK.20.4" type="verse">[CA] daupeins Iohannis uzuh himina was þau uzuh mannam?</seg>
          <seg id="b.LUK.20.5" type="verse">[CA] iþ eis þahtedun miþ sis misso qiþandans þatei jabai qiþam: us himina, qiþiþ: aþþan duhve ni galaubideduþ imma?</seg>
          <seg id="b.LUK.20.6" type="verse">[CA] iþ jabai qiþam: us mannam, alla so managei stainam afwairpiþ unsis; triggwaba galaubjand auk allai Iohannen praufetu wisan.</seg>
          <seg id="b.LUK.20.7" type="verse">[CA] jah andhofun ei ni wissedeina hvaþro.</seg>
          <seg id="b.LUK.20.8" type="verse">[CA] jah Iesus qaþ im: ni ik izwis qiþa, in hvamma waldufnje þata tauja.</seg>
          <seg id="b.LUK.20.9" type="verse">[CA] dugann þan du managein qiþan þo gajukon: manna ussatida weinagard, jah anafalh ina waurstwjam jah aflaiþ jera ganoha.</seg>
          <seg id="b.LUK.20.10" type="verse">[CA] jah in mela insandida du þaim aurtjam skalk, ei akranis þis weinagardis gebeina imma. iþ þai aurtjans usbliggwandans ina insandidedun lausana.</seg>
          <seg id="b.LUK.20.11" type="verse">[CA] jah anaaiauk sandjan anþarana skalk; iþ eis jah jainana bliggwandans jah unswerandans insandidedun lausana.</seg>
          <seg id="b.LUK.20.12" type="verse">[CA] jah anaaiauk sandjan þridjan; iþ eis jah þana gawondondans uswaurpun.</seg>
          <seg id="b.LUK.20.13" type="verse">[CA] qaþ þan sa frauja þis weinagardis: hva taujau? sandja sunu meinana þana liuban; aufto þana gasaihvandans aistand.</seg>
          <seg id="b.LUK.20.14" type="verse">[CA] gasaihvandans þan ina þai aurtjans þahtedun miþ sis misso qiþandans, sa ist sa arbinumja; afslaham ina, ei uns wairþai þata arbi.</seg>
          <seg id="b.LUK.20.15" type="verse">[CA] jah uswairpandans ina ut us þamma weinagarda usqemun. hva nu taujai im frauja þis weinagardis?</seg>
          <seg id="b.LUK.20.16" type="verse">[CA] qimiþ jah usqisteiþ aurtjam þaim jah gibiþ þana weinagard anþaraim. gahausjandans qeþun þan: nis~sijai.</seg>
          <seg id="b.LUK.20.17" type="verse">[CA] iþ is insaihvands du im qaþ: aþþan hva ist þata gamelido: stains þammei uskusun timrjans, sah warþ du haubida waihstins?</seg>
          <seg id="b.LUK.20.18" type="verse">[CA] hvazuh saei driusiþ ana þana stain, gakrotuda; iþ ana þanei driusiþ, diswinþeiþ ina.</seg>
          <seg id="b.LUK.20.19" type="verse">[CA] jah sokidedun þai bokarjos jah auhumistans gudjans uslagjan ana ina handuns in þizai hveilai jah ohtedun þo managein; froþun auk þatei du im þo gajukon qaþ.</seg>
          <seg id="b.LUK.20.20" type="verse">[CA] jah afleiþandans insandidedun ferjans, þans us liutein taiknjandans sik garaihtans wisan, ei gafaifaheina is waurdei jah atgebeina ina reikja jah waldufnja kindinis.</seg>
          <seg id="b.LUK.20.21" type="verse">[CA] jah frehun ina qiþandans: laisari, witum þatei raihtaba rodeis jah laiseis jah ni andsaihvis andwairþi, ak bi sunjai wig gudis laiseis:</seg>
          <seg id="b.LUK.20.22" type="verse">[CA] skuldu ist unsis kaisara gild giban þau niu?</seg>
          <seg id="b.LUK.20.23" type="verse">[CA] bisaihvands þan ize unselein Iesus qaþ du im: hva mik fraisiþ?</seg>
          <seg id="b.LUK.20.24" type="verse">[CA] ataugeiþ mis skatt: hvis habaiþ manleikan jah ufarmeli? andhafjandans þan qeþun: kaisaris.</seg>
          <seg id="b.LUK.20.25" type="verse">[CA] iþ is qaþuh du im: us~nu~gibiþ þo kaisaris kaisara jah þo gudis guda.</seg>
          <seg id="b.LUK.20.26" type="verse">[CA] jah ni mahtedun gafahan is waurde in andwairþja manageins jah sildaleikjandans andawaurde is gaþahaidedun.</seg>
          <seg id="b.LUK.20.27" type="verse">[CA] du atgaggandans þan sumai Saddukaie, þaiei qiþand usstass ni wisan, frehun ina</seg>
          <seg id="b.LUK.20.28" type="verse">[CA] qiþandans: laisari, Moses gamelida uns, jabai hvis broþar gadauþnai aigands qen, jah sa unbarnahs gadauþnai, ei nimai broþar is þo qen jah urraisjai fraiw broþr seinamma.</seg>
          <seg id="b.LUK.20.29" type="verse">[CA] sibun nu broþrjus wesun, jah sa frumista nimands qen gadauþnoda unbarnahs.</seg>
          <seg id="b.LUK.20.30" type="verse">[CA] jah nam anþar þo qen, jah sa gaswalt unbarnahs.</seg>
          <seg id="b.LUK.20.31" type="verse">[CA] jah þridja nam þo samaleiko; samaleiko þan jah þai sibun, jah ni biliþun barne jah gaswultun.</seg>
          <seg id="b.LUK.20.32" type="verse">[CA] Spedista allaize gadauþnoda jah so qens.</seg>
          <seg id="b.LUK.20.33" type="verse">[CA] in þizai usstassai nu, hvarjis þize wairþiþ qens? þai auk sibun aihtedun þo du qenai.</seg>
          <seg id="b.LUK.20.34" type="verse">[CA] jah andhafjands qaþ du im Iesus: þai sunjus þis aiwis liugand jah liuganda;</seg>
          <seg id="b.LUK.20.35" type="verse">[CA] iþ þaiei wairþai sind jainis aiwis niutan jah usstassais us dauþaim, ni liugand ni liuganda;</seg>
          <seg id="b.LUK.20.36" type="verse">[CA] nih allis gaswiltan þanaseiþs magun, ibnans aggilum auk sind jah sunjus sind gudis, usstassais sunjus wisandans.</seg>
          <seg id="b.LUK.20.37" type="verse">[CA] aþþan þatei urreisand dauþans, jah Moses bandwida ana aihvatundjai, swe qiþiþ: sahv fraujan guþ Abrahamis jah guþ Isakis jah guþ Iakobis.</seg>
          <seg id="b.LUK.20.38" type="verse">[CA] aþþan guþ nist dauþaize, ak qiwaize; allai auk imma liband.</seg>
          <seg id="b.LUK.20.39" type="verse">[CA] andhafjandans þan sumai þize bokarje qeþun: laisari, waila qast.</seg>
          <seg id="b.LUK.20.40" type="verse">[CA] niþ~þan þanaseiþs gadaurstedun fraihnan ina ni waihtais.</seg>
          <seg id="b.LUK.20.41" type="verse">[CA] qaþ þan du im: hvaiwa qiþand Xristu sunu Daweidis wisan?</seg>
          <seg id="b.LUK.20.42" type="verse">[CA] jah silba Daweid qiþiþ in bokom psalmo&lt;no&gt;: qaþ frauja du fraujin meinamma: sit af taihswon meinai,</seg>
          <seg id="b.LUK.20.43" type="verse">[CA] unte ik galagja fijands þeinans fotubaurd fotiwe þeinaize.</seg>
          <seg id="b.LUK.20.44" type="verse">[CA] Daweid ina fraujan haitiþ, jah hvaiwa sunus imma ist?</seg>
          <seg id="b.LUK.20.45" type="verse">[CA] at gahausjandein þan allai managein qaþ du siponjam seinaim:</seg>
          <seg id="b.LUK.20.46" type="verse">[CA] atsaihviþ faura bokarjam þaim wiljandam gaggan in hveitaim . . . .</seg>
        </div>
      </div>
      <div id="b.JOH" type="book">
        <div id="b.JOH.5" type="chapter">
          <seg id="b.JOH.5.45" type="verse">[CA] . . . . þatei ik wrohidedjau izwis du attin; ist saei wrohida izwis, Moses, du þammei jus weneiþ.</seg>
          <seg id="b.JOH.5.46" type="verse">[CA] jabai allis Mose galaubidedeiþ, ga~þau~laubidedeiþ mis; bi mik auk jains gamelida.</seg>
          <seg id="b.JOH.5.47" type="verse">[CA] þande nu jainis melam ni galaubeiþ, hvaiwa meinaim waurdam galaubjaiþ?</seg>
        </div>
        <div id="b.JOH.6" type="chapter">
          <seg id="b.JOH.6.1" type="verse">[CA] Afar þata galaiþ Iesus ufar marein þo Galeilaie jah Tibairiade.</seg>
          <seg id="b.JOH.6.2" type="verse">[CA] jah laistida ina manageins filu, unte gasehvun taiknins þozei gatawida bi siukaim.</seg>
          <seg id="b.JOH.6.3" type="verse">[CA] usiddja þan ana fairguni Iesus jah jainar gasat miþ siponjam seinaim.</seg>
          <seg id="b.JOH.6.4" type="verse">[CA] wasuh þan nehva pasxa, so dulþs Iudaie.</seg>
          <seg id="b.JOH.6.5" type="verse">[CA] þaruh ushof augona Iesus jah gaumida þammei manageins filu iddja du imma, qaþuh du Filippau: hvaþro bugjam hlaibans, ei matjaina þai?</seg>
          <seg id="b.JOH.6.6" type="verse">[CA] þatuh þan qaþ fraisands ina; iþ silba wissa þatei habaida taujan.</seg>
          <seg id="b.JOH.6.7" type="verse">[CA] andhof imma Filippus: twaim hundam skatte hlaibos ni ganohai sind þaim, þei nimai hvarjizuh leitil.</seg>
          <seg id="b.JOH.6.8" type="verse">[CA] qaþ ains þize siponje is, Andraias, broþar Paitraus Seimonaus:</seg>
          <seg id="b.JOH.6.9" type="verse">[CA] ist magula ains her, saei habaiþ ·e· hlaibans barizeinans jah ·b· fiskans; akei þata hva ist du swa managaim?</seg>
          <seg id="b.JOH.6.10" type="verse">[CA] iþ Iesus qaþ: waurkeiþ þans mans anakumbjan. wasuh þan hawi manag ana þamma stada. þaruh anakumbidedun wairos raþjon swaswe fimf þusundjos.</seg>
          <seg id="b.JOH.6.11" type="verse">[CA] namuh þan þans hlaibans Iesus jah awiliudonds gadailida þaim anakumbjandam; samaleiko jah þize fiske, swa filu swe wildedun.</seg>
          <seg id="b.JOH.6.12" type="verse">[CA] þanuh, biþe sadai waurþun, qaþ du siponjam seinaim: galisiþ þos aflifnandeins drauhsnos, þei waihtai ni fraqistnai.</seg>
          <seg id="b.JOH.6.13" type="verse">[CA] þanuh galesun jah gafullidedun ·ib· tainjons gabruko us fimf hlaibam þaim barizeinam, þatei aflifnoda þaim matjandam.</seg>
          <seg id="b.JOH.6.14" type="verse">[CA] þaruh þai mans gasaihvandans þoei gatawida taikn Iesus, qeþun þatei sa ist bi sunjai praufetus sa qimanda in þo manaseþ.</seg>
          <seg id="b.JOH.6.15" type="verse">[CA] iþ Iesus kunnands þatei munaidedun usgaggan jah wilwan &lt;ina&gt; ei tawidedeina ina du þiudana, afiddja aftra in fairguni is ains.</seg>
          <seg id="b.JOH.6.16" type="verse">[CA] iþ swe seiþu warþ, atiddjedun siponjos is ana marein,</seg>
          <seg id="b.JOH.6.17" type="verse">[CA] jah usstigun in skip, iddjedunuh ufar marein in Kafarnaum. jah riqis juþan warþ jah ni atiddja nauhþan du im Iesus.</seg>
          <seg id="b.JOH.6.18" type="verse">[CA] iþ marei winda mikilamma waiandin urraisida was.</seg>
          <seg id="b.JOH.6.19" type="verse">[CA] þaruh farjandans swe spaurde ·k· jah ·e· aiþþau ·l· gasaihvand Iesu gaggandan ana marein jah nehva skipa qimandan jah ohtedun sis.</seg>
          <seg id="b.JOH.6.20" type="verse">[CA] þaruh is qaþ &lt;im&gt;: ik im, ni ogeiþ izwis.</seg>
          <seg id="b.JOH.6.21" type="verse">[CA] þaruh wildedun ina niman in skip, jah sunsaiw þata skip warþ ana airþai ana þoei eis iddjedun.</seg>
          <seg id="b.JOH.6.22" type="verse">[CA] iftumin daga managei sei stoþ hindar marein, sehvun þatei skip anþar ni was jainar alja ain, jah þatei miþ~ni~qam siponjam seinaim Iesus in þata skip, ak ainai siponjos is galiþun.</seg>
          <seg id="b.JOH.6.23" type="verse">[CA] anþara þan skipa qemun us Tibairiadau nehva þamma stada, þarei matidedun hlaif, ana þammei awiliudoda frauja.</seg>
          <seg id="b.JOH.6.24" type="verse">[CA] þaruh þan gasahv managei þatei Iesus nist jainar nih siponjos is, gastigun in skipa jah qemun in Kafarnaum sokjandans Iesu.</seg>
          <seg id="b.JOH.6.25" type="verse">[CA] jah bigetun ina hindar marein qeþunuh du imma: rabbei, hvan her qamt?</seg>
          <seg id="b.JOH.6.26" type="verse">[CA] andhof im Iesus jah qaþ: amen amen qiþa izwis, sokeiþ mik, ni þatei sehvuþ taiknins jah fauratanja, ak þatei matideduþ þize hlaibe jah sadai waurþuþ.</seg>
          <seg id="b.JOH.6.27" type="verse">[CA] waurkjaiþ ni þana mat þana fralusanan, ak mat þana wisandan du libainai aiweinon, þanei sunus mans gibiþ izwis; þanuh auk atta gasiglida guþ.</seg>
          <seg id="b.JOH.6.28" type="verse">[CA] þaruh qeþun du imma: hva taujaima, ei waurkjaima waurstwa gudis?</seg>
          <seg id="b.JOH.6.29" type="verse">[CA] andhof Iesus jah qaþ du im: þat~ist waurstw gudis, ei galaubjaiþ þammei insandida jains.</seg>
          <seg id="b.JOH.6.30" type="verse">[CA] qeþun du imma: aþþan hva taujis þu taikne, ei saihvaima jah galaubjaima þus? hva waurkeis?</seg>
          <seg id="b.JOH.6.31" type="verse">[CA] attans unsarai manna matidedun ana auþidai, swaswe ist gameliþ: hlaif us himina gaf im du matjan.</seg>
          <seg id="b.JOH.6.32" type="verse">[CA] þaruh qaþ im Iesus: amen amen qiþa izwis, ni Moses gaf izwis hlaif us himina, ak atta meins gaf izwis hlaif us himina þana sunjeinan.</seg>
          <seg id="b.JOH.6.33" type="verse">[CA] sa auk hlaifs gudis ist, saei atstaig us himina jah gaf libain þizai manasedai.</seg>
          <seg id="b.JOH.6.34" type="verse">[CA] þanuh qeþun du imma: frauja, framwigis gif unsis þana hlaif.</seg>
          <seg id="b.JOH.6.35" type="verse">[CA] jah qaþ du im Iesus: ik im sa hlaifs libainais; þana gaggandan du mis ni huggreiþ jah þana galaubjandan du mis ni þaurseiþ hvanhun.</seg>
          <seg id="b.JOH.6.36" type="verse">[CA] akei qaþ izwis þatei gasehvuþ mik jah ni galaubeiþ.</seg>
          <seg id="b.JOH.6.37" type="verse">[CA] all þatei gaf mis atta, du mis qimiþ, jah þana gaggandan du mis ni uswairpa ut;</seg>
          <seg id="b.JOH.6.38" type="verse">[CA] unte atstaig us himina, nih þeei taujau wiljan meinana, ak wiljan þis sandjandins mik.</seg>
          <seg id="b.JOH.6.39" type="verse">[CA] . . . .</seg>
          <seg id="b.JOH.6.40" type="verse">[CA] þatuh þan ist wilja þis sandjandins mik, ei hvazuh saei saihviþ þana sunu jah galaubeiþ du imma, aigi libain aiweinon, jah urraisja ina ik in spedistin daga.</seg>
          <seg id="b.JOH.6.41" type="verse">[CA] birodidedun þan Iudaieis bi ina, unte qaþ: ik im hlaifs sa atsteigands us himina,</seg>
          <seg id="b.JOH.6.42" type="verse">[CA] jah qeþun: niu sa ist Iesus sa sunus Iosefis, þizei weis kunþedum attan jah aiþein? hvaiwa nu qiþiþ sa þatei us himina atstaig?</seg>
          <seg id="b.JOH.6.43" type="verse">[CA] andhof þan Iesus jah qaþ du im: ni birodeiþ miþ izwis misso.</seg>
          <seg id="b.JOH.6.44" type="verse">[CA] ni manna mag qiman at mis, nibai atta saei sandida mik atþinsiþ ina, jah ik urraisja ina in þamma spedistin daga.</seg>
          <seg id="b.JOH.6.45" type="verse">[CA] ist gameliþ ana praufetum: jah wairþand allai laisidai gudis. hvazuh nu sa gahausjands at attin jah ganam gaggiþ du mis.</seg>
          <seg id="b.JOH.6.46" type="verse">[CA] ni þatei attan sehvi hvas, nibai saei was fram attin, sa sahv attan.</seg>
          <seg id="b.JOH.6.47" type="verse">[CA] amen amen qiþa izwis: saei galaubeiþ du mis aih libain aiweinon.</seg>
          <seg id="b.JOH.6.48" type="verse">[CA] ik im sa hlaifs libainais.</seg>
          <seg id="b.JOH.6.49" type="verse">[CA] attans izwarai matidedun manna in auþidai jah gaswultun.</seg>
          <seg id="b.JOH.6.50" type="verse">[CA] sa ist hlaifs saei us himina atstaig, ei saei þis matjai, ni gadauþnai.</seg>
          <seg id="b.JOH.6.51" type="verse">[CA] ik im hlaifs sa libanda, sa us himina qumana; jabai hvas matjiþ þis hlaibis, libaiþ in ajukduþ; jah þan sa hlaifs þanei ik giba, leik mein ist þatei ik giba in þizos manasedais libainais.</seg>
          <seg id="b.JOH.6.52" type="verse">[CA] þanuh sokun miþ sis misso Iudaieis qiþandans: hvaiwa mag sa unsis leik giban du matjan?</seg>
          <seg id="b.JOH.6.53" type="verse">[CA] þaruh qaþ du im Iesus: amen amen qiþa izwis, nibai matjiþ leik þis sunaus mans jah driggkaiþ is bloþ, ni habaiþ libain in izwis silbam.</seg>
          <seg id="b.JOH.6.54" type="verse">[CA] saei matjiþ mein leik jah driggkiþ mein bloþ, aih libain aiweinon, jah ik urraisja ina in þamma spedistin daga.</seg>
          <seg id="b.JOH.6.55" type="verse">[CA] þata auk leik meinata bi sunjai ist mats, jah þata bloþ mein bi sunjai ist draggk.</seg>
          <seg id="b.JOH.6.56" type="verse">[CA] saei matjiþ mein leik jah driggkiþ mein bloþ, in mis wisiþ jah ik in imma.</seg>
          <seg id="b.JOH.6.57" type="verse">[CA] swaswe insandida mik libands atta, jah ik liba in attins, jah saei matjiþ mik, jah sa libaiþ in meina.</seg>
          <seg id="b.JOH.6.58" type="verse">[CA] sa ist hlaifs saei us himina atstaig, ni swaswe matidedun attans izwarai manna jah gadauþnodedun; iþ saei matjiþ þana hlaif libaiþ in ajukduþ.</seg>
          <seg id="b.JOH.6.59" type="verse">[CA] þata qaþ in swnagoge laisjands in Kafarnaum.</seg>
          <seg id="b.JOH.6.60" type="verse">[CA] þanuh managai gahausjandans þize siponje is qeþun: hardu ist þata waurd, hvas mag þis hausjon?</seg>
          <seg id="b.JOH.6.61" type="verse">[CA] iþ witands Iesus in sis silbin þatei birodidedun þata þai siponjos is, qaþ du im: þata izwis gamarzeiþ?</seg>
          <seg id="b.JOH.6.62" type="verse">[CA] jabai nu gasaihviþ sunu mans ussteigan, þadei was faurþis?</seg>
          <seg id="b.JOH.6.63" type="verse">[CA] ahma ist saei liban taujiþ, þata leik ni boteiþ waiht. þo waurda þoei ik rodida izwis, ahma ist jah libains ist,</seg>
          <seg id="b.JOH.6.64" type="verse">[CA] akei sind izwara sumai, þaiei ni galaubjand. wissuh þan us frumistja Iesus hvarjai sind þai ni galaubjandans, jah hvas ist saei galeiweiþ ina.</seg>
          <seg id="b.JOH.6.65" type="verse">[CA] jah qaþ: duþe qaþ izwis þatei ni ainshun mag qiman at mis, nibai ist atgiban imma fram attin meinamma.</seg>
          <seg id="b.JOH.6.66" type="verse">[CA] uzuh þamma mela managai galiþun siponje is ibukai jah þanaseiþs miþ imma ni iddjedun.</seg>
          <seg id="b.JOH.6.67" type="verse">[CA] þaruh qaþ Iesus du þaim twalibim: ibai jah jus wileiþ galeiþan?</seg>
          <seg id="b.JOH.6.68" type="verse">[CA] þanuh andhof imma Seimon Paitrus: frauja, du hvamma galeiþaima? waurda libainais aiweinons habais.</seg>
          <seg id="b.JOH.6.69" type="verse">[CA] jah weis galaubidedum jah ufkunþedum þatei þu is Xristus, sunus gudis libandins.</seg>
          <seg id="b.JOH.6.70" type="verse">[CA] andhof im Iesus: niu ik izwis ·ib· gawalida jah izwara ains diabaulus ist?</seg>
          <seg id="b.JOH.6.71" type="verse">[CA] qaþuh þan þana Iudan Seimonis, Iskariotu, sa auk habaida ina galewjan, ains wisands þize twalibe.</seg>
        </div>
        <div id="b.JOH.7" type="chapter">
          <seg id="b.JOH.7.1" type="verse">[CA] Jah hvarboda Iesus afar þata in Galeilaia; ni auk wilda in Iudaia gaggan, unte sokidedun ina þai Iudaieis usqiman.</seg>
          <seg id="b.JOH.7.2" type="verse">[CA] wasuh þan nehva dulþs Iudaie, so hleþrastakeins.</seg>
          <seg id="b.JOH.7.3" type="verse">[CA] þanuh qeþun du imma broþrjus is: usleiþ þaþro jah gagg in Iudaian, ei jah þai siponjos &lt;þeinai&gt; saihvaina waurstwa þeina þoei þu taujis.</seg>
          <seg id="b.JOH.7.4" type="verse">[CA] ni manna auk in analaugnein hva taujiþ jah sokeiþ sik uskunþana wisan. jabai þata taujis, bairhtei þuk silban þizai manasedai.</seg>
          <seg id="b.JOH.7.5" type="verse">[CA] ni auk þai broþrjus is galaubidedun imma.</seg>
          <seg id="b.JOH.7.6" type="verse">[CA] þaruh qaþ im Iesus: mel mein ni nauh ist, iþ mel izwar sinteino ist manwu.</seg>
          <seg id="b.JOH.7.7" type="verse">[CA] ni mag so manaseþs fijan izwis, iþ mik fijaiþ; unte ik weitwodja bi ins þatei waurstwa ize ubila sind.</seg>
          <seg id="b.JOH.7.8" type="verse">[CA] jus galeiþiþ in dulþ þo, iþ ik ni nauh galeiþa in þo dulþ, unte meinata mel ni nauh usfulliþ ist.</seg>
          <seg id="b.JOH.7.9" type="verse">[CA] þatuh þan qaþ du im wisands in Galeilaia.</seg>
          <seg id="b.JOH.7.10" type="verse">[CA] iþ biþe galiþun þai broþrjus is, þanuh jah is galaiþ in þo dulþ ni andaugjo, ak swe analaugniba.</seg>
          <seg id="b.JOH.7.11" type="verse">[CA] þanuh Iudaieis sokidedun ina in þizai dulþai jah qeþun: hvar ist jains?</seg>
          <seg id="b.JOH.7.12" type="verse">[CA] jah birodeins mikila &lt;bi ina&gt; was in managein: sumaih qeþun þatei sunjeins ist; anþarai qeþun: ne, ak airzeiþ þo managein.</seg>
          <seg id="b.JOH.7.13" type="verse">[CA] nih þan ainshun sweþauh balþaba rodida bi ina in agisis Iudaie.</seg>
          <seg id="b.JOH.7.14" type="verse">[CA] iþ juþan ana midjai dulþ usstaig Iesus in alh jah laisida.</seg>
          <seg id="b.JOH.7.15" type="verse">[CA] jah sildaleikidedun manageins qiþandans: hvaiwa sa bokos kann unuslaisiþs?</seg>
          <seg id="b.JOH.7.16" type="verse">[CA] andhof þan Iesus jah qaþ: so meina laiseins nist meina, ak þis sandjandins mik.</seg>
          <seg id="b.JOH.7.17" type="verse">[CA] jabai hvas wili wiljan is taujan, ufkunnaiþ bi þo laisein framuh guda sijai, þau iku fram mis silbin rodja.</seg>
          <seg id="b.JOH.7.18" type="verse">[CA] saei fram sis silbin rodeiþ, hauhiþa seina sokeiþ; iþ saei sokeiþ hauhiþa þis sandjandins sik, sah sunjeins ist jah inwindiþa in imma nist.</seg>
          <seg id="b.JOH.7.19" type="verse">[CA] niu Moses gaf izwis witoþ? jah ni ainshun izwara taujiþ þata witoþ; hva mik sokeiþ usqiman?</seg>
          <seg id="b.JOH.7.20" type="verse">[CA] andhof so managei jah qeþun: unhulþon habais; hvas þuk sokeiþ usqiman?</seg>
          <seg id="b.JOH.7.21" type="verse">[CA] andhof Iesus jah qaþ du im: ain waurstw gatawida, jah allai sildaleikeiþ.</seg>
          <seg id="b.JOH.7.22" type="verse">[CA] duþþe Moses atgaf izwis bimait, ni þatei fram Mose sijai, ak us attam, jah in sabbato bimaitiþ mannan.</seg>
          <seg id="b.JOH.7.23" type="verse">[CA] jabai bimait nimiþ manna in sabbato, ei ni gatairaidau witoþ þata Mosezis; iþ mis hatizoþ, unte allana mannan hailana gatawida in sabbato?</seg>
          <seg id="b.JOH.7.24" type="verse">[CA] ni stojaiþ bi siunai, ak þo garaihton staua stojaiþ.</seg>
          <seg id="b.JOH.7.25" type="verse">[CA] qeþunuh þan sumai þize Iairusaulwmeite: niu sa ist þammei sokjand usqiman?</seg>
          <seg id="b.JOH.7.26" type="verse">[CA] jah sai, andaugiba rodeiþ jah waiht du imma ni qiþand; ibai aufto bi sunjai ufkunþedun þai reiks þatei sa ist bi sunjai Xristus?</seg>
          <seg id="b.JOH.7.27" type="verse">[CA] akei þana kunnum, hvaþro ist; iþ Xristus, biþe qimiþ, ni manna wait hvaþro ist.</seg>
          <seg id="b.JOH.7.28" type="verse">[CA] hropida þan in alh laisjands Iesus jah qiþands: jah mik kunnuþ jah wituþ hvaþro im; jah af mis silbin ni qam, ak ist sunjeins saei sandida mik, þanei jus ni kunnuþ.</seg>
          <seg id="b.JOH.7.29" type="verse">[CA] iþ ik kann ina, unte fram imma im, jah is mik insandida.</seg>
          <seg id="b.JOH.7.30" type="verse">[CA] sokidedun þan ina gafahan, jah ni ainshun uslagida ana ina handu, unte nauhþanuh ni atiddja hveila is.</seg>
          <seg id="b.JOH.7.31" type="verse">[CA] iþ managai þizos manageins galaubidedun imma jah qeþun: &lt;ei&gt; Xristus, þan qimiþ, ibai [ei] managizeins taiknins taujai þaimei sa tawida?</seg>
          <seg id="b.JOH.7.32" type="verse">[CA] hausidedun þan Fareisaieis þo managein birodjandein bi ina þata. inuhsandidedun andbahtans þai Fareisaieis jah þai auhumistans gudjans, ei gafaifaheina ina.</seg>
          <seg id="b.JOH.7.33" type="verse">[CA] þanuh qaþ Iesus: nauh leitila hveila miþ izwis im, jah þan gagga du þamma sandjandin mik.</seg>
          <seg id="b.JOH.7.34" type="verse">[CA] sokeiþ mik jah ni bigitiþ, jah þarei im ik, jus ni maguþ qiman.</seg>
          <seg id="b.JOH.7.35" type="verse">[CA] þaruh qeþun þai Iudaieis du sis misso: hvadre sa skuli gaggan, þei weis ni bigitaima ina? nibai in distahein þiudo skuli gaggan jah laisjan þiudos?</seg>
          <seg id="b.JOH.7.36" type="verse">[CA] hva sijai þata waurd, þatei qaþ: sokeiþ mik jah ni bigitiþ, jah þarei im ik, jus ni maguþ qiman?</seg>
          <seg id="b.JOH.7.37" type="verse">[CA] iþ in spedistin daga þamma mikilin dulþais stoþ Iesus jah hropida qiþands: jabai hvana þaursjai, gaggai du mis jah driggkai.</seg>
          <seg id="b.JOH.7.38" type="verse">[CA] saei galaubeiþ du mis, swaswe qaþ gameleins, ahvos us wambai is rinnand watins libandins.</seg>
          <seg id="b.JOH.7.39" type="verse">[CA] þatuh þan qaþ bi ahman þanei skuldedun niman þai galaubjandans du imma; unte ni nauhþanuh was ahma sa weiha ana im, unte Iesus nauhþanuh ni hauhiþs was.</seg>
          <seg id="b.JOH.7.40" type="verse">[CA] managai þan þizos manageins hausjandans þize waurde qeþun: sa ist bi sunjai sa praufetes.</seg>
          <seg id="b.JOH.7.41" type="verse">[CA] sumaih qeþun: sa ist Xristus. sumaih qeþun: ibai þau us Galeilaia Xristus qimiþ?</seg>
          <seg id="b.JOH.7.42" type="verse">[CA] niu gameleins qaþ þatei us fraiwa Daweidis jah us Beþlaihaim weihsa, þarei was Daweid, Xristus qimiþ?</seg>
          <seg id="b.JOH.7.43" type="verse">[CA] þanuh missaqiss in þizai managein warþ bi ina.</seg>
          <seg id="b.JOH.7.44" type="verse">[CA] sumaih þan ize wildedun fahan ina; akei ni ainshun uslagida ana ina handuns.</seg>
          <seg id="b.JOH.7.45" type="verse">[CA] galiþun þan þai andbahtos du þaim auhumistam gudjam jah Fareisaium; þaruh qeþun du im jainai: duhve ni attauhuþ ina?</seg>
          <seg id="b.JOH.7.46" type="verse">[CA] andhofun þai andbahtos: ni hvanhun aiw rodida manna, swaswe sa manna.</seg>
          <seg id="b.JOH.7.47" type="verse">[CA] andhofun þan im þai Fareisaieis: ibai jah jus afairzidai sijuþ?</seg>
          <seg id="b.JOH.7.48" type="verse">[CA] sai, jau ainshun þize reike galaubidedi imma aiþþau Fareisaie?</seg>
          <seg id="b.JOH.7.49" type="verse">[CA] alja so managei, þaiei ni kunnun witoþ, fraqiþanai sind.</seg>
          <seg id="b.JOH.7.50" type="verse">[CA] qaþ Nikaudemus du im, saei atiddja du imma in naht, sums wisands izei:</seg>
          <seg id="b.JOH.7.51" type="verse">[CA] ibai witoþ unsar stojiþ mannan, nibai faurþis hauseiþ fram imma jah ufkunnaiþ hva taujai?</seg>
          <seg id="b.JOH.7.52" type="verse">[CA] andhofun jah qeþun du imma: ibai jah þu us Galeilaia is? ussokei jah saihv þatei praufetus us Galeilaia ni urreisiþ.</seg>
        </div>
        <div id="b.JOH.8" type="chapter">
          <seg id="b.JOH.8.12" type="verse">[CA] Aftra du im Iesus rodida qaþuh: ik im liuhaþ manasedais; saei laisteiþ mik ni gaggiþ in riqiza, ak habaiþ liuhaþ libainais.</seg>
          <seg id="b.JOH.8.13" type="verse">[CA] þanuh qeþun du imma þai Fareisaieis: þu bi þuk silban weitwodeis; so weitwodiþa þeina nist sunjeina.</seg>
          <seg id="b.JOH.8.14" type="verse">[CA] andhof Iesus jah qaþ du im: jah jabai ik weitwodja bi mik silban, sunja ist so weitwodiþa meina, unte wait hvaþro qam jah hvaþ galeiþa, iþ jus ni wituþ hvaþro qima, aiþþau hvaþ galeiþa.</seg>
          <seg id="b.JOH.8.15" type="verse">[CA] jus bi leika stojiþ, iþ ik ni stoja ainnohun.</seg>
          <seg id="b.JOH.8.16" type="verse">[CA] jaþ~þan jabai stoja ik, staua meina sunjeina ist, unte ains ni im, ak ik jah saei sandida mik atta.</seg>
          <seg id="b.JOH.8.17" type="verse">[CA] jah þan in witoda izwaramma gameliþ ist þatei twaddje manne weitwodiþa sunja ist.</seg>
          <seg id="b.JOH.8.18" type="verse">[CA] ik im saei weitwodja bi mik silban, jah weitwodeiþ bi mik saei sandida mik atta.</seg>
          <seg id="b.JOH.8.19" type="verse">[CA] qeþun þan du imma: hvar ist sa atta þeins? andhof Iesus: ni mik kunnuþ nih attan meinana; iþ mik kunþedeiþ, jah þau attan meinana kunþedeiþ.</seg>
          <seg id="b.JOH.8.20" type="verse">[CA] þo waurda rodida in gazaufwlakio, laisjands in alh; jah ainshun ni faifah ina, unte nauhþanuh ni qam hveila is.</seg>
          <seg id="b.JOH.8.21" type="verse">[CA] þanuh qaþ aftra du im Iesus: ik galeiþa, jah sokeiþ mik, jah in frawaurhtai izwarai gadauþniþ. þadei ik gagga, jus ni maguþ qiman.</seg>
          <seg id="b.JOH.8.22" type="verse">[CA] qeþun þan Iudaieis: nibai usqimai sis silbin, ei qiþiþ: þadei ik gagga, jus ni maguþ qiman?</seg>
          <seg id="b.JOH.8.23" type="verse">[CA] jah qaþ du im Iesus: jus us þaim dalaþro sijuþ, iþ ik us þaim iupaþro im; jus us þamma fairhvau sijuþ, iþ ik ni im us þamma fairhvau.</seg>
          <seg id="b.JOH.8.24" type="verse">[CA] qaþ nu izwis þatei gadauþniþ in frawaurhtim izwaraim; jabai auk ni galaubeiþ þatei ik im, gadauþniþ in frawaurhtim izwaraim.</seg>
          <seg id="b.JOH.8.25" type="verse">[CA] þaruh qeþun du imma: þu hvas is? jah qaþ du im Iesus: anastodeins, þatei jah rodja du izwis.</seg>
          <seg id="b.JOH.8.26" type="verse">[CA] manag skal bi izwis rodjan jah stojan; akei saei sandida mik sunjeins ist; jah ik þatei hausida at imma þata rodja in þamma fairhvau.</seg>
          <seg id="b.JOH.8.27" type="verse">[CA] ni froþun þatei attan im qaþ.</seg>
          <seg id="b.JOH.8.28" type="verse">[CA] qaþuh þan du im Iesus: þan ushauheiþ þana sunu mans, þanuh ufkunnaiþ þatei ik im, jah af mis silbin tauja ni waiht, ak swaswe laisida mik atta meins, þata rodja.</seg>
          <seg id="b.JOH.8.29" type="verse">[CA] jah saei sandida mik miþ mis ist; ni bilaiþ mis ainamma atta, unte ik þatei leikaiþ imma tauja sinteino.</seg>
          <seg id="b.JOH.8.30" type="verse">[CA] þata imma rodjandin managai galaubidedun imma.</seg>
          <seg id="b.JOH.8.31" type="verse">[CA] þanuh qaþ Iesus du þaim galaubjandam sis Iudaium: jabai jus gastandiþ in waurda meinamma, bi sunjai siponjos meinai sijuþ,</seg>
          <seg id="b.JOH.8.32" type="verse">[CA] jah ufkunnaiþ sunja, jah so sunja frijans izwis briggiþ.</seg>
          <seg id="b.JOH.8.33" type="verse">[CA] andhofun imma: fraiw Abrahamis sijum jah ni mannhun skalkinodedum aiw hvanhun; hvaiwa þu qiþis þatei frijai wairþiþ?</seg>
          <seg id="b.JOH.8.34" type="verse">[CA] andhof im Iesus: amen amen, qiþa izwis þatei hvazuh saei taujiþ frawaurht, skalks ist frawaurhtai.</seg>
          <seg id="b.JOH.8.35" type="verse">[CA] sah þan skalks ni wisiþ in garda du aiwa, sunus wisiþ du aiwa.</seg>
          <seg id="b.JOH.8.36" type="verse">[CA] jabai nu sunus izwis frijans briggiþ, bi sunjai frijai sijuþ.</seg>
          <seg id="b.JOH.8.37" type="verse">[CA] wait þatei fraiw Abrahamis sijuþ; akei sokeiþ mis usqiman, unte waurd mein ni gamot in izwis.</seg>
          <seg id="b.JOH.8.38" type="verse">[CA] ik þatei gasahv at attin meinamma rodja, jah jus þatei hausideduþ fram attin izwaramma taujiþ.</seg>
          <seg id="b.JOH.8.39" type="verse">[CA] andhofun jah qeþun du imma: atta unsar Abraham ist. qaþ im Iesus: iþ barna Abrahamis weseiþ, waurstwa Abrahamis tawidedeiþ.</seg>
          <seg id="b.JOH.8.40" type="verse">[CA] iþ nu sokeiþ mik usqiman, mannan izei sunja izwis rodida, þoei hausida fram guda; þatuh Abraham ni tawida.</seg>
          <seg id="b.JOH.8.41" type="verse">[CA] jus taujiþ toja attins izwaris. þanuh qeþun imma: weis us horinassau ni sijum gabauranai; ainana attan aigum, guþ.</seg>
          <seg id="b.JOH.8.42" type="verse">[CA] qaþ du im Iesus: jabai guþ atta izwar wesi, friodedeiþ þau mik, unte ik fram guda urrann jah qam; nih þan auk fram mis silbin ni qam, ak is mik insandida.</seg>
          <seg id="b.JOH.8.43" type="verse">[CA] duhve maþlein meina ni kunnuþ? unte ni maguþ hausjan waurd mein.</seg>
          <seg id="b.JOH.8.44" type="verse">[CA] jus us attin diabaulau sijuþ jah lustuns þis attins izwaris wileiþ taujan. jains manamaurþrja was fram frumistja jah in sunjai ni gastoþ; unte nist sunja in imma. þan rodeiþ liugn, us seinaim rodeiþ, unte liugnja ist jah atta is.</seg>
          <seg id="b.JOH.8.45" type="verse">[CA] iþ ik, þatei sunja rodida, ni galaubeiþ mis.</seg>
          <seg id="b.JOH.8.46" type="verse">[CA] hvas izwara gasakiþ mik bi frawaurht? þande sunja qiþa, duhve ni galaubeiþ mis?</seg>
          <seg id="b.JOH.8.47" type="verse">[CA] sa wisands us guda waurda gudis hauseiþ; duþe jus ni hauseiþ, unte us guda ni sijuþ.</seg>
          <seg id="b.JOH.8.48" type="verse">[CA] andhofun þan þai Iudaieis jah qeþun du imma: niu waila qiþam weis þatei Samareites is þu jah unhulþon habais?</seg>
          <seg id="b.JOH.8.49" type="verse">[CA] andhof Iesus: ik unhulþon ni haba, ak swera attan meinana, jah jus unsweraiþ mik.</seg>
          <seg id="b.JOH.8.50" type="verse">[CA] ik ni sokja hauhein meina; ist saei sokeiþ jah stojiþ.</seg>
          <seg id="b.JOH.8.51" type="verse">[CA] amen amen qiþa izwis: jabai hvas waurd mein fastaiþ, dauþu ni gasaihviþ aiwa dage.</seg>
          <seg id="b.JOH.8.52" type="verse">[CA] þanuh qeþun du imma þai Iudaieis: nu ufkunþedum þatei unhulþon habais. Abraham gadauþnoda jah praufeteis, jah þu qiþis: jabai hvas mein waurd fastai, ni kausjai dauþau aiwa dage.</seg>
          <seg id="b.JOH.8.53" type="verse">[CA] ibai þu maiza is attin unsaramma Abrahama, saei gadauþnoda? jah praufeteis gadauþnodedun. hvana þuk silban taujis þu?</seg>
          <seg id="b.JOH.8.54" type="verse">[CA] andhof Iesus: jabai ik hauhja mik silban, so hauheins meina ni waihts ist; ist atta meins saei hauheiþ mik, þanei jus qiþiþ þatei guþ unsar ist.</seg>
          <seg id="b.JOH.8.55" type="verse">[CA] jah ni kunnuþ ina; iþ ik kann ina; jah jabai qeþjau þatei ni kunnjau ina, sijau galeiks izwis liugnja; ak kann ina jah waurd is fasta.</seg>
          <seg id="b.JOH.8.56" type="verse">[CA] Abraham atta izwar sifaida ei gasehvi dag meinana, jah gasahv jah faginoda.</seg>
          <seg id="b.JOH.8.57" type="verse">[CA] þanuh qeþun þai Iudaieis du imma: fimf tiguns jere nauh ni habais jah Abraham sahvt?</seg>
          <seg id="b.JOH.8.58" type="verse">[CA] qaþ im Iesus: amen amen qiþa izwis: faurþizei Abraham waurþi, im ik.</seg>
          <seg id="b.JOH.8.59" type="verse">[CA] þanuh nemun stainans, ei waurpeina ana ina; iþ Iesus þan gafalh sik jah usiddja us alh usleiþands þairh midjans ins, jah hvarboda swa.</seg>
        </div>
        <div id="b.JOH.9" type="chapter">
          <seg id="b.JOH.9.1" type="verse">[CA] Jah þairhgaggands gaumida mann blindamma us gabaurþai.</seg>
          <seg id="b.JOH.9.2" type="verse">[CA] þaruh frehun ina siponjos is qiþandans: rabbei, hvas frawaurhta, sau þau fadrein is, ei blinds gabaurans warþ?</seg>
          <seg id="b.JOH.9.3" type="verse">[CA] andhof Iesus: nih sa frawaurhta nih fadrein is, ak ei bairhta waurþeina waurstwa gudis ana imma.</seg>
          <seg id="b.JOH.9.4" type="verse">[CA] ik skal waurkjan waurstwa þis sandjandins mik, unte dags ist; qimiþ nahts, þa(n)ei ni manna mag waurkjan.</seg>
          <seg id="b.JOH.9.5" type="verse">[CA] þan in þamma fairhvau im, liuhaþ im þis fairhvaus.</seg>
          <seg id="b.JOH.9.6" type="verse">[CA] þata qiþands gaspaiw dalaþ, jah gawaurhta fani us þamma spaiskuldra, jah gasmait imma ana augona þata fani þamma blindin,</seg>
          <seg id="b.JOH.9.7" type="verse">[CA] jah qaþ du imma: gagg þwahan in swumsl Siloamis, þatei gaskeirjada insandiþs. galaiþ jah afþwoh jah qam saihvands.</seg>
          <seg id="b.JOH.9.8" type="verse">[CA] þanuh garaznans jah þai saihvandans ina faurþis, þatei is bidagwa was, qeþun: niu sa ist saei sat aihtronds?</seg>
          <seg id="b.JOH.9.9" type="verse">[CA] sumaih qeþun: þatei sa ist; sumaih þatei galeiks þamma ist; iþ is qaþ: þatei ik im.</seg>
          <seg id="b.JOH.9.10" type="verse">[CA] þanuh qeþun du imma: hvaiwa usluknodedun þus þo augona?</seg>
          <seg id="b.JOH.9.11" type="verse">[CA] andhof jains jah qaþ: manna haitans Iesus fani gawaurhta jah bismait mis augona jah qaþ mis: gagg afþwahan in þata swumfsl Siloamis; iþ ik galaiþ jah biþwahands ussahv.</seg>
          <seg id="b.JOH.9.12" type="verse">[CA] qeþun þan du imma: hvar ist sa? iþ is qaþ: ni wait.</seg>
          <seg id="b.JOH.9.13" type="verse">[CA] gatiuhand ina du Fareisaium, þana saei was blinds.</seg>
          <seg id="b.JOH.9.14" type="verse">[CA] wasuh þan sabbato, þan þata fani gawaurhta Iesus jah uslauk imma augona.</seg>
          <seg id="b.JOH.9.15" type="verse">[CA] aftra þan frehun ina jah þai Fareisaieis hvaiwa ussahv; iþ is qaþ jah þaim: fani galagida mis ana augona jah afþwoh, jah saihva.</seg>
          <seg id="b.JOH.9.16" type="verse">[CA] qeþun þan sumai þize Fareisaie: sa manna nist fram guda, þande sabbate daga ni witaiþ. sumaih qeþun: hvaiwa mag manna frawaurhts swaleikos taiknins taujan? jah missaqiss warþ miþ im.</seg>
          <seg id="b.JOH.9.17" type="verse">[CA] qeþunuh du þamma faurþis blindin aftra: þu hva qiþis bi þana ei uslauk þus augona? iþ is qaþuh: þatei praufetus ist.</seg>
          <seg id="b.JOH.9.18" type="verse">[CA] ni galaubidedun þan Iudaieis bi ina þatei is blinds wesi jah ussehvi, unte atwopidedun þans fadrein is, þis ussaihvandins.</seg>
          <seg id="b.JOH.9.19" type="verse">[CA] jah frehun ins qiþandans: sau ist sa sunus izwar þanei jus qiþiþ þatei blinds gabaurans waurþi? hvaiwa nu saihviþ?</seg>
          <seg id="b.JOH.9.20" type="verse">[CA] andhofun þan im þai fadrein is jah qeþun: witum þatei sa ist sunus unsar, jah þatei blinds gabaurans warþ;</seg>
          <seg id="b.JOH.9.21" type="verse">[CA] iþ hvaiwa nu saihviþ ni witum, aiþþau hvas uslauk imma þo augona weis ni witum; silba uswahsans ist, ina fraihniþ, silba bi sik rodjai.</seg>
          <seg id="b.JOH.9.22" type="verse">[CA] þata qeþun þai fadrein is, unte ohtedun sis Iudaiuns; juþan auk gaqeþun sis Iudaieis, ei, jabai hvas ina andhaihaiti Xristu, utana swnagogais wairþai.</seg>
          <seg id="b.JOH.9.23" type="verse">[CA] duhþe þai berusjos is qeþun þatei uswahsans ist, silban fraihniþ.</seg>
          <seg id="b.JOH.9.24" type="verse">[CA] atwopidedun þan anþaramma sinþa þana mannan saei was blinds, jah qeþun du imma: gif hauhein guda! weis witum þatei sa manna frawaurhts ist.</seg>
          <seg id="b.JOH.9.25" type="verse">[CA] þanuh andhof jains: jabai frawaurhts ist, ik ni wait; þat~ain wait ei blinds was, iþ nu saihva.</seg>
          <seg id="b.JOH.9.26" type="verse">[CA] þanuh qeþun &lt;du imma&gt; aftra: hva gatawida þus? hvaiwa uslauk þus augona?</seg>
          <seg id="b.JOH.9.27" type="verse">[CA] andhof im: qaþ izwis ju jah ni hausideduþ; hva aftra wileiþ hausjan? ibai jah jus wileiþ þamma siponjos wairþan?</seg>
          <seg id="b.JOH.9.28" type="verse">[CA] þanuh lailoun imma jah qeþun: þu is siponeis þamma, iþ weis Mose siponjos sijum.</seg>
          <seg id="b.JOH.9.29" type="verse">[CA] weis witum þatei du Mose rodida guþ, iþ þana ni kunnum, hvaþro ist.</seg>
          <seg id="b.JOH.9.30" type="verse">[CA] andhof sa manna jah qaþ du im: auk in þamma sildaleik ist, þatei jus ni wituþ hvaþro ist, jah uslauk mis augona.</seg>
          <seg id="b.JOH.9.31" type="verse">[CA] witumuh þan þatei guþ frawaurhtaim ni andhauseiþ, ak jabai hvas gudblostreis ist jah wiljan is taujiþ, þamma hauseiþ.</seg>
          <seg id="b.JOH.9.32" type="verse">[CA] fram aiwa ni gahausiþ was þatei uslukiþ hvas augona blindamma gabauranamma.</seg>
          <seg id="b.JOH.9.33" type="verse">[CA] nih wesi sa fram guda, ni mahtedi taujan ni waiht.</seg>
          <seg id="b.JOH.9.34" type="verse">[CA] andhofun jah qeþun du imma: in frawaurhtim þu gabaurans warst alls jah þu laiseis unsis? jah uswaurpun imma ut.</seg>
          <seg id="b.JOH.9.35" type="verse">[CA] hausida Iesus þatei uswaurpun imma ut, jah bigat ina qaþuh du imma: þu ga~u~laubeis du sunau gudis?</seg>
          <seg id="b.JOH.9.36" type="verse">[CA] andhof jains jah qaþ: an hvas ist, frauja, ei galaubjau du imma?</seg>
          <seg id="b.JOH.9.37" type="verse">[CA] qaþ þan imma Iesus: jah gasahvt ina jah saei rodeiþ miþ þus, sa ist.</seg>
          <seg id="b.JOH.9.38" type="verse">[CA] iþ is qaþuh: galaubja, frauja; jah inwait ina.</seg>
          <seg id="b.JOH.9.39" type="verse">[CA] jah qaþ Iesus: du stauai ik in þamma fairhvau qam, ei þai unsaihvandans saihvaina jah þai saihvandans blindai wairþaina.</seg>
          <seg id="b.JOH.9.40" type="verse">[CA] jah hausidedun þize Fareisaie sumai þata, þai wisandans miþ imma, jah qeþun du imma: ibai jah weis blindai sijum?</seg>
          <seg id="b.JOH.9.41" type="verse">[CA] qaþ im Iesus: iþ blindai weseiþ, ni þau habaidedeiþ frawaurhtais; iþ nu qiþiþ þatei gasaihvam; eiþan frawaurhts izwara þairhwisiþ.</seg>
        </div>
        <div id="b.JOH.10" type="chapter">
          <seg id="b.JOH.10.1" type="verse">[CA] Amen amen qiþa izwis, saei inn ni atgaggiþ þairh daur in gardan lambe, ak steigiþ aljaþro, sah hliftus ist jah waidedja.</seg>
          <seg id="b.JOH.10.2" type="verse">[CA] iþ sa inngaggands þairh daur hairdeis ist lambe.</seg>
          <seg id="b.JOH.10.3" type="verse">[CA] þammuh daurawards uslukiþ, jah þo lamba stibnai is hausjand, jah þo swesona lamba haitiþ bi namin jah ustiuhiþ þo.</seg>
          <seg id="b.JOH.10.4" type="verse">[CA] jah þan þo swesona &lt;lamba&gt; ustiuhiþ, faura im gaggiþ, jah þo lamba ina laistjand, unte kunnun stibna is.</seg>
          <seg id="b.JOH.10.5" type="verse">[CA] iþ framaþjana ni laistjand, ak þliuhand faura imma, unte ni kunnun þize framaþjane stibna.</seg>
          <seg id="b.JOH.10.6" type="verse">[CA] þo gajukon qaþ im Iesus: iþ jainai ni froþun hva was, þatei rodida du im.</seg>
          <seg id="b.JOH.10.7" type="verse">[CA] þanuh qaþ aftra du im Iesus: amen amen, qiþa izwis þatei ik im daur þize lambe.</seg>
          <seg id="b.JOH.10.8" type="verse">[CA] allai swa managai swe qemun, þiubos sind jah waidedjans; akei ni hausidedun im þo lamba.</seg>
          <seg id="b.JOH.10.9" type="verse">[CA] ik im þata daur. þairh mik jabai hvas inngaggiþ, ganisiþ, jah inngaggiþ jah utgaggiþ jah winja bigitiþ.</seg>
          <seg id="b.JOH.10.10" type="verse">[CA] þiubs ni qimiþ, nibai ei stilai jah ufsneiþai jah fraqistjai; iþ ik qam, ei libain aigeina jah managizo aigeina.</seg>
          <seg id="b.JOH.10.11" type="verse">[CA] ik im hairdeis gods. hairdeis sa goda saiwala seina lagjiþ faur lamba.</seg>
          <seg id="b.JOH.10.12" type="verse">[CA] iþ asneis jah saei nist hairdeis, þizei ni sind lamba swesa, gasaihviþ wulf qimandan jah bileiþiþ þaim lambam jah þliuhiþ, jah sa wulfs frawilwiþ þo jah distahjiþ þo lamba.</seg>
          <seg id="b.JOH.10.13" type="verse">[CA] iþ sa asneis afþliuhiþ, unte asneis ist jah ni kar~ist ina þize lambe.</seg>
          <seg id="b.JOH.10.14" type="verse">[CA] ik im hairdeis sa goda jah kann meina jah kunnun mik þo meina,</seg>
          <seg id="b.JOH.10.15" type="verse">[CA] swaswe kann mik atta jah ik kann attan, jah saiwala meina lagja faur þo lamba.</seg>
          <seg id="b.JOH.10.16" type="verse">[CA] jah anþara lamba aih þoei ni sind þis awistris, jah þo skal briggan, jah stibnos meinaizos hausjand, jah wairþand ain aweþi, ains hairdeis.</seg>
          <seg id="b.JOH.10.17" type="verse">[CA] duhþe atta mik frijoþ, unte ik lagja saiwala meina, ei aftra nimau þo.</seg>
          <seg id="b.JOH.10.18" type="verse">[CA] ni hvashun nimiþ þo af &lt;mis, akei ik lagja þo af&gt; mis silbin; waldufni haba aflagjan þo, jah waldufni haba aftra niman þo. þo anabusn nam at attin meinamma.</seg>
          <seg id="b.JOH.10.19" type="verse">[CA] þanuh missaqiss aftra warþ miþ Iudaium in þize waurde.</seg>
          <seg id="b.JOH.10.20" type="verse">[CA] qeþunuh managai ize: unhulþon habaiþ jah dwalmoþ; hva þamma hauseiþ?</seg>
          <seg id="b.JOH.10.21" type="verse">[CA] sumaih qeþun: þo waurda ni sind unhulþon habandins; ibai mag unhulþo blindaim augona uslukan?</seg>
          <seg id="b.JOH.10.22" type="verse">[CA] warþ þan inniujiþa in Iairusaulwmai, jah wintrus was.</seg>
          <seg id="b.JOH.10.23" type="verse">[CA] jah hvarboda Iesus in alh in ubizwai Saulaumonis.</seg>
          <seg id="b.JOH.10.24" type="verse">[CA] þanuh birunnun ina Iudaieis jah qeþun du imma: und hva saiwala unsara hahis? jabai þu sijais Xristus, qiþ unsis andaugiba.</seg>
          <seg id="b.JOH.10.25" type="verse">[CA] andhof &lt;im&gt; Iesus: qaþ izwis, jah ni galaubeiþ; waurstwa þoei ik tauja in namin attins meinis, þo weitwodjand bi mik;</seg>
          <seg id="b.JOH.10.26" type="verse">[CA] akei jus ni galaubeiþ, unte ni sijuþ lambe meinaize, swaswe qaþ izwis.</seg>
          <seg id="b.JOH.10.27" type="verse">[CA] lamba meina stibnai meinai hausjand, jah ik kann þo, jah laistjand mik.</seg>
          <seg id="b.JOH.10.28" type="verse">[CA] jah ik libain aiweinon giba im, jah ni fraqistnand aiw; jah ni frawilwiþ hvashun þo us handau meinai.</seg>
          <seg id="b.JOH.10.29" type="verse">[CA] atta meins þatei fragaf mis, maizo allaim ist, jah ni aiw ainshun mag frawilwan þo us handau attins meinis.</seg>
          <seg id="b.JOH.10.30" type="verse">[CA] ik jah atta meins ain siju.</seg>
          <seg id="b.JOH.10.31" type="verse">[CA] nemun aftra stainans þai Iudaieis, ei waurpeina ana ina.</seg>
          <seg id="b.JOH.10.32" type="verse">[CA] andhof im Iesus: managa goda waurstwa ataugida izwis us attin meinamma, in hvarjis þize waurstwe staineiþ mik?</seg>
          <seg id="b.JOH.10.33" type="verse">[CA] andhofun imma þai Iudaieis: in godis waurstwis ni stainjam þuk, ak in wajamereins, jah þatei þu manna wisands taujis þuk silban du guda.</seg>
          <seg id="b.JOH.10.34" type="verse">[CA] andhof im Iesus: niu ist gameliþ in witoda izwaramma: ik qaþ, guda sijuþ?</seg>
          <seg id="b.JOH.10.35" type="verse">[CA] jabai jainans qaþ guda, du þaimei waurd gudis warþ, jah ni maht ist gatairan þata gamelido;</seg>
          <seg id="b.JOH.10.36" type="verse">[CA] þanei atta gaweihaida jah insandida in þana fairhvu, jus qiþiþ þatei wajamerjau, unte qaþ: sunus gudis im?</seg>
          <seg id="b.JOH.10.37" type="verse">[CA] niba taujau waurstwa attins meinis, ni galaubeiþ mis;</seg>
          <seg id="b.JOH.10.38" type="verse">[CA] iþ jabai taujau, niba mis galaubjaiþ, þaim waurstwam galaubjaiþ, ei ufkunnaiþ jah galaubjaiþ þatei in mis atta jah ik in imma.</seg>
          <seg id="b.JOH.10.39" type="verse">[CA] sokidedun ina aftra gafahan, jah usiddja us handum ize.</seg>
          <seg id="b.JOH.10.40" type="verse">[CA] jah galaiþ aftra ufar Iaurdanu in þana stad þarei was Iohannes frumist daupjands, jah salida jainar.</seg>
          <seg id="b.JOH.10.41" type="verse">[CA] jah managai qemun at imma jah qeþun þatei Iohannes gatawida taikne ni ainohun; iþ allata þatei qaþ Iohannes bi þana, sunja was.</seg>
          <seg id="b.JOH.10.42" type="verse">[CA] jah galaubidedun managai du imma jainar.</seg>
        </div>
        <div id="b.JOH.11" type="chapter">
          <seg id="b.JOH.11.1" type="verse">[CA] Wasuh þan sums siuks, Lazarus af Beþanias, us haimai Marjins jah Marþins, swistrs izos.</seg>
          <seg id="b.JOH.11.2" type="verse">[CA] wasuh þan Marja, soei salboda fraujan balsana jah biswarb fotuns is skufta seinamma, þizozei broþar Lazarus siuks was.</seg>
          <seg id="b.JOH.11.3" type="verse">[CA] insandidedun þan þos swistrjus is du imma qiþandeins: frauja, sai, þanei frijos siuks ist.</seg>
          <seg id="b.JOH.11.4" type="verse">[CA] iþ is gahausjands qaþ: so siukei nist du dauþau, ak in hauheinais gudis, ei hauhjaidau sunus gudis þairh þata.</seg>
          <seg id="b.JOH.11.5" type="verse">[CA] frijoduh þan Iesus Marþan jah swistar izos jah Lazaru.</seg>
          <seg id="b.JOH.11.6" type="verse">[CA] swe hausida þatei siuks was, þanuh þan salida in þammei was stada twans dagans.</seg>
          <seg id="b.JOH.11.7" type="verse">[CA] þaþroh þan afar þata qaþ du siponjam: gaggam in Iudaian aftra.</seg>
          <seg id="b.JOH.11.8" type="verse">[CA] qeþun du imma þai siponjos: rabbei, nu sokidedun þuk afwairpan stainam Iudaieis, jah aftra gaggis jaind?</seg>
          <seg id="b.JOH.11.9" type="verse">[CA] andhof Iesus: niu twalif sind hveilos dagis? jabai hvas gaggiþ in dag, ni gastiggqiþ, unte liuhaþ þis fairhvaus gasaihviþ;</seg>
          <seg id="b.JOH.11.10" type="verse">[CA] aþþan jabai hvas gaggiþ in naht, gastiggqiþ, unte liuhad nist in imma.</seg>
          <seg id="b.JOH.11.11" type="verse">[CA] þo qaþ jah afar þata qiþiþ du im: Lazarus, frijonds unsar, gasaizlep; akei gaggam, ei uswakjau ina.</seg>
          <seg id="b.JOH.11.12" type="verse">[CA] þanuh qeþun þai siponjos is: frauja, jabai slepiþ, hails wairþiþ.</seg>
          <seg id="b.JOH.11.13" type="verse">[CA] qaþuh þan Iesus bi dauþu is; iþ jainai hugidedun þatei is bi slep qeþi.</seg>
          <seg id="b.JOH.11.14" type="verse">[CA] þanuh þan qaþ du im Iesus swikunþaba: Lazarus gaswalt,</seg>
          <seg id="b.JOH.11.15" type="verse">[CA] jah fagino in izwara, ei galaubjaiþ, unte ni was jainar; akei gaggam du imma.</seg>
          <seg id="b.JOH.11.16" type="verse">[CA] þanuh qaþ Þomas saei haitada Didimus þaim gahlaibam seinaim: gaggam jah weis, ei gaswiltaima miþ imma.</seg>
          <seg id="b.JOH.11.17" type="verse">[CA] qimands þan Iesus bigat ina juþan fidwor dagans habandan in hlaiwa.</seg>
          <seg id="b.JOH.11.18" type="verse">[CA] wasuh þan Beþania nehva Iairusaulwmi[a]m, swaswe ana spaurdim fimftaihunim.</seg>
          <seg id="b.JOH.11.19" type="verse">[CA] jah managai Iudaie gaqemun bi Marþan jah Marjan, ei gaþrafstidedeina ijos bi þana broþar izo.</seg>
          <seg id="b.JOH.11.20" type="verse">[CA] iþ Marþa, sunsei hausida þatei Iesus qimiþ, wiþraïddja ina; iþ Marja in garda sat.</seg>
          <seg id="b.JOH.11.21" type="verse">[CA] þanuh qaþ Marþa du Iesua: frauja, iþ weseis her, ni þau gadauþnodedi broþar meins.</seg>
          <seg id="b.JOH.11.22" type="verse">[CA] akei jah nu wait, ei þishvah þei bidjis guþ, gibiþ þus guþ.</seg>
          <seg id="b.JOH.11.23" type="verse">[CA] qaþ izai Iesus: usstandiþ broþar þeins.</seg>
          <seg id="b.JOH.11.24" type="verse">[CA] qaþ du imma Marþa: wait þatei usstandiþ in usstassai in þamma spedistin daga.</seg>
          <seg id="b.JOH.11.25" type="verse">[CA] qaþ þan &lt;izai&gt; Iesus: ik im so usstass jah libains; saei galaubeiþ du mis, þauh ga~ba~dauþniþ, libaid;</seg>
          <seg id="b.JOH.11.26" type="verse">[CA] jah hvazuh saei libaiþ jah galaubeiþ du mis, ni gadauþniþ aiw. galaubeis þata?</seg>
          <seg id="b.JOH.11.27" type="verse">[CA] qaþ imma: jai, frauja, ik galaubida þatei þu is Xristus, sunus gudis, sa in þana fairhvu qimanda.</seg>
          <seg id="b.JOH.11.28" type="verse">[CA] jah þata qiþandei galaiþ jah wopida Marjan, swistar seina, þiubjo qiþandei: laisareis qam jah haitiþ þuk.</seg>
          <seg id="b.JOH.11.29" type="verse">[CA] iþ jaina, sunsei hausida, urrais sprauto jah iddja du imma.</seg>
          <seg id="b.JOH.11.30" type="verse">[CA] niþ~þan nauhþanuh qam Iesus in weihsa, ak was nauhþanuh in þamma stada þarei gamotida imma Marþa.</seg>
          <seg id="b.JOH.11.31" type="verse">[CA] Iudaieis þan þai wisandans miþ izai in garda þrafstjandans ija, gasaihvandans Marjan þatei sprauto usstoþ jah usiddja, iddjedunuh afar izai qiþandans þatei gaggiþ du hlaiwa, ei greitai jainar.</seg>
          <seg id="b.JOH.11.32" type="verse">[CA] iþ Marja, sunsei qam þarei was Iesus, gasaihvandei ina draus imma du fotum qiþandei du imma: frauja, iþ weiseis her, ni þauh gaswulti meins broþar.</seg>
          <seg id="b.JOH.11.33" type="verse">[CA] þanuh Iesus, sunsei gasahv ija greitandein jah Iudaiuns þaiei qemun miþ izai gretandans, inrauhtida ahmin jah inwagida sik silban.</seg>
          <seg id="b.JOH.11.34" type="verse">[CA] jah qaþ: hvar lagideduþ ina? qeþun du imma: frauja, hiri jah saihv.</seg>
          <seg id="b.JOH.11.35" type="verse">[CA] jah tagrida Iesus.</seg>
          <seg id="b.JOH.11.36" type="verse">[CA] þaruh qeþun þai Iudaieis: sai, hvaiwa frioda ina.</seg>
          <seg id="b.JOH.11.37" type="verse">[CA] sumai þan ize qeþun: niu mahta sa izei uslauk augona þamma blindin gataujan ei jah sa ni gadauþnodedi?</seg>
          <seg id="b.JOH.11.38" type="verse">[CA] þanuh Iesus aftra inrauhtiþs in sis silbin gaggiþ du þamma hlaiwa. wasuh þan hulundi jah staina ufarlagida was ufaro.</seg>
          <seg id="b.JOH.11.39" type="verse">[CA] qaþ Iesus: afnimiþ þana stain. qaþ du imma swistar þis dauþins Marþa: frauja, ju fuls ist; fidurdogs auk ist.</seg>
          <seg id="b.JOH.11.40" type="verse">[CA] qaþ izai Iesus: niu qaþ þus þatei jabai galaubeis, gasaihvis wulþu gudis?</seg>
          <seg id="b.JOH.11.41" type="verse">[CA] ushofun þan þana stain þarei was. iþ Iesus uzuhhof augona iup jah qaþ: atta, awiliudo þus, unte andhausides mis;</seg>
          <seg id="b.JOH.11.42" type="verse">[CA] jah þan ik wissa þatei sinteino mis andhauseis; akei in manageins þizos bistandandeins qaþ, ei galaubjaina þatei þu mik insandides.</seg>
          <seg id="b.JOH.11.43" type="verse">[CA] jah þata qiþands stibnai mikilai hropida: Lazaru, hiri ut!</seg>
          <seg id="b.JOH.11.44" type="verse">[CA] jah urrann sa dauþa gabundans handuns jah fotuns faskjam, jah wlits is auralja bibundans. qaþ du im Iesus: andbindiþ ina jah letiþ gaggan.</seg>
          <seg id="b.JOH.11.45" type="verse">[CA] þanuh managai þize Judaiei þai qimandans at Marjin jah saihvandans þatei gatawida, galaubidedun imma.</seg>
          <seg id="b.JOH.11.46" type="verse">[CA] sumaiþ~þan ize galiþun du Fareisaium jah qeþun du im þatei gatawida Iesus.</seg>
          <seg id="b.JOH.11.47" type="verse">[CA] galesun þan þai auhumistans gudjans jah þai Farei(saieis) . . . .</seg>
        </div>
        <div id="b.JOH.12" type="chapter">
          <seg id="b.JOH.12.1" type="verse">[CA] . . . . in Beþanijin, þarei was Lazarus sa dauþa, þanei urraisida us dauþaim Iesus.</seg>
          <seg id="b.JOH.12.2" type="verse">[CA] þaruh gawaurhtedun imma nahtamat jainar, jah Marþa andbahtida; iþ Lazarus was sums þize anakumbjandane miþ imma.</seg>
          <seg id="b.JOH.12.3" type="verse">[CA] iþ Marja nam pund balsanis nardaus pistikeinis filugalaubis jah gasalboda fotuns Iesua jah biswarb fotuns is skufta seinamma; iþ sa gards fulls warþ daunais þizos salbonais.</seg>
          <seg id="b.JOH.12.4" type="verse">[CA] qaþ þan ains þize siponje is, Judas Seimonis sa Iskariotes, izei skaftida sik du galewjan ina:</seg>
          <seg id="b.JOH.12.5" type="verse">[CA] duhve þata balsan ni frabauht was in ·t· skatte jah fradailiþ wesi þarbam?</seg>
          <seg id="b.JOH.12.6" type="verse">[CA] þatuþ~þan qaþ, ni þeei ina þize þarbane kara wesi, ak unte þiubs was jah arka habaida jah þata innwaurpano bar.</seg>
          <seg id="b.JOH.12.7" type="verse">[CA] qaþ þan Iesus: let ija; in dag gafilhis meinis fastaida þata.</seg>
          <seg id="b.JOH.12.8" type="verse">[CA] iþ þans unledans sinteino habaiþ miþ izwis, iþ mik ni sinteino habaiþ.</seg>
          <seg id="b.JOH.12.9" type="verse">[CA] fanþ þan manageins filu Iudaie þatei Iesus jainar ist, jah qemun, ni in Iesuis ainis, ak ei jah Lazaru sehveina, þanei urraisida us dauþaim.</seg>
          <seg id="b.JOH.12.10" type="verse">[CA] munaidedunuþ~þan auk þai auhumistans gudjans, ei jah Lazarau usqemeina,</seg>
          <seg id="b.JOH.12.11" type="verse">[CA] unte managai in þis garunnun Iudaiei jah galaubidedun Iesua.</seg>
          <seg id="b.JOH.12.12" type="verse">[CA] iftumin daga manageins filu sei qam at dulþai, gahausjandans þatei qimiþ Iesus in Iairausaulwmai,</seg>
          <seg id="b.JOH.12.13" type="verse">[CA] nemun astans peikabagme jah urrunnun wiþragamotjan imma jah hropidedun: osanna, þiuþida sa qimanda in namin fraujins, þiudans Israelis.</seg>
          <seg id="b.JOH.12.14" type="verse">[CA] bigat þan Iesus asilu, &lt;jah&gt; gasat ana ina, swaswe ist gameliþ:</seg>
          <seg id="b.JOH.12.15" type="verse">[CA] ni ogs þus, dauhtar Sion, sai, þiudans þeins qimiþ sitands ana fulin asilaus.</seg>
          <seg id="b.JOH.12.16" type="verse">[CA] þatuþ~þan ni kunþedun siponjos is frumist; ak biþe gasweraiþs was Iesus, þanuh gamundedun þatei þata was du þamma gameliþ, jah þata gatawidedun imma.</seg>
          <seg id="b.JOH.12.17" type="verse">[CA] weitwodida þan so managei, sei was miþ imma, þan Lazaru wopida us hlaiwa jah urraisida ina us dauþaim.</seg>
          <seg id="b.JOH.12.18" type="verse">[CA] duþþe iddjedun gamotjan imma managei, unte hausidedun ei gatawidedi þo taikn.</seg>
          <seg id="b.JOH.12.19" type="verse">[CA] þanuh þai Fareisaieis qeþun du sis misso: saihviþ þatei ni boteiþ waiht; sai, so manaseds afar imma galaiþ.</seg>
          <seg id="b.JOH.12.20" type="verse">[CA] wesunuþ~þan sumai þiudo þize urrinnandane, ei inwiteina in þizai dulþai.</seg>
          <seg id="b.JOH.12.21" type="verse">[CA] þai atiddjedun du Filippau, þamma fram Beþsaeida Galeilaie, jah bedun ina qiþandans: frauja, wileima Iesu gasaihvan.</seg>
          <seg id="b.JOH.12.22" type="verse">[CA] gaggiþ Filippus jah qiþiþ du Andraiin, jah aftra Andraias jah Filippus qeþun du Iesua.</seg>
          <seg id="b.JOH.12.23" type="verse">[CA] iþ Iesus andhof im qiþands: qam hveila ei sweraidau sunus mans.</seg>
          <seg id="b.JOH.12.24" type="verse">[CA] amen amen qiþa izwis: nibai kaurno hvaiteis gadriusando in airþa gaswiltiþ, silbo ainata aflifniþ: iþ jabai gaswiltiþ, manag akran bairiþ.</seg>
          <seg id="b.JOH.12.25" type="verse">[CA] saei frijoþ saiwala seina, fraqisteiþ izai, jah saei fiaiþ saiwala seina in þamma fairhvau, in libainai aiweinon bairgiþ izai.</seg>
          <seg id="b.JOH.12.26" type="verse">[CA] jabai mis hvas andbahtjai, mik laistjai: jah þarei im ik, þaruh sa andbahts meins wisan habaiþ; jah jabai hvas mis andbahtiþ, sweraiþ ina atta.</seg>
          <seg id="b.JOH.12.27" type="verse">[CA] nu saiwala meina gadrobnoda, jah hva qiþau? atta, nasei mik us þizai hveilai. akei duþþe qam in þizai hveilai.</seg>
          <seg id="b.JOH.12.28" type="verse">[CA] atta, hauhei namo þeinata! qam þan stibna us himina: jah hauhida jah aftra hauhja.</seg>
          <seg id="b.JOH.12.29" type="verse">[CA] managei þan sei stoþ gahausjandei, qeþun þeihvon wairþan; sumaih qeþun: aggilus du imma rodida.</seg>
          <seg id="b.JOH.12.30" type="verse">[CA] andhof Iesus jah qaþ: ni in meina so stibna warþ, ak in izwara.</seg>
          <seg id="b.JOH.12.31" type="verse">[CA] nu staua ist þizai manasedai, nu sa reiks þis fairhvaus uswairpada ut.</seg>
          <seg id="b.JOH.12.32" type="verse">[CA] jah ik jabai ushauhjada af airþai, alla atþinsa du mis.</seg>
          <seg id="b.JOH.12.33" type="verse">[CA] þatuþ~þan qaþ bandwjands hvileikamma dauþau skulda gadauþnan.</seg>
          <seg id="b.JOH.12.34" type="verse">[CA] andhof imma so managei: weis hausidedum ana witoda þatei Xristus sijai du aiwa; jah hvaiwa þu qiþis þatei skulds ist ushauhjan sa sunus mans? hvas ist sa sunus mans?</seg>
          <seg id="b.JOH.12.35" type="verse">[CA] qaþ þan du im Iesus: nauh leitil mel liuhaþ in izwis ist. gaggiþ þande liuhaþ habaiþ, ei riqiz izwis ni gafahai; jah saei gaggiþ in riqiza, ni wait hvaþ gaggiþ.</seg>
          <seg id="b.JOH.12.36" type="verse">[CA] þande liuhaþ habaiþ, galaubeiþ du liuhada, ei sunjus liuhadis wairþaiþ. þata rodida Iesus, jah galaiþ jah gafalh sik faura im.</seg>
          <seg id="b.JOH.12.37" type="verse">[CA] swa filu imma taikne gataujandin in andwairþja ize, ni galaubidedun imma,</seg>
          <seg id="b.JOH.12.38" type="verse">[CA] ei þata waurd Esaeiins praufetaus usfullnodedi þatei qaþ: frauja, hvas galaubida hauseinai unsarai? jah arms fraujins hvamma andhuliþs warþ?</seg>
          <seg id="b.JOH.12.39" type="verse">[CA] duþþe ni mahtedun galaubjan; unte aftra qaþ Esaeias:</seg>
          <seg id="b.JOH.12.40" type="verse">[CA] gablindida ize augona jah gadaubida ize hairtona, ei ni gaumidedeina augam jah froþeina hairtin jah gawandidedeina jah ganasidedjau ins.</seg>
          <seg id="b.JOH.12.41" type="verse">[CA] þata qaþ Esaeias, þan sahv wulþu is jah rodida bi ina.</seg>
          <seg id="b.JOH.12.42" type="verse">[CA] þanuh þan sweþauh jah us þaim reikam managai galaubidedun du imma, akei faura Fareisaium ni andhaihaitun, ei us swnagogei ni uswaurpanai waurþeina.</seg>
          <seg id="b.JOH.12.43" type="verse">[CA] frijodedun auk mais hauhein manniska þau hauhein gudis.</seg>
          <seg id="b.JOH.12.44" type="verse">[CA] iþ Iesus hropida jah qaþ: saei galaubeiþ du mis ni galaubeiþ du mis, ak du þamma sandjandin mik.</seg>
          <seg id="b.JOH.12.45" type="verse">[CA] jah saei saihviþ mik, saihviþ þana sandjandan mik.</seg>
          <seg id="b.JOH.12.46" type="verse">[CA] ik liuhad in þamma fairhvau qam, ei hvazuh saei galaubjai du mis, in riqiza ni wisai.</seg>
          <seg id="b.JOH.12.47" type="verse">[CA] jah jabai hvas meinaim hausjai waurdam jah galaubjai, ik ni stoja ina; nih þan qam ei stojau manased, ak ei ganasjau manased.</seg>
          <seg id="b.JOH.12.48" type="verse">[CA] saei frakann mis jah ni andnimiþ waurda meina, habaid þana stojandan sik. waurd þatei rodida, þata stojiþ ina in spedistin daga.</seg>
          <seg id="b.JOH.12.49" type="verse">[CA] unte ik us mis silbin ni rodida, ak saei sandida mik atta, sah mis anabusn at(gaf) . . . .</seg>
        </div>
        <div id="b.JOH.13" type="chapter">
          <seg id="b.JOH.13.11" type="verse">[CA] . . . . qaþ: ni allai hrainjai sijuþ.</seg>
          <seg id="b.JOH.13.12" type="verse">[CA] Biþeh þan usþwoh fotuns ize jah nam wastjos seinos, anakumbjands aftra qaþ du im: witudu hva gatawida izwis?</seg>
          <seg id="b.JOH.13.13" type="verse">[CA] jus wopeid mik: laisareis jah frauja. waila qiþiþ, im auk.</seg>
          <seg id="b.JOH.13.14" type="verse">[CA] jabai nu &lt;ik&gt; usþwoh izwis fotuns, frauja jah laisareis, jah jus skuluþ izwis misso þwahan fotuns.</seg>
          <seg id="b.JOH.13.15" type="verse">[CA] du frisahtai auk atgaf izwis, ei swaswe ik gatawida izwis, swa jus taujaiþ.</seg>
          <seg id="b.JOH.13.16" type="verse">[CA] amen amen qiþa izwis: nist skalks maiza fraujin seinamma, nih apaustaulus maiza þamma sandjandin sik.</seg>
          <seg id="b.JOH.13.17" type="verse">[CA] þande þata wituþ, audagai sijuþ, jabai taujiþ þata.</seg>
          <seg id="b.JOH.13.18" type="verse">[CA] ni bi allans izwis qiþa. ik wait hvarjans gawalida; ak ei usfulliþ waurþi þata gamelido: saei matida miþ mis hlaib, ushof ana mik fairzna seina.</seg>
          <seg id="b.JOH.13.19" type="verse">[CA] fram himma qiþa izwis, faurþizei waurþi, ei biþe wairþai, galaubjaiþ þatei ik im.</seg>
          <seg id="b.JOH.13.20" type="verse">[CA] amen amen qiþa izwis: saei andnimiþ þana þanei ik insandja, mik andnimiþ; iþ saei mik andnimiþ, andnimiþ þana sandjandan mik.</seg>
          <seg id="b.JOH.13.21" type="verse">[CA] þata qiþands Iesus indrobnoda ahmin jah weitwodida jah qaþ: amen amen, qiþa izwis þatei ains izwara galeweiþ mik.</seg>
          <seg id="b.JOH.13.22" type="verse">[CA] þanuh sehvun du sis misso þai siponjos, þagkjandans bi hvarjana qeþi.</seg>
          <seg id="b.JOH.13.23" type="verse">[CA] wasuh þan anakumbjands ains þize siponje is in barma Iesuis, þanei frijoda Iesus.</seg>
          <seg id="b.JOH.13.24" type="verse">[CA] bandwiduh þan þamma Seimon Paitrus du fraihnan hvas wesi, bi þanei qaþ.</seg>
          <seg id="b.JOH.13.25" type="verse">[CA] anakumbida þan jains swa ana barma Iesuis qaþuh imma: frauja, hvas ist?</seg>
          <seg id="b.JOH.13.26" type="verse">[CA] andhof Iesus: sa ist þammei ik ufdaupjands þana hlaif giba. jah ufdaupjands þana hlaif gaf Iudin Seimonis, Skariotau.</seg>
          <seg id="b.JOH.13.27" type="verse">[CA] jah afar þamma hlaiba þan galaiþ in jainana Satana. qaþ þan du imma Iesus: þatei taujis, tawei sprauto.</seg>
          <seg id="b.JOH.13.28" type="verse">[CA] þatuh þan ainshun ni wissa þize anakumbjandane, duhve qaþ imma.</seg>
          <seg id="b.JOH.13.29" type="verse">[CA] sumai mundedun, ei unte arka habaida Iudas, þatei qeþi imma Iesus: bugei þizei þaurbeima du dulþai, aiþþau þaim unledam ei hva gibau.</seg>
          <seg id="b.JOH.13.30" type="verse">[CA] biþe andnam þana hlaib jains, suns galaiþ ut. wasuh þan nahts, þan galaiþ ut.</seg>
          <seg id="b.JOH.13.31" type="verse">[CA] qaþ þan Iesus: nu gasweraids warþ sunus mans, jah guþ hauhiþs ist in imma.</seg>
          <seg id="b.JOH.13.32" type="verse">[CA] jabai nu guþ hauhiþs ist in imma, jah guþ hauheiþ ina in sis jah suns hauhida ina.</seg>
          <seg id="b.JOH.13.33" type="verse">[CA] barnilona, nauh leitil mel miþ izwis im. sokeiþ mik, jah swaswe qaþ du Iudaium, ei þadei ik gagga, jus ni maguþ qiman, jah izwis qiþa nu.</seg>
          <seg id="b.JOH.13.34" type="verse">[CA] anabusn niuja giba izwis, ei frijoþ izwis misso swe ik frijoda izwis, þei jah jus frijoþ misso izwis.</seg>
          <seg id="b.JOH.13.35" type="verse">[CA] bi þamma ufkunnand allai, þei meinai siponjos sijuþ, jabai friaþwa habaid miþ izwis misso.</seg>
          <seg id="b.JOH.13.36" type="verse">[CA] þanuh qaþ du imma Seimon Paitrus: frauja, hvad gaggis? andhafjands Iesus qaþ: þadei ik gagga, ni magt mik nu laistjan; iþ biþe laisteis.</seg>
          <seg id="b.JOH.13.37" type="verse">[CA] þaruh Paitrus qaþ du imma: frauja, duhve ni mag þuk laistjan nu? saiwala meina faur þuk lagja.</seg>
          <seg id="b.JOH.13.38" type="verse">[CA] andhof Iesus: saiwala þeina faur mik lagjis? amen amen qiþa þus, þei hana ni hrukeiþ, unte þu mik afaikis kunnan þrim sinþam.</seg>
        </div>
        <div id="b.JOH.14" type="chapter">
          <seg id="b.JOH.14.1" type="verse">[CA] Ni indrobnai izwar hairto; galaubeiþ du guda jah du mis galaubeiþ.</seg>
          <seg id="b.JOH.14.2" type="verse">[CA] in garda attins meinis saliþwos managos sind; aþþan niba weseina, aiþþau qeþjau du izwis: gagga manwjan stad izwis.</seg>
          <seg id="b.JOH.14.3" type="verse">[CA] jah þan jabai gagga, manwja izwis stad, aftra qima jah franima izwis du mis silbin, ei þarei im ik, þaruh sijuþ jah jus.</seg>
          <seg id="b.JOH.14.4" type="verse">[CA] jah þadei ik gagga kunnuþ jah þana wig kunnuþ.</seg>
          <seg id="b.JOH.14.5" type="verse">[CA] þaruh qaþ imma Þomas: frauja, ni witum hvaþ gaggis, jah hvaiwa magum þana wig kunnan?</seg>
          <seg id="b.JOH.14.6" type="verse">[CA] qaþ imma Iesus: ik im sa wigs jah sunja jah libains. ainshun ni qimiþ at attin, niba þairh mik.</seg>
          <seg id="b.JOH.14.7" type="verse">[CA] iþ kunþedeiþ mik, aiþþau kunþedeiþ jah attan meinana; jah þan fram himma kunnuþ ina jah gasaihviþ ina.</seg>
          <seg id="b.JOH.14.8" type="verse">[CA] iþ Filippus qaþuh du imma: frauja, augei unsis þana attan; þatuh ganah unsis.</seg>
          <seg id="b.JOH.14.9" type="verse">[CA] þaruh qaþ imma Iesus: swalaud melis miþ izwis was, jah ni ufkunþes mik, Filippu? saei gasahv mik, gasahv attan, jah hvaiwa þu qiþis: augei unsis þana attan?</seg>
          <seg id="b.JOH.14.10" type="verse">[CA] niu galaubeis þatei ik in attin jah atta in mis ist? þo waurda þoei ik rodja izwis, af mis silbin ni rodja, ak atta saei in mis ist, sa taujiþ þo waurstwa.</seg>
          <seg id="b.JOH.14.11" type="verse">[CA] Galaubeiþ mis þatei ik in attin jah atta in mis; iþ jabai &lt;ni&gt;, in þize waurstwe [ni] galaubeiþ mis.</seg>
          <seg id="b.JOH.14.12" type="verse">[CA] amen amen qiþa izwis, saei galaubeid mis: þo waurstwa þoei ik tauja, jah is taujiþ jah maizona þaim taujiþ; unte ik du attin gagga.</seg>
          <seg id="b.JOH.14.13" type="verse">[CA] jah þatei hva bidjiþ in namin meinamma, þata tauja, ei hauhjaidau atta in sunau.</seg>
          <seg id="b.JOH.14.14" type="verse">[CA] jabai hvis bidjiþ mik in namin meinamma, ik tauja.</seg>
          <seg id="b.JOH.14.15" type="verse">[CA] jabai mik frijoþ, anabusnins meinos fastaid.</seg>
          <seg id="b.JOH.14.16" type="verse">[CA] jah ik bidja attan, jah anþarana parakletu gibiþ izwis, ei sijai miþ izwis du aiwa,</seg>
          <seg id="b.JOH.14.17" type="verse">[CA] ahma sunjos, þanei so manaseiþs ni mag niman, unte ni saihviþ ina, nih kann ina; iþ jus kunnuþ ina, unte is miþ izwis wisiþ jah in izwis ist.</seg>
          <seg id="b.JOH.14.18" type="verse">[CA] ni leta izwis widuwairnans; qima at izwis.</seg>
          <seg id="b.JOH.14.19" type="verse">[CA] nauh leitil, jah so manaseiþs mik ni þanaseiþs saihviþ; iþ jus saihviþ mik, þatei ik liba, jah jus libaiþ.</seg>
          <seg id="b.JOH.14.20" type="verse">[CA] in jainamma daga ufkunnaiþ jus þatei ik in attin meinamma jah jus in mis jah ik in izwis.</seg>
          <seg id="b.JOH.14.21" type="verse">[CA] Saei habaid anabusnins meinos jah fastaiþ þos, sa ist saei frijoþ mik: jah þan saei frijoþ mik, frijoda fram attin meinamma, jah ik frijo ina jah gabairhtja imma mik silban.</seg>
          <seg id="b.JOH.14.22" type="verse">[CA] þaruh qaþ imma Iudas, ni sa Iskarjotes: frauja, hva warþ, ei unsis munais gabairhtjan þuk silban, iþ þizai manasedai ni?</seg>
          <seg id="b.JOH.14.23" type="verse">[CA] andhof Iesus jah qaþ du imma: jabai hvas mik frijoþ, [jah] waurd mein fastaiþ, jah atta meins frijoþ ina, jah du imma galeiþos jah saliþwos at imma gataujos.</seg>
          <seg id="b.JOH.14.24" type="verse">[CA] iþ saei ni frioþ mik, þo waurda meina ni fastaiþ; jah þata waurd þatei hauseiþ nist mein, ak þis sandjandins mik attins.</seg>
          <seg id="b.JOH.14.25" type="verse">[CA] þata rodida izwis at izwis wisands.</seg>
          <seg id="b.JOH.14.26" type="verse">[CA] aþþan sa parakletus, ahma sa weiha, þanei sandeiþ atta in namin meinamma, sa izwis laiseiþ allata jah gamaudeiþ izwis allis þatei qaþ du izwis.</seg>
          <seg id="b.JOH.14.27" type="verse">[CA] gawairþi bileiþa izwis, gawairþi mein giba izwis; ni swaswe so manaseþs gibiþ, ik giba izwis. ni indrobnaina izwara hairtona nih faurhtjaina.</seg>
          <seg id="b.JOH.14.28" type="verse">[CA] Hausideduþ ei ik qaþ izwis: galeiþa jah qima at izwis; jabai frijodedeiþ mik, aiþþau jus faginodedeiþ ei ik gagga du attin: unte atta meins maiza mis ist.</seg>
          <seg id="b.JOH.14.29" type="verse">[CA] jah nu qaþ izwis, faurþizei waurþi, ei biþe wairþai, galaubjaiþ.</seg>
          <seg id="b.JOH.14.30" type="verse">[CA] þanaseiþs filu ni maþlja miþ izwis; qimiþ saei þizai manasedai reikinoþ, jah in mis ni bigitiþ waiht.</seg>
          <seg id="b.JOH.14.31" type="verse">[CA] ak ei ufkunnai so manaseþs þatei ik frijoda attan meinana, jah swaswe anabaud mis atta, swa tauja. urreisiþ, gaggam þaþro.</seg>
        </div>
        <div id="b.JOH.15" type="chapter">
          <seg id="b.JOH.15.1" type="verse">[CA] Ik im weinatriu þata sunjeino, jah atta meins waurstwja ist.</seg>
          <seg id="b.JOH.15.2" type="verse">[CA] all taine in mis unbairandane akran goþ, usnimiþ ita: jah all akran bairandane, gahraineiþ ita, ei managizo akran bairaina.</seg>
          <seg id="b.JOH.15.3" type="verse">[CA] ju jus hrainjai sijuþ in þis waurdis þatei rodida du izwis.</seg>
          <seg id="b.JOH.15.4" type="verse">[CA] wisaiþ in mis jah ik in izwis. swe sa weinatains ni mag akran bairan af sis silbin, niba ist ana weinatriwa, swah nih jus, niba in mis sijuþ.</seg>
          <seg id="b.JOH.15.5" type="verse">[CA] ik im þata weinatriu, iþ jus weinatainos; saei wisiþ in mis jah ik in imma, swa bairiþ akran manag, þatei inuh mik ni maguþ taujan ni waiht.</seg>
          <seg id="b.JOH.15.6" type="verse">[CA] niba saei wisiþ in mis, uswairpada ut swe weinatains, jah gaþaursniþ jah galisada, jah in fon galagjand jah inbrannjada.</seg>
          <seg id="b.JOH.15.7" type="verse">[CA] aþþan jabai sijuþ in mis, jah waurda meina in izwis sind, þatahvah þei wileiþ bidjiþ, jah wairþiþ izwis.</seg>
          <seg id="b.JOH.15.8" type="verse">[CA] in þamma hauhiþs ist atta meins, ei akran manag bairaiþ jah wairþaiþ meinai siponjos.</seg>
          <seg id="b.JOH.15.9" type="verse">[CA] swaswe frijoda mik atta, swah ik frijoda izwis; wisaiþ in friaþwai meinai.</seg>
          <seg id="b.JOH.15.10" type="verse">[CA] jabai anabusnins meinos fastaid, sijuþ in friaþwai meinai, swaswe ik anabusnins attins meinis fastaida, jah wisa in friaþwai is.</seg>
          <seg id="b.JOH.15.11" type="verse">[CA] þata rodida izwis, ei faheþs meina in izwis sijai, jah faheds izwara usfulljaidau.</seg>
          <seg id="b.JOH.15.12" type="verse">[CA] þata ist anabusns meina, ei frijoþ izwis misso, swaswe ik frijoda izwis.</seg>
          <seg id="b.JOH.15.13" type="verse">[CA] maizein þizai friaþwa[i] manna ni habaiþ, ei hvas saiwala seina lagjiþ faur frijonds seinans.</seg>
          <seg id="b.JOH.15.14" type="verse">[CA] jus frijonds meinai sijuþ, jabai taujiþ þatei ik anabiuda izwis.</seg>
          <seg id="b.JOH.15.15" type="verse">[CA] þanaseiþs izwis ni qiþa skalkans; unte skalks ni wait hva taujiþ is frauja, iþ ik izwis qaþ frijonds, unte all þatei hausida at attin meinamma, gakannida izwis.</seg>
          <seg id="b.JOH.15.16" type="verse">[CA] ni jus mik gawalideduþ, ak ik gawalida izwis &lt;jah gasatida izwis&gt; ei jus sniwaiþ jah akran bairaiþ, jah akran izwar du aiwa sijai, ei þatahvah þei bidjaiþ attan in namin meinamma, gibiþ izwis.</seg>
          <seg id="b.JOH.15.17" type="verse">[CA] þata anabiuda izwis ei frijoþ izwis misso.</seg>
          <seg id="b.JOH.15.18" type="verse">[CA] jabai so manaseds izwis fijai, kunneiþ ei mik fruman izwis fijaida.</seg>
          <seg id="b.JOH.15.19" type="verse">[CA] jabai þis fairhvaus weseiþ, aiþþau so manaseds swesans frijodedi; aþþan unte us þamma fairhvau ni sijuþ, ak ik gawalida izwis us þamma fairhvau, duþþe fijaid izwis so manaseþs.</seg>
          <seg id="b.JOH.15.20" type="verse">[CA] gamuneiþ þis waurdis þatei ik qaþ du izwis: nist skalks maiza fraujin seinamma. jabai mik wrekun, jah izwis wrikand; jabai mein waurd fastaidedeina, jah izwar fastaina.</seg>
          <seg id="b.JOH.15.21" type="verse">[CA] ak þata allata taujand izwis in namins meinis, unte ni kunnun þana sandjandan mik.</seg>
          <seg id="b.JOH.15.22" type="verse">[CA] nih qemjau jah rodidedjau du im, frawaurht ni habaidedeina: iþ nu inilons ni haband bi frawaurht seina.</seg>
          <seg id="b.JOH.15.23" type="verse">[CA] saei mik fijaiþ, jah attan meinana fijaiþ.</seg>
          <seg id="b.JOH.15.24" type="verse">[CA] iþ þo waurstwa ni gatawidedjau in im þoei anþar ainshun ni gatawida, frawaurht ni habaidedeina; iþ nu jah gasehvun mik jah fijaidedun jah mik jah attan meinana.</seg>
          <seg id="b.JOH.15.25" type="verse">[CA] ak ei usfullnodedi waurd þata gamelido in witoda ize: ei fijaidedun mik arwjo.</seg>
          <seg id="b.JOH.15.26" type="verse">[CA] aþþan þan qimiþ parakletus þanei ik insandja izwis fram attin, ahman sunjos izei fram attin urrinniþ, sa weitwodeiþ bi mik.</seg>
          <seg id="b.JOH.15.27" type="verse">[CA] jah þan jus weitwodeiþ, unte fram fruma miþ mis sijuþ.</seg>
        </div>
        <div id="b.JOH.16" type="chapter">
          <seg id="b.JOH.16.1" type="verse">[CA] Þata rodida izwis, ei ni afmarzjaindau.</seg>
          <seg id="b.JOH.16.2" type="verse">[CA] us gaqumþim dreiband izwis; akei qimiþ hveila, ei sahvazuh izei usqimiþ izwis, þuggkeiþ hunsla saljan guda.</seg>
          <seg id="b.JOH.16.3" type="verse">[CA] jah þata taujand, unte ni ufkunþedun attan nih mik.</seg>
          <seg id="b.JOH.16.4" type="verse">[CA] akei þata rodida izwis, ei biþe qimai so hveila ize, gamuneiþ þize þatei ik qaþ izwis. iþ þata izwis fram fruma ni qaþ, unte miþ izwis was.</seg>
          <seg id="b.JOH.16.5" type="verse">[CA] Iþ nu gagga du þamma sandjandin mik, jah ainshun us izwis ni fraihniþ mik: hvaþ gaggis?</seg>
          <seg id="b.JOH.16.6" type="verse">[CA] akei unte þata rodida izwis, gauriþa gadaubida izwar hairto.</seg>
          <seg id="b.JOH.16.7" type="verse">[CA] akei ik sunja izwis qiþa: batizo ist izwis ei ik galeiþau; unte jabai ik ni galeiþa, parakletus ni qimiþ at izwis; aþþan jabai gagga, sandja ina du izwis.</seg>
          <seg id="b.JOH.16.8" type="verse">[CA] jah qimands is gasakiþ þo manaseþ bi frawaurht jah bi garaihtiþa jah bi staua;</seg>
          <seg id="b.JOH.16.9" type="verse">[CA] bi frawaurht raihtis, [þata] þatei ni galaubjand du mis;</seg>
          <seg id="b.JOH.16.10" type="verse">[CA] iþ bi garaihtiþa, þatei du attin meinamma gagga, jah ni þanaseiþs saihviþ mik;</seg>
          <seg id="b.JOH.16.11" type="verse">[CA] iþ bi staua, þatei sa reiks þis fairhvaus afdomiþs warþ.</seg>
          <seg id="b.JOH.16.12" type="verse">[CA] Nauh ganoh skal qiþan izwis, akei ni maguþ frabairan nu.</seg>
          <seg id="b.JOH.16.13" type="verse">[CA] iþ þan qimiþ jains, ahma sunjos, briggiþ izwis in allai sunjai; nih þan rodeiþ af sis silbin ak swa filu swe hauseiþ rodeiþ, jah þata anawairþo gateihiþ izwis.</seg>
          <seg id="b.JOH.16.14" type="verse">[CA] jains mik hauheiþ, unte us meinamma nimiþ jah gateihiþ izwis.</seg>
          <seg id="b.JOH.16.15" type="verse">[CA] all þatei aih atta, mein ist; duhþe qaþ þatei us meinamma nimiþ jah gateihiþ izwis.</seg>
          <seg id="b.JOH.16.16" type="verse">[CA] Leitil nauh jah ni saihviþ mik; jah aftra leitil jah gasaihviþ mik, unte ik gagga du attin.</seg>
          <seg id="b.JOH.16.17" type="verse">[CA] þaruh qeþun us þaim siponjam &lt;is&gt; du sis misso: hva ist þata þatei qiþiþ unsis: leitil ei ni saihviþ mik, jah aftra leitil jah gasaihviþ mik, jah þatei ik gagga du attin?</seg>
          <seg id="b.JOH.16.18" type="verse">[CA] qeþunuh: þata hva sijai þatei qiþiþ: leitil, ni witum hva qiþiþ.</seg>
          <seg id="b.JOH.16.19" type="verse">[CA] iþ Iesus wissuh þatei wildedun ina fraihnan jah qaþ im: bi þata sokeiþ miþ izwis misso þatei qaþ: leitil jah ni saihviþ mik, jah aftra leitil jah gasaihviþ mik.</seg>
          <seg id="b.JOH.16.20" type="verse">[CA] amen, amen, qiþa izwis þei greitiþ jah gaunoþ jus, iþ manaseþs faginoþ; jus saurgandans wairþiþ, akei so saurga izwara du fahedai wairþiþ.</seg>
          <seg id="b.JOH.16.21" type="verse">[CA] qino, þan bairiþ, saurga habaid, unte qam hveila izos; iþ biþe gabauran ist barn, ni þanaseiþs ni gaman þizos aglons faura fahedai, unte gabaurans warþ manna in fairhvau.</seg>
          <seg id="b.JOH.16.22" type="verse">[CA] jah þan jus auk nu saurga habaiþ, iþ aftra saihva izwis jah faginoþ izwar hairto, jah þo fahed izwara ni ainshun nimiþ af izwis.</seg>
          <seg id="b.JOH.16.23" type="verse">[CA] jah in jainamma daga mik ni fraihniþ waihtais. amen amen, qiþa izwis þatei þishvah þei bidjiþ attan in namin meinamma, gibiþ izwis.</seg>
          <seg id="b.JOH.16.24" type="verse">[CA] und hita ni beduþ ni waihtais in namin meinamma; bidjaiþ jah nimiþ, ei faheþs izwara sijai usfullida.</seg>
          <seg id="b.JOH.16.25" type="verse">[CA] þata in gajukom rodida izwis; akei qimiþ hveila, þanuh izwis ni þanaseiþs in gajukom rodja, ak andaugiba bi attan gateiha izwis.</seg>
          <seg id="b.JOH.16.26" type="verse">[CA] in jainamma daga in namin meinamma bidjiþ, jah ni qiþa izwis þei ik bidjau attan bi izwis;</seg>
          <seg id="b.JOH.16.27" type="verse">[CA] ak silba atta frijoþ izwis, unte jus mik frijodeduþ jah galaubideduþ þatei ik fram guda urrann.</seg>
          <seg id="b.JOH.16.28" type="verse">[CA] uzuhiddja fram attin jah atiddja in þana fairhvu; aftra bileiþa þamma fairhvau jah gagga du attin.</seg>
          <seg id="b.JOH.16.29" type="verse">[CA] þaruh qeþun þai siponjos is: sai, nu andaugiba rodeis jah gajukono ni ainohun qiþis.</seg>
          <seg id="b.JOH.16.30" type="verse">[CA] nu witum ei þu kant alla, jah ni þarft ei þuk hvas fraihnai; bi þamma galaubjam þatei þu fram guda urrant.</seg>
          <seg id="b.JOH.16.31" type="verse">[CA] andhof im Iesus: nu galaubeiþ?</seg>
          <seg id="b.JOH.16.32" type="verse">[CA] sai, qimiþ hveila jah nu qam, ei distahjada hvarjizuh du seinaim, jah mik ainana bileiþiþ; jah ni im ains, unte atta miþ mis ist.</seg>
          <seg id="b.JOH.16.33" type="verse">[CA] þata rodida izwis, þei in mis gawairþi aigeiþ. in þamma fairhvau aglons habaid; akei þrafsteiþ izwis, ik gajiukaida þana fairhvu.</seg>
        </div>
        <div id="b.JOH.17" type="chapter">
          <seg id="b.JOH.17.1" type="verse">[CA] Þata rodida Iesus uzuhhof augona seina du himina jah qaþ: atta, qam hveila, hauhei þeinana sunu, ei sunus þeins hauhjai þuk;</seg>
          <seg id="b.JOH.17.2" type="verse">[CA] swaswe atgaft imma waldufni allaize leike, ei all þatei atgaft imma, gibai im libain aiweinon.</seg>
          <seg id="b.JOH.17.3" type="verse">[CA] soh þan ist so aiweino libains, ei kunneina þuk ainana sunjana guþ jah þanei insandides, Iesu Xristu.</seg>
          <seg id="b.JOH.17.4" type="verse">[CA] ik þuk hauhida ana airþai; waurstw ustauh þatei atgaft mis du waurkjan.</seg>
          <seg id="b.JOH.17.5" type="verse">[CA] jah nu hauhei mik, þu atta, at þus silbin þamma wulþau, þanei habaida at þus, faurþizei sa fairhvus wesi.</seg>
          <seg id="b.JOH.17.6" type="verse">[CA] gabairhtida þeinata namo mannam þanzei atgaft mis us þamma fairhvau. þeinai wesun jah mis atgaft ins, jah þata waurd þeinata gafastaidedun.</seg>
          <seg id="b.JOH.17.7" type="verse">[CA] nu ufkunþa ei alla þoei atgaft mis, at þus sind;</seg>
          <seg id="b.JOH.17.8" type="verse">[CA] unte þo waurda þoei atgaft mis, atgaf im, jah eis nemun bi sunjai þatei fram þus urrann, jah galaubidedun þatei þu mik insandides.</seg>
          <seg id="b.JOH.17.9" type="verse">[CA] ik bi ins bidja; ni bi þo manaseþ bidja, ak bi þans þanzei atgaft mis, unte þeinai sind.</seg>
          <seg id="b.JOH.17.10" type="verse">[CA] jah meina alla þeina sind jah þeina meina, jah hauhiþs im in þaim.</seg>
          <seg id="b.JOH.17.11" type="verse">[CA] ni þanaseiþs im in þamma fairhvau; iþ þai in þamma fairhvau sind, jah ik du þus gagga. atta weiha, fastai ins in namin þeinamma, þanzei atgaft mis, ei sijaina ain swaswe wit.</seg>
          <seg id="b.JOH.17.12" type="verse">[CA] þan was miþ im in þamma fairhvau, ik fastaida ins in namin þeinamma. þanzei atgaft mis gafastaida, jah ainshun us im ni fraqistnoda, niba sa sunus fralustais, ei þata gamelido usfulliþ waurþi.</seg>
          <seg id="b.JOH.17.13" type="verse">[CA] iþ nu du þus gagga, jah þata rodja in manasedai, ei habaina fahed meina usfullida in sis.</seg>
          <seg id="b.JOH.17.14" type="verse">[CA] ik atgaf im waurd þeinata; jah so manaseþs fijaida ins, unte ni sind us þamma fairhvau, swaswe ik us þamma fairhvau ni im.</seg>
          <seg id="b.JOH.17.15" type="verse">[CA] ni bidja ei usnimais ins us þamma fairhvau, ak ei bairgais im faura þamma unseljin.</seg>
          <seg id="b.JOH.17.16" type="verse">[CA] us þamma fairhvau ni sind, swaswe ik us þamma fairhvau ni im.</seg>
          <seg id="b.JOH.17.17" type="verse">[CA] weihai ins in sunjai; waurd þeinata sunja ist.</seg>
          <seg id="b.JOH.17.18" type="verse">[CA] swaswe mik insandides in manaseþ, swah ik insandida ins in þo manased.</seg>
          <seg id="b.JOH.17.19" type="verse">[CA] jah fram im ik weiha mik silban, ei sijaina jah eis weihai in sunjai.</seg>
          <seg id="b.JOH.17.20" type="verse">[CA] aþþan ni bi þans bidja ainans, ak &lt;jah&gt; bi þans galaubjandans þairh waurda ize du mis,</seg>
          <seg id="b.JOH.17.21" type="verse">[CA] ei allai ain sijaina, swaswe þu, atta, in mis jah ik in þus, ei jah þai in uggkis ain sijaina, ei so manaseþs galaubjai þatei þu mik insandides.</seg>
          <seg id="b.JOH.17.22" type="verse">[CA] jah ik wulþu þanei gaft mis, gaf im, ei sijaina ain, swaswe wit ain siju.</seg>
          <seg id="b.JOH.17.23" type="verse">[CA] ik in im jah þu in mis, ei sijaina ustauhanai du ainamma, jah kunnei so manaseþs þatei þu mik insandides jah frijodes ins, swaswe mik frijodes.</seg>
          <seg id="b.JOH.17.24" type="verse">[CA] atta, þatei atgaft mis, wiljau ei þarei im ik, jah þai sijaina miþ mis, ei saihvaina wulþu meinana þanei gaft mis, unte frijodes mik faur gaskaft fairhvaus.</seg>
          <seg id="b.JOH.17.25" type="verse">[CA] atta garaihta, jah so manaseþs þuk ni ufkunþa; iþ ik þuk kunþa. jah þai ufkunþedun þatei þu mik insandides.</seg>
          <seg id="b.JOH.17.26" type="verse">[CA] jah gakannida im namo þeinata jah kannja, ei friaþwa þoei frijodes mik, in im sijai jah ik in im.</seg>
        </div>
        <div id="b.JOH.18" type="chapter">
          <seg id="b.JOH.18.1" type="verse">[CA] Þata qiþands Iesus usiddja miþ siponjam seinaim ufar rinnon þo Kaidron, þarei was aurtigards, in þanei galaiþ Iesus jah siponjos is.</seg>
          <seg id="b.JOH.18.2" type="verse">[CA] wissuh þan jah Iudas sa galewjands ina þana stad, þatei ufta gaïddja Iesus jainar miþ siponjam seinaim.</seg>
          <seg id="b.JOH.18.3" type="verse">[CA] iþ Iudas nam hansa jah þize gudjane jah Fareisaie andbahtans, iddjuh jaindwairþs miþ skeimam jah haizam jah wepnam.</seg>
          <seg id="b.JOH.18.4" type="verse">[CA] iþ Iesus witands alla þoei qemun ana ina, usgaggands ut qaþ im: hvana sokeiþ?</seg>
          <seg id="b.JOH.18.5" type="verse">[CA] andhafjandans imma qeþun: Iesu, þana Nazoraiu. þaruh qaþ im Iesus: ik im. stoþuh þan jah Iudas sa lewjands ina miþ im.</seg>
          <seg id="b.JOH.18.6" type="verse">[CA] þaruh swe qaþ im þatei ik im, galiþun ibukai jah gadrusun dalaþ.</seg>
          <seg id="b.JOH.18.7" type="verse">[CA] þaþroh þan ins aftra frah: hvana sokeiþ? iþ eis qeþun: Iesu, þana Nazoraiu.</seg>
          <seg id="b.JOH.18.8" type="verse">[CA] andhof Iesus: qaþ izwis þatei ik im; jabai nu mik sokeiþ, letiþ þans gaggan.</seg>
          <seg id="b.JOH.18.9" type="verse">[CA] ei usfullnodedi þata waurd þatei qaþ, ei þanzei atgaft mis, ni fraqistida ize ainummehun.</seg>
          <seg id="b.JOH.18.10" type="verse">[CA] iþ Seimon Paitrus habands hairu, uslauk ina jah sloh þis auhumistins gudjins skalk jah afmaimait imma auso taihswo; sah þan haitans was namin Malkus.</seg>
          <seg id="b.JOH.18.11" type="verse">[CA] þaruh qaþ Iesus du Paitrau: lagei þana hairu in fodr. stikl þanei gaf mis atta, niu drigkau þana?</seg>
          <seg id="b.JOH.18.12" type="verse">[CA] þaruh hansa jah sa þusundifaþs jah andbahtos Iudaie undgripun Iesu jah gabundun ina,</seg>
          <seg id="b.JOH.18.13" type="verse">[CA] jah gatauhun ina du Annin frumist; sa was auk swaihra Kajafin, saei was auhumists weiha þis ataþnjis.</seg>
          <seg id="b.JOH.18.14" type="verse">[CA] wasuh þan Kajafa, saei garaginoda Iudaium þatei batizo ist ainana mannan fraqistjan faur managein.</seg>
          <seg id="b.JOH.18.15" type="verse">[CA] þaruh laistida Iesu Seimon Paitrus jah anþar siponeis. sah þan siponeis was kunþs þamma gudjin jah miþinngalaiþ miþ Iesua in rohsn þis gudjins.</seg>
          <seg id="b.JOH.18.16" type="verse">[CA] iþ Paitrus stoþ at daurom uta. þaruh usiddja ut sa siponeis anþar, saei was kunþs þamma gudjin, jah qaþ daurawardai jah attauh inn Paitru.</seg>
          <seg id="b.JOH.18.17" type="verse">[CA] þaruh qaþ jaina þiwi, so daurawardo, du Paitrau: ibai jah þu þize siponje is þis mans? iþ is qaþ: ni im.</seg>
          <seg id="b.JOH.18.18" type="verse">[CA] þaruh stoþun skalkos jah andbahtos haurja waurkjandans, unte kald was, jah warmidedun sik; jah þan was miþ im Paitrus standands jah warmjands sik.</seg>
          <seg id="b.JOH.18.19" type="verse">[CA] iþ sa auhumista gudja frah Iesu bi siponjans is jah bi laisein is.</seg>
          <seg id="b.JOH.18.20" type="verse">[CA] andhof imma Iesus: ik andaugjo rodida manasedai; ik sinteino laisida in gaqumþai jah in gudhusa, þarei sinteino Iudaieis gaqimand, jah þiubjo ni rodida waiht.</seg>
          <seg id="b.JOH.18.21" type="verse">[CA] hvis mik fraihnis? fraihn þans hausjandans hva rodidedjau du im; sai, þai witun þatei qaþ ik.</seg>
          <seg id="b.JOH.18.22" type="verse">[CA] iþ þata qiþandin imma, sums andbahte &lt;at&gt;standands gaf slah lofin Iesua qaþuh: swau andhafjis þamma reikistin gudjin?</seg>
          <seg id="b.JOH.18.23" type="verse">[CA] andhof &lt;imma&gt; Iesus: jabai ubilaba rodida, weitwodei bi þata ubil, aiþþau jabai waila, duhve mik slahis?</seg>
          <seg id="b.JOH.18.24" type="verse">[CA] þanuh insandida ina Annas gabundanana du Kajafin, þamma maistin gudjin.</seg>
          <seg id="b.JOH.18.25" type="verse">[CA] iþ Seimon Paitrus was standands jah warmjands sik. þaruh qeþun du imma: niu jah þu þize siponje þis is? iþ is afaiaik jah qaþ: ne, ni im.</seg>
          <seg id="b.JOH.18.26" type="verse">[CA] qaþ sums þize skalke þis maistins gudjins, sah niþjis was þammei afmaimait Paitrus auso: niu þuk sahv ik in aurtigarda miþ imma?</seg>
          <seg id="b.JOH.18.27" type="verse">[CA] þaruh aftra afaiaik Paitrus, jah suns hana hrukida.</seg>
          <seg id="b.JOH.18.28" type="verse">[CA] iþ eis tauhun Iesu fram Kajafin in praitoriaun. þanuh was maurgins. iþ eis ni iddjedun in praitoria&lt;un&gt;, ei ni bisaulnodedeina, ak matidedeina pasxa.</seg>
          <seg id="b.JOH.18.29" type="verse">[CA] þaruh atiddja ut Peilatus du im jah qaþ: hvo wrohe bairiþ ana þana mannan?</seg>
          <seg id="b.JOH.18.30" type="verse">[CA] andhofun jah qeþun du imma: nih wesi sa ubiltojis, ni þau weis atgebeima þus ina.</seg>
          <seg id="b.JOH.18.31" type="verse">[CA] þaruh qaþ im Peilatus: nimiþ ina jus jah bi witoda izwaramma stojiþ ina. iþ eis qeþunuh du imma Iudaieis: unsis ni skuld ist usqiman manne ainummehun.</seg>
          <seg id="b.JOH.18.32" type="verse">[CA] ei waurd fraujins usfullnodedi, þatei qaþ, bandwjands hvileikamma dauþau skulda gaswiltan.</seg>
          <seg id="b.JOH.18.33" type="verse">[CA] &lt;þaruh&gt; galaiþ in praitauria aftra Peilatus jah wopida Iesu qaþuh imma: þu is þiudans Iudaie?</seg>
          <seg id="b.JOH.18.34" type="verse">[CA] andhof Iesus: abu þus silbin þu þata qiþis þau anþarai þus qeþun bi mik?</seg>
          <seg id="b.JOH.18.35" type="verse">[CA] andhof Peilatus: waitei ik Iudaius im? so þiuda þeina jah gudjans anafulhun þuk mis; hva gatawides?</seg>
          <seg id="b.JOH.18.36" type="verse">[CA] andhof Iesus: þiudangardi meina nist us þamma fairhvau; iþ us þamma fairhvau wesi meina þiudangardi, aiþþau andbahtos meinai usdaudidedeina, ei ni galewiþs wesjau Iudaium. iþ nu þiudangardi meina nist þaþro.</seg>
          <seg id="b.JOH.18.37" type="verse">[CA] þaruh qaþ imma Peilatus: an nuh þiudans is þu? andhafjands Iesus &lt;qaþ&gt;: þu qiþis ei þiudans im ik. ik du þamma gabaurans im jah du þamma qam in þamma fairhvau ei weitwodjau sunjai. hvazuh saei ist sunjos, hauseiþ stibnos meinaizos.</seg>
          <seg id="b.JOH.18.38" type="verse">[CA] þanuh qaþ imma Peilatus: hva ist so sunja! jah þata qiþands &lt;aftra&gt; galaiþ ut du Iudaium jah qaþ im: ik ainohun fairino ni bigita in þamma.</seg>
          <seg id="b.JOH.18.39" type="verse">[CA] iþ ist biuhti izwis ei ainana izwis fraletau in pasxa; wileidu nu ei fraletau izwis þana þiudan Iudaie?</seg>
          <seg id="b.JOH.18.40" type="verse">[CA] iþ eis hropidedun aftra allai qiþandans: ne þana, ak Barabban; sah þan was sa Barabba waidedja.</seg>
        </div>
        <div id="b.JOH.19" type="chapter">
          <seg id="b.JOH.19.1" type="verse">[CA] Þanuh þan nam Peilatus Iesu jah usblaggw.</seg>
          <seg id="b.JOH.19.2" type="verse">[CA] jah þai gadrauhteis uswundun wipja us þaurnum jah galagidedun imma ana haubid jah wastjai paurpurodai gawasidedun ina,</seg>
          <seg id="b.JOH.19.3" type="verse">[CA] jah qeþun: hails þiudans Iudaie! jah gebun imma slahins lofin.</seg>
          <seg id="b.JOH.19.4" type="verse">[CA] atiddja aftra ut Peilatus jah qaþ im: sai, attiuha izwis ina ut, ei witeiþ þatei in imma ni ainohun fairino bigat.</seg>
          <seg id="b.JOH.19.5" type="verse">[CA] þaruh usiddja ut Iesus bairands þana þaurneinan waip jah þo paurpurodon wastja. jah qaþ im: &lt;sai&gt; sa ist sa manna.</seg>
          <seg id="b.JOH.19.6" type="verse">[CA] þaruh biþe sehvun ina þai maistans gudjans jah andbahtos, hropidedun qiþandans: ushramei, ushramei ina! qaþ im Peilatus: nimiþ ina jus jah hramjiþ. iþ ik fairina in imma ni bigita.</seg>
          <seg id="b.JOH.19.7" type="verse">[CA] andhofun imma Iudaieis: weis witoþ aihum, jah bi þamma witoda unsaramma skal gaswiltan, unte sik silban gudis sunu gatawida.</seg>
          <seg id="b.JOH.19.8" type="verse">[CA] biþe gahausida Peilatus þata waurd, mais ohta sis.</seg>
          <seg id="b.JOH.19.9" type="verse">[CA] jah galaiþ in praitauria&lt;un&gt; aftra jah qaþ du Iesua: hvaþro is þu? iþ Iesus andawaurdi ni gaf imma.</seg>
          <seg id="b.JOH.19.10" type="verse">[CA] þaruh qaþ imma Peilatus: du mis ni rodeis? niu waist þatei waldufni aih ushramjan þuk jah waldufni aih fraletan þuk?</seg>
          <seg id="b.JOH.19.11" type="verse">[CA] andhof Iesus: ni aihtedeis waldufnje ainhun ana mik, nih wesi þus atgiban iupaþro; duhþe sa galewjands mik þus maizein frawaurht habaid.</seg>
          <seg id="b.JOH.19.12" type="verse">[CA] Framuh þamma sokida Peilatus fraletan ina. iþ Iudaieis hropidedun qiþandans: jabai þana fraletis, ni is frijonds kaisara; sahvazuh izei þiudan sik silban taujiþ, andstandiþ kaisara.</seg>
          <seg id="b.JOH.19.13" type="verse">[CA] þanuh Peilatus hausjands þize . . . .</seg>
        </div>
      </div>
      <div id="b.ROM" type="book">
        <div id="b.ROM.6" type="chapter">
          <seg id="b.ROM.6.23" type="verse">[A] þo auk launa frawaurhtais dauþus; iþ ansts gudis libains aiweino in Xristau Iesu, fraujin unsaramma.</seg>
        </div>
        <div id="b.ROM.7" type="chapter">
          <seg id="b.ROM.7.1" type="verse">[A] Þau niu wituþ, broþrjus kunnandam auk witoþ rodja, þatei witoþ fraujinoþ mann, s&lt;wa&gt; lagga hveila swe libaiþ?</seg>
          <seg id="b.ROM.7.2" type="verse">[A] jah auk ufwaira qens at libandin abin gabundana ist witoda; aþþan jabai gaswiltiþ aba, galausjada af þamma witoda abins.</seg>
          <seg id="b.ROM.7.3" type="verse">[A] þannu þan at libandin abin haitada horinondei, jabai wairþiþ waira anþaramma; (iþ) jabai gaswiltiþ wair, frija ist þis witodis, ei ni sijai horinondei waurþana abin anþaramma.</seg>
          <seg id="b.ROM.7.4" type="verse">[A] swaei nu jah jus, broþrjus meinai, afdauþidai waurþuþ witoda þairh leik Xristaus, ei wairþaiþ anþaramma, þamma us dauþaim urreisandin, ei akran bairaima guda.</seg>
          <seg id="b.ROM.7.5" type="verse">[A] þan auk wesum in leika, winnons frawaurhti þos þairh witoþ waurhtedun in liþum unsaraim du akran bairan dauþau;</seg>
          <seg id="b.ROM.7.6" type="verse">[A] iþ nu, sai, andbundanai waurþum af witoda, gadauþnandans in þammei gahabaidai wesum, swaei skalkinoma in niujiþai ahmins jah ni fairniþai bokos.</seg>
          <seg id="b.ROM.7.7" type="verse">[A] hva nu qiþam? witoþ frawaurhts ist? nis~sijai! ak frawaurht ni ufkunþedjau nih þairh witoþ, unte lustu nih wissedjau, nih witoþ qeþi: ni gairnjais.</seg>
          <seg id="b.ROM.7.8" type="verse">[A] iþ lew nimandei frawaurhts þairh anabusn gawaurhta in mis allana lustu; unte inu witoþ frawaurhts was nawis.</seg>
          <seg id="b.ROM.7.9" type="verse">[A] iþ ik qius &lt;was&gt; inu witoþ siml(e), iþ qimandein anabusnai frawaurhts gaqiunoda;</seg>
          <seg id="b.ROM.7.10" type="verse">[A] iþ ik gadauþ(noda), jah bigitana warþ mis anabusns, sei was du libainai, wisan du dauþau.</seg>
          <seg id="b.ROM.7.11" type="verse">[A] unte frawaurhts lew nimandei þairh anabusn uslutoda mik, jah þairh þo usqam.</seg>
          <seg id="b.ROM.7.12" type="verse">[A] aþþan nu sweþauh witoþ weihata jah anabusns weiha jah garaihta jah þiuþeiga.</seg>
          <seg id="b.ROM.7.13" type="verse">[A] þata nu þiuþeigo warþ mis dauþus? nis~sijai! ak frawaurhts ei uskunþa waurþi frawaurhts, þairh þata þiuþeigo mis gawaurkjandei dauþu, ei waurþi ufarassau frawaurhta frawaurhts þairh anabusn.</seg>
          <seg id="b.ROM.7.14" type="verse">[A] witum auk þatei witoþ ahmein ist; iþ ik leikeins im, frabauhts uf frawaurht.</seg>
          <seg id="b.ROM.7.15" type="verse">[A] þatei waurkja, ni fraþja; unte ni þatei wiljau tauja, ak þatei fija þata tauja.</seg>
          <seg id="b.ROM.7.16" type="verse">[A] iþ jabai þatei ni wiljau þata tauja, gaqiss im witoda þatei goþ.</seg>
          <seg id="b.ROM.7.17" type="verse">[A] iþ nu ju ni ik waurkja þata, ak so bauandei in mis frawaurhts.</seg>
          <seg id="b.ROM.7.18" type="verse">[A] wait auk þatei ni bauiþ in mis, þat~ist in leika meinamma, þiuþ; unte wiljan atligiþ mis, iþ gawaurkjan goþ ni.</seg>
          <seg id="b.ROM.7.19" type="verse">[A] unte ni þatei wiljau waurkja goþ, ak þatei ni wiljau ubil &lt;þata&gt; tauja.</seg>
          <seg id="b.ROM.7.20" type="verse">[A] jabai nu þatei ni wiljau ik þata tauja, ju ni ik waurkja ita, ak sei bauiþ in mis frawaurhts.</seg>
          <seg id="b.ROM.7.21" type="verse">[A] bigita nu witoþ, wiljandin mis goþ taujan, unte mis atist ubil.</seg>
          <seg id="b.ROM.7.22" type="verse">[A] gawizneigs im auk witoda gudis bi þamma innumin mann;</seg>
          <seg id="b.ROM.7.23" type="verse">[A] aþþan gasaihva anþar witoþ in liþum meinaim, andwaihando witoda ahmins meinis jah frahinþando mik in witoda frawaurhtais þamma wisandin in liþum meinaim.</seg>
          <seg id="b.ROM.7.24" type="verse">[A] waina(h)s ik manna! hvas mik lauseiþ us þamma leika dauþaus þis?</seg>
          <seg id="b.ROM.7.25" type="verse">[A] awiliudo guda þairh Iesu Xristu, fraujan unsarana; jau nu silba i(k) skalkino gahugdai witoda gudis, iþ leika witoda frawaurhtais.</seg>
        </div>
        <div id="b.ROM.8" type="chapter">
          <seg id="b.ROM.8.1" type="verse">[A] Ni waiht þannu nu wargiþos þaim in Xristau Iesu ni gaggandam bi leika.</seg>
          <seg id="b.ROM.8.2" type="verse">[A] unte witoþ ahmins libainais in Xristau Iesu frijana brahta mik witodis frawaurhtais jah dauþaus.</seg>
          <seg id="b.ROM.8.3" type="verse">[A] unte þata unmahteigo witodis, in þammei siuks was þairh leik, guþ seinana sunu insandjands in galeikja leikis frawaurhtais jah bi frawaurht gawargida frawaurht in leika,</seg>
          <seg id="b.ROM.8.4" type="verse">[A] ei garaihtei witodis usfulljaidau in uns þaim ni bi leika gaggandam, ak bi ahmin.</seg>
          <seg id="b.ROM.8.5" type="verse">[A] unte þai bi leika wisandans þo þoei leikis sind, mitond; iþ þai bi ahmin þo þoei ahmins.</seg>
          <seg id="b.ROM.8.6" type="verse">[A] aþþan fraþi leikis dauþus, iþ fraþi ahmins libains jah gawairþi;</seg>
          <seg id="b.ROM.8.7" type="verse">[A] unte fraþi leikis fijands du guda; witoda gudis ni ufhauseiþ, iþ ni mag:</seg>
          <seg id="b.ROM.8.8" type="verse">[A] aþþan þai in leika wisandans guda galeikan ni magun.</seg>
          <seg id="b.ROM.8.9" type="verse">[A] iþ jus ni sijuþ in leika, ak in ahmin, sweþauh jabai ahma gudis bauiþ in izwis. iþ jabai hvas ahman Xristaus ni habaiþ, sa nist is.</seg>
          <seg id="b.ROM.8.10" type="verse">[A] jabai auk Xristus in izwis, leik raihtis . . . .</seg>
          <seg id="b.ROM.8.34" type="verse">[A] . . . . saei ist in taihswon gudis, saei jah bidjiþ faur uns.</seg>
          <seg id="b.ROM.8.35" type="verse">[A] hvas uns afskaidai af friaþwai Xristaus? aglo? þau aggwiþa? þau wrakja? þau huhrus? þau naqadei? þau sleiþei? þau hairus?</seg>
          <seg id="b.ROM.8.36" type="verse">[A] swaswe gameliþ ist þatei in þuk gadauþjanda all dagis, rahnidai wesum swe lamba slauhtais.</seg>
          <seg id="b.ROM.8.37" type="verse">[A] akei in þaim allaim jiukam þairh þana frijondan uns.</seg>
          <seg id="b.ROM.8.38" type="verse">[A] gatraua auk þatei ni dauþus &lt;ni libains&gt; nih aggeljus ni (reikja) ni mahteis nih andwairþo nih anawairþo,</seg>
          <seg id="b.ROM.8.39" type="verse">[A] nih hauhiþa nih diupiþa nih gaskafts (anþara) magi uns afskaidan af friaþwai gudis þizai in Xristau Iesu, fraujin unsaramma.</seg>
        </div>
        <div id="b.ROM.9" type="chapter">
          <seg id="b.ROM.9.1" type="verse">[A] Sunja qiþa ni waiht liuga, miþweitwodjandein mis miþwissein meinai in ahmin weihamma,</seg>
          <seg id="b.ROM.9.2" type="verse">[A] þatei saurga mis ist mikila jah unhveilo aglo hairtin meinamma.</seg>
          <seg id="b.ROM.9.3" type="verse">[A] usbida auk anaþaima wisan silba ik af Xristau faur broþruns meinans þans samakunjans bi leika,</seg>
          <seg id="b.ROM.9.4" type="verse">[A] þaiei sind Israeleitai, þizeei ist frastisibja jah wulþus jah witodis garaideins jah triggwos jah skalkinassus jah gahaita,</seg>
          <seg id="b.ROM.9.5" type="verse">[A] þizeei attans, jah us þaimei Xristus bi leika, saei ist ufar allaim guþ þiuþiþs in aiwam, amen.</seg>
          <seg id="b.ROM.9.6" type="verse">[A] aþþan sweþauh ni usdraus waurd gudis; ni auk allai þai us Israela &lt;þai&gt; sind Israel,</seg>
          <seg id="b.ROM.9.7" type="verse">[A] niþ~þatei sijaina fraiw Abrahamis, allai barna, ak: in Isaka haitada þus fraiw,</seg>
          <seg id="b.ROM.9.8" type="verse">[A] þat~ist: ni þo barna leikis barna gudis, ak barna gahaitis rahnjanda du fraiwa.</seg>
          <seg id="b.ROM.9.9" type="verse">[A] gahaitis auk waurd þat~ist: bi þamma mela qima, jah wairþiþ Sarrin sunus;</seg>
          <seg id="b.ROM.9.10" type="verse">[A] aþþan ni þat~ain, ak jah Raibaikka us ainamma galigrja habandei Isakis, attins unsaris.</seg>
          <seg id="b.ROM.9.11" type="verse">[A] aþþan nauhþanuh &lt;ni&gt; gabauranai wesun, aiþþau tawidedeina hva þiuþis aiþþau unþiuþis, ei bi gawaleinai muns gudis wisai,</seg>
          <seg id="b.ROM.9.12" type="verse">[A] ni us waurstwam, ak us þamma laþondin qiþan ist izai þatei sa maiza skalkinoþ þamma minnizin,</seg>
          <seg id="b.ROM.9.13" type="verse">[A] swaswe gameliþ ist: Iakob frijoda, iþ Esaw fijaida.</seg>
          <seg id="b.ROM.9.14" type="verse">[A] hva nu qiþam? ibai inwindiþa fram guda? nis~sijai!</seg>
          <seg id="b.ROM.9.15" type="verse">[A] du Mose auk qiþiþ: gaarma þanei arma, jah gableiþja (þanei) (bleiþja).</seg>
          <seg id="b.ROM.9.16" type="verse">[A] þannu nu ni wiljandins ni rinnandins, ak armandins gudis.</seg>
          <seg id="b.ROM.9.17" type="verse">[A] qiþiþ auk þata gamelido du Faraoni, (unte) (in) (þize) (jah) (raisida) þuk, ei gabairhtjau bi þus maht meina jah gateihaidau namo mein and alla airþa.</seg>
          <seg id="b.ROM.9.18" type="verse">[A] þannu nu jai þanei wili armaiþ, iþ þanei wili gahardeiþ.</seg>
          <seg id="b.ROM.9.19" type="verse">[A] qiþis mis nu: aþþan hva nauh faianda? unte wiljin is hvas andstandiþ?</seg>
          <seg id="b.ROM.9.20" type="verse">[A] þannu nu jai, manna, þu hvas is, ei andwaurdjais guda? ibai qiþiþ gadikis du þamma digandin: hva mik gatawides swa?</seg>
          <seg id="b.ROM.9.21" type="verse">[A] þau niu habaiþ kasja waldufni þahons us þamma samin daiga tau(jan) sum du galaubamma kasa, sumuþ~þan du ungal&lt;a&gt;ubamma?</seg>
          <seg id="b.ROM.9.22" type="verse">[A] iþ jabai wiljands guþ ustaiknjan þwairhein jah uskannjan þata mahteigo usbeidands &lt;was&gt; in managai laggamodein bi kasam þwairheins gamanwidaim du fralustai,</seg>
          <seg id="b.ROM.9.23" type="verse">[A] ei gakannidedi gabein wulþ(a)us seinis bi kasam armaions þoei fauragamanwida du wulþau;</seg>
          <seg id="b.ROM.9.24" type="verse">[A] þanzei jah laþoda uns ni þataine(i) us Iudaium, ak jah us þiudom,</seg>
          <seg id="b.ROM.9.25" type="verse">[A] swaswe jah in Osaiin qiþiþ: haita þo ni managein meina managein meina, jah þo unliubon liubon;</seg>
          <seg id="b.ROM.9.26" type="verse">[A] jah wairþiþ in þamma stada þarei qiþada im: ni managei meina jus, þai haitanda sunjus gudis libandins.</seg>
          <seg id="b.ROM.9.27" type="verse">[A] iþ Esaïas hropeiþ bi Israel: jabai wesi raþjo suniwe Israelis swaswe malma mareins, laibos ganisand.</seg>
          <seg id="b.ROM.9.28" type="verse">[A] waurd auk ustiuhands jah gamaurgjands in garaihtein, unte waurd gamaurgiþ taujiþ frauja ana airþai.</seg>
          <seg id="b.ROM.9.29" type="verse">[A] jah swaswe fauraqaþ Esaïas: nih frauja Sabaoþ biliþi unsis fraiwa, swe Saudauma þau waurþeima jah swe Gaumaurra þau galeikai waurþeima.</seg>
          <seg id="b.ROM.9.30" type="verse">[A] hva nu qiþam? þatei þiudos þos ni laistjandeins garaihtein gafaifahun garaihtein, aþþan garaihtein þo us galaubei(nai);</seg>
          <seg id="b.ROM.9.31" type="verse">[A] iþ Israel laistjands witoþ garaihteins bi witoþ garaihteins ni gasnau.</seg>
          <seg id="b.ROM.9.32" type="verse">[A] Duhve? unte ni us galaubeinai, ak us waurstwam witodis; bistuggqun du staina bistuggqis,</seg>
          <seg id="b.ROM.9.33" type="verse">[A] swaswe gameliþ ist: sai, galagja in Sion stain bistuggqis jah hallu gamarzeinais, jah &lt;sa&gt; galaubjands du imma ni gaaiwiskoda.</seg>
        </div>
        <div id="b.ROM.10" type="chapter">
          <seg id="b.ROM.10.1" type="verse">[A] Broþrjus, sa raihtis wilja meinis hairtins jah bida du guda bi ins du naseinai.</seg>
          <seg id="b.ROM.10.2" type="verse">[A] weitwodja auk im þatei aljan gudis haband, akei ni bi kunþja.</seg>
          <seg id="b.ROM.10.3" type="verse">[A] unkunnandans auk gudis garaihtein jah seina garaihtein sokjandans stiurjan, garaihtein gudis ni ufhausidedun.</seg>
          <seg id="b.ROM.10.4" type="verse">[A] ustauhts auk witodis Xristus du garaihtein allaim þaim galaubjandam.</seg>
          <seg id="b.ROM.10.5" type="verse">[A] Moses auk meleiþ þo garaihtein us witoda, þatei sa taujands þo manna libaiþ in izai.</seg>
          <seg id="b.ROM.10.6" type="verse">[A] iþ so us galaubeinai garaihtei swa qiþiþ: ni qiþais in hairtin þeinamma: hvas ussteigiþ in himin? þat~ist Xristu dalaþ attiuhan;</seg>
          <seg id="b.ROM.10.7" type="verse">[A] aiþþau: hvas gasteigiþ in afgrundiþa? þat~ist Xristu us dauþaim iup ustiuhan.</seg>
          <seg id="b.ROM.10.8" type="verse">[A] akei hva qiþiþ? nehva þus þata waurd ist in munþa þeinamma jah in hairtin þeinamma, þat~ist waurd galaubeinais þatei merjam.</seg>
          <seg id="b.ROM.10.9" type="verse">[A] þei jabai andhaitis in munþa þeinamma fraujin Iesu jah galaubeis in hairtin þeinamma þatei guþ ina urraisida us dauþaim, ganisi(s).</seg>
          <seg id="b.ROM.10.10" type="verse">[A] hairto auk galaubeiþ du garaihtiþai, iþ munþa andhaitada du ganistai.</seg>
          <seg id="b.ROM.10.11" type="verse">[A] qiþiþ auk þata gameliþ: hvazuh sa galaubjands du imma ni gaaiwiskoda.</seg>
          <seg id="b.ROM.10.12" type="verse">[A] ni auk ist gaskaideins Iudaiaus jah Krekis; sa sama auk frauja allaize, gabigs in allans þans bidjandans sik.</seg>
          <seg id="b.ROM.10.13" type="verse">[A] hvazuh auk saei anahaitiþ bidai namo fraujins, ganisiþ.</seg>
          <seg id="b.ROM.10.14" type="verse">[A] hvaiwa nu bidjand du þammei ni galaubidedun? aiþþau hvaiwa galaubjand þammei ni hausidedun? iþ hvaiwa hausjand inu merjandan?</seg>
          <seg id="b.ROM.10.15" type="verse">[A] iþ hvaiwa merjand, niba insandjanda? swaswe gameliþ ist: hvaiwa skaunjai fotjus þize spillondane gawairþi, þize spillondane þiuþ.</seg>
          <seg id="b.ROM.10.16" type="verse">[A] akei ni allai ufhausidedun aiwaggeljon: Esaïas auk qiþiþ: frauja, hvas galaubida hauseinai unsarai?</seg>
          <seg id="b.ROM.10.17" type="verse">[A] þannu galaubeins us gahauseinai, iþ gahauseins þairh waurd Xristaus.</seg>
          <seg id="b.ROM.10.18" type="verse">[A] akei qiþa: ibai ni hausidedun? raihtis: and alla airþa galaiþ drunjus ize jah and andins midjungardis waurda ize.</seg>
          <seg id="b.ROM.10.19" type="verse">[A] akei qiþa: ibai Israel ni fanþ? frumist Moses qiþiþ: ik in aljana izwis brigga in unþiudom, in þiudai unfraþjandein in þwairhein izwis brigga.</seg>
          <seg id="b.ROM.10.20" type="verse">[A] iþ Esaïas anananþeiþ jah qiþiþ: bigitans warþ þaim mik ni gasokjandam, swikunþs warþ þaim mik ni gafraihnandam.</seg>
          <seg id="b.ROM.10.21" type="verse">[A] iþ du Israela qiþiþ: allana dag usbraidida (þos) handuns meinos du managein ungalaubjandein jah andstandandein.</seg>
        </div>
        <div id="b.ROM.11" type="chapter">
          <seg id="b.ROM.11.1" type="verse">[A] Qiþa nu: ibai afskauf guþ a(r)bja seinamma? nis~sijai! jah auk ik Israeleites im . . . .</seg>
          <seg id="b.ROM.11.11" type="verse">[A] . . . . ei gadruseina? nis~sijai! ak þizai ize missadedai ganists þiudom du in aljana briggan ins.</seg>
          <seg id="b.ROM.11.12" type="verse">[A] iþ jabai missadeds ize gabei fairhvau jah wanains ize gabei þiudom, hvan mais fullo ize?</seg>
          <seg id="b.ROM.11.13" type="verse">[A] izwis auk qiþa þiudom: swa lagga swe ik im þiudo apaustaulus, andbahti mein mikilja,</seg>
          <seg id="b.ROM.11.14" type="verse">[A] ei hvaiwa in aljana briggau leik mein jah ganasjau sumans us im.</seg>
          <seg id="b.ROM.11.15" type="verse">[A] jabai auk uswaurpa ize gabei fairhvaus, hva so andanumts, nibai libains us dauþaim?</seg>
          <seg id="b.ROM.11.16" type="verse">[A] þandei ufarskafts weiha, jah daigs, jah jabai waurts weiha, jah astos.</seg>
          <seg id="b.ROM.11.17" type="verse">[A] iþ jabai sumai þize aste usbruknodedun, iþ þu wilþeis alewabagms wisands intrusgiþs warst in ins jah gamains þizai waur(htai) jah smairþra alewabagmis warst,</seg>
          <seg id="b.ROM.11.18" type="verse">[A] ni hvop ana þans a[n]stans; iþ jabai hvopis, ni þu þo waurt[s] bairis, ak so waurts þuk.</seg>
          <seg id="b.ROM.11.19" type="verse">[A] qiþais nu: usbruknodedun astos, ei ik intrusgjaidau.</seg>
          <seg id="b.ROM.11.20" type="verse">[A] waila! ungalaubeinai usbruknodedun, iþ þu galaubeinai gastost; ni hugei hauhaba, ak ogs.</seg>
          <seg id="b.ROM.11.21" type="verse">[A] þandei guþ þans us gabaurþai astans ni freidida, ibai aufto ni þuk freidjai.</seg>
          <seg id="b.ROM.11.22" type="verse">[A] sai nu selein jah hvassein [garaihta] gudis; aþþan ana þaim þaiei gadrusun, hvassein, iþ ana þus selein, jabai þairhwisis in selein; aiþþau jah þu usmaitaza,</seg>
          <seg id="b.ROM.11.23" type="verse">[A] jah jainai, niba gatulgjand sik in ungalaubeinai, intrusgjanda; mahteigs auk ist guþ aftra intrusgjan ins.</seg>
          <seg id="b.ROM.11.24" type="verse">[A] jabai auk þu us wistai usmaitans þis wilþei&lt;n&gt;s alewabagmis jah aljakuns wisands, intrusgans warst in g(o)dana alewabagm, hvan filu mais þai bi wistai intrusgjanda in swesana alewabagm?</seg>
          <seg id="b.ROM.11.25" type="verse">[A] ni auk wiljau izwis unw(eisa)ns, broþrjus, þizos runos, ei ni sijaiþ in izwis silbam frodai, unte daubei &lt;bi&gt; sumata Israela warþ, und þatei fullo þiudo inngaleiþai.</seg>
          <seg id="b.ROM.11.26" type="verse">[A] jah swa allai Israel ganisand, swaswe gameliþ ist: urrinniþ us Sion sa lausjands du afwandjan afgudein af Iakoba.</seg>
          <seg id="b.ROM.11.27" type="verse">[A] jah so im fram mis triggwa, þan afnima frawaurhtins ize.</seg>
          <seg id="b.ROM.11.28" type="verse">[A] aþþan bi aiwaggeljon fijandans in izwara, iþ bi gawaleinai liubai ana attans.</seg>
          <seg id="b.ROM.11.29" type="verse">[A] inu idreiga sind auk gibos jah laþons gudis.</seg>
          <seg id="b.ROM.11.30" type="verse">[A] swaswe raihtis jus suman ni galaubideduþ guda, iþ nu gaarmaidai waurþuþ þizai ize ungalaubeinai,</seg>
          <seg id="b.ROM.11.31" type="verse">[A] swa jah þai nu ni galaubidedun izwarai armaion, ei jah eis gaarmaindau.</seg>
          <seg id="b.ROM.11.32" type="verse">[A] galauk auk guþ allans in ungalaubeinai, ei allans gaarmai.</seg>
          <seg id="b.ROM.11.33" type="verse">[A] o diupiþa gabeins handugeins . . . .</seg>
          <seg id="b.ROM.11.33" type="verse">[Car] . . . . jah witubnjis gudis! hvaiwa unusspilloda sind stauos is jah unbilaistidai wigos is!</seg>
          <seg id="b.ROM.11.34" type="verse">[Car] hvas auk ufkunþa fraþi fraujins aiþþau hvas imma ragineis was?</seg>
          <seg id="b.ROM.11.35" type="verse">[Car] aiþþau hvas imma fruma gaf, jah fragildaidau imma?</seg>
          <seg id="b.ROM.11.36" type="verse">[Car] unte us imma jah þairh ina jah in imma alla; immuh wulþus du aiwam, amen.</seg>
        </div>
        <div id="b.ROM.12" type="chapter">
          <seg id="b.ROM.12.1" type="verse">[Car] Bidja nu izwis, broþrjus, þairh bleiþein gudis, usgiban leika izwara saud qiwana, weihana, waila galeikaidana guda, andaþahtana blotinassu izwarana.</seg>
          <seg id="b.ROM.12.2" type="verse">[Car] ni galeikoþ izwis þamma aiwa, &lt;ak inmaidjaiþ&gt; ananiujiþai fraþjis izwaris du gakiusan hva sijai wilja gudis, þatei goþ jah galeikaiþ jah ustauhan.</seg>
          <seg id="b.ROM.12.3" type="verse">[Car] qiþa auk þairh anst gudis sei gibana ist mis, allaim wisandam in izwis, ni mais fraþjan þau skuli fraþjan, ak fraþjan du waila fraþjan, hvarjammeh swaswe guþ gadailida mitaþ galaubeinais.</seg>
          <seg id="b.ROM.12.4" type="verse">[Car] swaswe raihtis in ainamma leika liþuns managans habam, þaiþ~þan liþjus allai ni þata samo taui haband;</seg>
          <seg id="b.ROM.12.5" type="verse">[Car] swa managai ain leik sijum in Xristau, aþþan ainhvarjizuh anþar &lt;anþaris liþjus&gt; . . . .</seg>
          <seg id="b.ROM.12.8" type="verse">[A] . . . . sa dailjands in allawerein, sa faurastandands in usdaudein, sa armands in hlasein.</seg>
          <seg id="b.ROM.12.9" type="verse">[A] friaþwa unliuta; fiandans u(b)i(l)a, haftjandans godamma;</seg>
          <seg id="b.ROM.12.10" type="verse">[A] broþralubon in izwis misso friaþwamildjai; sweriþai izwis misso faurarahnjandans;</seg>
          <seg id="b.ROM.12.11" type="verse">[A] usdaudein ni latai; ahmin wulandans; fraujin skalkinondans;</seg>
          <seg id="b.ROM.12.12" type="verse">[A] wenai faginondans; aglons usþulandans; bidai haftjandans;</seg>
          <seg id="b.ROM.12.13" type="verse">[A] andawiznim weihaize gamainjandans; gastigodein galaistjandans;</seg>
          <seg id="b.ROM.12.14" type="verse">[A] þiuþjaiþ þans wrikandans izwis: þiuþjaiþ jah ni unþiuþjaiþ;</seg>
          <seg id="b.ROM.12.15" type="verse">[A] faginon miþ faginondam, gretan miþ gretandam.</seg>
          <seg id="b.ROM.12.16" type="verse">[A] þata samo in izwis misso fraþjandans; ni hauhaba hugjandans, ak þaim hnaiwam miþgawisandans; ni wairþaiþ inahai bi izwis silbam.</seg>
          <seg id="b.ROM.12.17" type="verse">[A] ni ainummehun ubil und ubilamma usgibandans; bisaihvandans godis ni þatainei in andwairþja gudis, ak jah in andwairþja manne allaize.</seg>
          <seg id="b.ROM.12.17" type="verse">[Car] . . . . in andwairþja gudis, ak jah in andwairþja manne allaize.</seg>
          <seg id="b.ROM.12.18" type="verse">[A] jabai magi wairþan us izwis, miþ allaim mannam gawairþi habandans.</seg>
          <seg id="b.ROM.12.18" type="verse">[Car] jabai magi wairþan us izwis, miþ allaim mannam gawairþi habandans.</seg>
          <seg id="b.ROM.12.19" type="verse">[A] ni izwis silbans gawrikandans, liubans, ak gibiþ staþ þwairhein; gameliþ ist auk: mis fraweit leitaidau, ik fragilda, qiþiþ frauja.</seg>
          <seg id="b.ROM.12.19" type="verse">[Car] ni izwis silbans gawrikandans, liubans, ak gibiþ staþ þwairhein; gameliþ ist auk: mis fraweit leitaidau, ik fragilda, qiþiþ frauja.</seg>
          <seg id="b.ROM.12.20" type="verse">[A] jabai gredo fijand þeinana, mat gif imma; iþ jabai þaursjai, dragkei ina; þata auk taujands haurja funins rikis ana haubiþ is.</seg>
          <seg id="b.ROM.12.20" type="verse">[Car] jabai gredo fijand þeinana, mat gif imma; iþ jabai þaursjai, dragkei ina; þata auk taujands haurja funins rikis ana haubiþ is.</seg>
          <seg id="b.ROM.12.21" type="verse">[A] ni gajiukaizau af unþiuþa, ak gajiukais [af] þiuþa unþiuþ.</seg>
          <seg id="b.ROM.12.21" type="verse">[Car] ni gajiukaizau af unþiuþa, ak gajiukais [af] þiuþa unþiuþ.</seg>
        </div>
        <div id="b.ROM.13" type="chapter">
          <seg id="b.ROM.13.1" type="verse">[A] All saiwalo waldufnjam ufarwisandam ufhausjai; unte nist waldufni alja fram guda, iþ þo wisandona fram guda gasatida sind.</seg>
          <seg id="b.ROM.13.1" type="verse">[Car] All saiwalo waldufnjam ufarwisandam ufhausjai; unte nist waldufni alja fram guda, iþ þo wisandona fram guda gasatida sind.</seg>
          <seg id="b.ROM.13.2" type="verse">[A] swaei sa andstandands waldufnja gudis garaideinai andstoþ; iþ þai andstandandans silbans sis wargiþa nimand.</seg>
          <seg id="b.ROM.13.2" type="verse">[Car] swaei sa andstandands waldufnja gudis garaideinai andstoþ; iþ þai andstandandans silbans sis wargiþa nimand.</seg>
          <seg id="b.ROM.13.3" type="verse">[A] þai auk reiks ni sind agis godamma waurstwa, ak ubilamma; aþþan wileis ei ni ogeis waldufni, þiuþ taujais jah habais hazein us þamma;</seg>
          <seg id="b.ROM.13.3" type="verse">[Car] þai auk reiks ni sind agis godamma waurstwa, ak ubilamma; aþþan wileis ei ni ogeis waldufni, þiuþ taujais jah habais hazein us þamma;</seg>
          <seg id="b.ROM.13.4" type="verse">[A] unte gudis andbahts ist þus in godamma. iþ jabai ubil taujis, ogs; unte ni sware þana hairau bairiþ; gudis auk andbahts ist, fraweitands in þwairhein þamma ubil taujandin.</seg>
          <seg id="b.ROM.13.4" type="verse">[Car] unte gudis andbahts ist þus in godamma. iþ jabai ubil taujis, ogs; unte ni sware þana hairu bairiþ; gudis auk andbahts ist, fraweitands in þwairhein þamma ubil taujandin.</seg>
          <seg id="b.ROM.13.5" type="verse">[A] duþþe ufhausjaiþ ni þatainei in þwairheins, ak jah in miþwisseins.</seg>
          <seg id="b.ROM.13.5" type="verse">[Car] duþþe ufhausjaiþ . . . .</seg>
          <seg id="b.ROM.13.6" type="verse">[A] inuþ~þis auk jah gilstra ustiuhaiþ; unte andbahtos gudis sind in þamma silbin skalkinondans.</seg>
          <seg id="b.ROM.13.7" type="verse">[A] usgibiþ nu allaim skuldo: þammei gabaur gabaur, þammei mota mota, þammei agis agis, þammei sweriþa sweriþa.</seg>
          <seg id="b.ROM.13.8" type="verse">[A] ni ainummehun waihtais skulans sijaiþ, niba þatei i(z)wi(s) misso frijoþ; unte saei frijoþ nehvundjan, witoþ usfullida.</seg>
          <seg id="b.ROM.13.9" type="verse">[A] þata auk: ni horinos, ni maurþrjais, ni hlifais, nih faihugeigais, jah jabai hvo anþaraizo anabusne ist, in þamma waurda usfulljada, þamma: frijos nehvundjan þeinana swe þuk silban.</seg>
          <seg id="b.ROM.13.10" type="verse">[A] friaþwa nehvundjins ubil ni waurkeiþ; usfulleins nu witodis ist friaþwa.</seg>
          <seg id="b.ROM.13.11" type="verse">[A] jah þata witandans þata þeihs, þatei mel ist uns ju us slepa urreisan; unte nu nehvis ist naseins unsara þau þan galaubidedum.</seg>
          <seg id="b.ROM.13.12" type="verse">[A] nahts framis galaiþ, iþ dags atnehvida; uswairpam nu waurstwam riqizis, iþ gawasjam sarwam liuhadis.</seg>
          <seg id="b.ROM.13.13" type="verse">[A] swe in daga garedaba gaggaima, ni gabauram jah drugkaneim, ni ligram jah aglaitjam ni haifstai jah aljana;</seg>
          <seg id="b.ROM.13.14" type="verse">[A] ak gahamoþ fraujin unsaramma Xristau Iesua jah leikis mun ni taujaiþ in lustuns.</seg>
        </div>
        <div id="b.ROM.14" type="chapter">
          <seg id="b.ROM.14.1" type="verse">[A] Iþ unmahteigana galaubeinai andnimaiþ, ni du tweifleinai mitone.</seg>
          <seg id="b.ROM.14.2" type="verse">[A] sums raihtis galaubeiþ matjan allata; iþ saei unmahteigs ist, gras matjiþ.</seg>
          <seg id="b.ROM.14.3" type="verse">[A] sa matjands þamma ni matjandin ni frakun&lt;n&gt;i, iþ sa ni matjands þana matjandan ni stojai; guþ auk ina andnam.</seg>
          <seg id="b.ROM.14.4" type="verse">[A] þu hvas is, þuei stojis framaþjana skalk? seinamma fraujin standiþ aiþþau driusiþ; aþþan standiþ; mahteigs auk ist frauja gastoþ[an]an ina.</seg>
          <seg id="b.ROM.14.5" type="verse">[A] sums raihtis stojiþ dag hindar daga . . . .</seg>
          <seg id="b.ROM.14.9" type="verse">[Car] . . . . jah qiwaim jah dauþaim fraujinoþ.</seg>
          <seg id="b.ROM.14.10" type="verse">[Car] iþ þu, hva stojis broþar þeinana? aiþþau jah þu, hva frakant broþr þeinamma? allai auk gasatjanda faura stauastola Xristaus.</seg>
          <seg id="b.ROM.14.11" type="verse">[Car] gameliþ ist auk: liba ik, qiþiþ frauja, þatei mis all kniwe biugiþ jah andhaitiþ all razdo guda.</seg>
          <seg id="b.ROM.14.12" type="verse">[Car] þannu nu hvarjizuh unsara fram sis raþjon usgibiþ guda.</seg>
          <seg id="b.ROM.14.13" type="verse">[Car] ni þanamais nu uns misso stojaima, ak þata stojaiþ mais, ei ni satjaiþ bistugq broþr aiþþau gamarzein.</seg>
          <seg id="b.ROM.14.14" type="verse">[Car] wait jag~gatraua in fraujin Iesua, þatei ni waiht gawamm þairh sik silbo, niba þamma munandin &lt;hva unhrain wisan&gt;, þamma gamain ist.</seg>
          <seg id="b.ROM.14.15" type="verse">[Car] iþ jabai in matis broþar þeins gaurjada, ju ni bi friaþwai gaggis. ni nunu mata þeinamma jainamma fraqistjais, faur þanei Xristus gaswalt.</seg>
          <seg id="b.ROM.14.16" type="verse">[Car] ni wajamerjaidau unsar þiuþ.</seg>
          <seg id="b.ROM.14.17" type="verse">[Car] nist auk þiudangardi gudis mats jah dragk, ak garaihtei jah gawairþi jah faheþs in ahmin weihamma.</seg>
          <seg id="b.ROM.14.18" type="verse">[Car] saei auk in þaim skalkinoþ Xristau, waila galeikaiþ guda jah gakusans ist mannam.</seg>
          <seg id="b.ROM.14.19" type="verse">[Car] þannu nu þoei gawairþjis sind, laistjaima, jah þoei timreinais sind in uns misso.</seg>
          <seg id="b.ROM.14.20" type="verse">[Car] ni nunu in matis gatair waurstw gudis . . . .</seg>
        </div>
        <div id="b.ROM.15" type="chapter">
          <seg id="b.ROM.15.3" type="verse">[Car] . . . . þize idweitjandane þuk gadrusun ana mik.</seg>
          <seg id="b.ROM.15.4" type="verse">[Car] swa filu auk swe fauragameliþ warþ, du unsarai laiseinai gameliþ warþ, ei þairh þulain jah gaþrafstein boko wen habaima.</seg>
          <seg id="b.ROM.15.5" type="verse">[Car] iþ guþ þulainais jah þrafsteinais gibai izwis þata samo fraþjan in izwis misso bi Xristu Iesu,</seg>
          <seg id="b.ROM.15.6" type="verse">[Car] ei gawiljai ainamma munþa hauhjaiþ guþ jah attan fraujins unsaris Iesuis Xristaus.</seg>
          <seg id="b.ROM.15.7" type="verse">[Car] in þizei andnimaiþ izwis misso, swaswe jah Xristus andnam izwis du wulþau gudis.</seg>
          <seg id="b.ROM.15.8" type="verse">[Car] qiþa auk Xristu Iesu andbaht waurþanana &lt;bimaitis&gt; fram sunjai gudis du gatulgjan gahaita attane,</seg>
          <seg id="b.ROM.15.9" type="verse">[Car] iþ þiudos in armahairteins hauhjan guþ, swaswe gameliþ ist: duþþe andhaita þus in þiudom, frauja, jah namin þeinamma liuþo.</seg>
          <seg id="b.ROM.15.10" type="verse">[Car] jah aftra qiþiþ: sifaiþ þiudos miþ managein is.</seg>
          <seg id="b.ROM.15.11" type="verse">[Car] jah aftra qiþiþ: hazjiþ allos þiudos fraujan jah hazjaina ina allos manageins.</seg>
          <seg id="b.ROM.15.12" type="verse">[Car] jah aftra Esaeias qiþiþ: wairþiþ waurts Iaissaizis, jah sa usstandands reikinoþ þiudom; du imma þiudos wenjand.</seg>
          <seg id="b.ROM.15.13" type="verse">[Car] iþ guþ lubainais fulljai izwis allaizos fahedais . . . .</seg>
        </div>
        <div id="b.ROM.16" type="chapter">
          <seg id="b.ROM.16.21" type="verse">[A] . . . . jah Lukius jah Iasson jah Soseipatrus, þai niþjos meinai;</seg>
          <seg id="b.ROM.16.22" type="verse">[A] golja izwis ik Tairtius sa meljands þo aipistaulein in fraujin;</seg>
          <seg id="b.ROM.16.23" type="verse">[A] goleiþ izwis Gaïus, wairdus meins jah allaizos aikklesjons. goleiþ izwis Airastus, fauragaggja baurgs, jah Qartus sa broþar.</seg>
          <seg id="b.ROM.16.24" type="verse">[A] ansts fraujins unsaris Iesuis Xristaus miþ ahmin izwaramma. Amen.</seg>
          <seg id="b.ROM.16.255" type="verse">[A] Du Rumonim ustauh. Du Rumonim meliþ ist us Kaurinþon.</seg>
        </div>
      </div>
      <div id="b.1CO" type="book">
        <div id="b.1CO.1" type="chapter">
          <seg id="b.1CO.1.12" type="verse">[A] . . . . ik im Pawlus, iþ ik Apaullons, iþ ik Kefins, iþ ik Xristaus.</seg>
          <seg id="b.1CO.1.13" type="verse">[A] disdailiþs ist Xristus? ibai Pawlus ushramiþs warþ in izwara, aiþþau in namin Pawlus daupidai weseiþ?</seg>
          <seg id="b.1CO.1.14" type="verse">[A] awiliudo guda ei ainnohun izwara ni daupida niba Krispu jah Gaïu,</seg>
          <seg id="b.1CO.1.15" type="verse">[A] ei hvas ni qiþai þatei in meinamma namin daupidedjau.</seg>
          <seg id="b.1CO.1.16" type="verse">[A] ik daupida auk jaþ~þans Staifanaus gadaukans; þata anþar ni wait ei ainnohun daupidedjau.</seg>
          <seg id="b.1CO.1.17" type="verse">[A] niþ~þan insandida mik Xristus daupjan, ak wailamerjan; ni in snutrein waurdis, ei ni &lt;us&gt;lausjaidau galga Xristaus.</seg>
          <seg id="b.1CO.1.18" type="verse">[A] unte þata waurd galgins þaim fralusnandam dwaliþa ist, iþ þaim ganisandam mahts gudis ist.</seg>
          <seg id="b.1CO.1.19" type="verse">[A] gameliþ ist auk: fraqistja snutrein þize snutrane jah frodein þize frodane uskiusa.</seg>
          <seg id="b.1CO.1.20" type="verse">[A] hvar handugs? hvar bokareis? hvar sokareis þis aiwis? nih dwala gatawida guþ handugein þis fairhvaus?</seg>
          <seg id="b.1CO.1.21" type="verse">[A] unte auk in handugein gudis ni ufkunnaida sa fairhvus þairh handugein guþ, galeikaida guda þairh þo dwaliþa þizos wailamereinais ganasjan þans galaubjandans.</seg>
          <seg id="b.1CO.1.22" type="verse">[A] unte Iudaieis taikne bidjand, iþ Krekos handugein sokjand;</seg>
          <seg id="b.1CO.1.23" type="verse">[A] iþ weis merjam Iesu ushramidana, Iudaium gamarzein, iþ þiudom dwaliþa;</seg>
          <seg id="b.1CO.1.24" type="verse">[A] iþ þaim galaþodam Iudaie jah þiudo Xristu, gudis maht jah gudis handugein.</seg>
          <seg id="b.1CO.1.25" type="verse">[A] unte so dwaliþa gudis handugo(ze)i mannam . . . .</seg>
        </div>
        <div id="b.1CO.4" type="chapter">
          <seg id="b.1CO.4.2" type="verse">[A] . . . . ei hvas triggws bigitaidau.</seg>
          <seg id="b.1CO.4.3" type="verse">[A] aþþan mis in minnistin ist, ei fram izwis ussokjaidau aiþþau fram manniskamma daga; akei nih mik silban ussokja.</seg>
          <seg id="b.1CO.4.4" type="verse">[A] nih waiht auk mis silbin miþwait; akei ni in þamma garaihtiþs im, iþ saei ussokeiþ mik, frauja ist.</seg>
          <seg id="b.1CO.4.5" type="verse">[A] þannu nu ei faur mel ni stojaiþ, unte qimai frauja, saei jah galiuhteiþ analaugn riqizis jah gabairhteiþ runos hairtane; jaþ~þan hazeins wairþiþ hvarjammeh fram guda.</seg>
          <seg id="b.1CO.4.6" type="verse">[A] aþþan &lt;þo&gt;, broþrjus, þairhgaleiko[n]da in mis jah Apaullon in izwara, ei in ugkis ganimaiþ ni ufar þatei gameliþ ist fraþjan, ei ains faur ainana ana anþarana ufblesans ni sijai.</seg>
          <seg id="b.1CO.4.7" type="verse">[A] hvas auk þuk ussokeiþ? hvauþ~þan habais þatei ni namt? aiþþau jabai andnamt, hva hvopis swe ni nemeis?</seg>
          <seg id="b.1CO.4.8" type="verse">[A] ju sadai sijuþ, ju gabigai waurþuþ, inu uns þiudanodeduþ; jah wainei þiudanodedeiþ, ei jah weis izwis miþþiudanoma.</seg>
          <seg id="b.1CO.4.9" type="verse">[A] man auk þei guþ uns apaustauluns spedistans ustaiknida, swaswe dauþubljans, unte fairweitl waurþum þizai manasedai jah aggilum jah mannam.</seg>
          <seg id="b.1CO.4.10" type="verse">[A] weis dwalai in Xristaus, iþ jus frodai in Xristau; weizuþ~þan unmahteigai, iþ jus swinþai; juzuþ~þan wulþagai, iþ weis unswerai.</seg>
          <seg id="b.1CO.4.11" type="verse">[A] und þo nu hveila jah huggridai jah þaursidai jah naqadai jah kaupatidai jah ungastoþai.</seg>
          <seg id="b.1CO.4.12" type="verse">[A] jah . . . .</seg>
        </div>
        <div id="b.1CO.5" type="chapter">
          <seg id="b.1CO.5.3" type="verse">[A] . . . . ju gastauida swe andwairþs þana swa þata gataujandan,</seg>
          <seg id="b.1CO.5.4" type="verse">[A] in namin fraujins unsaris Iesuis Xristaus, samaþ gagaggandam izwis jah meinamma ahmin, miþ mahtai fraujins unsaris Iesuis Xristaus,</seg>
          <seg id="b.1CO.5.5" type="verse">[A] atgiban þana swaleikana unhulþin du qisteinai leikis, ei ahma ganisai in daga fraujins Iesuis.</seg>
          <seg id="b.1CO.5.6" type="verse">[A] ni goda so hvoftuli izwara; niu wituþ þatei leitil beistis allana daig gabeisteiþ?</seg>
          <seg id="b.1CO.5.7" type="verse">[A] ushraineiþ þata fairnjo beist, ei sijaiþ niujis daigs, swaswe sijaiþ unbeistjodai; jah auk paska unsara ufsniþans ist faur uns Xristus.</seg>
          <seg id="b.1CO.5.8" type="verse">[A] þannu dulþjam ni in beista fairnjamma niþ~þan in beista balwaweseins jah unseleins, ak in unbeistein unwammeins jas~sunjos.</seg>
          <seg id="b.1CO.5.9" type="verse">[A] gamelida izwis ana þizai aipistaulein: ni blandaiþ izwis horam,</seg>
          <seg id="b.1CO.5.10" type="verse">[A] ni þaim horam þis fairhvaus, aiþþau [jabai] þaim faihufrikam jah wilwam aiþþau galiugam skalkinondam, unte skuldedeiþ þan us þamma fairhvau usgaggan.</seg>
          <seg id="b.1CO.5.11" type="verse">[A] iþ nu gamelida izwis ni blandan, jabai hvas broþar namnids sijai hors aiþþau faihufriks aiþþau galiugam skalkinonds aiþþau ubilwaurds aiþþau afdrugkja aiþþau wilwa, þamma swaleikamma ni miþmatjan.</seg>
          <seg id="b.1CO.5.12" type="verse">[A] hva mik jah þans uta stojan? niu þans inna jus stojiþ?</seg>
          <seg id="b.1CO.5.13" type="verse">[A] iþ þans uta guþ stojiþ. usnimiþ þana ubilan us izwis silbam.</seg>
        </div>
        <div id="b.1CO.6" type="chapter">
          <seg id="b.1CO.6.1" type="verse">[A] Gadars hvas izwara, wiþra anþarana staua habands stojan fram inwindaim jah ni fram . . . .</seg>
        </div>
        <div id="b.1CO.7" type="chapter">
          <seg id="b.1CO.7.5" type="verse">[A] . . . . izwara misso, niba þau us gaqissai hvo hveilo, ei uhteigai sijaiþ fastan jah bidan; þaþroþ~þan samaþ gawandjaiþ, ei ni fraisai izwara Satana in ungahobainais izwaraizos.</seg>
          <seg id="b.1CO.7.6" type="verse">[A] þatuþ~þan qiþa gakunnands, ni bi haitjai.</seg>
          <seg id="b.1CO.7.7" type="verse">[A] iþ wiljau allans mans wisan swe mik silban; akei hvarjizuh swesa giba habaiþ fram guda, sums swa, sumsuh swa.</seg>
          <seg id="b.1CO.7.8" type="verse">[A] aþþan qiþa þaim unqenidam jah widuwom: goþ ist im, jabai sind swe ik.</seg>
          <seg id="b.1CO.7.9" type="verse">[A] iþ jabai ni gahabaina sik, liugandau; batizo ist auk liugan þau intundnan.</seg>
          <seg id="b.1CO.7.10" type="verse">[A] iþ þaim liugom haftam anabiuda, ni ik, ak frauja, qenai fairra abin ni skaidan.</seg>
          <seg id="b.1CO.7.11" type="verse">[A] iþ jabai gaskaidnai, wisan unliugaida[i], aiþþau du abin seinamma aftra gagawairþjan, jah aban qen ni fraletan.</seg>
          <seg id="b.1CO.7.12" type="verse">[A] iþ þaim anþaraim ik qiþa, ni frauja: jabai hvas broþar qen aigi ungalaubjandein, jah so gawilja ist bauan miþ imma, ni afletai þo qen;</seg>
          <seg id="b.1CO.7.13" type="verse">[A] jah qens soei aigi aban ungalaubjandan, jah sa gawilja ist bauan miþ izai, ni afletai þana aban.</seg>
          <seg id="b.1CO.7.14" type="verse">[A] weihaida ist qens so ungalaubjandei in abin, jah gaweihaids ist aba sa ungalaubjands in qenai; aiþþau barna izwara unhrainja weseina, iþ nu weiha sind.</seg>
          <seg id="b.1CO.7.15" type="verse">[A] iþ jabai sa ungalaubjands skaidiþ sik, skaidai; nist gaþiwaids broþar aiþþau swistar in þaim swaleikaim; aþþan in gawairþja laþoda uns guþ.</seg>
          <seg id="b.1CO.7.16" type="verse">[A] hva nuk~kannt þu, qino[n], ei aban ganasjais? aiþþau hva kannt, guma, þatei qen þeina ganasjais?</seg>
          <seg id="b.1CO.7.17" type="verse">[A] ni ei, hvarjammeh swaswe gadailida guþ, ainhvarjatoh swaswe galaþoda guþ, swa gaggai; jah swa in allaim aikklesjom anabiuda.</seg>
          <seg id="b.1CO.7.18" type="verse">[A] bimaitans galaþoda warþ hvas, ni ufrakjai; miþ faurafillja galaþoþs warþ hvas, ni bimaitai.</seg>
          <seg id="b.1CO.7.19" type="verse">[A] þata bimait ni waihts ist jah þata faurafilli ni waihts ist, ak fastubnja anabusne gudis.</seg>
          <seg id="b.1CO.7.20" type="verse">[A] hvarjizuh in laþonai þizaiei laþoþs was, in þizai sijai.</seg>
          <seg id="b.1CO.7.21" type="verse">[A] skalks galaþoþs wast, ni karos; akei þauhjabai magt freis wairþan, mais brukei.</seg>
          <seg id="b.1CO.7.22" type="verse">[A] saei auk in fraujin haitans ist skalks, fralets fraujins ist; samaleiko saei freis haitada, skalks ist Xristaus.</seg>
          <seg id="b.1CO.7.23" type="verse">[A] wairþa galaubamma usbauhtai sijuþ; ni wairþaiþ skalkos mannam.</seg>
          <seg id="b.1CO.7.24" type="verse">[A] hvarjizuh in þammei atlaþoþs was, broþrjus, in þamma gastandai at guda.</seg>
          <seg id="b.1CO.7.25" type="verse">[A] aþþan bi maujos anabusn fraujins ni haba; iþ ragin giba swe gaarmaiþs fram fraujin du triggws wisan.</seg>
          <seg id="b.1CO.7.26" type="verse">[A] man nu þata goþ wisan in þizos andwairþons þaurftais, þatei goþ ist mann swa wisan:</seg>
          <seg id="b.1CO.7.27" type="verse">[A] gabundans is qenai, ni sokei lausjan; galausiþs is qenai, ni sokei qen.</seg>
          <seg id="b.1CO.7.28" type="verse">[A] aþþan jabai nimis qen, ni frawaurhtes, jah jabai liugada mawi, ni frawaurhta, iþ aglon leikis gastaldand þo swaleika. iþ ik izwis freidja . . . .</seg>
        </div>
        <div id="b.1CO.8" type="chapter">
          <seg id="b.1CO.8.9" type="verse">[A] . . . . wairþai þaim unmahteigam.</seg>
          <seg id="b.1CO.8.10" type="verse">[A] jabai auk hvas gasaihviþ þuk þana habandan kunþi in galiuge stada anakumbjandan, niu miþwissei is siukis wisandins timrjada du galiugagudam gasaliþ matjan?</seg>
          <seg id="b.1CO.8.11" type="verse">[A] fraqistniþ auk sa unmahteiga ana þeinamma witubnja broþar in þize Xristus gaswalt.</seg>
          <seg id="b.1CO.8.12" type="verse">[A] swaþ~þan frawaurkjandans wiþra broþruns, slahandans ize gahugd siuka, du Xristau frawaurkeiþ.</seg>
          <seg id="b.1CO.8.13" type="verse">[A] duþþe jabai mats gamarzeiþ broþar, ni matja mimz aiw, ei ni gamarzjau broþar meinana.</seg>
        </div>
        <div id="b.1CO.9" type="chapter">
          <seg id="b.1CO.9.1" type="verse">[A] Niu im apaustaulus? niu im freis? niu Iesu Xristau fraujan unsarana sahv? niu waurstw meinata jus sijuþ in fraujin?</seg>
          <seg id="b.1CO.9.2" type="verse">[A] jabai anþaraim ni im apaustaulus, aiþþau izwis im; unte sigljo meinaizos apaustauleins jus sijuþ.</seg>
          <seg id="b.1CO.9.3" type="verse">[A] meina andahafts wiþra þans mik ussokjandans þat~ist.</seg>
          <seg id="b.1CO.9.4" type="verse">[A] ibai ni habam waldufni matjan jah drigkan?</seg>
          <seg id="b.1CO.9.5" type="verse">[A] ibai ni habam waldufni swistar qinon bitiuhan, swaswe þai anþarai apaustauleis jah broþrjus fraujins jah Kefas?</seg>
          <seg id="b.1CO.9.6" type="verse">[A] þau ainzu ik jah Barnabas ni habos waldufni du ni waurkjan?</seg>
          <seg id="b.1CO.9.7" type="verse">[A] hvas drauhtinoþ swesaim annom hvan? hvas satjiþ weinatriwa jah akran þize ni matjai? hvas haldiþ aweþi jah miluks þis aweþjis ni matjai?</seg>
          <seg id="b.1CO.9.8" type="verse">[A] ibai bi mannam þata qiþa, aiþþau &lt;niu&gt; jah witoþ þata qiþiþ?</seg>
          <seg id="b.1CO.9.9" type="verse">[A] in witoda auk Mosezis gameliþ ist: ni faurmuljais auhsau þriskandan. ni þatei bi auhsum us . . . .</seg>
          <seg id="b.1CO.9.19" type="verse">[A] . . . . ei managizans gageigaidedjau.</seg>
          <seg id="b.1CO.9.20" type="verse">[A] jah warþ Iudaium swe Judaius, ei Judaiuns gageigaid&lt;edj&gt;au; þaim uf witoda swe uf witoda, ni wisands silba uf witoda, ak uf anstai, ei þans uf witoda gageig[g]aidedjau;</seg>
          <seg id="b.1CO.9.21" type="verse">[A] þaim witodalausam swe witodalaus, ni wisands witodis laus gudis, ak inwitoþ&lt;s&gt; Xristaus, ei gageig[g]&lt;aidedj&gt;au witodalausans.</seg>
          <seg id="b.1CO.9.22" type="verse">[A] was þaim unmahteigam swe unmahteigs, ei unmahteigans gageig[g]aidedjau; allaim was all, ei hvaiwa sumans ganasjau.</seg>
          <seg id="b.1CO.9.23" type="verse">[A] þatuþ~þan tauja in aiwaggeljis, ei gadaila is wairþau.</seg>
          <seg id="b.1CO.9.24" type="verse">[A] niu wituþ þatei þai in spaurd rinnandans allai rinnand, iþ ains nimiþ sigislaun? swa rinnaiþ, ei garinnaiþ.</seg>
          <seg id="b.1CO.9.25" type="verse">[A] iþ hvazuh saei haifstjan sniwiþ, allis sik gaþarb&lt;a&gt;iþ; aþþan eis, ei riurjana waip nimaina, iþ weis unriurjana.</seg>
          <seg id="b.1CO.9.26" type="verse">[A] aþþan ik nu swa rinna, ni &lt;swe&gt; du unwis&lt;s&gt;amma; swa jiuka, ni swe luftu bliggwands;</seg>
          <seg id="b.1CO.9.27" type="verse">[A] ak leik mein wlizja jah anaþiwa, ibai anþaraim merjands silba uskusans wairþau.</seg>
        </div>
        <div id="b.1CO.10" type="chapter">
          <seg id="b.1CO.10.1" type="verse">[A] Ni wiljau izwis unwitans, broþrjus, þatei attans unsarai allai uf milhmin wesun, jah allai marein þairhiddjedun,</seg>
          <seg id="b.1CO.10.2" type="verse">[A] jah allai in Mose daupidai wesun, in milhmin jah in marein,</seg>
          <seg id="b.1CO.10.3" type="verse">[A] jah allai þana saman mat ahmeinan matidedun,</seg>
          <seg id="b.1CO.10.4" type="verse">[A] jah &lt;allai&gt; þata samo dragk ahmeino drugkun . . . .</seg>
          <seg id="b.1CO.10.15" type="verse">[A] . . . . (fro)daim qiþa; domeiþ jus þatei qiþa.</seg>
          <seg id="b.1CO.10.16" type="verse">[A] stikls þiuþiqissais þanei gaweiham, niu gamainduþs bloþis fraujins ist? hlaifs þanei brikam, niu gamainduþs leikis fraujins ist?</seg>
          <seg id="b.1CO.10.17" type="verse">[A] unte ains hlaifs, ain leik þai managans sium, þaiei auk allai ainis hlaibis jah ainis stiklis brukjam.</seg>
          <seg id="b.1CO.10.18" type="verse">[A] saihviþ Israel bi leika: niu þai matjandans hunsla gamainjandans hunslastada sind?</seg>
          <seg id="b.1CO.10.19" type="verse">[A] hva nu qiþam? þatei þo galiugaguda hva sijaina aiþþau þatei galiugam saljada hva sijai?</seg>
          <seg id="b.1CO.10.20" type="verse">[A] [ni þatei þo galiugaguda waihts sijaina,] ak þatei saljand þiudos, skohslam saljand, jan~ni guda. Ni wiljau auk izwis skohslam gadailans wairþan.</seg>
          <seg id="b.1CO.10.21" type="verse">[A] ni maguþ stikl fraujins drigkan jah stikl skohsle; ni maguþ biudis fraujins fairaihan jab~biudis skohsle.</seg>
          <seg id="b.1CO.10.22" type="verse">[A] þau inaljanom fraujin? ibai swinþozans imma sium?</seg>
          <seg id="b.1CO.10.23" type="verse">[A] all binah, akei ni all daug; all mis binauht ist, akei ni all timreiþ.</seg>
          <seg id="b.1CO.10.24" type="verse">[A] ni ainshun sein sokjai, ak anþaris hvarjizuh.</seg>
          <seg id="b.1CO.10.25" type="verse">[A] all þatei at skiljam frabugjaidau matjaiþ, ni waiht andhruskandans in miþwisseins.</seg>
          <seg id="b.1CO.10.26" type="verse">[A] fraujins ist auk airþa jah fullo izos.</seg>
          <seg id="b.1CO.10.27" type="verse">[A] iþ jabai hvas laþo izwis þize ungalaubjandane jah wileiþ gaggan, all þatei faurlagjaidau izwis matjaiþ, ni waiht andsitandans bi gahugdai.</seg>
          <seg id="b.1CO.10.28" type="verse">[A] iþ jabai hvas qiþai þatei galiugam gasaliþ ist, ni matjaiþ in ja(i)nis þis bandwjandins jah þuhta&lt;us&gt;: fraujins ist auk airþa jah fullo izos;</seg>
          <seg id="b.1CO.10.29" type="verse">[A] þuhtuþ~þan qiþa ni silbins, ak anþaris. duhve auk frijei meina stojada þairh ungalaubjandins þuhtu?</seg>
          <seg id="b.1CO.10.30" type="verse">[A] jabai ik anstai andnima, duhve anaqiþaidau in þize ik awiliudo?</seg>
          <seg id="b.1CO.10.31" type="verse">[A] jaþþe nu matjaiþ jaþþe drigkaiþ jaþþe hva taujiþ, allata du wulþau gudis taujaiþ.</seg>
          <seg id="b.1CO.10.32" type="verse">[A] unufbrikandans sijaiþ jah Iudaium jah þiudom jah aikklesjon gudis,</seg>
          <seg id="b.1CO.10.33" type="verse">[A] swaswe ik allaim all leika, ni sokjands þatei mis bruk sijai, ak þatei þaim managam, ei ganisaina.</seg>
        </div>
        <div id="b.1CO.11" type="chapter">
          <seg id="b.1CO.11.1" type="verse">[A] Galeikondans meinai wairþaiþ, swaswe ik Xristaus.</seg>
          <seg id="b.1CO.11.2" type="verse">[A] hazjuþ~þan izwis, broþrjus, þei allata mein gamunandans sijuþ, jas~swaswe anafalh izwis, anabusnins gafastaiþ.</seg>
          <seg id="b.1CO.11.3" type="verse">[A] wiljauþ~þan izwis witan þatei allaize abne haubiþ Xristus ist; iþ haubiþ qinons aba; iþ haubiþ Xristaus guþ.</seg>
          <seg id="b.1CO.11.4" type="verse">[A] hvazuh abne bidjands aiþþau praufetjands gahulidamma haubida gaaiwiskoþ haubiþ sein.</seg>
          <seg id="b.1CO.11.5" type="verse">[A] iþ hvoh qinono bidjandei aiþþau praufetjandei andhulidamma haubida gaaiwiskoþ haubiþ sein; ain auk ist jah þata samo þizai biskabanon.</seg>
          <seg id="b.1CO.11.6" type="verse">[A] unte jabai ni huljai sik qino, skabaidau; iþ jabai agl ist qinon du kapillon aiþþau skaban, gahuljai . . . .</seg>
          <seg id="b.1CO.11.21" type="verse">[A] . . . . (seinam)ma faursniwiþ du matjan, jah þan sums gredags sumzuþ~þan drugkans ist.</seg>
          <seg id="b.1CO.11.22" type="verse">[A] ibai auk gardins ni habaiþ du matjan jah drigkan? þau aikklesjon gudis frakunnuþ, jah gaaiwiskoþ þans unhabandans? hva qiþau izwis? hazjau izwis? in þamma ni hazja.</seg>
          <seg id="b.1CO.11.23" type="verse">[A] unte ik andnam at fraujin þatei jah anafalh izwis, þatei frauja Iesus in þizaiei naht galewiþs was, nam hlaif</seg>
          <seg id="b.1CO.11.24" type="verse">[A] jah awiliudonds gabrak jah qaþ: nimiþ, matjiþ, þata ist leik mein, þata in izwara gabrukano; þata waurkjaiþ du meinai gamundai.</seg>
          <seg id="b.1CO.11.25" type="verse">[A] swah samaleiko jah stikl afar nahtamat qiþands: sa stikls so niujo triggwa ist in meinamma bloþa; þata waurkjaiþ, swa ufta swe drigkaiþ, du meinai gamundai.</seg>
          <seg id="b.1CO.11.26" type="verse">[A] swa ufta auk swe matjaiþ þana hlaif jaþ~þana stikl drigkaiþ, dauþau fraujins gakannjaiþ, unte qimai.</seg>
          <seg id="b.1CO.11.27" type="verse">[A] eiþan hvazuh saei matjiþ þana hlaif aiþþau drigkai þana stikl fraujins unwairþaba fraujins, skula wairþiþ leikis jah bloþis fraujins.</seg>
          <seg id="b.1CO.11.28" type="verse">[A] aþþan gakiusai sik silban manna jah swa þis hlaibis matjai jaþ~þis stiklis drigkai.</seg>
          <seg id="b.1CO.11.29" type="verse">[A] saei auk matjiþ jah drigkiþ unwairþaba, staua sis silbin matjiþ &lt;jah drigkiþ&gt;, ni domjands leik fraujins.</seg>
          <seg id="b.1CO.11.30" type="verse">[A] duþþe in izwis managai siukai jah unhailai, jag~gaslepand ganohai.</seg>
          <seg id="b.1CO.11.31" type="verse">[A] iþ jabai silbans uns stauidedeima, ni þau . . . .</seg>
        </div>
        <div id="b.1CO.12" type="chapter">
          <seg id="b.1CO.12.10" type="verse">[A] . . . . sumammuh skeireins razdo.</seg>
          <seg id="b.1CO.12.11" type="verse">[A] þatuþ~þan all waurkeiþ ains jah sa sama ahma, daileiþ sundro hvarjammeh swaswe wili.</seg>
          <seg id="b.1CO.12.12" type="verse">[A] swe leik raihtis ain ist, iþ liþuns habaiþ managans, þaiþ~þan liþjus allai us leika þamma ainamma, managai wisandans, ain ist leik, swa jah Xristus.</seg>
          <seg id="b.1CO.12.13" type="verse">[A] jah auk in ainamma ahmin weis allai du ainamma leika daupidai sium, jaþþe Judaieis jaþþe þiudos, jaþþe skalkos jaþþe frijai, jah allai ainamma ahmin dragkidai sijum.</seg>
          <seg id="b.1CO.12.14" type="verse">[A] jaþ~þan leik nist ains liþus, ak managai.</seg>
          <seg id="b.1CO.12.15" type="verse">[A] jabai qiþai fotus þatei ni im handus, ni im þis leikis, nih at þamma leika; nist us þamma leika?</seg>
          <seg id="b.1CO.12.16" type="verse">[A] jabai qiþai auso þatei ni im augo, ni im þis leikis, ni at þamma leika; nist us þamma leika?</seg>
          <seg id="b.1CO.12.17" type="verse">[A] jabai all leik augo, hvar hliuma? jabai all hliuma, hvar dauns?</seg>
          <seg id="b.1CO.12.18" type="verse">[A] iþ nu guþ gasatida liþuns ainhvarjanoh ize in leika, swaswe wilda.</seg>
          <seg id="b.1CO.12.19" type="verse">[A] iþ weseina þo alla ains liþus, hvar leik?</seg>
          <seg id="b.1CO.12.20" type="verse">[A] iþ nu managai liþjus, iþ ain leik.</seg>
          <seg id="b.1CO.12.21" type="verse">[A] niþ~þan mag augo qiþan du handau: þeina ni þarf, aiþþau aftra haubiþ du fotum: iggqara ni þarf;</seg>
          <seg id="b.1CO.12.22" type="verse">[A] ak filu mais þaie(i) þugkjand liþiwe leikis lasiwostai wisan, þaurftai sin(d) . . . .</seg>
        </div>
        <div id="b.1CO.13" type="chapter">
          <seg id="b.1CO.13.1" type="verse">[A] . . . . aiþþau klismo klismjandei.</seg>
          <seg id="b.1CO.13.2" type="verse">[A] jah jabai habau praufetjans jah witjau allaize runos jah all kunþi jah habau alla galaubein, swaswe fairgunja miþsatjau, iþ friaþwa ni habau, ni waihts im.</seg>
          <seg id="b.1CO.13.3" type="verse">[A] jah jabai fraatjau allos aihtins meinos, jah jabai atgibau leik mein ei gabrannjaidau, iþ friaþwa &lt;ni&gt; habau, ni waiht botos mis taujau.</seg>
          <seg id="b.1CO.13.4" type="verse">[A] friaþwa usbeisneiga ist, sels ist: friaþwa ni aljanoþ; friaþwa ni flauteiþ, ni ufblesada,</seg>
          <seg id="b.1CO.13.5" type="verse">[A] ni aiwiskoþ, ni sokeiþ sein ain, ni ingramjada, nih mitoþ ubil,</seg>
          <seg id="b.1CO.13.6" type="verse">[A] nih faginoþ inwindiþai, miþfaginoþ sunjai;</seg>
          <seg id="b.1CO.13.7" type="verse">[A] allata þulaiþ, allata galaubeiþ, all weneiþ, all gabeidiþ.</seg>
          <seg id="b.1CO.13.8" type="verse">[A] friaþwa aiw ni gadriusiþ, iþ jaþþe praufetja gatairanda jaþþe razdos gahveiland jaþþe kunþi gataurniþ.</seg>
          <seg id="b.1CO.13.9" type="verse">[A] suman kunnum jah suman praufetjam.</seg>
          <seg id="b.1CO.13.10" type="verse">[A] biþe qimiþ þatei ustauhan ist, gataurniþ þatei us dailai ist.</seg>
          <seg id="b.1CO.13.11" type="verse">[A] iþ þan was niuklahs, swe niuklahs rodida, swe niuklahs froþ, swe niuklahs mitoda; biþe warþ wair, barniskeins aflagida.</seg>
          <seg id="b.1CO.13.12" type="verse">[A] saihvam nu þairh skuggwan in frisahtai, iþ þan andwairþi wiþra andwairþi; nu wait us dailai, iþ þan ufkunna . . . .</seg>
        </div>
        <div id="b.1CO.14" type="chapter">
          <seg id="b.1CO.14.20" type="verse">[A] . . . . barniskai sijaiþ, ei fraþjam fullaweisai sijaiþ.</seg>
          <seg id="b.1CO.14.21" type="verse">[A] in witoda gameliþ ist þatei in anþaraim razdom jah wairilom anþaraim rodja managein þizai, jan~ni swa andhausjand mis, qiþiþ frauja.</seg>
          <seg id="b.1CO.14.22" type="verse">[A] swaei nu razdos du bandwai sind ni þaim galaubjandam, ak þaim ungalaubjandam; iþ praufetja ni þaim ungalaubjandam, ak þaim galaubjandam.</seg>
          <seg id="b.1CO.14.23" type="verse">[A] jabai gaqimiþ alla aikklesjo samana jah rodjand razdom allai, atuþ~þan~gaggand inn jah unweisai aiþþau ungalaubjandans, niu qiþand þatei dwalmoþ?</seg>
          <seg id="b.1CO.14.24" type="verse">[A] iþ jabai allai praufetjand, iþ innatgaggai hvas ungalaubjands aiþþau unweis, gasakada fram allaim, ussokjada fram allaim,</seg>
          <seg id="b.1CO.14.25" type="verse">[A] þo analaugnjona hairtins is swikunþa wairþand, þanuh driusands ana andawleizn inweitiþ guþ, gateihands þatei bi sunjai guþ in izwis ist.</seg>
          <seg id="b.1CO.14.26" type="verse">[A] hva nu ist, broþrjus? þan samaþ garinnaiþ, hvarjizuh izwara psalmon habaiþ, laisein habaiþ, andhulein habaiþ, razda habaiþ, skerein habaiþ, allata du timreinai wairþai.</seg>
          <seg id="b.1CO.14.27" type="verse">[A] jaþþe razdai hvas rodjai, bi twans aiþþau maist þrins, jah . . . .</seg>
        </div>
        <div id="b.1CO.15" type="chapter">
          <seg id="b.1CO.15.1" type="verse">[A] Aþþan kannja izwis, broþrjus, þatei aiwaggeli þatei merida izwis, þatuh jah andnemuþ, in þammei jah standiþ,</seg>
          <seg id="b.1CO.15.2" type="verse">[A] þairh þatei jah ganisiþ: in hvo sauþo wailamerida izwis, skuluþ gamunan, niba sware galaubideduþ.</seg>
          <seg id="b.1CO.15.3" type="verse">[A] atgaf auk izwis in frumistjam þatei andnam, ei Xristus gaswalt faur frawaurhtins unsaros afar bokom,</seg>
          <seg id="b.1CO.15.4" type="verse">[A] jaþ~þatei ganawistroþs was, jaþ þatei urrais þridjin daga afar bokom</seg>
          <seg id="b.1CO.15.5" type="verse">[A] jaþ~þatei ataugids ist Kefin, jah afar þata þaim ainlibim;</seg>
          <seg id="b.1CO.15.6" type="verse">[A] þaþroh gasaihvans ist managizam þau fimf hundam [taihuntewjam] broþre suns, þizeei þai managistans sind und hita, sumaiþ~þan gasaizlepun.</seg>
          <seg id="b.1CO.15.7" type="verse">[A] þaþroh þan ataugida sik Iakobau, þaþroþ~þan apaustaulum allaim;</seg>
          <seg id="b.1CO.15.8" type="verse">[A] iþ spedistamma allaize, swaswe uswaurpai, ataugida sik jah mis.</seg>
          <seg id="b.1CO.15.9" type="verse">[A] ik auk im sa smalista apaustaule, ikei ni im wairþs ei haitaidau apaustaulus, duþe ei wrak aikklesjon gudis.</seg>
          <seg id="b.1CO.15.10" type="verse">[A] aþþan anstai gudis im saei im, jas~so ansts is in mis halka ni warþ, ak managizo im allaim [arbaidida jah] usaiwida, aþþan ni ik, ak ansts gudis miþ mis.</seg>
          <seg id="b.1CO.15.11" type="verse">[A] iþ jaþþe ik jaþþe jainai, swa merjam, jah swa galaubideduþ.</seg>
          <seg id="b.1CO.15.12" type="verse">[A] þande nu Xristus merjada þatei urrais us dauþaim, hvaiwa qiþand sumai in izwis þatei usstass dauþaim nist?</seg>
          <seg id="b.1CO.15.13" type="verse">[A] iþ jabai usstass dauþaim nist, nih Xristus urrais.</seg>
          <seg id="b.1CO.15.14" type="verse">[A] aþþan jabai Xristus ni urrais, sware þau jas~so mereins unsara, jah so galaubeins unsara lausa.</seg>
          <seg id="b.1CO.15.15" type="verse">[A] biþ~þan~gitanda galiugaweitwods gudis, unte weitwodidedum bi guþ þatei urraisida Xristu, þanei ni urraisida.</seg>
          <seg id="b.1CO.15.16" type="verse">[A] jah jabai auk dauþans ni urreisand, nih Xristus urrais.</seg>
          <seg id="b.1CO.15.17" type="verse">[A] iþ jabai Xristus ni urrais, sware jah so galaubeins izwara ist; jan~nauh sijuþ in frawaurhtim izwaraim.</seg>
          <seg id="b.1CO.15.18" type="verse">[A] þanuh jaþ~þai gaslepandans in Xristau fraqistnodedun.</seg>
          <seg id="b.1CO.15.19" type="verse">[A] jabai in þizai libainai [ainai] in Xristau wenjandans sijum þatainei, armostai sium allaize manne.</seg>
          <seg id="b.1CO.15.20" type="verse">[A] iþ nu [þande] Xristus urrais us dauþaim, anastodeins gaslepandane waurþans;</seg>
          <seg id="b.1CO.15.21" type="verse">[A] unte auk þairh mannan dauþus, jah þairh mannan usstass dauþaize;</seg>
          <seg id="b.1CO.15.22" type="verse">[A] unte swaswe in Adama allai gadauþnand, swah in Xristau allai gaqiunand.</seg>
          <seg id="b.1CO.15.23" type="verse">[A] aþþan hvarjizuh in seinai tewai: anastodeins Xristus, þaþroþ~þan þai Xristaus [þaiei] in quma is.</seg>
          <seg id="b.1CO.15.24" type="verse">[A] þaþroþ~þan andeis, þan[a] anafilhiþ þiudinassu guda jah attin, þan gatairiþ all reikjis jah waldufnjis jah mahtais.</seg>
          <seg id="b.1CO.15.25" type="verse">[A] skal auk is þiudanon und þatei galagjiþ [guþ] allans fijands is uf fotuns imma.</seg>
          <seg id="b.1CO.15.26" type="verse">[A] alluh auk ufhnaiwida uf fotuns imma; aftumista fijands gatairada dauþus.</seg>
          <seg id="b.1CO.15.27" type="verse">[A] iþ biþe qiþiþ: alla ufhnaiwida sind, bairht þatei inu þana izei ufhnaiwida uf ina þo alla.</seg>
          <seg id="b.1CO.15.28" type="verse">[A] þanuh biþe alla gakunnun sik faura imma, þanuþ~þan is silba sunus gakann sik faura þamma ufhnaiwjandin uf ina þo alla, ei sijai guþ alla in allaim.</seg>
          <seg id="b.1CO.15.29" type="verse">[A] aiþþau hva waurkjand þai daupjandans faur dauþans, jabai allis dauþans ni urreisand? duhve þau daupjand faur ins?</seg>
          <seg id="b.1CO.15.30" type="verse">[A] duhve þau weis bireikjai sijum hveilo hvoh?</seg>
          <seg id="b.1CO.15.31" type="verse">[A] daga hvammeh gaswiltandans in izwaraizos hvoftuljos, broþrjus, þoei haba in Xristau Iesu fraujin unsaramma.</seg>
          <seg id="b.1CO.15.32" type="verse">[A] jabai bi manna(m) du diuzam waih in Aifaison, hvo mis boto jabai dauþans ni urreisand? matjam jah drigkam, unte du maurgina gaswiltam.</seg>
          <seg id="b.1CO.15.33" type="verse">[A] ni afairzjaindau: riurjand sidu godana gawaurdja ubila.</seg>
          <seg id="b.1CO.15.34" type="verse">[A] usska(r)jiþ izwis garaihtaba jan~ni frawaurkjaid; unkunþi gudis sumai haband; du aiwiskja izwis rodja.</seg>
          <seg id="b.1CO.15.35" type="verse">[A] akei qiþiþ sums: hvaiwa urreisand dauþans? . . . .</seg>
          <seg id="b.1CO.15.46" type="verse">[A] . . . . ahmeino.</seg>
          <seg id="b.1CO.15.47" type="verse">[A] sa fruma manna us airþai muldeins, sa anþar manna, frauja, us himina.</seg>
          <seg id="b.1CO.15.48" type="verse">[A] hvileiks sa muldeina, swaleikai jah þai muldeinans; hvileiks sa ufarhiminakunda, swaleikai jah þai ufarhiminakundans.</seg>
          <seg id="b.1CO.15.48" type="verse">[B] . . . . hvileiks sa ufarhiminakunda, (sw)aleikai jah þai ufarhiminakundans.</seg>
          <seg id="b.1CO.15.49" type="verse">[A] jah swaswe berum mannleikan þis airþeinins, bairaima jah frisaht þis himinakundins.</seg>
          <seg id="b.1CO.15.49" type="verse">[B] jah swaswe berum (m)anleikan þis airþeinins, swa bairaima jah frisaht þis himinakundins.</seg>
          <seg id="b.1CO.15.50" type="verse">[A] þata auk qiþa, broþrjus, þei leik jah bloþ þiudinassu gudis ganiman ni magun, nih riurei unriureins arbjo wairþiþ.</seg>
          <seg id="b.1CO.15.50" type="verse">[B] þata auk qiþa, broþrjus, þei leik jah bloþ þiudinassu gudis ganiman ni magun, nih riurei unriureins arbjo wairþiþ.</seg>
          <seg id="b.1CO.15.51" type="verse">[A] sai, runa izwis qiþa: allai auk ni gaswiltam, iþ allai inmaidjanda.</seg>
          <seg id="b.1CO.15.51" type="verse">[B] sai, runa izwis qiþa: allai auk ni gaswiltam, iþ allai inmaidjanda.</seg>
          <seg id="b.1CO.15.52" type="verse">[A] suns, in brahva augins, in spedistin þuthaurna; þuthaurneiþ auk, jah dauþans usstandand unriurjai, jah weis inmaidjanda.</seg>
          <seg id="b.1CO.15.52" type="verse">[B] suns, in (b)rahva augins, in spedistin þuthaurna; þuthaurneiþ auk, jah dauþans usstandand unriurjai, jah weis inmaidjanda.</seg>
          <seg id="b.1CO.15.53" type="verse">[A] skuld auk ist þata riurjo gahamon unriurein, jah þata diwano gahamon undiwanein.</seg>
          <seg id="b.1CO.15.53" type="verse">[B] skuld ist auk þata riurjo ga(ham)on unriurein, jah þata diwano gahamon undiwanein.</seg>
          <seg id="b.1CO.15.54" type="verse">[A] þanuþ~þan þata diwano gawasjada undiwanein, þanuh wairþiþ waurd þata gamelido: ufsagqiþs warþ dauþus in sigis.</seg>
          <seg id="b.1CO.15.54" type="verse">[B] þanuh wair(þ)iþ waurd þata gamelido: ufsaggqiþs warþ dauþu(s) (i)n sigis.</seg>
          <seg id="b.1CO.15.55" type="verse">[A] hvar ist gazds þeins, dauþu? hvar ist sigis þein, halja?</seg>
          <seg id="b.1CO.15.55" type="verse">[B] hvar ist gazds þei(ns), dauþu? hvar ist sigis þein, halja?</seg>
          <seg id="b.1CO.15.56" type="verse">[A] aþþan gazds dauþaus frawaurhts, iþ mahts frawaurhtais witoþ.</seg>
          <seg id="b.1CO.15.56" type="verse">[B] aþþan gazds dauþaus frawaurhts, iþ mahts frawaurhtais witoþ.</seg>
          <seg id="b.1CO.15.57" type="verse">[A] iþ guda awiliuþ ize gaf unsis sigis þairh fraujan unsarana Iesu Xristau.</seg>
          <seg id="b.1CO.15.57" type="verse">[B] iþ guda awiliud izei gaf unsis sigis þairh fraujan unsarana Iesu Xristu.</seg>
          <seg id="b.1CO.15.58" type="verse">[A] swaei nu, broþrjus meinai liubans, tulgjai wairþiþ, ungawagidai, ufarfulljandans in waurstwa fraujins sinteino, witandans þatei arbaiþs izwara nist lausa in fraujin.</seg>
          <seg id="b.1CO.15.58" type="verse">[B] swaei nu, broþrjus meinai liubans, tulgjai wairþaiþ, ungawagidai, ufarfulljandans in waurstwa fraujins sinteino, witandans þatei arbaiþs izwara nist lausa in fraujin.</seg>
        </div>
        <div id="b.1CO.16" type="chapter">
          <seg id="b.1CO.16.1" type="verse">[A] Iþ bi gabaur þata þaim weiham, swaswe garaidida aikklesjom Galat[i]e, swa jah jus taujiþ.</seg>
          <seg id="b.1CO.16.1" type="verse">[B] Iþ bi gabaur þata þaim weiham, swaswe garaidida aikklesjom Gala(ti)ais, swa jah jus taujai(þ).</seg>
          <seg id="b.1CO.16.2" type="verse">[A] ainhvarjanoh sabbate hvarjizuh izwara fram sis silbin lagjai huhjands þatei wili, ei ni, biþe qimau, þan gabaur wairþai.</seg>
          <seg id="b.1CO.16.2" type="verse">[B] ainhvarjanoh sabbate hvarjizuh izwara fram sis silbin taujai huhjands þatei wili, ei ni, biþe qimau, þan gabaur wairþai.</seg>
          <seg id="b.1CO.16.3" type="verse">[A] aþþan biþe qima, þanzei gakiusiþ þairh bokos þans sandja briggan anst izwara in Iairusalem.</seg>
          <seg id="b.1CO.16.3" type="verse">[B] aþþan biþe qima, þanzei gakiusiþ þairh bokos þans sandja briggan anst izwara in Iairusalem.</seg>
          <seg id="b.1CO.16.4" type="verse">[A] jah þan jabai ist mis wairþ galeiþan, galeiþand miþ mis.</seg>
          <seg id="b.1CO.16.4" type="verse">[B] jah þan jabai ist mis wairþ galeiþan, galeiþand miþ mis.</seg>
          <seg id="b.1CO.16.5" type="verse">[A] aþþan qima at izwis þan Makidonja usleiþa; Makidonja auk þairhgagga.</seg>
          <seg id="b.1CO.16.5" type="verse">[B] aþþan qima at izwis þan Makidonja usleiþa; Makidonja auk þairhgagga.</seg>
          <seg id="b.1CO.16.6" type="verse">[A] iþ at izwis waitei salja aiþþau jah wintru wisa, ei jus mik gasandjaiþ þishvaduh þei ik wrato.</seg>
          <seg id="b.1CO.16.6" type="verse">[B] iþ at izwis waitei salja aiþþau jah wintru wisa, ei jus mik gasandjaiþ þishvaduh þe ik wrato.</seg>
          <seg id="b.1CO.16.7" type="verse">[A] ni wiljau auk izwis nu þairhleiþands saihvan; unte wenja[n] mik hvo hveilo saljan at izwis, jabai frauja fraletiþ.</seg>
          <seg id="b.1CO.16.7" type="verse">[B] ni wiljau auk izwis nu þairhleiþands saihvan; unte wenja mik hvo hveilo saljan at izwis, jabai frauja fraletiþ.</seg>
          <seg id="b.1CO.16.8" type="verse">[A] wisuþ~þan in Aifaison und paintekusten.</seg>
          <seg id="b.1CO.16.8" type="verse">[B] wisuh þan in Aifaison und paintekusten.</seg>
          <seg id="b.1CO.16.9" type="verse">[A] haurds auk mis usluknoda mikila jah waurstweiga, jah andastaþjos managai.</seg>
          <seg id="b.1CO.16.9" type="verse">[B] haurds auk mis usluknoda mikila jah waurstweiga, jah andastaþjos managai.</seg>
          <seg id="b.1CO.16.10" type="verse">[A] aþþan jabai qimai Teimauþaius, saihviþ ei unagan&lt;d&gt;s sijai at izwis, unte waurstw fraujins waurkeiþ, swaswe jah ik.</seg>
          <seg id="b.1CO.16.10" type="verse">[B] aþþan jabai qimai Teimauþaius, saihvaiþ ei unagands sijai at izwis, unte waurstw fraujins waurkeiþ, swaswe jah ik.</seg>
          <seg id="b.1CO.16.11" type="verse">[A] ni hvashun imma frakunni . . . .</seg>
          <seg id="b.1CO.16.11" type="verse">[B] ni hvashun imma frakunni , iþ insandjaiþ ina in gawairþja, ei qimai at mis; usbeida auk ina miþ broþrum.</seg>
          <seg id="b.1CO.16.12" type="verse">[B] aþþan bi Apaullon þana broþar bandwja izwis þatei filu ina bad ei is qemi at izwis miþ broþrum, jah aufto ni was wilja ei nu qemi; iþ qimiþ, biþe uhtiug.</seg>
          <seg id="b.1CO.16.13" type="verse">[B] wakaiþ standaiduh in galaubeinai, wairaleiko taujaiþ, gaþwastid(ai) sijaiþ.</seg>
          <seg id="b.1CO.16.14" type="verse">[B] allata izwar in friaþwai wairþai.</seg>
          <seg id="b.1CO.16.15" type="verse">[B] bidja izwis, broþrjus, wituþ gard Staifanaus, þatei sind anastodeins Akaïje jah du andbahtja þaim weiham gasatidedun sik,</seg>
          <seg id="b.1CO.16.16" type="verse">[B] ei nu jah jus ufhausjaiþ þaim swaleikaim jah allaim þaim gawaurstwam jah arbaidjandam.</seg>
          <seg id="b.1CO.16.17" type="verse">[B] aþþan fagino in qumis Staifanaus jah Faurtunataus jah Akaïkaus, unte izwarana waninassu þai usfullidedun.</seg>
          <seg id="b.1CO.16.18" type="verse">[B] gaþrafstidedun auk jah meinana ahman jah izwarana; ufkunnaiþ nu þans swaleikans.</seg>
          <seg id="b.1CO.16.19" type="verse">[B] goljand izwis aikklesjons Asiais. goleiþ izwis in fraujin filu Akwla jah Priska miþ ingardjon seinai aikklesjon, at þaimei jah salja.</seg>
          <seg id="b.1CO.16.20" type="verse">[B] &lt;goljand izwis broþrjus allai.&gt; goleiþ izwis misso in frijonai weihai.</seg>
          <seg id="b.1CO.16.21" type="verse">[B] goleins meinai handau Pawlus.</seg>
          <seg id="b.1CO.16.22" type="verse">[B] jabai hvas ni frijoþ fraujan Iesu Xristu, &lt;sijai&gt; anaþaima: maran aþa.</seg>
          <seg id="b.1CO.16.23" type="verse">[A] ansts fraujins Iesuis miþ izwis.</seg>
          <seg id="b.1CO.16.23" type="verse">[B] ansts fraujins Iesuis miþ izwis.</seg>
          <seg id="b.1CO.16.24" type="verse">[A] frijaþwa meina miþ allaim izwis in Xristau Iesu. amen.</seg>
          <seg id="b.1CO.16.24" type="verse">[B] friaþwa meina miþ allaim izwis in Xristau Iesu. amen.</seg>
          <seg id="b.1CO.16.255" type="verse">[A] Du Kaurinþium ·a· ustauh. Du Kaurinþium frume melida ist us Filippai, swe qeþun sumai; iþ mais þugkeiþ bi silbins apaustaulaus insahtai melida wisan us Asiai.</seg>
        </div>
      </div>
      <div id="b.2CO" type="book">
        <div id="b.2CO.1" type="chapter">
          <seg id="b.2CO.1.0" type="verse">[B] Du Kaurinþaium anþara dustodeiþ.</seg>
          <seg id="b.2CO.1.1" type="verse">[B] Pawlus apaustaulus Iesuis Xristaus þairh wiljan gudis jah Teimauþaius broþar aikklesjon gudis þizai wisandein in Kaurinþon miþ allaim þaim weiham þaim wisandam in allai Akaïjai:</seg>
          <seg id="b.2CO.1.2" type="verse">[B] ansts izwis jah gawairþi fram guda attin unsaramma jah fraujin Iesu Xristau.</seg>
          <seg id="b.2CO.1.3" type="verse">[B] þiuþiþs guþ jah atta fraujins unsaris Iesuis Xristaus, atta bleiþeino jah guþ allaizo gaþlaihte,</seg>
          <seg id="b.2CO.1.4" type="verse">[B] saei gaþrafstida uns ana allai aglon unsarai, ei mageima weis gaþrafstjan þans in allaim aglom þairh þo gaþlaiht þizaiei gaþrafstidai sijum silbans fram guda.</seg>
          <seg id="b.2CO.1.5" type="verse">[B] unte swaswe ufarassus ist þulaine Xristaus in uns, swa jah þairh Xristu ufar filu ist jah gaþrafsteins unsara.</seg>
          <seg id="b.2CO.1.6" type="verse">[B] aþþan jaþþe þreihanda in izwaraizos gaþlaihtais jah naseinais þizos waurstweigons in stiwitja þizo samono þulaine, þozei jah weis winnam, jah wens unsara gatulgida faur izwis; jaþþe gaþrafstjanda in izwaraizos gaþlaihtais jah naseinais,</seg>
          <seg id="b.2CO.1.7" type="verse">[B] witandans þatei swaswe gadailans þulaine sijuþ, jah gaþlaihtais wairþiþ.</seg>
          <seg id="b.2CO.1.8" type="verse">[A] . . . . swaswe afswaggwidai weseima jal~liban.</seg>
          <seg id="b.2CO.1.8" type="verse">[B] unte ni wileima izwis unweis(ans), broþrjus, bi aglon unsara þo waurþanon uns in Asiai, unte ufarassau kauridai wesum ufar maht, swaswe skamaidedeina uns jah liban.</seg>
          <seg id="b.2CO.1.9" type="verse">[A] akei silbans in uns silbam andahaft dauþaus habaidedum, ei ni sijaima trauandans du uns silbam, ak du guda þamma urraisjandin dauþans,</seg>
          <seg id="b.2CO.1.9" type="verse">[B] akei silbans in uns silbam andahaft dauþaus habaidedum, ei ni sijaima trauandans du uns silbam, ak du guda þamma urraisjandin dauþans,</seg>
          <seg id="b.2CO.1.10" type="verse">[A] izei us swaleikaim dauþum uns galausida jah galauseiþ, du þammei wenidedum ei galauseiþ,</seg>
          <seg id="b.2CO.1.10" type="verse">[B] izei us swaleikaim dauþum uns galausida jah galauseiþ, du þammei wenidedum ei galauseiþ,</seg>
          <seg id="b.2CO.1.11" type="verse">[A] at hilpandam jah izwis bi uns bidai, ei in managamma andwairþja so in uns giba þairh managans awiliudodau faur uns.</seg>
          <seg id="b.2CO.1.11" type="verse">[B] at hilpandam jah izwis bi uns bidai, ei in managamma andwairþja so in uns giba þairh managans awiliudodau faur uns.</seg>
          <seg id="b.2CO.1.12" type="verse">[A] unte hvoftuli unsara so ist, weitwodei miþwisseins unsaraizos, þatei in ainfalþein jah hlutrein gudis, ni in handugein leikeinai, ak in anstai gudis usmetum in þamma fairhvau, iþ ufarassau at izwis.</seg>
          <seg id="b.2CO.1.12" type="verse">[B] unte hvoftuli unsara so ist, weitwodei miþwisseins unsaraizos, þatei in ainfalþein jah hlutrein gudis, ni in handugein leikeinai, ak in anstai gudis usmeitum in þamma fairhvau, iþ ufarassau at izwis.</seg>
          <seg id="b.2CO.1.13" type="verse">[A] unte ni alja meljam izwis, alja þoei anakunnaiþ aiþþau jah ufkunnaiþ; aþþan wenja ei und andi ufkunnaiþ,</seg>
          <seg id="b.2CO.1.13" type="verse">[B] unte ni alja meljam izwis, alja þoei anakunnaiþ aiþþau jah ufkunnaiþ; aþþan wenja ei und andi ufkunnaiþ,</seg>
          <seg id="b.2CO.1.14" type="verse">[A] swaswe gakunnaideduþ uns bi sumata, unte hvoftuli izwara sijum, swaswe jah jus unsara in daga fraujins Iesuis.</seg>
          <seg id="b.2CO.1.14" type="verse">[B] swaswe gakunnaideduþ uns bi sumata, unte hvoftuli izwara sijum, swaswe jah jus unsara in daga fraujins Iesuis Xristaus.</seg>
          <seg id="b.2CO.1.15" type="verse">[A] jah þizai trauainai wilda faurþis qiman at izwis, ei anþara anst habaidedeiþ,</seg>
          <seg id="b.2CO.1.15" type="verse">[B] jah þizai trauainai wilda faurþis qiman at izwis, ei anþara anst habaidedeiþ,</seg>
          <seg id="b.2CO.1.16" type="verse">[A] jaþ~þairh izwis galeiþan in Makaidonja jah aftra af Makaidonjai qiman at izwis, jah fram izwis gasandjan mik in Iudaia.</seg>
          <seg id="b.2CO.1.16" type="verse">[B] jah þairh izwis galeiþan in Makidonja jah aftra af Makidonjai qiman at izwis, jah fram izwis gasandjan mik in Iudaia.</seg>
          <seg id="b.2CO.1.17" type="verse">[A] þatuþ~þan nu mitonds, ibai aufto leihtis bruhta? aiþþau þatei mito, bi leika þagkjau, ei sijai at mis þata ja ja jah þata ne ne?</seg>
          <seg id="b.2CO.1.17" type="verse">[B] þatuþ~þan nu mitonds, ibai aufto leihtis bruhta? aiþþau þatei mito, bi leika þagkjau, ei [ni] sijai at mis þata ja ja jah þata ne ne?</seg>
          <seg id="b.2CO.1.18" type="verse">[A] aþþan triggws guþ, ei þata waurd unsar þata du izwis nist ja jan~ne.</seg>
          <seg id="b.2CO.1.18" type="verse">[B] aþþan triggws guþ, ei þata waurd unsar þata du izwis nist ja jah ne.</seg>
          <seg id="b.2CO.1.19" type="verse">[A] unte gudis sunus Iesus Xristus, saei in izwis þairh uns merjada, þairh mik jah Silbanu jah Teimauþaiu, ni warþ ja jan~ne, ak ja in imma warþ.</seg>
          <seg id="b.2CO.1.19" type="verse">[B] unte gudis sunus Iesus Xristus, saei in izwis þairh uns wailamerjada, þairh mik jah Silbanu jah Teimauþaiu, nih warþ ja jah ne, ak ja in imma warþ.</seg>
          <seg id="b.2CO.1.20" type="verse">[A] hvaiwa managa gahaita gudis, in imma þata ja, duþþe jaþ~þairh ina amen, guda du wulþau þairh uns.</seg>
          <seg id="b.2CO.1.20" type="verse">[B] hvaiwa managa gahaita gudis, in imma þata ja, duþþe jah þairh ina amen, guda du wulþau þairh uns.</seg>
          <seg id="b.2CO.1.21" type="verse">[A] aþþan sa gaþwastjands uns miþ izwis in Xristau jah salbonds uns guþ,</seg>
          <seg id="b.2CO.1.21" type="verse">[B] aþþan sa gaþwastja(n)ds unsis miþ izwis in Xristau jah salbonds uns guþ,</seg>
          <seg id="b.2CO.1.22" type="verse">[A] jah sigljands uns jah gibands wadi ahman in hairtona unsara.</seg>
          <seg id="b.2CO.1.22" type="verse">[B] jah sigljands uns jah gibands wadi ahman in hairtona unsara.</seg>
          <seg id="b.2CO.1.23" type="verse">[A] aþþan ik weitwod guþ anahaita ana meinai saiwalai ei freidjands izwara þanaseiþs ni qam in Kaurinþon;</seg>
          <seg id="b.2CO.1.23" type="verse">[B] aþþan ik weitwod guþ anahaita ana meinai saiwalai ei freidjands izwara þanaseiþs ni qam in Kaurinþon;</seg>
          <seg id="b.2CO.1.24" type="verse">[A] ni þatei fraujinoma izwarai galaubeinai, ak gawaurstwans sijum anstais izwaraizos, unte galaubeinai gastoþuþ.</seg>
          <seg id="b.2CO.1.24" type="verse">[B] ni þatei fraujinoma izwarai galaubeinai, ak gawaurstwans sijum anstais izwaraizos, unte galaubeinai gastoþuþ.</seg>
        </div>
        <div id="b.2CO.2" type="chapter">
          <seg id="b.2CO.2.1" type="verse">[A] Aþþan gastauida þata silbo at mis, ei aftra in saurgai ni qimau at izwis.</seg>
          <seg id="b.2CO.2.1" type="verse">[B] Aþþan gastauida þata silbo at mis, ei aftra in saurgai ni qimau at izwis.</seg>
          <seg id="b.2CO.2.2" type="verse">[A] unte jabai ik gaurja izwis, jah hvas ist saei gailjai mik, niba sa gaurida us mis?</seg>
          <seg id="b.2CO.2.2" type="verse">[B] unte jabai ik gaurja izwis, jah hvas ist saei gailjai mik, nibai sa gaurida us mis?</seg>
          <seg id="b.2CO.2.3" type="verse">[A] jaþ~þata silbo gamelida izwis, ei qimands saurga ni habau fram þaimei skulda faginon, gatrauands in allaim izwis þatei meina faheþs allaize izwara ist.</seg>
          <seg id="b.2CO.2.3" type="verse">[B] jah þata silbo gamelida izwis, ei qimands saurga ni habau fram þaimei skulda fa(gi)non, gatrauands in allaim izwis þatei meina faheds allaize izwara ist.</seg>
          <seg id="b.2CO.2.4" type="verse">[A] aþþan us managai aglon jah aggwiþai hairtins gamelida izwis þairh managa tagra, ni þeei saurgaiþ, ak ei frijaþwa kunneiþ þoei haba ufarassau du izwis.</seg>
          <seg id="b.2CO.2.4" type="verse">[B] aþþan us managai aglon jah aggwiþai hairtins gamelida izwis þairh managa tagra, ni þeei saurgaiþ, ak ei friaþwa kunneiþ þoei haba ufarassau du izwis.</seg>
          <seg id="b.2CO.2.5" type="verse">[A] aþþan jabai hvas gaurida, ni mik gaurida, ak bi sum ain, ei ni anakaurjau, allans izwis.</seg>
          <seg id="b.2CO.2.5" type="verse">[B] aþþan jabai hvas gaurida, ni mik gaurida, ak bi sum ain, ei ni anakaurjau, allans izwis.</seg>
          <seg id="b.2CO.2.6" type="verse">[A] ganah þamma swaleikamma andabeit þata fram managizam,</seg>
          <seg id="b.2CO.2.6" type="verse">[B] ganah þamma swaleikamma andabeit þata fram managizam,</seg>
          <seg id="b.2CO.2.7" type="verse">[A] swaei þata andaneiþo izwis mais fragiban jag~gaþlaihan, ibai aufto managizein saurgai gasiggqai sa swaleiks.</seg>
          <seg id="b.2CO.2.7" type="verse">[B] swaei þata andaneiþo izwis mais fragiban jah gaþlaihan, ibai aufto managizein saurgai gasiggqai sa swaleiks.</seg>
          <seg id="b.2CO.2.8" type="verse">[A] inuþ~þis bidja izwis tulgjan in imma friaþwa.</seg>
          <seg id="b.2CO.2.8" type="verse">[B] inuh þis bidja izwis tulgjan in imma friaþwa.</seg>
          <seg id="b.2CO.2.9" type="verse">[A] duþþe gamelida ei ufkunnau kustu izwarana, sijaidu in allamma ufhausjandans.</seg>
          <seg id="b.2CO.2.9" type="verse">[B] duþþe gamelida ei ufkunnau kustu izwarana, sijaidu in allamma ufhausjandans.</seg>
          <seg id="b.2CO.2.10" type="verse">[A] aþþan þammei hva fragibiþ, jah ik; jah þan ik, jabai hva fragaf, fragaf in izwara in andwairþja Xristaus,</seg>
          <seg id="b.2CO.2.10" type="verse">[B] aþþan þammei (hva) fragibiþ, jah ik; jah þan ik, jabai hva fragiba, fragiba in izwara in andwairþja Xristaus,</seg>
          <seg id="b.2CO.2.11" type="verse">[A] ei ni gaaiginondau fram Satanin; unte ni sijum unwitandans munins is.</seg>
          <seg id="b.2CO.2.11" type="verse">[B] ei ni ga(a)iginondau fram Satanin; unte ni sijum unwitandans munins is.</seg>
          <seg id="b.2CO.2.12" type="verse">[A] aþþan qimands in Trauadai in aiwaggeljons Xristaus jah at haurdai mis uslukanai in fraujin,</seg>
          <seg id="b.2CO.2.12" type="verse">[B] aþþan qimands in Trauadai in aiwaggeljon Xristaus jah at haurdai mis uslukanai in fraujin,</seg>
          <seg id="b.2CO.2.13" type="verse">[A] ni habaida gahveilain ahmin meinamma, in þammei ni bigat Teitaun broþar meinana; ak twisstandands im galaiþ in Makaidonja.</seg>
          <seg id="b.2CO.2.13" type="verse">[B] ni habaida gahveilain ahmin meinamma, in þammei ni bigat Teitaun broþar meinana; ak twistandands imma galaiþ in [in] Makidonja.</seg>
          <seg id="b.2CO.2.14" type="verse">[A] aþþan guda awiliuþ þamma sinteino ustaiknjandin hroþeigans uns in Xristau jah daun kunþjis seinis gabairhtjandin þairh uns in allaim stadim;</seg>
          <seg id="b.2CO.2.14" type="verse">[B] aþþan guda awiliud þamma sinteino ustaiknjandin hroþeigans uns in Xristau jah daun kunþjis seinis gabairhtjandin in allaim stadim þairh uns;</seg>
          <seg id="b.2CO.2.15" type="verse">[A] unte Xristaus dauns sijum woþi guda in þaim ganisandam jah in þaim fraqistnandam;</seg>
          <seg id="b.2CO.2.15" type="verse">[B] unte Xristaus dauns sijum woþi guda in þaim ganisandam jah in þaim fraqistnandam;</seg>
          <seg id="b.2CO.2.16" type="verse">[A] sumaim dauns us dauþau du dauþau, sumaimuþ~þan dauns us libainai du libainai; jad~du þamma hvas wairþs?</seg>
          <seg id="b.2CO.2.16" type="verse">[B] sumaim auk dauns dauþaus du dauþau, sumaimuþ~þan dauns us libainai du libainai; jah du þamma hvas wairþs?</seg>
          <seg id="b.2CO.2.17" type="verse">[A] unte ni sium swe sumai maidjandans waurd gudis, ak us hlutriþai, ak swaswe us guda in andwairþja gudis in Xristau rodjam.</seg>
          <seg id="b.2CO.2.17" type="verse">[B] unte ni sijum sumai maidjandans waurd gudis, ak us hlutriþai, ak s(wa)swe us guda in andwairþja gudis in Xristau rodjam.</seg>
        </div>
        <div id="b.2CO.3" type="chapter">
          <seg id="b.2CO.3.1" type="verse">[A] Duginnam aftra uns silbans anafilhan? aiþþau ibai þaurbum swe sumai anafilhis boko du izwis, aiþþau us izwis anafilhis?</seg>
          <seg id="b.2CO.3.1" type="verse">[B] Dug(in)nam aftr(a) uns silbans anafilhan? aiþþau ibai þaur(b)um swe sumai anafil(h)is boko du izwis, aiþþau us izwis anafilhis?</seg>
          <seg id="b.2CO.3.2" type="verse">[A] aipistaule unsara jus sijuþ, gamelida in hairtam unsaraim, kunþa jah anakunnaida fram allaim mannam.</seg>
          <seg id="b.2CO.3.2" type="verse">[B] aipistaule unsara jus sijuþ, gamelida in hairtam unsaraim, kunþa jah anakunnaida fram allaim mannam.</seg>
          <seg id="b.2CO.3.3" type="verse">[A] swikunþai þatei siuþ aipistaule Xristaus, andbahtida fram uns, inna gamelida ni swartiza, ak ahmin gudis libandins, ni in spildom staineinaim, ak in spildom hairtane leikeinaim.</seg>
          <seg id="b.2CO.3.3" type="verse">[B] swikunþ þatei sijuþ aipistaule Xristaus, andba(h)tida fram uns, inna gamelida ni swartizla, ak ahmin gudis libandins, ni in spildom staineinaim, ak in spildom hairtane leikeinaim.</seg>
          <seg id="b.2CO.3.4" type="verse">[A] aþþan trauain swaleika habam þairh Xristu du guda,</seg>
          <seg id="b.2CO.3.4" type="verse">[B] aþþan trauain swaleika habam þairh Xristu du guda,</seg>
          <seg id="b.2CO.3.5" type="verse">[A] ni þatei wairþai sijaima þagkjan hva af uns silbam, ak so wairþida unsara us guda ist,</seg>
          <seg id="b.2CO.3.5" type="verse">[B] ni þatei wairþai sijaima þagkjan hva af uns silbam, swaswe af uns silbam, ak so wairþida unsara us guda ist,</seg>
          <seg id="b.2CO.3.6" type="verse">[A] izei jah wairþans brahta uns andbahtans niujaizos triggwos, ni bokos, ak ahmins; unte boka usqimiþ, iþ ahma gaqiujiþ.</seg>
          <seg id="b.2CO.3.6" type="verse">[B] izei jah wairþans brahta uns (andba)htans niujaizos trigg(wos), (ni) bokos, ak ahmins; unte bo(ka) usqimiþ, iþ ahma gaqiujiþ.</seg>
          <seg id="b.2CO.3.7" type="verse">[A] aþþan jabai andbahti dauþaus in gameleinim gafrisahtiþ in stainam warþ wulþag, swaei ni mahtedeina sunjus Israelis fairweitjan du wlita Mosezis in wulþaus wlitis is þis gataurnandins,</seg>
          <seg id="b.2CO.3.7" type="verse">[B] aþþan jabai andbahti dauþaus in gameleinim gafrisahtiþ in stainam warþ wulþag, swaei ni mahte[de]deina sunjus Israelis fairweitjan du wlita Mosezis in wulþaus wlitis is þis gataurnandins,</seg>
          <seg id="b.2CO.3.8" type="verse">[A] hvaiwa nei mais andbahti ahmins wairþai in wulþau?</seg>
          <seg id="b.2CO.3.8" type="verse">[B] hvaiwa nei mais andbahti ahmins wairþai in wulþau?</seg>
          <seg id="b.2CO.3.9" type="verse">[A] jabai auk andbahtja wargiþos wulþus, und filu mais ufarist andbahti garaihteins in wulþau.</seg>
          <seg id="b.2CO.3.9" type="verse">[B] jabai auk andbahti wargiþos wulþus, und filu mais ufarist andbahti garaihteins u(s) wulþau.</seg>
          <seg id="b.2CO.3.10" type="verse">[A] unte ni was wulþag þata wulþago in þizai halbai in ufarassaus wulþaus;</seg>
          <seg id="b.2CO.3.10" type="verse">[B] unte ni was wulþag þata wulþago in þizai halbai in ufarassaus wulþaus;</seg>
          <seg id="b.2CO.3.11" type="verse">[A] jabai auk þata gataurnando þairh wulþu, und filu mais þata wisando in wulþau.</seg>
          <seg id="b.2CO.3.11" type="verse">[B] jabai auk þata gataurnando þairh wulþu, und filu mais þata wisando in wulþau.</seg>
          <seg id="b.2CO.3.12" type="verse">[A] habandans nu swaleika wen managaizos balþeins brukjaima,</seg>
          <seg id="b.2CO.3.12" type="verse">[B] habandans nu swaleika wen managaizos balþeins brukjaima,</seg>
          <seg id="b.2CO.3.13" type="verse">[A] jan~ni swaswe Mosez lagida hulistr ana andawleizn, duþe ei ni fairweitidedeina sunjus Israelis in andi þis gataurnandins;</seg>
          <seg id="b.2CO.3.13" type="verse">[B] jah ni swaswe Mosez lagida hulistr ana andawleizn, duþe ei ni fairweitidedeina sunjus Israelis in andi þis gataurnandins;</seg>
          <seg id="b.2CO.3.14" type="verse">[A] ak afdaubnodedun fraþja ize, unte und hina dag þata samo hulistr in anakunnainai þizos fairnjons triggwos wisiþ unandhuliþ, unte in Xristau gatairada.</seg>
          <seg id="b.2CO.3.14" type="verse">[B] ak afdaubnodedun fraþja ize, unte und hina dag þata samo hulistr in anakunnainai þizos fairnjons triggwos wisiþ unandhuliþ, unte in Xristau gatairada.</seg>
          <seg id="b.2CO.3.15" type="verse">[A] akei und hina dag miþþanei siggwada Moses, hulistr ligiþ ana hairtin ize.</seg>
          <seg id="b.2CO.3.15" type="verse">[B] akei und hina dag miþþanei siggwada Moses, hulistr ligiþ ana hairtin ize.</seg>
          <seg id="b.2CO.3.16" type="verse">[A] aþþan miþþanei gawandeiþ du fraujin, afnimada þata hulistr.</seg>
          <seg id="b.2CO.3.16" type="verse">[B] aþþan miþþanei gawandeiþ du fraujin, afnimada þata hulistr.</seg>
          <seg id="b.2CO.3.17" type="verse">[A] aþþan frauja ahma ist; aþþan þarei ahma fraujins, þaruh freijhals ist.</seg>
          <seg id="b.2CO.3.17" type="verse">[B] aþþan frauja ahma ist; aþþan þarei ahma fraujins, þaruh freihals ist.</seg>
          <seg id="b.2CO.3.18" type="verse">[A] aþþan weis allai andhulidamma andwairþja wulþu fraujins þairhsaihvandans, þo samon frisaht ingaleikonda af wulþau in wulþu, swaswe af fraujins ahmin.</seg>
          <seg id="b.2CO.3.18" type="verse">[B] aþþan weis allai andhulidamma andwairþja wulþu fraujins þairhsaihvandans, þo samon frisaht ingaleikonda af wulþau in wulþau, swaswe af fraujins ahmin.</seg>
        </div>
        <div id="b.2CO.4" type="chapter">
          <seg id="b.2CO.4.1" type="verse">[A] Duþþe habandans þata andbahtei, swaswe gaarmaidai waurþum, ni wairþam usgrudjans,</seg>
          <seg id="b.2CO.4.1" type="verse">[B] Duþþe habandans þata andbahti, swaswe gaarmaidai waurþum, ni wairþaima usgr(u)djans,</seg>
          <seg id="b.2CO.4.2" type="verse">[A] ak afstoþum þaim analaugnjam aiwiskjis, ni gaggandans in warein ni galiug taujandans waurd gudis, ak bairhtein sunjus ustaiknjandans uns silbans du allaim miþwisseim manne in andwairþja gudis.</seg>
          <seg id="b.2CO.4.2" type="verse">[B] ak afstoþum þaim analaugnja(m) aiwiskjis, ni gaggandans in w(a)rein n(i)h galiug taujandans wa(urd) gudis, ak bairhtein sunjos ustaiknjandans uns silbans du allaim miþwisseim manne in andwairþja gudis.</seg>
          <seg id="b.2CO.4.3" type="verse">[A] aþþan jabai ist gahulida aiwaggeljo unsara, in þaim fralusnandam ist gahulida,</seg>
          <seg id="b.2CO.4.3" type="verse">[B] aþþan jabai ist gahulida aiwaggeljo unsara, in þaim fralusnandam ist gahulida,</seg>
          <seg id="b.2CO.4.4" type="verse">[A] in þaimei guþ þis aiwis gablindida fraþja þize ungalaubjandane, ei ni liuhtjai im liuhadeins aiwaggeljons wulþaus Xristaus, saei ist frisahts gudis.</seg>
          <seg id="b.2CO.4.4" type="verse">[B] in þaimei guþ þis aiwis gablindida fraþja þize ungalaubjandane, ei ni liuhtjai im liuhadein aiwaggeljons wulþaus Xristaus, saei ist frisahts gudis ungasaihvani[n]s.</seg>
          <seg id="b.2CO.4.5" type="verse">[A] aþþan ni uns silbans merjam, ak Iesu Xristu fraujan, iþ uns skalkans izwarans in Iesuis.</seg>
          <seg id="b.2CO.4.5" type="verse">[B] aþþan ni uns silbans merjam, ak Iesu Xristu fraujan, iþ uns skalkans izwarans in Iesuis.</seg>
          <seg id="b.2CO.4.6" type="verse">[A] unte guþ saei qaþ ur~riqiza liuhaþ skeinan, saei jah liuhtida in hairtam unsaraim du liuhadein kunþjis wulþaus gudis in andwairþja Iesuis Xristaus.</seg>
          <seg id="b.2CO.4.6" type="verse">[B] unte guþ saei qaþ ur~riqiza liuhaþ skeinan, saei jah liuhtida in hairtam unsaraim du liuhadein kunþjis wulþaus gudis in andwairþja (I)es(u)is Xristaus.</seg>
          <seg id="b.2CO.4.7" type="verse">[A] aþþan habandans þata huzd in airþeinaim kasam, ei ufarassus sijai mahtais gudis jah ni us unsis.</seg>
          <seg id="b.2CO.4.7" type="verse">[B] aþþan habandans þata huzd in airþeinaim kasam, ei ufarassus sijai mahtais gudis jah ni us unsis.</seg>
          <seg id="b.2CO.4.8" type="verse">[A] in allamma þraihanai, akei ni gaaggwidai; andbitanai, akei ni afslauþidai;</seg>
          <seg id="b.2CO.4.8" type="verse">[B] in allamma þraihanai, akei ni gaaggwidai; andbitanai, akei ni afslauþidai;</seg>
          <seg id="b.2CO.4.9" type="verse">[A] wrikanai, akei ni biliþanai: gadrausidai, akei ni fraqistidai,</seg>
          <seg id="b.2CO.4.9" type="verse">[B] wrikanai, akei ni biliþanai: gadrausidai, akei ni fraqistidai,</seg>
          <seg id="b.2CO.4.10" type="verse">[A] sinteino dauþein fraujins Iesuis ana leika unsaram(ma) . . . .</seg>
          <seg id="b.2CO.4.10" type="verse">[B] sinteino dauþein fraujins Iesuis ana leika unsaramma uskunþa sijai.</seg>
          <seg id="b.2CO.4.11" type="verse">[B] sinteino weis libandans in dauþu atgibanda in Iesuis, ei jah libains Iesuis swikunþa wairþai in riurjamma leika unsaramma.</seg>
          <seg id="b.2CO.4.12" type="verse">[B] swaei nu dauþus in uns waurkeiþ, iþ libains in izwis.</seg>
          <seg id="b.2CO.4.13" type="verse">[B] habandans nu þana saman ahman galaubeinais bi þamma gamelidin: galaubida, in þizei jah rodida, jah weis galaubjam, in þizei jah rodjam,</seg>
          <seg id="b.2CO.4.14" type="verse">[B] witandans þatei sa urraisjands fraujan Iesu jah unsis þairh Iesu urraiseiþ jah fauragasatjiþ miþ iz(wis).</seg>
          <seg id="b.2CO.4.15" type="verse">[B] þatuh þan allata in izwara, ei ansts managnandei þairh managizans awiliud ufa(rass)jai du wulþau guda.</seg>
          <seg id="b.2CO.4.16" type="verse">[B] inuh (þis) ni wairþam usgrudjans, ak(ei) þauhjabai (sa) utana u(nsar) (ma)nna fraward(ja)da, aiþþau s(a) innuma ana(niu)jada da(ga) jah daga.</seg>
          <seg id="b.2CO.4.17" type="verse">[B] unte þata andwairþo hveilahvairb jah leiht aglons (unsa)raizos bi ufarassau aiweinis wulþaus kaurein waurkjada unsis,</seg>
          <seg id="b.2CO.4.18" type="verse">[B] ni fairw(ei)tjandam þize gasaihvanane, ak þizei ungasaihvanane; unte þo gasaihvanona riurja sind, iþ þo ungasaihvanona aiweina.</seg>
        </div>
        <div id="b.2CO.5" type="chapter">
          <seg id="b.2CO.5.1" type="verse">[A] . . . . us guda habam, gard unhanduwaurhtana aiweinana in himinam.</seg>
          <seg id="b.2CO.5.1" type="verse">[B] Wit(u)m auk þatei, jaba(i) sa air(þei)na unsar gards þizos hleiþros gatairada, ei gatimrjon us guda ha(b)am, gard unhanduwaurhtana aiweinana in himinam.</seg>
          <seg id="b.2CO.5.2" type="verse">[A] unte jah in þamma swogatjam, bauainai unsarai þizai us himina ufarhamon gairnjandans,</seg>
          <seg id="b.2CO.5.2" type="verse">[B] un(te) jah in þamma swogatjam, bauainai unsarai þizai us himina (ufarhamon) gairnjandans,</seg>
          <seg id="b.2CO.5.3" type="verse">[A] jabai sweþauh gawasidai, ni naqadai bigitaindau.</seg>
          <seg id="b.2CO.5.3" type="verse">[B] jabai sweþauh jah gawasidai, ni naqadai bigitaindau.</seg>
          <seg id="b.2CO.5.4" type="verse">[A] jah auk wisandans in þizai hleiþrai swogatjam kauridai, ana þammei ni wileima afhamon, ak anahamon, ei fraslindaidau þata diwano fram libainai.</seg>
          <seg id="b.2CO.5.4" type="verse">[B] jah auk wi(sa)ndans in þizai hlei(þrai) swogatjam kauridai, ana þammei ni wileima afhamon, ak anahamon, ei fraslindaidau þ(a)ta diwano fram libainai.</seg>
          <seg id="b.2CO.5.5" type="verse">[A] aþþan saei jag~gamanwida uns du þamma guþ, saei jah gaf unsis wadi ahman.</seg>
          <seg id="b.2CO.5.5" type="verse">[B] aþþan saei jah gamanwida uns (du) þamma guþ, saei jah gaf unsis wadi ahman.</seg>
          <seg id="b.2CO.5.6" type="verse">[A] gatrauandans nu sinteino jah witandans þatei wisandans in þamma leika afhaimjai sijum fram fraujin;</seg>
          <seg id="b.2CO.5.6" type="verse">[B] gatrauandans nu sinteino j(a)h witandans þatei wisandans in þa(mma) (l)eika afhaimjai sij(um) fra(m) fraujin;</seg>
          <seg id="b.2CO.5.7" type="verse">[A] unte þairh galaubein gaggam, ni þairh siun.</seg>
          <seg id="b.2CO.5.7" type="verse">[B] unte þairh galaubein gaggam, ni þairh siun.</seg>
          <seg id="b.2CO.5.8" type="verse">[A] aþþan gatrauam jah waljam mais usleiþan us þamma leika jah anahaimjaim wisan at fraujin.</seg>
          <seg id="b.2CO.5.8" type="verse">[B] aþþan gatrauam jah waljam mais usleiþan us þamma leika jah anahaimjaim wisan at fraujin.</seg>
          <seg id="b.2CO.5.9" type="verse">[A] inuþ~þis usdaudjam, jaþþe anahaimjai jaþþe afhaimjai, waila galeikan imma.</seg>
          <seg id="b.2CO.5.9" type="verse">[B] inuh þis usdaudjam, jaþþe anahaimjai jaþþe afhaimjai, waila galeikan imma.</seg>
          <seg id="b.2CO.5.10" type="verse">[A] unte allai weis ataugjan skuldai sijum faura stauastola Xristaus, ei ganimai hvarjizuh þo swesona leikis, afar þaimei gatawida, jaþþe þiuþ jaþþe unþiuþ.</seg>
          <seg id="b.2CO.5.10" type="verse">[B] unte allai weis ataugjan skuldai sijum faura stauastola Xristaus, ei ganimai hvarjizuh þo swesona leikis, afar þaimei gatawida, jaþþe þiuþ jaþþe unþiuþ.</seg>
          <seg id="b.2CO.5.11" type="verse">[A] witandans nu agis fraujins mannans fullaweisjam, iþ guda swikunþai sijum. aþþan wenja jah in miþwisseim izwaraim swikunþans wisan uns,</seg>
          <seg id="b.2CO.5.11" type="verse">[B] witandans nu agis fraujins mannans fullaweisjam, iþ guda swikunþai sijum. aþþan wenja jah in miþwisseim izwaraim swikunþans wisan uns,</seg>
          <seg id="b.2CO.5.12" type="verse">[A] ni ei aftra uns silbans uskannjaima izwis, ak lew gibandans izwis hvoftuljos fram unsis, ei habaiþ wiþra þans in andwairþja hvopandans jan~ni in hairtin.</seg>
          <seg id="b.2CO.5.12" type="verse">[B] ni ei aftra uns silbans uskannjaima izwis, ak lew gibandans izwis hvoftuljos fram uns, ei habaiþ wiþra þans in andwairþja hvopandans jah ni hairtin.</seg>
          <seg id="b.2CO.5.13" type="verse">[A] unte jaþþe usgeisnodedum, guda, jaþþe fullafraþjam, izwis.</seg>
          <seg id="b.2CO.5.13" type="verse">[B] unte jaþþe usgeisnodedum, guda, jaþþe fullafraþjam, izwis.</seg>
          <seg id="b.2CO.5.14" type="verse">[A] unte friaþwa Xristaus dishabaiþ uns,</seg>
          <seg id="b.2CO.5.14" type="verse">[B] unte friaþwa Xristaus dishabaiþ uns,</seg>
          <seg id="b.2CO.5.15" type="verse">[A] domjandans þata þatei ains faur allans gaswalt, þannu allai gaswultun, jah faur allans gaswalt, ei þai libandans ni þanaseiþs sis silbam libaina, ak þamma faur sik gaswiltandin jah urreisandin.</seg>
          <seg id="b.2CO.5.15" type="verse">[B] domjandans þata þatei ains faur allans gaswalt, þannu allai gaswultun, jah faur allans gaswalt, ei þai libandans ni þanaseiþs sis silbam libaina[i], ak þamma faur sik gaswiltandin jah urreisandin.</seg>
          <seg id="b.2CO.5.16" type="verse">[A] swaei weis fram þamma nu ni ainnohun kunnum bi leika; iþ jabai ufkunþedum bi leika Xristu, akei nu ni þanaseiþs ni kunnum.</seg>
          <seg id="b.2CO.5.16" type="verse">[B] swaei weis fram þamma nu ni ainnohun kunnum bi leika; iþ jabai ufkunþedum bi leika Xristu, akei nu ni þanaseiþs ni kunnum ina.</seg>
          <seg id="b.2CO.5.17" type="verse">[A] swaei jabai hvo in Xristau niuja gaskafts, þo alþjona usliþun; sai, waurþun niuja alla.</seg>
          <seg id="b.2CO.5.17" type="verse">[B] swaei jabai hvo in Xristau niuja gaskafts, þo alþjona usliþun; sai, waurþun niuja alla.</seg>
          <seg id="b.2CO.5.18" type="verse">[A] aþþan alla us guda, þamma gafriþondin uns sis þairh Xristu jag~gibandin unsis andbahti gafriþonais.</seg>
          <seg id="b.2CO.5.18" type="verse">[B] aþþan alla us guda, þamma gafriþondin uns sis þairh Xristu jah gibandin uns andbahti gafriþonais.</seg>
          <seg id="b.2CO.5.19" type="verse">[A] unte sweþauh guþ was in Xristau manaseþ gafriþonds sis, ni rahnjands im missadedins ize jah lagjands in uns waurd gafriþonais.</seg>
          <seg id="b.2CO.5.19" type="verse">[B] unte sweþauh guþ was in Xristau manaseþ gafriþonds sis, ni rahnjands im missadedins ize jah lagjands in uns waurd gafriþonais.</seg>
          <seg id="b.2CO.5.20" type="verse">[A] faur Xristu nu airinom, swe at guda gaþlaihandin þairh uns; bidjandans faur Xristu gagawairþnan guda.</seg>
          <seg id="b.2CO.5.20" type="verse">[B] faur Xristu nu airinom, swe at guda gaþlaihandin þairh uns; bidjam faur Xristu gagawairþnan guda.</seg>
          <seg id="b.2CO.5.21" type="verse">[A] unte þana ize ni kunþa frawaurht, faur uns gatawida frawaurht, ei weis waurþeima garaihtei gudis in imma.</seg>
          <seg id="b.2CO.5.21" type="verse">[B] unte þana izei ni kunþa frawaurht, faur uns gatawida frawaurht, ei weis waurþeima garaihtei gudis in imma.</seg>
        </div>
        <div id="b.2CO.6" type="chapter">
          <seg id="b.2CO.6.1" type="verse">[A] Gawaurstwans jaþ~þan bidjandans, ni sware anst gudis niman izwis.</seg>
          <seg id="b.2CO.6.1" type="verse">[B] Gawaurstwans jah þan bidjandans, ni swarei anst gudis niman izwis.</seg>
          <seg id="b.2CO.6.2" type="verse">[A] mela auk, qiþiþ, andanemjamma andhausida þus jah in daga naseinais gahalp þeina. sai, nu mel waila andanem; sai, nu dags naseinais.</seg>
          <seg id="b.2CO.6.2" type="verse">[B] mela auk, qiþiþ, andanemjamma andhausida þus jah in daga naseinais gahalp þeina. sai, nu mel waila and&lt;a&gt;nem; sai, nu dags naseinais.</seg>
          <seg id="b.2CO.6.3" type="verse">[A] ni ainhun in waihtai gibandans bistugq&lt;e&gt;, ei ni anawammjaidau andbahti unsar;</seg>
          <seg id="b.2CO.6.3" type="verse">[B] ni ainhun þannu in waihtai gibandans bistugqei, ei ni anawammjaidau andbahti unsar;</seg>
          <seg id="b.2CO.6.4" type="verse">[A] ak in allamma ustaiknjandans uns swe gudis andbahtos in stiwitja managamma, in aglom, in nauþim, in aggwiþom,</seg>
          <seg id="b.2CO.6.4" type="verse">[B] ak in allamma ustaiknjandans uns swe gudis andbahtos in stiwitja managamma, in aglom, in nauþim, in aggwiþom,</seg>
          <seg id="b.2CO.6.5" type="verse">[A] in slahim, in karkarom, in unsutjam, in arbaidim, in wokainim, in lausqiþrein,</seg>
          <seg id="b.2CO.6.5" type="verse">[B] in slahim, in karkarom, in unsutjam, in arbaidim, in wokainim, in lausqiþrein,</seg>
          <seg id="b.2CO.6.6" type="verse">[A] in swikniþai, in kunþja, in laggamodein, in selein, in ahmin weihamma, in frijaþwai unhindarweisai,</seg>
          <seg id="b.2CO.6.6" type="verse">[B] in swikniþai, in kunþja, in laggamodein, in selein, in ahmin weihamma, in friaþwai unhindarweisai,</seg>
          <seg id="b.2CO.6.7" type="verse">[A] in waurda sunjos, in mahtai gudis, þairh wepna garaihteins taihswona jah hleidumon[n]a,</seg>
          <seg id="b.2CO.6.7" type="verse">[B] in waurda sunjos, in mahtai gudis, þairh wepna garaihteins taihswona jah hleidumona,</seg>
          <seg id="b.2CO.6.8" type="verse">[A] jah þairh wulþu jah unswerein, þairh wajamerein jah wailamerein, swe airzjandans jah sunjeinai, swe unkunþai jah ufkunnaidai,</seg>
          <seg id="b.2CO.6.8" type="verse">[B] þairh wulþu jah unswerein, þairh wajamerein jah wailamerein, swe airzjandans jah sunjeinai, swe unkunþai jah ufkunnaidai,</seg>
          <seg id="b.2CO.6.9" type="verse">[A] swe gaswiltandans jah sai libam, swe talzidai jah ni afdauþidai,</seg>
          <seg id="b.2CO.6.9" type="verse">[B] swe gaswiltandans jah sai libam, swe talzidai jah ni afdauþidai,</seg>
          <seg id="b.2CO.6.10" type="verse">[A] swe saurgandans, iþ sinteino faginondans, swe unledai, iþ managans gabigjandans, swe ni waih(t) aihandans jah allata disnimandans.</seg>
          <seg id="b.2CO.6.10" type="verse">[B] swe saurgandans, iþ sinteino faginondans, swe unledai, iþ managans gabigjandans, swe ni waih(t) aihandans jah allata disnimandans.</seg>
          <seg id="b.2CO.6.11" type="verse">[A] munþs unsar usluknoda du izwis, Kaurinþius, hairto unsar urrumnoda.</seg>
          <seg id="b.2CO.6.11" type="verse">[B] m(un)þs unsar usluknoda du izwis, Kaurinþius, hairto unsar usrumnoda.</seg>
          <seg id="b.2CO.6.12" type="verse">[A] ni þreihanda jus in uns, iþ þreihanda in hairþram izwaraim.</seg>
          <seg id="b.2CO.6.12" type="verse">[B] ni þreihanda jus in uns, iþ þreihanda in hairþram izwaraim.</seg>
          <seg id="b.2CO.6.13" type="verse">[A] aþþan þata samo andalauni, swe frastim qiþa, urrumnaiþ jah jus.</seg>
          <seg id="b.2CO.6.13" type="verse">[B] aþþan þata samo andalauni, swe frastim qiþa, urrumnaiþ jah jus.</seg>
          <seg id="b.2CO.6.14" type="verse">[A] ni wairþaiþ gajukans ungalaubjandam; unte hvo dailo garaihtein miþ ungaraihtein aiþþau hvo gamainduþe liuhada miþ riqiza?</seg>
          <seg id="b.2CO.6.14" type="verse">[B] ni wairþaiþ gajukans ungalaubjandam; unte hvo dailo garaihtein miþ ungaraihtein aiþþau hvo gamainduþe liuhada miþ riqiza?</seg>
          <seg id="b.2CO.6.15" type="verse">[A] hvouþ~þan samaqisse Xristau miþ Bailiama aiþþau hvo daile galaubjandin miþ ungalaubjandin?</seg>
          <seg id="b.2CO.6.15" type="verse">[B] hvouh þan samaqisse Xristau miþ Bailiama aiþþau hvo daile galaubjandin miþ ungalaubjandin?</seg>
          <seg id="b.2CO.6.16" type="verse">[A] hvouþ~þan samaqisse alhs gudis miþ galiugam? unte jus alhs gudis siuþ libandins; qiþiþ auk guþ: þatei baua in im jah inna gagga jah wairþa ize guþ jah eis wairþand mis managei.</seg>
          <seg id="b.2CO.6.16" type="verse">[B] hvouh þan samaqisse alhs gudis miþ galiugam? unte jus alhs gudis sijuþ libandins; qiþiþ auk guþ: þatei baua in im jah inna gagga jah wairþa ize guþ jah eis wairþand mis managei.</seg>
          <seg id="b.2CO.6.17" type="verse">[A] inuþ~þis usgaggiþ us midumai ize jah afskaidiþ izwis, qiþiþ frauja, jah unhrainjamma ni attekaiþ, jah ik andnima izwis</seg>
          <seg id="b.2CO.6.17" type="verse">[B] inuh þis usgaggiþ us midumai ize jah afskaidiþ izwis, qiþiþ frauja, jah unhrainjamma ni attekaiþ, jah ik andnima izwis</seg>
          <seg id="b.2CO.6.18" type="verse">[A] jah wairþa izwis du attin jah jus wairþiþ mis du sunum jah dauhtrum, qiþiþ frauja allwaldands.</seg>
          <seg id="b.2CO.6.18" type="verse">[B] jah wairþa izwis du attin jah jus wairþiþ mis du sunum jah dauhtrum, qiþiþ frauja allwaldands.</seg>
        </div>
        <div id="b.2CO.7" type="chapter">
          <seg id="b.2CO.7.1" type="verse">[A] Þo habandans nu gahaita, liubans, hrainjam unsis af allamma bisauleino leikis jah ahmins, ustiuhandans weihiþa in agisa gudis.</seg>
          <seg id="b.2CO.7.1" type="verse">[B] Þo habandans nu gahaita, liubans, hrainjam unsis af allamma bisauleino leikis jah ahmins, ustiuhandans weihiþa in agisa gudis.</seg>
          <seg id="b.2CO.7.2" type="verse">[A] gamoteima in izwis; ni ainummehun gaskoþum, ni ainnohun frawardidedum, ni ainnohun bifaihodedum.</seg>
          <seg id="b.2CO.7.2" type="verse">[B] gamoteima in izwis; ni ainummehun gaskoþum, ni ainnohun frawardidedum, ni ainnohun bifaihodedum.</seg>
          <seg id="b.2CO.7.3" type="verse">[A] ni du gawargeinai qiþa; fauraqaþ auk þatei in hairtam unsaraim sijuþ du miþgaswiltan jas~samana liban.</seg>
          <seg id="b.2CO.7.3" type="verse">[B] ni du gawargeinai qiþa; fauraqaþ auk þatei in hairtam unsaraim sijuþ du gaswiltan jah samana liban.</seg>
          <seg id="b.2CO.7.4" type="verse">[A] managa mis trauains du izwis, managa mis hvoftuli faur izwis, usfulliþs im gaþlaihtais, ufarfulliþs im fahedais in allaizos managons aglons unsaraizos.</seg>
          <seg id="b.2CO.7.4" type="verse">[B] managa mis trauains du izwis, managa mis hvoftuli faur izwis, usfulliþs im gaþlaihtais, ufarfulliþs im fahedais in allaizos managons aglons unsaraizos.</seg>
          <seg id="b.2CO.7.5" type="verse">[A] jah auk qimandam unsis in Makaidonjai ni waiht habaida gahveilainais leik unsar, ak in allamma anapragganai, utana waihjons, innana agisa.</seg>
          <seg id="b.2CO.7.5" type="verse">[B] jah auk qimandam unsis in Makidonjai ni waiht habaida gahveilainais leik unsar, ak in allamma anapragganai, utana waihjons, innana agisa.</seg>
          <seg id="b.2CO.7.6" type="verse">[A] akei sa gaþlaihands hnaiwidaim gaþrafstida uns guþ in quma Teitaus;</seg>
          <seg id="b.2CO.7.6" type="verse">[B] akei sa gaþlaihan&lt;d&gt;s hnaiwidaim gaþrafstida uns guþ in quma Teitaus;</seg>
          <seg id="b.2CO.7.7" type="verse">[A] aþþan ni þatainei in quma is, ak jah in gaþlaihtai, þizaiei gaþrafstiþs was ana izwis, gateihands uns izwara gairnein, izwarana gaunoþu, izwar aljan faur mik, swaei mis mais faginon warþ.</seg>
          <seg id="b.2CO.7.7" type="verse">[B] aþþan ni þatainei in quma is, ak jah in gaþlaihtai, þizaiei gaþrafstiþs was ana izwis, gateihands uns izwara gairnein, izwarana gaunoþu, izwar aljan faur mik, swaei mis mais faginon warþ.</seg>
          <seg id="b.2CO.7.8" type="verse">[A] unte jabai gaurida izwis in bokom, ni idreigo mik, jah jabai idreigoda - unte gasaihva þatei so aipistaule jaina, jabai &lt;jah&gt; du leitilai hveilai, gaurida izwis -</seg>
          <seg id="b.2CO.7.8" type="verse">[B] unte jabai gaurida izwis in þaim bokom, ni idreigo mik, jah jabai id(r)eigoda - gasaihva auk þatei so aipistaule jaina, jabai &lt;jah&gt; du leitilai hveilai, gaurida izwis -</seg>
          <seg id="b.2CO.7.9" type="verse">[A] nu fagino, ni unte gauridai wesuþ, ak unte gauridai wesuþ du idreigai; saurgaideduþ auk bi guþ, ei waihtai ni gasleiþjaindau us unsis.</seg>
          <seg id="b.2CO.7.9" type="verse">[B] nu fagino, ni unte gauridai wesuþ, ak unte gauridai wesuþ du idreigai; saurgaideduþ auk bi guþ, ei in waihtai ni gasleiþjaindau us unsis.</seg>
          <seg id="b.2CO.7.10" type="verse">[A] unte bi guþ saurga idreiga du ganistai gatulgida ustiuhada; iþ þis fairhvaus saurga dauþu gasmiþoþ.</seg>
          <seg id="b.2CO.7.10" type="verse">[B] unte so bi guþ saurga id(r)eiga du ganistai gatulgidai ustiuhada; iþ þis fairhvaus saurga dauþu gasmiþoþ.</seg>
          <seg id="b.2CO.7.11" type="verse">[A] saihv[a] auk silbo þata bi guþ saurgan izwis, hvelauda gatawida izwis usdaudein, akei sunjon, akei unwerein, akei agis, akei gairnein, akei aljan, akei fraweit! in allamma ustaiknideduþ izwis hlutrans wisan þamma toja.</seg>
          <seg id="b.2CO.7.11" type="verse">[B] saihv auk silbo þata bi guþ saurgan izwis, hve(l)auda gatawida izwis usdaudein, akei sunjon, akei unwerein, akei agis, akei gairnein, akei aljan, akei fraweit! in allamma ustaiknideduþ izwis hlutrans wisan þamma toja.</seg>
          <seg id="b.2CO.7.12" type="verse">[A] aþþan jabai melida, ni in þis anamahtjandins, ni in þis anamahtidins, ak du gabairhtjan usdaudein unsara þoei faur izwis habam wiþra izwis in andwairþja gudis.</seg>
          <seg id="b.2CO.7.12" type="verse">[B] aþþan jabai melida, ni in þis anamahtjandins, ni in þis anamahtidins, ak du gabairhtjan usdaudein unsara þoei faur izwis habam wiþra izwis in andwairþja gudis.</seg>
          <seg id="b.2CO.7.13" type="verse">[A] inuþ~þis gaþrafstidai sijum; aþþan ana gaþrafsteinai unsarai filaus mais faginodedum ana fahedai Teitaus, unte anahveilaiþs warþ ahma is fram allaim izwis.</seg>
          <seg id="b.2CO.7.13" type="verse">[B] inuh þis gaþrafstidai sium; aþþan ana gaþrafsteinai unsarai filaus mais faginodedum ana fahedai Teitaus, unte anahveilaiþs warþ ahma is fram allaim izwis.</seg>
          <seg id="b.2CO.7.14" type="verse">[A] unte jabai hva imma fram izwis hvaihvop, ni gaaiwiskoþs warþ; ak swaswe allata izwis in sunjai rodidedum, swa jah hvoftuli unsara so du Teitau[n] sunja warþ.</seg>
          <seg id="b.2CO.7.14" type="verse">[B] unt(e) (j)abai hva imma fram izwis hva(ihv)op, ni gaaiwiskoþs warþ; ak swaswe allata izwis in sunjai rodidedum, swa jah hvoftuli unsara so du Teitau sunja warþ.</seg>
          <seg id="b.2CO.7.15" type="verse">[A] jab~brusts is ufarassau du izwis sind, gamunandins þo allaize izwara ufhausein, swe miþ agisa jah reirom andnemuþ ina.</seg>
          <seg id="b.2CO.7.15" type="verse">[B] jah brusts is ufarassau du izwis sind, gamunandins þo allaize izwara ufhausein, swe miþ agisa jah reiro(m) andnemuþ ina.</seg>
          <seg id="b.2CO.7.16" type="verse">[A] fagino nu, unte in allamma gatraua in izwis.</seg>
          <seg id="b.2CO.7.16" type="verse">[B] fagino nu, unte in allamma gatraua in izwis.</seg>
        </div>
        <div id="b.2CO.8" type="chapter">
          <seg id="b.2CO.8.1" type="verse">[A] Aþþan kannja izwis, broþrjus, anst gudis þo gibanon in aikklesjom Makidonais,</seg>
          <seg id="b.2CO.8.1" type="verse">[B] Aþþan kannja izwis, broþrjus, anst gudis þo gibanon in aikklesjon Mak(i)donais,</seg>
          <seg id="b.2CO.8.2" type="verse">[A] þatei in managamma kustau aglons managduþs fahedais ize jaþ~þata diupo unledi ize usmanagnoda du gabein ainfalþeins ize.</seg>
          <seg id="b.2CO.8.2" type="verse">[B] þatei in managamma kustau aglons managduþs fahedais ize jah þata diupo unledi ize usmanagnoda du gabein ainfalþeins ize.</seg>
          <seg id="b.2CO.8.3" type="verse">[A] unte bi mahtai, weitwodja, jah ufar maht silbawiljos wesun,</seg>
          <seg id="b.2CO.8.3" type="verse">[B] unte bi mahtai, weitwodja, jah ufar maht silbaw(i)ljos wesun,</seg>
          <seg id="b.2CO.8.4" type="verse">[A] miþ managai usbloteinai bidjandans uns niman anst seina jah gamainein andbahtjis in þans weihans.</seg>
          <seg id="b.2CO.8.4" type="verse">[B] miþ managai u(sb)loteinai bidjandans uns niman anst seina jah gamainein andbahtjis in þ(ans) weihans.</seg>
          <seg id="b.2CO.8.5" type="verse">[A] jaþ~ni swaswe wenidedum, ak sik silbans atgebun frumist fraujin, þaþroþ~þan uns þairh wiljan gudis,</seg>
          <seg id="b.2CO.8.5" type="verse">[B] jah ni swaswe wenidedum, ak sik silbans atgebun frumist fraujin, þaþroh þan uns þairh wiljan gudis,</seg>
          <seg id="b.2CO.8.6" type="verse">[A] swaei bedeima Teitaun, ei swaswe faura dustodida, swah ustiuhai in izwis jah þo anst.</seg>
          <seg id="b.2CO.8.6" type="verse">[B] swaei bedeima Teitaun, ei swaswe faura dustodida, swah ustiuhai in izwis jah þo anst.</seg>
          <seg id="b.2CO.8.7" type="verse">[A] akei swe raihtis in allamma managniþ, galaubeinai jah waurda jah kunþja jah in allai usdaudein jah ana þizai us izwis in uns frijaþwai, ei jah in þizai anstai managnaiþ.</seg>
          <seg id="b.2CO.8.7" type="verse">[B] akei swe raihtis in allamma managniþ, (g)alaubeinai jah (w)aurda jah kunþja jah in allai usdaudein jah ana þizai us izwis in uns friaþwai, ei jah in þizai anstai managnaiþ.</seg>
          <seg id="b.2CO.8.8" type="verse">[A] ni swaswe fraujinonds qiþa izwis, ak in þizos anþaraize usdaudeins jah izwaraizos frijaþwos airkniþa kiusands.</seg>
          <seg id="b.2CO.8.8" type="verse">[B] ni swas(we) fraujinonds qiþa izwis, ak in þizos anþaraize usdaudeins jah izwaraizos friaþwo(s) airkn(i)þa kiusands.</seg>
          <seg id="b.2CO.8.9" type="verse">[A] unte kunnuþ anst fraujins unsaris Iesuis Xristaus, þatei in izwara gaunledida sik gabigs wisands, ei jus þamma is unledja gabigai wairþaiþ.</seg>
          <seg id="b.2CO.8.9" type="verse">[B] unte kunnuþ anst fraujins un(s)aris Iesuis Xristaus, þatei in izwara gaunledida sik gabigs wisands, ei jus þamma is unledja gabeigai wairþ(a)iþ.</seg>
          <seg id="b.2CO.8.10" type="verse">[A] jar~ragin in þamma giba, unte þata izwis batizo ist, juzei ni þatainei taujan, ak jah wiljan dugunnuþ af fairnin jera.</seg>
          <seg id="b.2CO.8.10" type="verse">[B] jah ragin in þamma giba, unte þata izwis batizo ist, juzei ni þatainei wiljan, ak jah taujan dugunnuþ af fairnin jera.</seg>
          <seg id="b.2CO.8.11" type="verse">[A] iþ nu sai, jah taujan ustiuhaiþ, ei swaswe fauraïst muns du wiljan, swa jah du ustiuhan us þammei habaiþ.</seg>
          <seg id="b.2CO.8.11" type="verse">[B] iþ nu sai, jah taujan ustiuhaiþ, ei swaswe fauraïst muns du wiljan, swa jah du ustiuhan us þammei habaiþ.</seg>
          <seg id="b.2CO.8.12" type="verse">[A] jabai auk wilja in gagreftai ist, swaswe habai, waila andanem ist, ni swaswe ni habai.</seg>
          <seg id="b.2CO.8.12" type="verse">[B] jaba(i) auk wilja in gagrei(f)tai ist, swaswe habai, waila andanem ist, ni swaswe ni habai.</seg>
          <seg id="b.2CO.8.13" type="verse">[A] ni swa auk ei anþaraim iusila, iþ izwis aglo, ak us ibnassau;</seg>
          <seg id="b.2CO.8.13" type="verse">[B] ni swa auk ei anþaraim iusila, iþ izwis aglo, ak us ibnassau;</seg>
          <seg id="b.2CO.8.14" type="verse">[A] in þamma nu mela izwar ufarassus du jainaize þarbom, ei jah jainaize ufarassus wairþai du izwaraim þarbom, ei wairþai ibnassus,</seg>
          <seg id="b.2CO.8.14" type="verse">[B] in þamma nu mela izwar u(f)aras(su)s du jain(a)ize þarbom, ei jah jainaize ufarassus wairþai du izwaraim þarbom, ei wairþai ibnassus,</seg>
          <seg id="b.2CO.8.15" type="verse">[A] swaswe gameliþ ist: jas~saei filu, ni managizo, jah saei leitil, ni fawizo.</seg>
          <seg id="b.2CO.8.15" type="verse">[B] swaswe game(l)iþ ist: saei filu, ni managizo, jah saei leitil, ni fawizo.</seg>
          <seg id="b.2CO.8.16" type="verse">[A] aþþan awiliuþ guda, ize gaf þo samon usdaudein faur izwis in hairto Teitaus;</seg>
          <seg id="b.2CO.8.16" type="verse">[B] aþþan awiliud guda, izei gaf þo samon usdaudein (faur) (izwis) in hairto Teitaus;</seg>
          <seg id="b.2CO.8.17" type="verse">[A] unte raihtis bida andnam, aþþan usdaudoza wisands silba wiljands galaiþ du izwis.</seg>
          <seg id="b.2CO.8.17" type="verse">[B] unte raihtis bida andnam, aþþan usdaudoza wisands silba wiljands galaiþ du izwis.</seg>
          <seg id="b.2CO.8.18" type="verse">[A] gah~þan~miþ~[ga]sandidedum imma broþar; þizei hazeins in aiwaggeljons and allos aikklesjons.</seg>
          <seg id="b.2CO.8.18" type="verse">[B] gaþ~þan~miþ~sandidedum imma broþar; þizei hazeins in aiwaggeljon and allos aikklesjons.</seg>
          <seg id="b.2CO.8.19" type="verse">[A] aþþan ni þat~ain, ak jah gatewiþs fram aikklesjom miþ gasinþam uns miþ anstai þizai andbahtidon fram uns du fraujins wulþau jah gairnein unsarai;</seg>
          <seg id="b.2CO.8.19" type="verse">[B] aþþan ni þat~ain, ak jah gatewiþs fram aikklesjom miþ gasinþam uns miþ anstai þizai andbahtidon fram uns du fraujins wulþau jah gairnein unsarai;</seg>
          <seg id="b.2CO.8.20" type="verse">[A] biwandjandans þata, ibai hvas uns fairinodedi in digrein þizai andbahtidon fram uns;</seg>
          <seg id="b.2CO.8.20" type="verse">[B] biwandjandans þata, ibai hvas uns fairinodedi in digrein þizai andbahtidon fram uns;</seg>
          <seg id="b.2CO.8.21" type="verse">[A] garedandans auk goda ni þatainei in andwairþja gudis, ak jah in andwairþja manne.</seg>
          <seg id="b.2CO.8.21" type="verse">[B] garedandans auk goda ni þatainei in andwairþja gudis, ak jah in andwairþja manne.</seg>
          <seg id="b.2CO.8.22" type="verse">[A] insandidedum þan miþ im broþar unsarana þanei gakausidedum in managaim ufta usdaudana wisandan, aþþan nu, sai, filu usdaudozan trauainai managai in izwis;</seg>
          <seg id="b.2CO.8.22" type="verse">[B] insandidedum þan miþ im broþar unsarana þanei gakausidedum in managaim ufta usdaudana wisandan, aþþan nu, sai, filaus mais usdaudozan trauainai managai in izwis;</seg>
          <seg id="b.2CO.8.23" type="verse">[A] jah þe bi Teitu, saei ist gaman mein jag~gawaurstwa in izwis; jaþþe broþrjus unsarai apaustauleis aikklesjono, wulþaus Xristaus.</seg>
          <seg id="b.2CO.8.23" type="verse">[B] jaþ~þe bi Teitu, saei ist gaman mein jah gawaurstwa in izwis; jaþþe broþrjus unsarai apaustauleis aikklesjono, wulþus Xristaus.</seg>
          <seg id="b.2CO.8.24" type="verse">[A] aþþan ustaiknein frijaþwos izwaraizos jah unsaraizos hvoftuljos faur izwis in im ustaiknjandans in andwairþja aikklesjono.</seg>
          <seg id="b.2CO.8.24" type="verse">[B] aþþan ustaiknein friaþwos izwaraizos jah unsaraizos hvoftuljos faur izwis in im ustaiknjandans in andwairþja aikklesjono.</seg>
        </div>
        <div id="b.2CO.9" type="chapter">
          <seg id="b.2CO.9.1" type="verse">[A] Aþþan bi andbahti þatei rahtoda du weihaim, ufjo mis ist du meljan izwis;</seg>
          <seg id="b.2CO.9.1" type="verse">[B] Aþþan bi andbahti þatei rahtoda du weihaim, ufjo mis ist du meljan izwis;</seg>
          <seg id="b.2CO.9.2" type="verse">[A] unte wait gairnein izwara, þizaiei fram izwis hvopam at Makidonim, unte Akaja gamanwida ist fram fairnin jera, jah þata us izwis aljan uswagida þans managistans.</seg>
          <seg id="b.2CO.9.2" type="verse">[B] unte wait gairnein izwara, þizaiei fra(m) izwis hvopa at Makidon[n]im, unte Axaïa gamanwida ist fram fairnin jera, jah þata us izwis aljan gawagida þans managistans izei.</seg>
          <seg id="b.2CO.9.3" type="verse">[A] aþþan fauragasandida broþruns, ei hvoftuli unsara so fram izwis ni waurþi lausa in þizai halbai, ei swaswe qaþ gamanwidai sijaiþ;</seg>
          <seg id="b.2CO.9.3" type="verse">[B] aþþan fauragasandida broþruns, ei hvoftuli unsara so fram izwis ni waurþi lausa in þizai halbai, ei swaswe qaþ , gamanwidai sijaiþ;</seg>
          <seg id="b.2CO.9.4" type="verse">[A] ibai jabai qimand miþ mis Makidoneis jag~bigitand izwis unmanwjan[d]s, gaaiwiskonda&lt;u&gt; weis, ei ni qiþau jus, in þamma stomin hvoftuljos.</seg>
          <seg id="b.2CO.9.4" type="verse">[B] ibai jabai qimand miþ mis Makidoneis jah bigitand izwis unmanwjans, gaaiwiskondau weis, ei ni qiþau jus, in þamma stomin þizos hvoftuljos.</seg>
          <seg id="b.2CO.9.5" type="verse">[A] naudiþaurft nu man bidjan broþruns, ei galeiþaina du izwis jah fauragamanwjaina þana fauragahaitanan aiwlaugian izwarana, þana manwjana wisan swaswe wailaqiss jan~ni swaswe bifaihon.</seg>
          <seg id="b.2CO.9.5" type="verse">[B] naudiþaurft nu man bidjan broþruns, ei galeiþaina du izwis jah fauragamanwjaina þana fauragahaitanan aiwlaugian izwarana, þana manwjana wisan swaswe wailaqiss jah ni swaswe bifaihon.</seg>
          <seg id="b.2CO.9.6" type="verse">[A] þatuþ~þan, saei saijiþ us gaþagkja, us gaþagkja jah sneiþiþ, jah saei saijiþ in þiuþeinai, us þiuþeinai jah sneiþiþ.</seg>
          <seg id="b.2CO.9.6" type="verse">[B] þatuþ~þan, saei saiiþ us gaþagkja, us gaþagkja jah sneiþiþ, jah saei saiiþ in þiuþeinai, us þiuþeinai jah sneiþiþ.</seg>
          <seg id="b.2CO.9.7" type="verse">[A] hvarjizuh swaswe fauragahugida hairtin, ni us trigon aiþþau us nauþai, . . . .</seg>
          <seg id="b.2CO.9.7" type="verse">[B] hvarjizuh swaswe fauragahugida hairtin, ni us trigon aiþþau us nau(þ)ai, unte hlasana giband frijoþ guþ.</seg>
          <seg id="b.2CO.9.8" type="verse">[B] aþþan mahteigs ist guþ alla anst ufarassjan in izwis, ei in allamma sinteino allis ganauhan habandans ufarassjaiþ in allamma waurstwe godaize,</seg>
          <seg id="b.2CO.9.9" type="verse">[B] swaswe gameliþ ist: tahida, gaf unledaim; uswaurts is wisiþ du aiwa.</seg>
          <seg id="b.2CO.9.10" type="verse">[B] aþþan sa andstald(ands) fraiwa þana saiandan jah (hlai)ba du mata andstaldiþ jah managjai fraiw izwar jah wahsjan gataujai akrana uswaurhtais izwaraizos;</seg>
          <seg id="b.2CO.9.11" type="verse">[B] in allamma gabignandans, in allai ainfalþein, sei waurkeiþ þairh uns aiwxaristian guda.</seg>
          <seg id="b.2CO.9.12" type="verse">[B] unte andbahti þis gudjinassaus ni þatainei ist usfulljando gaidwa þize weihane, ak jah ufarassjando þairh managa awiliuda guda,</seg>
          <seg id="b.2CO.9.13" type="verse">[B] þairh gakust þis andbahtjis mikiljandans guþ ana ufhauseinai andahaitis izwaris in aiwaggeljon Xristaus jah in ainfalþein gamainduþais du im jah du allaim,</seg>
          <seg id="b.2CO.9.14" type="verse">[B] jah izei bidai faur izwis gairnjandans izwara in ufarassau&lt;s&gt; anstais gudis ana izwis.</seg>
          <seg id="b.2CO.9.15" type="verse">[B] awiliud guda in þizos unusspillodons is gibos.</seg>
        </div>
        <div id="b.2CO.10" type="chapter">
          <seg id="b.2CO.10.1" type="verse">[B] Aþþan ik silba Pawlus bidja izwis bi qairrein jah mukamodein Xristaus, ikei ana andaugi raihtis hauns im in izwis, aþþan aljar wisands gatraua in izwis.</seg>
          <seg id="b.2CO.10.2" type="verse">[B] aþþan bidja[n] ei ni andwairþs gatrauau trauainai, þizaiei man gadaursan ana sumans þans munandans uns swe bi leika gaggandans.</seg>
          <seg id="b.2CO.10.3" type="verse">[B] in leika auk gaggandans ni bi leika drauhtinom.</seg>
          <seg id="b.2CO.10.4" type="verse">[B] unte wepna unsaris drauhtinassaus ni leikeina, ak mahteiga guda du gataurþai tulgiþo,</seg>
          <seg id="b.2CO.10.5" type="verse">[B] mitonins gatairandans jah all hauhiþos ushafanaizos wiþra kunþi gudis jah frahinþandans all fraþje jah in ufhausein Xristaus tiuhandans</seg>
          <seg id="b.2CO.10.6" type="verse">[B] jah manwuba habandans du fraweitan all ufarhauseino, þan usfulljada izwara ufhauseins.</seg>
          <seg id="b.2CO.10.7" type="verse">[B] þo bi andwairþja saihviþ. jabai hvas gatrauaiþ sik silban Xristaus wisan, þata þagkjai aftra af sis silbin, ei swaswe is Xristaus, swa jah weis.</seg>
          <seg id="b.2CO.10.8" type="verse">[B] aþþan sweþauh jabai hva managizo hvopam bi waldufni unsar, þatei atgaf frauja unsis du timreinai jah ni du gataurþai izwarai, ni gaaiwiskonda.</seg>
          <seg id="b.2CO.10.9" type="verse">[B] ei ni þugkjaima swe þlahsjandans izwis þairh bokos; -</seg>
          <seg id="b.2CO.10.10" type="verse">[B] unte þos raihtis bokos, qiþand, kaurjos sind jah swinþos, iþ qums leikis lasiws jah waurd frakunþ; -</seg>
          <seg id="b.2CO.10.11" type="verse">[B] þata þagkjai sa swaleiks, þatei hvileikai sium waurda þairh bokos aljar wisandans, swaleikai jah andwairþai waurstwa.</seg>
          <seg id="b.2CO.10.12" type="verse">[B] unte ni gadaursum domjan unsis silbans aiþþau gadomjan uns du þaim sik silbans anafilhandam; ak eis in sis silbam sik [sik] silbans mitandans jah gadomjandans sik silbans du sis silbam ni fraþjand.</seg>
          <seg id="b.2CO.10.13" type="verse">[B] iþ weis ni inu mitaþ hvopam, akei bi mitaþ garaideinais þoei gamat unsis guþ mitaþ fairrinnandein und jah izwis. -</seg>
          <seg id="b.2CO.10.14" type="verse">[B] ni auk swaswe ni fairrinnandans und izwis ufarassau ufþanjam uns, unte jah und izwis gasniumidedum in aiwaggeljon Xristaus. -</seg>
          <seg id="b.2CO.10.15" type="verse">[B] ni inu mitaþ hvopandans in framaþjaim arbaidim, aþþan wen habam at wahsjandein galaubeinai izwarai in izwis mikilnan bi garaideinai unsarai du ufarassau,</seg>
          <seg id="b.2CO.10.16" type="verse">[B] ufarjaina izwis aiwaggeljon merjan, ni in framaþjaim arbaidim du manwjaim hvopan.</seg>
          <seg id="b.2CO.10.17" type="verse">[B] aþþan sa hvopands in fraujin hvopai.</seg>
          <seg id="b.2CO.10.18" type="verse">[B] unte ni saei sik silban gaswikunþeiþ, jains ist gakusan[d]s, ak þanei frauja gaswikunþeiþ.</seg>
        </div>
        <div id="b.2CO.11" type="chapter">
          <seg id="b.2CO.11.1" type="verse">[B] Ei wainei usþulaidedeiþ meinaizos leitil hva unfrodeins; akei jah usþulaiþ mik.</seg>
          <seg id="b.2CO.11.2" type="verse">[B] unte aljanonds izwis gudis aljana; gawadjoda auk izwis ainamma waira mauja swikna du usgiban Xristau.</seg>
          <seg id="b.2CO.11.3" type="verse">[B] aþþan og, ibai aufto swaswe waurms Aiwwan uslutoda filudeisein seinai, riurja wairþaina fraþja izwara af ainfalþein jah swiknein þizai in Xristau.</seg>
          <seg id="b.2CO.11.4" type="verse">[B] jabai nu sa qimanda anþarana Iesu mereiþ, þanei weis ni meridedum, aiþþau ahman anþarana nimiþ, þanei ni nemuþ, aiþþau aiwaggeljon anþara þoei ni andnemuþ, waila usþulaideduþ.</seg>
          <seg id="b.2CO.11.5" type="verse">[B] man auk ni waihtai mik minnizo gataujan þaim ufar mikil wisandam apaus&lt;tau&gt;lum.</seg>
          <seg id="b.2CO.11.6" type="verse">[B] jabai unhrains im waurda, akei ni kunþja; aþþan in allamma gabairhtidai in allaim du izwis.</seg>
          <seg id="b.2CO.11.7" type="verse">[B] aiþþau ibai frawaurht tawida, mik silban haunjands, ei jus ushauhjaindau, unte arwjo gudis aiwaggeljon merida izwis?</seg>
          <seg id="b.2CO.11.8" type="verse">[B] anþaros aikklesjons birauboda, nimands andawizn du izwaramma andbahtja, jah wisands at izwis jah ushaista ni ainnohun kaurida;</seg>
          <seg id="b.2CO.11.9" type="verse">[B] unte þarbos meinos usfullidedun broþrjus qimandans af Makidonai, jah (in) allaim unkaureinom izwis mik silban fastaida jah fasta.</seg>
          <seg id="b.2CO.11.10" type="verse">[B] ist sunja Xristaus in mis, unte so hvoftuli ni faurdammjada in mis in landa Akaje.</seg>
          <seg id="b.2CO.11.11" type="verse">[B] in hvis? unte ni frijo izwis? guþ wait.</seg>
          <seg id="b.2CO.11.12" type="verse">[B] iþ þatei tauja jah taujan haba, ei usmaitau inilon þize wiljandane inilon, ei in þammei hvopand, bigitaindau swaswe jah weis.</seg>
          <seg id="b.2CO.11.13" type="verse">[B] unte þai swaleikai galiugaapaustauleis, waurstwjans hindarweisai, gagaleikondans sik du apaustaulum Xristaus.</seg>
          <seg id="b.2CO.11.14" type="verse">[B] jah nist sildaleik, unte silba Satana gagaleikoþ sik aggil[l]au liuhadis.</seg>
          <seg id="b.2CO.11.15" type="verse">[B] nist mikil, jabai andbahtos is gagaleikond sik (s)we andbahtos garaihteins, þizeei andeis wairþiþ (bi) waurstwam ize.</seg>
          <seg id="b.2CO.11.16" type="verse">[B] aftra qiþa, ibai hvas mik muni unfrodana; aiþþau waila þau swe unfrodana nimaiþ mik, ei jah ik leitil hva hvopau.</seg>
          <seg id="b.2CO.11.17" type="verse">[B] þatei rodja ni rodja bi fraujan, ak swe in unfrodein in þamma stomin þizos hvoftuljos.</seg>
          <seg id="b.2CO.11.18" type="verse">[B] unte managai hvopand bi leika, jah ik hvopa.</seg>
          <seg id="b.2CO.11.19" type="verse">[B] unte azetaba u(s)þulaiþ þans unwitans, frodai wisandans.</seg>
          <seg id="b.2CO.11.20" type="verse">[B] usþulaiþ, jabai hvas izwis gaþiwaiþ, jabai hvas fraïtiþ, jabai hvas usnimiþ, jabai hvas in arbaidai briggiþ, jabai hvas izwis in andawleizn slahiþ.</seg>
          <seg id="b.2CO.11.21" type="verse">[B] bi unsweriþai qiþa, swe þatei weis siukai weseima; iþ in þammei hve hvas anananþeiþ, in unfrodein qiþa, gadars jah ik;</seg>
          <seg id="b.2CO.11.22" type="verse">[B] Haibraieis sind, jah ik; Israeleiteis sind, jah ik; fraiw Abrahamis sind, jah ik;</seg>
          <seg id="b.2CO.11.23" type="verse">[B] andbahtos Xristaus sind, swaswe unwita qiþa, mais ik; (i)n arbaidim managizeim, (i)n karkarom ufarassau, in slahim ufarassau, in dauþeinim ufta;</seg>
          <seg id="b.2CO.11.24" type="verse">[B] fram Iudaium fimf sinþam fidwor tiguns ainamma wanans nam;</seg>
          <seg id="b.2CO.11.25" type="verse">[B] þrim sinþam wandum usbluggwans was; ainamma sinþa stainiþs was; þrim s(in)þam usfarþon gatawida us skipa; naht jah dag in diupiþai was mareins;</seg>
          <seg id="b.2CO.11.26" type="verse">[B] wratodum ufta, bireikeim ahvo, bireikeim waidedjane, bireikeim us kunja, bireikeim us þiudom, bireikeim in baurg, bireikeim in auþidai, bireikeim in marein, bireikeim in galiugabroþrum,</seg>
          <seg id="b.2CO.11.27" type="verse">[B] aglom jah arbaidim, in wokainim ufta, in gredau jah þaurstein, in lausqiþrei(m) ufta, in friusa jah naqadein;</seg>
          <seg id="b.2CO.11.28" type="verse">[B] inuh þo afar þata arbaiþs meina seiteina, saurga meina allaim aikklesjom.</seg>
          <seg id="b.2CO.11.29" type="verse">[B] hvas siukiþ, jah ni siukau? hvas afmarzjada, jah ik ni tund(n)au?</seg>
          <seg id="b.2CO.11.30" type="verse">[B] jabai hvopan skuld sijai, þaim siukeins meinaizos hvopau.</seg>
          <seg id="b.2CO.11.31" type="verse">[B] guþ jah atta fraujins Iesuis wait, sa þiuþeiga du aiwam, þatei ni liuga.</seg>
          <seg id="b.2CO.11.32" type="verse">[B] in Damaskon fauramaþleis þiudos Araitins þiudanis witaida baurg Damaskai gafahan mik wiljands,</seg>
          <seg id="b.2CO.11.33" type="verse">[B] jah þairh augadauro in snorjon athahans was and baurgswaddjau jah unþaþlauh handuns is.</seg>
        </div>
        <div id="b.2CO.12" type="chapter">
          <seg id="b.2CO.12.1" type="verse">[A] . . . . _nins fraujins.</seg>
          <seg id="b.2CO.12.1" type="verse">[B] hvopan binah, akei ni batizo ist, jah þan qima in siunins jah andhuleinins fraujins.</seg>
          <seg id="b.2CO.12.2" type="verse">[A] wait mannan in Xristau faur jera ·id·, jaþþe in leika ni wait, jaþþe inu leik ni wait, guþ wait, frawulwanana þana swaleikana und þridjan himin;</seg>
          <seg id="b.2CO.12.2" type="verse">[B] wait mannan in Xristau faur jera fidwortaihun, jaþþe in leika ni wait, jaþþe inuh leik ni wait, guþ wait, frawulwanana þana swaleikana und þridjan himin;</seg>
          <seg id="b.2CO.12.3" type="verse">[A] jah wait þana swaleikana mannan, jaþþe in leika jaþþe inu leik ni wait, guþ wait,</seg>
          <seg id="b.2CO.12.3" type="verse">[B] jah wait þana swaleikana mannan, jaþþe in leika jaþþe inuh leik nih wait, guþ wait,</seg>
          <seg id="b.2CO.12.4" type="verse">[A] þatei frawulwans warþ in wagg jah hausida unqeþja waurda, þoei ni skulda sind mann rodjan.</seg>
          <seg id="b.2CO.12.4" type="verse">[B] þatei frawulwans warþ in wagg jah hausida unqeþja waurda, þoei ni skulda sind mann rodjan.</seg>
          <seg id="b.2CO.12.5" type="verse">[A] faur þana swaleikana hvopa, iþ faur mik silban ni waiht hvopa, niba in unmahtim meinaim.</seg>
          <seg id="b.2CO.12.5" type="verse">[B] faur þana swaleikana hvopa, iþ faur mik silban ni waiht hvopa, niba in unmahtim meinaim.</seg>
          <seg id="b.2CO.12.6" type="verse">[A] aþþan jabai wiljau hvopan, ni sijau unwita, unte sunja qiþa, iþ freidja, ibai hvas in mis hva muni ufar þatei gasaihviþ aiþþau [aiþþau] gahauseiþ hva us mis.</seg>
          <seg id="b.2CO.12.6" type="verse">[B] aþþan jabai wiljau hvopan, ni sijau unwita, unte sunja qiþa, iþ freidja, ibai hvas in mis hva muni ufar þatei gasaihviþ aiþþau gahauseiþ hva us mis.</seg>
          <seg id="b.2CO.12.7" type="verse">[A] jah bi filusnai andhuleino, ei ni ufarhafnau, atgibana ist mis hnuþo leika meinamma, aggilus Satanins, ei mik kaupastedi, ei ni ufarhugjau.</seg>
          <seg id="b.2CO.12.7" type="verse">[B] jah bi filusnai andhuleino, ei ni ufarhafnau, atgibana ist mis hnuto leika meinamma, aggilus Satanins, ei mik kaupastedi, ei ni ufarhugjau.</seg>
          <seg id="b.2CO.12.8" type="verse">[A] bi þatei þrim sinþam fraujan baþ ei afstoþi af mis;</seg>
          <seg id="b.2CO.12.8" type="verse">[B] bi þatei þrim sinþam frauja&lt;n&gt; baþ ei afstoþi af mis;</seg>
          <seg id="b.2CO.12.9" type="verse">[A] jah qaþ mis: ganah þuk ansts meina, unte mahts in siukein ustiuhada. filu gabaurjaba nu mais hvopa in siukeim meinaim, ei ufarhleiþrjai ana mis mahts Xristaus.</seg>
          <seg id="b.2CO.12.9" type="verse">[B] jah qaþ mis: ganah þuk ansts meina, unte mahts in siukeim ustiuhada. filu gabaurjaba nu mais hvopa in siukeim meinaim, ei ufarhleiþrjai ana mis mahts Xristaus.</seg>
          <seg id="b.2CO.12.10" type="verse">[A] in þizei mis galeikaiþ in siukeim, in anamahtim, in nauþim, in wrekeim, in þreihslam faur Xristu; unte þan siuka, þan mahteigs im.</seg>
          <seg id="b.2CO.12.10" type="verse">[B] in þizei mis galeikaiþ in siukeim, in anamahtim, in nauþim, in wrekeim, in þreihslam faur Xristu; unte þan siuka, þan mahteigs im.</seg>
          <seg id="b.2CO.12.11" type="verse">[A] warþ unwita hvopands, jus mik gabaidideduþ; aþþan ik skulds was fram izwis gakannjan, unte ni waihtai mins habaida þaim ufar filu apaustaulum, jah jabai ni waihts im.</seg>
          <seg id="b.2CO.12.11" type="verse">[B] warþ unwita hvopands, jus mik gabaidideduþ; aþþan ik skulds was fram izwis gakannjan, unte ni waihtai mins habaida þaim ufar filu apaustaulum, jah jabai ni waihts im.</seg>
          <seg id="b.2CO.12.12" type="verse">[A] aiþþau sweþauh taikneis apaustaulus gatawidos waurþun in izwis in allai þulainai, taiknim jah fauratanjam jah mahtim.</seg>
          <seg id="b.2CO.12.12" type="verse">[B] aiþþau sweþauh taikneis apaustaulaus gatawidos waurþun in izwis in allai þulainai, taiknim jah fauratanjam jah mahtim.</seg>
          <seg id="b.2CO.12.13" type="verse">[A] hva auk ist, þize wanai weseiþ ufar anþaros aikklesjons, niba þatei ik silba ni kaurida izwis? fragibiþ mis þata skaþis.</seg>
          <seg id="b.2CO.12.13" type="verse">[B] hva auk ist, þize wanai weseiþ ufar anþaros aikklesjons, nibai þatei ik silba ni kaurida izwis? fragibiþ mis þata skaþis.</seg>
          <seg id="b.2CO.12.14" type="verse">[A] sai, þridjo þata manwus im qiman at izwis, jan~ni kaurja izwis; unte ni sokja izwaros aihtins, ak izwis; ni auk skulun barna fadreinam huzdjan, ak fadreina barnam.</seg>
          <seg id="b.2CO.12.14" type="verse">[B] sai, þridjo þata manwus im qiman at izwis, jah ni kaurja izwis; unte ni sokja izwaros aihtins, ak izwis; ni auk skulun barna fadreinam huzdjan, ak fadreina barnam.</seg>
          <seg id="b.2CO.12.15" type="verse">[A] aþþan ik laþaleiko fraqima jah fraqimada faur saiwalos izwaros, sweþauh ei ufarassau izwis frijonds mins frijoda.</seg>
          <seg id="b.2CO.12.15" type="verse">[B] aþþan ik gabaurjaba fraqima jah fraqimada faur saiwalos izwaros, sweþauh ei ufarassau izwis frijonds minz frijoda.</seg>
          <seg id="b.2CO.12.16" type="verse">[A] aþþan s&lt;i&gt;ai nu, ik ni kaurida izwis, ak wisands aufto listeigs hindarweisein izwis nam.</seg>
          <seg id="b.2CO.12.16" type="verse">[B] aþþan s&lt;i&gt;ai nu, ik ni kaurida izwis, ak wisands a(u)fto listeigs hindarweisein izwis nam.</seg>
          <seg id="b.2CO.12.17" type="verse">[A] ibai þairh hvana þizeei insandida du izwis bifaihoda izwis?</seg>
          <seg id="b.2CO.12.17" type="verse">[B] ibai þairh hvana þizeei insandida du izwis bifaihoda izwis?</seg>
          <seg id="b.2CO.12.18" type="verse">[A] baþ Teitu jah miþinsandida imma broþar; ibai hva bifaihoda izwis Teitus? niu þamma samin ahmin iddjedum? niu þaim samam laistim?</seg>
          <seg id="b.2CO.12.18" type="verse">[B] baþ Teitu jah miþinsandida imma broþar; ibai hva bifaihoda izwis Teitus? niu þamma samin ahmin iddjedum? niu þaim samam laistim?</seg>
          <seg id="b.2CO.12.19" type="verse">[A] aftra þugkeiþ izwis ei sunjoma uns wiþra izwis? in andwairþja gudis in Xristau rodjam, þatuþ~þan all, liubans, in izwaraizos gatimreinais.</seg>
          <seg id="b.2CO.12.19" type="verse">[B] aftra þugkeiþ izwis ei sunjo[da]ma uns wiþra izwis? in andwairþja gudis in Xristau rodjam, þatuþ~þan all, liubans, in izwaraizos gatimreinais.</seg>
          <seg id="b.2CO.12.20" type="verse">[A] unte og, ibai aufto qimands ni swaleikans swe wiljau bigitau izwis, jah ik bigitaidau izwis swaleiks swe ni wileiþ mik, ibai aufto þwairheins, aljan, jiukos, bihaita, birodeinos, haifsteis, [bifaiha] ufswalleinos, drobnans;</seg>
          <seg id="b.2CO.12.20" type="verse">[B] unte og, ibai aufto qimands ni swaleikans swe wiljau bigitau izwis, jah ik bigitaidau izwis swaleiks swe ni wileiþ mik, ibai aufto þwairheins, aljan, jiukos, bihaita, birodeinos, haifsteis, drobnans;</seg>
          <seg id="b.2CO.12.21" type="verse">[A] ibai aftra qimandan mik guþ gahaunjai at izwis jah qaino managans þize faura frawaurkjandane jan~ni idreigondane ana unhrainiþai þoei gatawidedun, horinassau jah aglaitja.</seg>
          <seg id="b.2CO.12.21" type="verse">[B] ibai aftra qimandan mik guþ gahaunjai at izwis jah qaino managans þize faura frawaurkjandane jah ni idreigondane ana unhrainiþai þoei gatawidedun, horinassau jah aglaitein[o].</seg>
        </div>
        <div id="b.2CO.13" type="chapter">
          <seg id="b.2CO.13.1" type="verse">[A] Þridjo þata qima at izwis. ana munþa twaddje weitwode jaþ~þrije gastandiþ all waurde.</seg>
          <seg id="b.2CO.13.1" type="verse">[B] Þridjo þata qima at izwis. ana munþa twaddje weitwode jah þrije gastandai all waurde.</seg>
          <seg id="b.2CO.13.2" type="verse">[A] fauraqaþ jah aftra fauragateiha, swaswe andwairþs anþaramma sinþa jah aljaþro nu melja þaim faura frawaurkjandam jah anþaraim allaim, þatei jabai qima, aftra ni freidja.</seg>
          <seg id="b.2CO.13.2" type="verse">[B] fauraqaþ jah aftra fauragateiha, swaswe andwairþs anþaramma sinþa jah aljaþro nu melja þaim faura frawaurkjandam jah anþaraim allaim, þatei jabai qima, aftra ni freidja.</seg>
          <seg id="b.2CO.13.3" type="verse">[A] unte kustu sokeiþ þis in mis rodjandins Xristaus, saei ni siukiþ in izwis, ak mahteigs ist in izwis.</seg>
          <seg id="b.2CO.13.3" type="verse">[B] unte kustu sokeiþ þis in mis rodjandins Xristaus, saei ni siukiþ in izwis, ak mahteigs ist in izwis.</seg>
          <seg id="b.2CO.13.4" type="verse">[A] aþþan jabai jah ushramiþs was us siukein, akei libaiþ us mahtai gudis; jah auk weis siukam in imma, akei libam miþ imma us mahtai gudis in izwis.</seg>
          <seg id="b.2CO.13.4" type="verse">[B] aþþan jabai ushramiþs was us siukein, akei libaiþ us mahtai gudis; jah auk siukam in imma, akei libam miþ imma us mahtai gudis in izwis.</seg>
          <seg id="b.2CO.13.5" type="verse">[A] silbans fraisiþ sijaidu in galaubeinai; silbans izwis kauseiþ, þau niu kunnuþ izwis þatei Iesus Xristus in izwis ist? nibai aufto ungakusanai sijuþ .</seg>
          <seg id="b.2CO.13.5" type="verse">[B] izwis silbans fragiþ sijaidu in galaubeinai; silbans izwis kauseiþ, þauh niu kunnuþ þatei Iesus Xristus in izwis ist? ibai aufto ungakusanai sijuþ ?</seg>
          <seg id="b.2CO.13.6" type="verse">[A] aþþan wenja þatei kunneiþ ei weis ni sium ungakusanai.</seg>
          <seg id="b.2CO.13.6" type="verse">[B] aþþan wenja ei kunneiþ þatei weis ni sijum ungakusanai.</seg>
          <seg id="b.2CO.13.7" type="verse">[A] aþþan bidja du guda ei ni waiht ubilis taujaiþ; ni ei weis [un]gakusanai þugkjaima, ak ei jus þata godo taujaiþ, iþ weis swe ungakusanai þugkjaima.</seg>
          <seg id="b.2CO.13.7" type="verse">[B] aþþan bidja du guda ei ni waiht ubilis taujaiþ; ni ei weis [un]gakusanai þugkjaima, ak ei jus þata godo taujaiþ, ei weis ungakusanai þugkjaima.</seg>
          <seg id="b.2CO.13.8" type="verse">[A] ni auk magum hva wiþra sunja, ak faur sunja.</seg>
          <seg id="b.2CO.13.8" type="verse">[B] ni auk magum hva wiþra sunja, ak faur sunja.</seg>
          <seg id="b.2CO.13.9" type="verse">[A] aþþan faginom, þan weis siukam, iþ jus swinþai siuþ; þizuh auk jah bidjam, izwaraizos ustauhtais.</seg>
          <seg id="b.2CO.13.9" type="verse">[B] aþþan faginom, þan weis siukam, iþ jus (s)winþai sijuþ; þizuh auk jah b(i)djam, izwaraizos ustauhtais.</seg>
          <seg id="b.2CO.13.10" type="verse">[A] duþþe þata aljaþro melja, ei andwairþs hardaba ni tauja&lt;u&gt; bi waldufnja þammei frauja fragaf mis du gatimreinai jan~ni du gataurþai.</seg>
          <seg id="b.2CO.13.10" type="verse">[B] duþþe þata aljaþro melja, ei andwairþs harduba ni taujau bi waldufnja þammei frauja fragaf mis du gatimreinai jah ni du gataurþai.</seg>
          <seg id="b.2CO.13.11" type="verse">[A] þata anþar, broþrjus, faginoþ, ustauhanai sijaiþ, gaþrafstidai sijaiþ, samo fraþjaiþ, gawairþi taujandans sijaiþ, jah guþ gawairþeis jah frijaþwos wairþiþ miþ izwis.</seg>
          <seg id="b.2CO.13.11" type="verse">[B] þata anþar, broþrjus, faginoþ, ustauhanai sijaiþ, samo fraþjaiþ, gawairþi taujandans sijaiþ, jah guþ gawairþeis jah friaþwos wairþiþ miþ izwis.</seg>
          <seg id="b.2CO.13.12" type="verse">[A] goljaiþ izwis misso in frijonai weihai. goljand izwis þai weihans allai.</seg>
          <seg id="b.2CO.13.12" type="verse">[B] goljaiþ izwis misso in frijonai weihai. goljand izwis þai weihans allai.</seg>
          <seg id="b.2CO.13.13" type="verse">[A] ansts fraujins Iesuis Xristaus jah frijaþwa gudis jah gaman ahmins weihis miþ allaim izwis. amen.</seg>
          <seg id="b.2CO.13.13" type="verse">[B] ansts fraujins unsaris Iesuis Xristaus jah friaþwa gudis jah gaman ahmins weihis miþ allaim izwis. amen.</seg>
          <seg id="b.2CO.13.255" type="verse">[A] du Kaurinþium ·b· ustauh. du Kaurinþium ·b· meliþ ist us Filippai Makidonais.</seg>
          <seg id="b.2CO.13.255" type="verse">[B] du Kaurinþaium anþara ustauh.</seg>
        </div>
      </div>
      <div id="b.GAL" type="book">
        <div id="b.GAL.1" type="chapter">
          <seg id="b.GAL.1.0" type="verse">[B] Du Gala(tim) (anastodeiþ).</seg>
          <seg id="b.GAL.1.1" type="verse">[B] (P)awlus, apaustaulus, ni af mannam nih þairh mannan, ak þairh Iesu Xristu jah guþ attan, ize urraisida ina us dauþaim,</seg>
          <seg id="b.GAL.1.2" type="verse">[B] jah þai miþ mis allai broþrjus aikklesjom Galatiais.</seg>
          <seg id="b.GAL.1.3" type="verse">[B] ansts izwis jah gawairþi fram guda attin jah fraujin unsaramma Iesu Xristau,</seg>
          <seg id="b.GAL.1.4" type="verse">[B] izei gaf si(k) s(i)lban faur frawaurhtins unsaros, ei uslausidedi uns us þam(m)a andwairþin aiwa ubilin bi w(i)ljin gudis jah attins unsaris,</seg>
          <seg id="b.GAL.1.5" type="verse">[B] þammei wulþus du aiwam, amen.</seg>
          <seg id="b.GAL.1.6" type="verse">[B] sildaleikja ei swa[swe] sprauto afwandjanda af þamma laþondin izwis in anstai Xristaus du anþaramma aiwaggelja,</seg>
          <seg id="b.GAL.1.7" type="verse">[B] þatei nist anþar, alja sumai sind þai drobjandans izwis jah wiljandans inwandjan aiwaggeli Xristaus . . . .</seg>
          <seg id="b.GAL.1.20" type="verse">[B] aþþan þatei melja izwis, sai, in andwairþja gudis, ei ni liuga.</seg>
          <seg id="b.GAL.1.21" type="verse">[B] þaþro qam ana fera Saurais jah Kileikiais.</seg>
          <seg id="b.GAL.1.22" type="verse">[A] . . . . unkunþs wlita aikklesjom Iudaias þaim in Xristau;</seg>
          <seg id="b.GAL.1.22" type="verse">[B] wasuþ~þan unkunþs wlita aikklesjom Iudaias þaim in Xristau;</seg>
          <seg id="b.GAL.1.23" type="verse">[A] þatainei hausjandans wesun þatei saei wrak uns simle, nu mereiþ galaubein þoei suman brak;</seg>
          <seg id="b.GAL.1.23" type="verse">[B] þatainei hausjandans wesun þatei saei wrak uns simle, nu mereiþ galaubein þoei suman brak;</seg>
          <seg id="b.GAL.1.24" type="verse">[A] jah in mis me&lt;ki&gt;lidedun guþ.</seg>
          <seg id="b.GAL.1.24" type="verse">[B] jah in mis mikilidedun guþ.</seg>
        </div>
        <div id="b.GAL.2" type="chapter">
          <seg id="b.GAL.2.1" type="verse">[A] Þaþroh bi fidwortaihun jera usiddja aftra in Iairusaulwma miþ Barnabin, ganimands miþ mis jah Teitu.</seg>
          <seg id="b.GAL.2.1" type="verse">[B] Þaþroh bi ·id· jera usiddja aftra in Iairusaulwma miþ Barnabin, ganimands miþ mis jah Teitu.</seg>
          <seg id="b.GAL.2.2" type="verse">[A] uzuþ~þan~iddja bi andhuleinai, jah ussok im aiwaggeli þatei merja in þi(u)dos, iþ sundro þaimei þuhta, ibai sware rinnau aiþþau runnjau.</seg>
          <seg id="b.GAL.2.2" type="verse">[B] uzuþ~þan~iddja bi andhuleinai, jah ussok im aiwaggeli þatei merja in þiudom, iþ sundro þaimei þuhta, ibai sware rinnau aiþþau runnjau.</seg>
          <seg id="b.GAL.2.3" type="verse">[A] akei nih Teitus, sa miþ mis, Kreks wisands, baidiþs was bimaitan.</seg>
          <seg id="b.GAL.2.3" type="verse">[B] akei nih Teitus, sa miþ mis, Kreks wisands, baidiþs was bimaitan.</seg>
          <seg id="b.GAL.2.4" type="verse">[A] aþþan in þize u(f)sliupandane galiugabroþre, þaiei innufslupun biniuhsjan freijhals unsarana þanei aihum in Xristau Iesu, ei unsis gaþiwaidedeina;</seg>
          <seg id="b.GAL.2.4" type="verse">[B] aþþan in þizei ufsliupandane galiugabroþre, þaiei innufslupun biniuhsjan freihals unsarana þanei aihum in Xristau Iesu, ei unsis gaþiwaidedeina;</seg>
          <seg id="b.GAL.2.5" type="verse">[A] þaimei nih hveilohun gakunþedum ufhnaiwein, ei sunja aiwaggeljons gastandai at izwis.</seg>
          <seg id="b.GAL.2.5" type="verse">[B] þaimei ni hveilohun gakunþedum ufhnaiwein, ei sunja aiwaggeljons gastandai at izwis.</seg>
          <seg id="b.GAL.2.6" type="verse">[A] aþþan af þaim þugkjandam wisan hva, hvileikai simle wesun ni waiht mis wulþrais ist, guþ mans andwairþi ni andsitiþ; aþþan mis þai þugkjandans ni waiht anainsokun;</seg>
          <seg id="b.GAL.2.6" type="verse">[B] aþþan af þaim þugkjandam wisan hva, hvileikai simle wesun ni waiht mis wulþr(a)is ist, guþ mans andwairþi ni andsitaiþ; aþþan mis þai þugkjandans ni waiht anainsokun;</seg>
          <seg id="b.GAL.2.7" type="verse">[A] ak þata wiþra&lt;wair&gt;þo, gasaihvandans þatei gatrauaida was mis aiwaggeljo faurafilljis, swaswe Paitru bimaitis,</seg>
          <seg id="b.GAL.2.7" type="verse">[B] ak þata wiþrawairþo, gasaihvandans þatei gatrauaida was mis aiwaggeljo faurafilljis, swaswe Paitrau bimaitis,</seg>
          <seg id="b.GAL.2.8" type="verse">[A] unte saei waurstweig gatawida Paitrau du apaustaulein bimaitis, waurstweig gatawida jah mis in þiudos,</seg>
          <seg id="b.GAL.2.8" type="verse">[B] unte saei waurstweig gatawida Paitrau du apaustaulein bimaitis, waurstweig gatawida jah mis in þiudos,</seg>
          <seg id="b.GAL.2.9" type="verse">[A] jah ufkunnandans anst þo . . . .</seg>
          <seg id="b.GAL.2.9" type="verse">[B] jah ufkunnandans anst þo gibanon mis, Paitrus jah Iakobus jah Iohannes, þa(i)ei þuhtedun sa(ul)eis wisan, taihswons atgebun mis jah Barnabin gamaineins, swe weis du þiudom, iþ eis du bimaita;</seg>
          <seg id="b.GAL.2.10" type="verse">[B] þatainei þizei unledane ei gamuneima þatei usdaudida þata silbo taujan.</seg>
          <seg id="b.GAL.2.11" type="verse">[B] aþþan þan qam Paitrus in Antiokjai, in andwairþi imma andstoþ, unte gatarhiþs was.</seg>
          <seg id="b.GAL.2.12" type="verse">[B] unte faurþizei qemeina sumai fram Iakobau, miþ þiudom matida; iþ biþe qemun, ufslaup jah afskaiskaid sik ogan&lt;d&gt;s þans us bimaita.</seg>
          <seg id="b.GAL.2.13" type="verse">[B] jah miþlitidedun imma þai anþarai Iudaieis, swaei Barnabas miþgatauhans warþ þizai litai ize.</seg>
          <seg id="b.GAL.2.14" type="verse">[B] ake biþe ik gasahv þatei ni raihtaba gaggand du sunjai aiwaggeljons, qaþ du Paitrau faura allaim: (jab)ai þu Iudaius wisands þiudisko libais jah ni iudaiwisko, hvaiwa þiudos baideis iudaiwiskon?</seg>
          <seg id="b.GAL.2.15" type="verse">[B] weis raihtis &lt;wistai&gt; Iudaieis wisandans jah ni us þiudom frawaurhtai;</seg>
          <seg id="b.GAL.2.16" type="verse">[B] aþþan witandans þatei ni wairþiþ garaihts manna us waurstwam witodis, alja þairh galaubein Iesuis Xristaus, jah weis in Xristau Iesua galaubidedum, ei garaihtai wairþaima us galaubeinai Xristaus Iesuis jah ni us waurstwam witodis; unte ni wairþiþ garaihts us waurstwam witodis ainhun leike.</seg>
          <seg id="b.GAL.2.17" type="verse">[A] . . . . sokjandans ei garaihtai domjaindau in Xristau, bigitanai sijum jas~silbans frawaurhtai, þannu Xristus frawaurhtais andbahts? nis~sijai.</seg>
          <seg id="b.GAL.2.17" type="verse">[B] aþþan jabai sokjandans ei garaihtai domjaindau in . . . .</seg>
          <seg id="b.GAL.2.18" type="verse">[A] unte jabai þatei gatar, þata aftra timrja, missataujandan mik silban ustaiknja.</seg>
          <seg id="b.GAL.2.19" type="verse">[A] unte ik þairh witoþ witoda gaswalt, ei guda libau.</seg>
          <seg id="b.GAL.2.20" type="verse">[A] Xristau miþushramiþs warþ, iþ liba nu ni þanaseiþs ik, iþ libaiþ in mis Xristus. aþþan þatei nu liba in leika, in galaubeinai liba sunus gudis, þis frijondins mik jah atgibandins sik silban faur mik.</seg>
          <seg id="b.GAL.2.21" type="verse">[A] ni faurqiþa anstai gudis; unte jabai þairh witoþ garaihtei, aiþþau jah Xristus sware gaswalt.</seg>
        </div>
        <div id="b.GAL.3" type="chapter">
          <seg id="b.GAL.3.1" type="verse">[A] O unfrodans Galateis! hvas izwis afhugida sunjai ni ufhausjan? izwizei faura augam Iesus Xristus faurameliþs was, in izwis ushramiþs?</seg>
          <seg id="b.GAL.3.2" type="verse">[A] þat~ain wiljau witan fram izwis, uzu waurstwam witodis ahman nemuþ þau uzu gahauseinai galaubeinais?</seg>
          <seg id="b.GAL.3.3" type="verse">[A] swa unfroþans sijuþ? anastodjandans ahmin nu leika ustiuhiþ?</seg>
          <seg id="b.GAL.3.4" type="verse">[A] swa filu gawunnuþ sware? aþþan jabai sware!</seg>
          <seg id="b.GAL.3.5" type="verse">[A] saei nu andstaldiþ izwis ahmin jah waurkeiþ mahtins in izwis, uzu waurstwam witodis þau uzu gahauseinai galaubeinais?</seg>
          <seg id="b.GAL.3.6" type="verse">[A] swaswe jah Abraham galaubida guda . . . .</seg>
          <seg id="b.GAL.3.27" type="verse">[A] swa managai auk swe in Xristau daupidai wesuþ, Xristau gahamodai sijuþ.</seg>
          <seg id="b.GAL.3.28" type="verse">[A] nist Judaius nih Kreks, nist skalks nih freis, nist gumakund nih qinakund; unte allai jus ain sijuþ in Xristau Iesu.</seg>
          <seg id="b.GAL.3.29" type="verse">[A] aþþan þande jus Xristaus, þannu Abrahamis fraiw sijuþ jab~bi gahaitam arbjans.</seg>
        </div>
        <div id="b.GAL.4" type="chapter">
          <seg id="b.GAL.4.1" type="verse">[A] Aþþan qiþa: swalaud melis swe arbinumja niuklahs ist, ni und waiht iusiza ist skalka, frauja allaize wisands;</seg>
          <seg id="b.GAL.4.2" type="verse">[A] akei uf raginjam ist jah fauragaggam und garehsn attins.</seg>
          <seg id="b.GAL.4.3" type="verse">[A] swa jah weis, þan wesum barniskai, uf stabim þis fairhvaus wesum skalkinondans.</seg>
          <seg id="b.GAL.4.4" type="verse">[A] iþ biþe qam usfulleins melis, insandida guþ sunu seinana, waurþanana us qinon, waurþanana uf witoda,</seg>
          <seg id="b.GAL.4.5" type="verse">[A] ei þans uf witoda usbauht[id]edi, ei suniwe sibja andnimaima.</seg>
          <seg id="b.GAL.4.6" type="verse">[A] aþþan þatei sijuþ jus sunjus gudis, insandida guþ ahman sunaus seinis in hairtona izwara hropjandan: abba, fadar!</seg>
          <seg id="b.GAL.4.7" type="verse">[A] swaei ni þanaseiþs is skalks, &lt;ak sunus; iþ&gt; þande sunus, jah arbja gudis þairh Xristu.</seg>
          <seg id="b.GAL.4.8" type="verse">[A] akei þan sweþauh ni kunnandans guþ, þaim þoei wistai ni sind guda skalkinodeduþ;</seg>
          <seg id="b.GAL.4.9" type="verse">[A] iþ nu sai, ufkunnandans guþ, maizuþ~þan gakunnaidai fram guda, hvaiwa gawandideduþ izwis aftra du þaim unmahteigam jah halkam stabim, þaimei aftra iupana skalkinon wileiþ?</seg>
          <seg id="b.GAL.4.10" type="verse">[A] dagam witaiþ jah menoþum jah melam jah aþnam.</seg>
          <seg id="b.GAL.4.11" type="verse">[A] og izwis, ibai sware arbaididedjau in izwis.</seg>
          <seg id="b.GAL.4.12" type="verse">[A] aþþan wairþaiþ swe ik, unte jah ik swe jus, broþrjus, bidja izwis. ni waiht mis gaskoþuþ.</seg>
          <seg id="b.GAL.4.13" type="verse">[A] wituþ þatei þairh siukein leikis aiwaggelida izwis þata frumo,</seg>
          <seg id="b.GAL.4.14" type="verse">[A] jah fraistubnjai ana leika meinamma ni frakunþeduþ, ni andspiwuþ, ak swe aggelu gudis andnemuþ mik, swe Xristu Iesu.</seg>
          <seg id="b.GAL.4.15" type="verse">[A] hvileika was nu audagei izwara? weitwodja auk izwis þatei jabai mahteig wesi, augona izwara usgrabandans atgebeiþ mis.</seg>
          <seg id="b.GAL.4.16" type="verse">[A] iþ nu swe fijands izwis warþ, sunja gateihands izwis?</seg>
          <seg id="b.GAL.4.17" type="verse">[A] aljanond izwis ni waila, ak usletan izwis wileina, ei im aljanoþ.</seg>
          <seg id="b.GAL.4.18" type="verse">[A] aþþan goþ ist aljanon in godamma sinteino, jan~ni þatainei in þammei ik sijau andwairþs at izwis.</seg>
          <seg id="b.GAL.4.19" type="verse">[A] barnilona meina þanzei aftra fita, unte gabairhtjaidau Xristus in izwis.</seg>
          <seg id="b.GAL.4.19" type="verse">[B] . . . . þanzei aftra fita, unte gab(a)irhtjaidau Xristaus in izwis.</seg>
          <seg id="b.GAL.4.20" type="verse">[A] aþþan wilda qiman at izwis nu jah inmaidjan stibna meina; unte afslauþiþs im in izwis.</seg>
          <seg id="b.GAL.4.20" type="verse">[B] aþþan wilda qiman at izwis nu jah inmaidjan stibna meina; unte afslauþiþs im in izwis.</seg>
          <seg id="b.GAL.4.21" type="verse">[A] qiþiþ mis, jus uf witoda wiljandans wisan, þata witoþ niu hauseiþ?</seg>
          <seg id="b.GAL.4.21" type="verse">[B] qiþiþ mis, jus uf witoda wiljandans wisan, þata witoþ niu hauseiþ?</seg>
          <seg id="b.GAL.4.22" type="verse">[A] gameliþ ist auk þatei Abraham twans aihta sununs, ainana us þiujai jah ainana us frijai;</seg>
          <seg id="b.GAL.4.22" type="verse">[B] gameliþ ist auk þatei Abraham twans aihta sununs, ainana us þiujai jah ainana us frijai;</seg>
          <seg id="b.GAL.4.23" type="verse">[A] akei þan sa us þiujai bi leika . . . .</seg>
          <seg id="b.GAL.4.23" type="verse">[B] akei þan sa us þiujai bi leika gabaurans was, iþ sa us frijai bi gahaita;</seg>
          <seg id="b.GAL.4.24" type="verse">[B] þatei sind aljaleikodos; þos auk sind twos triggwos: aina raihtis af fairgunja Seina in þiwadw bairandei, sei ist Agar;</seg>
          <seg id="b.GAL.4.25" type="verse">[B] Seina fairguni ist in Arabia, gamarko&lt;þ&gt; þizai nu Iairusalem, iþ skalkinoþ miþ seinaim barnam.</seg>
          <seg id="b.GAL.4.26" type="verse">[B] iþ so iupa Iairusalem frija ist, sei ist aiþei unsara.</seg>
          <seg id="b.GAL.4.27" type="verse">[B] gameliþ ist auk: sifai stairo so unbairandei, tarmei jah hropei so ni fitandei, un(t)e managa barna þizos auþjons mais þau þizos aigandeins aban.</seg>
          <seg id="b.GAL.4.28" type="verse">[B] aþþan weis, broþrjus, bi Isakis gahaita barna sium.</seg>
          <seg id="b.GAL.4.29" type="verse">[B] akei þan swaswe sa bi leika gabaurana wrak þana bi ahmin, swah jah nu.</seg>
          <seg id="b.GAL.4.30" type="verse">[B] akei hva qiþiþ þata gamelido? uswairp þizai þiujai jah þamma sunau izos; unte ni nimiþ arbi sunus þiujos miþ sunau frijaizos.</seg>
          <seg id="b.GAL.4.31" type="verse">[B] þannu nu, broþrjus, ni sijum þiujos barna, ak frijaizos</seg>
        </div>
        <div id="b.GAL.5" type="chapter">
          <seg id="b.GAL.5.1" type="verse">[B] Þammei freihalsa uns Xristus frijans brahta standaiþ nu &lt;jah&gt; ni aftra skalkinassaus jukuzja usþulaiþ.</seg>
          <seg id="b.GAL.5.2" type="verse">[B] sai, ik Pawlus qiþa izwis þatei jabai bimaitiþ, Xristus izwis nist du botai.</seg>
          <seg id="b.GAL.5.3" type="verse">[B] aþþan weitwodja hvamme&lt;h&gt; manne bimaitanaize, þatei skula ist all witoþ taujan.</seg>
          <seg id="b.GAL.5.4" type="verse">[B] lausai sijuþ af Xristau, juzei in witoda garaihtans qiþiþ izwis; us anstai us(dr)usuþ;</seg>
          <seg id="b.GAL.5.5" type="verse">[B] aþþan weis ahmin us galaubeinai wenais garaihteins beidam;</seg>
          <seg id="b.GAL.5.6" type="verse">[B] unte in Xristu Iesu nih bimait waiht gamag nih faurafilli, ak galaubeins þairh friaþwa waurstweiga.</seg>
          <seg id="b.GAL.5.7" type="verse">[B] (r)unnuþ waila; hvas izwis galatida sunjai ni ufhausjan?</seg>
          <seg id="b.GAL.5.8" type="verse">[B] so gak(un)ds (ni) (u)s þamma laþondi(n) (i)zwis ist.</seg>
          <seg id="b.GAL.5.9" type="verse">[B] leitil bei&lt;s&gt;tis allana daig distai(r)iþ.</seg>
          <seg id="b.GAL.5.10" type="verse">[B] ik gatraua in izwis in fraujin (þ)a(t)ei ni waiht aljis hugjiþ; aþþan sa drobjands izwis sa bairai þo wargiþa, sahvazuh saei sijai.</seg>
          <seg id="b.GAL.5.11" type="verse">[B] aþþan ik, broþrjus, jabai bimai(t) merjau, duhve þanamais wrikada? þannu gatauran ist marzeins galgins.</seg>
          <seg id="b.GAL.5.12" type="verse">[B] wainei jah usmaitaindau þai drobjandans izwis.</seg>
          <seg id="b.GAL.5.13" type="verse">[B] jus auk du freihalsa laþo(d)ai sijuþ, broþrjus; þatainei ibai þana freihals du lewa leik(is) taujaiþ, ak in friaþwos ahmins skalkinoþ izwis misso.</seg>
          <seg id="b.GAL.5.14" type="verse">[B] unte all witoþ in izwis in ainamma waurda usfulljada, in þamma: frijos nehvundjan þeinana swe þuk silban.</seg>
          <seg id="b.GAL.5.15" type="verse">[B] iþ jabai iz(wi)s misso beitiþ jah fair[r]inoþ, saihviþ, i(b)ai fram izwis misso fraqimaindau.</seg>
          <seg id="b.GAL.5.16" type="verse">[B] aþþan qiþ(a) (e)i ahmin gaggaiþ jah lustu leikis ni ustiuhaiþ.</seg>
          <seg id="b.GAL.5.17" type="verse">[A] . . . . iþ ahma wiþra leik, þo nu sis misso andstandand, ei ni þishvah þatei wileiþ, þata taujiþ.</seg>
          <seg id="b.GAL.5.17" type="verse">[B] unte leik gairneiþ wiþra ahman, iþ ahma wiþra leik, þo nu sis misso andstandand, ei ni þishvah þatei wileiþ, þata taujaiþ.</seg>
          <seg id="b.GAL.5.18" type="verse">[A] aþþan jabai ahmin tiuhanda, ni sijuþ uf witoda.</seg>
          <seg id="b.GAL.5.18" type="verse">[B] aþþan jabai ahmin tiuhanda, ni sijuþ uf witoda.</seg>
          <seg id="b.GAL.5.19" type="verse">[A] aþþan swikunþa sind waurstwa leikis, þatei ist: horinassus, kalkinassus, unhrainiþa, aglaitei,</seg>
          <seg id="b.GAL.5.19" type="verse">[B] aþþan swikunþa sind waurstwa leikis, þatei ist: horinassus, kalkinassus, unhrainiþa, (ag)laitei,</seg>
          <seg id="b.GAL.5.20" type="verse">[A] galiugagude skalkinassus, lubjaleisei, fiaþwos, haifsteis, aljan, hatiza, jiukos, twistasseis, [birodeinos] hairaiseis,</seg>
          <seg id="b.GAL.5.20" type="verse">[B] galiugagude skalkinassus, lubjaleisei, fiaþwos, haifsteis, aljan, hatiza, jiukos, twisstasseis, [birodeinos] hairaiseis,</seg>
          <seg id="b.GAL.5.21" type="verse">[A] neiþa, maurþra, drugkaneins, gabauros jah þata galeiko þaim, þatei faur&lt;a&gt;qiþa izwis, swe ju fauraqaþ, þatei þai þata swaleik taujandans þiudangardjos gudis arbjans ni wairþand.</seg>
          <seg id="b.GAL.5.21" type="verse">[B] neiþa, maurþra, drugkaneins, gabauros jah þata galeiko þaim, þatei faur&lt;a&gt;qiþa izwis, swe ju fauraqaþ, þatei þai þata swaleik [ta]taujandans þiudangardjos gudis arbjans ni wairþand.</seg>
          <seg id="b.GAL.5.22" type="verse">[A] iþ akran ahmins ist frijaþwa, faheþs, gawairþi, usbeisnei, selei, bleiþei, galaubeins,</seg>
          <seg id="b.GAL.5.22" type="verse">[B] iþ akran ahmins ist friaþwa, faheds, gawairþi, usbeisnei, selei, bleiþei, galaubeins,</seg>
          <seg id="b.GAL.5.23" type="verse">[A] qairrei, gahobains, swiknei; wiþra þo swaleika nist witoþ.</seg>
          <seg id="b.GAL.5.23" type="verse">[B] qairrei, gahobains, swiknei; wiþra þo swaleika nist witoþ.</seg>
          <seg id="b.GAL.5.24" type="verse">[A] iþ þaiei sind Xristaus, leik sein ushramidedun miþ winnom jah lustum.</seg>
          <seg id="b.GAL.5.24" type="verse">[B] iþ þaiei sind Xristaus, leik sein ushramidedun miþ winnom jah lustum.</seg>
          <seg id="b.GAL.5.25" type="verse">[A] jabai libam ahmin, ahmin jah gaggam.</seg>
          <seg id="b.GAL.5.25" type="verse">[B] jabai libam ahmin, ahmin (j)ah gaggam.</seg>
          <seg id="b.GAL.5.26" type="verse">[A] ni wairþaima flautai, uns misso ushaitandans, misso in neiþa wisandans.</seg>
          <seg id="b.GAL.5.26" type="verse">[B] ni wairþaima flau(ta)i, uns (m)isso ushaitandans, misso in neiþa wisandans.</seg>
        </div>
        <div id="b.GAL.6" type="chapter">
          <seg id="b.GAL.6.1" type="verse">[A] Broþrjus, jabai gafahaidau manna in hvizai missadede, jus þai ahmeinans gaþwastjaiþ þana swaleikana in ahmin qairreins, andsaihvands þuk silban, iba jah þu fraisaizau.</seg>
          <seg id="b.GAL.6.1" type="verse">[B] Broþrjus, jabai gafahaidau manna in hvizai missadede, jus þai ahmeinans gaþwastjaiþ þana swaleikana in ahmin qairreins, atsaihvands þuk silban, ibai jah þu fraisaizau.</seg>
          <seg id="b.GAL.6.2" type="verse">[A] izwaros misso kauriþos bairaiþ, jah swa usfulleiþ witoþ Xristaus.</seg>
          <seg id="b.GAL.6.2" type="verse">[B] izwaros misso kauriþos bairaiþ, jah swa usfulleiþ witoþ Xristaus.</seg>
          <seg id="b.GAL.6.3" type="verse">[A] iþ jabai þugkeiþ hvas hva wisan, ni waiht wisands, sis silbin fraþjamarzeins ist.</seg>
          <seg id="b.GAL.6.3" type="verse">[B] iþ jabai þugkeiþ hvas hva wisan, ni waiht wisands, sis silbin fraþjamarzeins ist.</seg>
          <seg id="b.GAL.6.4" type="verse">[A] iþ waurstw sein silbins kiusai hvarjizuh, jah þan in sis silbin hvoftulja habai jah ni in anþaramma;</seg>
          <seg id="b.GAL.6.4" type="verse">[B] iþ waurstw sein silbins kiusai hvarjizuh, jah þan in sis silbin hvoftulja habai jah ni in anþaramma;</seg>
          <seg id="b.GAL.6.5" type="verse">[A] hvarjizuh auk swesa baurþein bairiþ.</seg>
          <seg id="b.GAL.6.5" type="verse">[B] hvarjizuh auk swesa baurþein bairiþ.</seg>
          <seg id="b.GAL.6.6" type="verse">[A] aþþan gamainjai sa laisida waurda þamma laisjandin in allaim godaim is.</seg>
          <seg id="b.GAL.6.6" type="verse">[B] aþþan gamainjai sa laisida waurda þamma laisjandin in allaim godaim.</seg>
          <seg id="b.GAL.6.7" type="verse">[A] ni wairþaiþ airzjai; guþ ni bilaikada. manna auk þatei saijiþ þata jah sneiþiþ.</seg>
          <seg id="b.GAL.6.7" type="verse">[B] ni wairþaiþ airzjai; guþ ni bilaikada. manna auk þatei saiiþ þatuh jah sneiþiþ.</seg>
          <seg id="b.GAL.6.8" type="verse">[A] unte saei saijiþ in leika seinamma, us þamma leika jah sneiþiþ riurein; iþ saei saijiþ in ahmin, us ahmin jah sneiþiþ libain aiweinon.</seg>
          <seg id="b.GAL.6.8" type="verse">[B] unte saei saiiþ in leika seinamma, us þamma leika jah sneiþiþ riurein; iþ saei saiiþ in ahmin, us ahmin jah sneiþiþ libain aiweinon.</seg>
          <seg id="b.GAL.6.9" type="verse">[A] aþþan þata godo taujandans ni wairþaima usgrudjans; unte at mel swesata sneiþam ni afma(u)idai.</seg>
          <seg id="b.GAL.6.9" type="verse">[B] aþþan þata godo taujandans ni wairþaima usgrudjans; unte at mel swesata sneiþam ni afmauidai.</seg>
          <seg id="b.GAL.6.10" type="verse">[A] þannu nu, þandei mel habam, waurkjam þiuþ wiþra allans, þishun wiþra swesans galaubeinai.</seg>
          <seg id="b.GAL.6.10" type="verse">[B] þannu nu, þandei mel habam, waurkjam þiuþ wiþra allans, þishun wiþra swesans galaubeinai.</seg>
          <seg id="b.GAL.6.11" type="verse">[A] sai, hvileikaim bokom gamelida izwis meinai handau.</seg>
          <seg id="b.GAL.6.11" type="verse">[B] sai, hvileikaim bokom izwis gamelida meinai handau.</seg>
          <seg id="b.GAL.6.12" type="verse">[A] swa managai swe wileina samjan sis in leika, þai nauþjand izwis bimaitan, ei hveh wrak(j)a galgins Xristaus ni winnaina.</seg>
          <seg id="b.GAL.6.12" type="verse">[B] swa managai swe wileina samjan sis in leika, þai nauþjand izwis bimaitan, ei hveh wrakja galgins Xristaus ni winnaina.</seg>
          <seg id="b.GAL.6.13" type="verse">[A] niþ~þan sweþauh þai ize bimaitanai sind, witoþ fastand, ak wileina izwis bimaitan, ei in izwaramma leika hvopaina.</seg>
          <seg id="b.GAL.6.13" type="verse">[B] nih þan sweþauh þai ize bimaitanai sind, witoþ fastand, ak wileina izwis bimaitan, ei in izwaramma leika hvopaina.</seg>
          <seg id="b.GAL.6.14" type="verse">[A] iþ mis ni sijai hvopan ni in waihtai, niba in galgins fraujins unsaris Iesuis Xristaus, þairh þanei mis fairhvus ushramiþs ist jah ik (f)airhv(a)u.</seg>
          <seg id="b.GAL.6.14" type="verse">[B] iþ mis ni sijai hvopan ni in waihtai, niba in galgins (fraujins) (u)nsaris Iesuis Xristaus, þairh þ(anei) (m)is fairhvaus ushramiþs ist jah ik fairhvau.</seg>
          <seg id="b.GAL.6.15" type="verse">[A] unte ni bimait waiht is(t), nih faura(filli), (a)k niuj(a) gask(af)ts.</seg>
          <seg id="b.GAL.6.15" type="verse">[B] unte nih bimait waiht ist, ni faurafilli, ak niuja gaskafts.</seg>
          <seg id="b.GAL.6.16" type="verse">[A] (j)ah s(wa) manag(a)i sw(e) þizai g(araidein)ai (ga)laistans sin(d), g(a)w(airþi) ana im jah a(r)maio (j)ah (ana) (I)sraela (gudis).</seg>
          <seg id="b.GAL.6.16" type="verse">[B] jah swa managai swe þizai garaideinai galaistans sind, gawairþi ana im jah armaio jah ana Israela gudis.</seg>
          <seg id="b.GAL.6.17" type="verse">[A] þa(nama)is (arbai)de n(i) a(i)nshun m(i)s (gansja)i: (unte) (ik) (sta)kins (Iesu)is ana (leik)a m(einamma) (baira).</seg>
          <seg id="b.GAL.6.17" type="verse">[B] þanamais arbaide ni ainshun mis gansjai: unte ik stakins fraujins unsaris Iesuis Xristaus ana leika meinamma baira.</seg>
          <seg id="b.GAL.6.18" type="verse">[A] (ansts) (f)raujins uns(a)r(is) (Iesuis) Xristaus (miþ) (ahmin) izwa(r)amma, br(o)þr(j)u(s). amen.</seg>
          <seg id="b.GAL.6.18" type="verse">[B] ansts fraujins unsaris Iesuis Xristaus miþ ahmin izwaramma, broþrjus. amen.</seg>
          <seg id="b.GAL.6.255" type="verse">[A] du (G)al(at)i(m) (ustauh). du Ga(l)a(tim) (gameliþ) i(s)t u(s) (Rum)ai.</seg>
          <seg id="b.GAL.6.255" type="verse">[B] du Galatim ustauh.</seg>
        </div>
      </div>
      <div id="b.EPH" type="book">
        <div id="b.EPH.1" type="chapter">
          <seg id="b.EPH.1.0" type="verse">[A] Aipistaule Pawlaus du Aifaisium anastodeiþ.</seg>
          <seg id="b.EPH.1.0" type="verse">[B] Du Aifais(ium) anastodeiþ.</seg>
          <seg id="b.EPH.1.1" type="verse">[A] Pawlus, apaustaulus Xristaus Iesuis þairh wiljan gudis, þaim weiham þaim wisandam in Aifaison jah triggwaim in Xristau Iesu.</seg>
          <seg id="b.EPH.1.1" type="verse">[B] Pawlus, apau(s)taulus Xristaus Iesuis þairh wiljan gudis, þaim weiham þaim wisandam in Aifaison jah triggwaim in Xristau Iesu.</seg>
          <seg id="b.EPH.1.2" type="verse">[A] ansts izwis jah gawairþi fram guda attin unsaramma jah fraujin Iesu Xristau.</seg>
          <seg id="b.EPH.1.2" type="verse">[B] ansts izwis jah gawairþi fram guda attin unsaramma jah fraujin Iesu Xristau.</seg>
          <seg id="b.EPH.1.3" type="verse">[A] þiuþiþs guþ jah atta fraujins unsaris Iesuis Xristaus, izei gaþiuþida uns ana allai þiuþeinai ahmeinai in himinakundaim in Xristau.</seg>
          <seg id="b.EPH.1.3" type="verse">[B] þiuþiþs guþ jah atta fraujins unsaris Iesuis Xristaus, izei gaþiuþida uns in allai þiuþeinai ahmeinai in himinakundaim in Xristau.</seg>
          <seg id="b.EPH.1.4" type="verse">[A] swaswe gawalida uns in imma faur gasatein fairhvaus, ei sijaima weihai jah unwammai in andwairþja is in frijaþwai.</seg>
          <seg id="b.EPH.1.4" type="verse">[B] swaswe gawalida unsis in imma faur gasatein fairhvaus, ei sijaima weis weihai jah unwammai in andwairþja is in friaþwai.</seg>
          <seg id="b.EPH.1.5" type="verse">[A] fauragarairoþ uns du suniwe gadedai þairh Iesu Xristu in ina bi leikainai wiljins seinis,</seg>
          <seg id="b.EPH.1.5" type="verse">[B] fauragarairoþ uns du suniwe gadedai þairh Iesu Xristu in imma bi leikainai wiljins seinis,</seg>
          <seg id="b.EPH.1.6" type="verse">[A] du hazeinai wulþaus anstais seinaizos, in þizaiei ansteigs was uns in þamma liubin sunau seinamma,</seg>
          <seg id="b.EPH.1.6" type="verse">[B] du hazeinai wulþaus anstais seinaizos, in þizaiei ansteigs was uns in þamma liubin sunau seinamma,</seg>
          <seg id="b.EPH.1.7" type="verse">[A] in þammei habam faurbauht, fralet frawaurhte þairh bloþ is, bi gabein wulþaus anstais is,</seg>
          <seg id="b.EPH.1.7" type="verse">[B] in þammei habam faurbauht, f(r)a(le)t frawaurhte þairh bl(oþ) is, bi gabein wu(l)þaus a(ns)tais is,</seg>
          <seg id="b.EPH.1.8" type="verse">[A] þoei ufarassau ganohida in uns in allai handugein jah frodein,</seg>
          <seg id="b.EPH.1.8" type="verse">[B] þoei ufarassau ganohida in uns in allai handugein jah frodein,</seg>
          <seg id="b.EPH.1.9" type="verse">[A] kannjan unsis runa wiljins seinis bi wiljin, saei fauragaleikaida imma</seg>
          <seg id="b.EPH.1.9" type="verse">[B] kannjan unsis runa wiljins seinis b(i) (w)iljin, saei fauragaleikaida imma</seg>
          <seg id="b.EPH.1.10" type="verse">[A] du fauragaggja usfulleinais mele, aftra usfulljan alla in Xristau, þo ana himinam jaþ~þo ana airþai in imma,</seg>
          <seg id="b.EPH.1.10" type="verse">[B] du fauragaggja (u)sfulleinais mele, aftra (usfu)lljan alla in Xristau, þo (ana) himinam jah ana airþai in imma,</seg>
          <seg id="b.EPH.1.11" type="verse">[A] in þammei hlauts gasatidai wesum, fauragaredanai bi wiljin gudis þis alla in allaim waurkjandins bi muna wiljins seinis,</seg>
          <seg id="b.EPH.1.11" type="verse">[B] in þammei hlauts gasatidai wesum, faur(a)garedanai (b)i w(i)ljin gudis þ(is) alla in al(l)aim waurkjandins bi muna (wi)ljins seinis,</seg>
          <seg id="b.EPH.1.12" type="verse">[A] ei sijaima weis du hazeinai wulþaus is þai faurawenjandans in Xristau,</seg>
          <seg id="b.EPH.1.12" type="verse">[B] ei sijaima weis du hazeinai wulþaus is þai faur(a)wenjandans in Xristau,</seg>
          <seg id="b.EPH.1.13" type="verse">[A] in þammei jah jus gahausjandans waurd sunjus, aiwaggeli ganistais izwaraizos, þammei galaubjandans gasiglidai waurþuþ ahmin gahaitis þamma weihin,</seg>
          <seg id="b.EPH.1.13" type="verse">[B] in þammei jah jus gahausjandans waurd sunjos, aiwaggeli ganis(t)ais izwaraizos, þammei (ga)laubjandan(s) ga(si)glidai (w)aurþuþ ahmin ga(ha)itis þamma weihin,</seg>
          <seg id="b.EPH.1.14" type="verse">[A] izei ist wadi arbjis unsaris du faurbauhtai gafreideinais, du hazeinai wulþaus is.</seg>
          <seg id="b.EPH.1.14" type="verse">[B] izei ist (wa)di arbjis unsaris du faur(b)auhtai (ga)freideinais, du hazeinai wulþaus is.</seg>
          <seg id="b.EPH.1.15" type="verse">[A] duþþe jah ik, gahausjands izwara galaubein in fraujin Iesu Xristau jah frijaþwa in allans þans weihans,</seg>
          <seg id="b.EPH.1.15" type="verse">[B] duþþe jah ik, gahausjan(ds) izwara galaubein in fraujin Iesu Xristau jah friaþwa in allans þ(a)ns weihans,</seg>
          <seg id="b.EPH.1.16" type="verse">[A] unsweibands awiliudo in izwara, gamund waurkjands in bidom meinaim,</seg>
          <seg id="b.EPH.1.16" type="verse">[B] unsweibands awiliudo in izwara, gamund (waurk)jands in bidom meinaim,</seg>
          <seg id="b.EPH.1.17" type="verse">[A] ei guþ fraujins unsaris Iesuis Xristaus, atta wulþaus, gibai izwis ahman handugeins jah andhuleinais in ufkunþja seinamma,</seg>
          <seg id="b.EPH.1.17" type="verse">[B] ei guþ fraujins u(n)saris Iesuis Xristaus, atta wulþ(a)us, gibai izwis ahman handugeins jah andhuleinais in ufkunþja seinamma,</seg>
          <seg id="b.EPH.1.18" type="verse">[A] inliuhtida augona hairtins izwaris, ei witeiþ jus hva ist wens laþonais is, hvileiku&lt;h&gt; gabei wulþaus arbjis is in weihaim,</seg>
          <seg id="b.EPH.1.18" type="verse">[B] inliuh[i]tida augona hairtins izwaris, ei witeiþ jus hva ist wens laþonais is, hvileiku&lt;h&gt; gabei wulþaus arbjis is in weihaim,</seg>
          <seg id="b.EPH.1.19" type="verse">[A] jah hva ufarassus mikileins mahtais is in uns þaim galaubjandam bi waurstwa mahtais swinþeins is,</seg>
          <seg id="b.EPH.1.19" type="verse">[B] jah hva ufarass(u)s mikileins mahtais is in uns þaim galaubjandam bi waur(s)twa mahtais swinþeins is,</seg>
          <seg id="b.EPH.1.20" type="verse">[A] þatei gawaurhta in Xristau, urraisjands ina us dauþaim jah gasatida in taihswon seinai in himinam</seg>
          <seg id="b.EPH.1.20" type="verse">[B] þatei gawaurhta in Xristau, urraisjands ina us dauþaim jah gasatida in taihswon seinai in himinam</seg>
          <seg id="b.EPH.1.21" type="verse">[A] ufaro allaize reikje jah waldufnje jah mahte jah fraujinassiwe jah allaize namne namnidaize ni þatainei in þamma aiwa, ak jah in þamma anawairþin.</seg>
          <seg id="b.EPH.1.21" type="verse">[B] ufaro allaize reikje jah waldufnje jah mahte jah fraujinassiwe jah allaize namne namnidaize ni þatainei in þamma aiwa, ak jah in þamma anawairþin.</seg>
          <seg id="b.EPH.1.22" type="verse">[A] jah alla ufhnaiwida uf fotuns imma jah ina atgaf haubiþ ufar alla aikklesjon,</seg>
          <seg id="b.EPH.1.22" type="verse">[B] jah all ufhnaiwida uf fotuns imma jah ina atgaf haubiþ ufar alla aikklesjon,</seg>
          <seg id="b.EPH.1.23" type="verse">[A] sei ist leik is, fullo þis alla in allaim usfulljandins.</seg>
          <seg id="b.EPH.1.23" type="verse">[B] sei ist leik is, fullo þis alla in allaim usfulljandins.</seg>
        </div>
        <div id="b.EPH.2" type="chapter">
          <seg id="b.EPH.2.1" type="verse">[A] Jah izwis wisandans dauþans missadedim jah frawaurhtim izwaraim,</seg>
          <seg id="b.EPH.2.1" type="verse">[B] Jah izwis wisandans dauþans missadedim jah frawaurhtim izwaraim,</seg>
          <seg id="b.EPH.2.2" type="verse">[A] in þaimei simle iddjeduþ bi þizai aldai þis fairhvaus, bi reik waldufnjis luftaus, ahmins þis nu waurkjandins in sunum ungalaubeinais,</seg>
          <seg id="b.EPH.2.2" type="verse">[B] in þaimei simle iddjeduþ bi þizai aldai þis aiwis, bi reik waldufnjis luftaus, ahmins þis (n)u waurkjandins in sunum ungalaubeinais,</seg>
          <seg id="b.EPH.2.3" type="verse">[A] in þaimei jah weis allai usmetum suman in lustum leikis unsaris, taujandans wiljans leikis jah gamitone, jah wesum wistai barna hatize, swaswe jah þai anþarai.</seg>
          <seg id="b.EPH.2.3" type="verse">[B] in þaimei jah weis allai usmetum suman in lustum leikis unsaris, taujandans wiljans leikis jah gamitone, jah wisum wistai barna hatis, swaswe jah þai anþarai.</seg>
          <seg id="b.EPH.2.4" type="verse">[A] iþ guþ, gabigs wisands in armahairtein, in þizos managons frijaþwos þizaiei frijoda uns,</seg>
          <seg id="b.EPH.2.4" type="verse">[B] iþ guþ, gabeigs wisands in armahairtein, in þizos managons frijaþwos in þizaiei frijoda uns,</seg>
          <seg id="b.EPH.2.5" type="verse">[A] jah wisandans uns dauþans frawaurhtim miþgaqiwida uns Xristau - anstai sijuþ ganasidai -</seg>
          <seg id="b.EPH.2.5" type="verse">[B] jah wisandans uns dauþans frawaurhtim , miþgaqiwida uns Xristau - anstai sijum ganasidai -</seg>
          <seg id="b.EPH.2.6" type="verse">[A] jah miþurraisida jah miþgasatida in himinakundaim in Xristau Iesu,</seg>
          <seg id="b.EPH.2.6" type="verse">[B] jah miþurraisidai jah miþga(s)atidai in himinakundaim in Xristau Iesu,</seg>
          <seg id="b.EPH.2.7" type="verse">[A] ei ataugjai in ald[a]im þaim anagaggandeim ufarassu gabeins anstais seinaizos in selein bi uns in Xristau Iesu.</seg>
          <seg id="b.EPH.2.7" type="verse">[B] ei ataugjai in aldim þaim anagaggandeim ufarassu gabeins anstais seinaizos in selein bi uns in Xristau Iesu.</seg>
          <seg id="b.EPH.2.8" type="verse">[A] unte anstai siuþ ganasidai þairh galaubein, jah þata ni us izwis, ak gudis giba ist;</seg>
          <seg id="b.EPH.2.8" type="verse">[B] unte anstai sijuþ ganasidai þairh galaubein, jah þata ni us izwis, ak gudis giba ist;</seg>
          <seg id="b.EPH.2.9" type="verse">[A] ni us waurstwam, ei hvas ni hvopai,</seg>
          <seg id="b.EPH.2.9" type="verse">[B] ni us waurstwam, ei hvas ni hvopai,</seg>
          <seg id="b.EPH.2.10" type="verse">[A] ak is sium taui, gaskapanai in Xristau Iesu du waurstwam godaim, þoei fauragamanwida guþ, ei in þaim gaggaima.</seg>
          <seg id="b.EPH.2.10" type="verse">[B] ak is sijum taui, gaskapanai in Xristau Iesu du waurstwam godaim, þoei fauragamanwida guþ, ei in þaim (ga)ggaima.</seg>
          <seg id="b.EPH.2.11" type="verse">[A] duþþe gamuneiþ þatei jus þiudos simle wesuþ in leika, þai namnidans unbimaitanai fram þizai namnidon bimait in leika handuwaurht.</seg>
          <seg id="b.EPH.2.11" type="verse">[B] duþþe gamuneiþ þatei jus þiudos simle wesuþ in leika, þai namnidans unbimaitanai fram þizai namnidon bimait in leika handuwaurht.</seg>
          <seg id="b.EPH.2.12" type="verse">[A] unte wesuþ þan in jainamma mela inu Xristu, framaþjai usmetis Israelis jah gasteis gahaite trausteis, wen ni habandans jah gudalausai in manasedai.</seg>
          <seg id="b.EPH.2.12" type="verse">[B] unte wesuþ þan in jainamma mela inuh Xristu, framaþjai usmetis Israelis jah gasteis gahaite trausteis, wen ni habandans jah g(uda)lausai in manasedai.</seg>
          <seg id="b.EPH.2.13" type="verse">[A] iþ nu sai, in Xristau Iesu jus juzei simle wesuþ fairra, waurþuþ nehva in bloþa Xristaus.</seg>
          <seg id="b.EPH.2.13" type="verse">[B] iþ (nu) sai, in Xristau Iesu jus juzei sim(le) (w)esuþ fairra, waurþuþ nehva in bloþa Xristaus.</seg>
          <seg id="b.EPH.2.14" type="verse">[A] sa auk ist gawairþi unsar, saei gatawida þo ba du samin jah midgardiwaddju faþos gatairands,</seg>
          <seg id="b.EPH.2.14" type="verse">[B] sa auk ist gawairþi unsar, saei gatawida þo ba du samin jah miþgardawaddju faþos gatairands,</seg>
          <seg id="b.EPH.2.15" type="verse">[A] fijaþwa, ana leika seinamma witoþ anabusne garaideinim gatairands, ei þans twans gaskopi in sis silbin du ainamma niujamma mann, waurkjands gawairþi,</seg>
          <seg id="b.EPH.2.15" type="verse">[B] fijaþwa, ana leika seinamma witoþ anabusne garaideinim gatairands, ei þans twans gaskopi in sis silbin du ainamma niujamma mann, waurkjan(ds) gawairþi,</seg>
          <seg id="b.EPH.2.16" type="verse">[A] jah gafriþodedi þans bans in ainamma leika guda þairh galgan, afslahands fijaþwa in sis silbin.</seg>
          <seg id="b.EPH.2.16" type="verse">[B] jah gafriþodedi þans bans in ainamma leika guda þairh galgan, afslahan&lt;d&gt;s fijaþwa in sis silbin.</seg>
          <seg id="b.EPH.2.17" type="verse">[A] jah qimands wailamerida gawairþi izwis juzei fairra jah gawairþi þaim ize nehva;</seg>
          <seg id="b.EPH.2.17" type="verse">[B] jah qimands wailamerida gawairþi izwis juzei fairra jah gawairþi þaim izei nehva;</seg>
          <seg id="b.EPH.2.18" type="verse">[A] unte þairh ina habam atgagg bajoþs in ainamma ahmin du attin.</seg>
          <seg id="b.EPH.2.18" type="verse">[B] unte þ(a)irh ina habam atgagg bajoþs in ainamma ahmin du att(in).</seg>
          <seg id="b.EPH.2.19" type="verse">[A] sai nu ni sijuþ gasteis jah aljakonjai, ak sijuþ gabaurgjans þaim weiham jah ingardjans gudis,</seg>
          <seg id="b.EPH.2.19" type="verse">[B] sai nu ju ni sijuþ gasteis (jah) aljakonjai, ak sijuþ gaba(urg)jans þaim weiham jah ing(ar)djans gudis,</seg>
          <seg id="b.EPH.2.20" type="verse">[A] anatimri(dai) . . . .</seg>
          <seg id="b.EPH.2.20" type="verse">[B] anatimridai ana grunduwaddjau apaustaule jah praufete, at wisandin auhumistin waihstastaina silbin Xristau Iesu,</seg>
          <seg id="b.EPH.2.21" type="verse">[B] in þammei alla gatimrjo gagatiloda wahseiþ du alh weihai in fraujin,</seg>
          <seg id="b.EPH.2.22" type="verse">[B] in þammei jah jus miþgatimridai sijuþ du bauainai gudis in ahmin.</seg>
        </div>
        <div id="b.EPH.3" type="chapter">
          <seg id="b.EPH.3.1" type="verse">[B] In þizozei waihtais ik Pawlus bandja Xristaus Iesuis in izwara þiudo,</seg>
          <seg id="b.EPH.3.2" type="verse">[B] jabai sweþauh hausideduþ fauragaggi gudis anstais, sei gibana ist mis in izwis;</seg>
          <seg id="b.EPH.3.3" type="verse">[B] unte bi andhuleinai gakannida was mis so runa, swe fauragamelida in leitilamma,</seg>
          <seg id="b.EPH.3.4" type="verse">[B] duþþe ei siggwandans mageiþ fraþjan frodein meinai in runai Xristaus,</seg>
          <seg id="b.EPH.3.5" type="verse">[B] þatei anþaraim aldim ni kunþ was sunum manne, swaswe nu andhuliþ ist þaim weiham is apaustaulum jah praufetum in ahmin,</seg>
          <seg id="b.EPH.3.6" type="verse">[B] wisan þiudos gaarbjans jah galeikans jah gadailans gahaitis is in Xr(is)tau Iesu þairh aiwaggeljon,</seg>
          <seg id="b.EPH.3.7" type="verse">[B] þizozei warþ andbahts ik bi gibai anstais gudis þizai gibanon mis bi toja mahtais is.</seg>
          <seg id="b.EPH.3.8" type="verse">[B] mis, þamma undarleijin allaize þize weihane, atgibana warþ ansts so, in þiudom wailamerjan þo unfairlaistidon gabein Xristaus,</seg>
          <seg id="b.EPH.3.9" type="verse">[A] . . . . in guda þamma alla gaskapjandin,</seg>
          <seg id="b.EPH.3.9" type="verse">[B] jah inliuhtjan allans, hvileik þata fauragaggi runos þizos gafulginons fram aiwam in guda þamma alla gaskapjandin,</seg>
          <seg id="b.EPH.3.10" type="verse">[A] ei kanniþ wesi nu reikjam jah waldufnjam in þaim himinakundam þairh aikklesjon so filufaiho handugei gudis,</seg>
          <seg id="b.EPH.3.10" type="verse">[B] ei kanniþ wesi nu reikjam jah waldufnjam in þaim himinakundam þairh aikklesjon so managfalþo handugei gudis,</seg>
          <seg id="b.EPH.3.11" type="verse">[A] bi muna aiwe þanei gatawida in Xristau Iesu fraujin unsaramma,</seg>
          <seg id="b.EPH.3.11" type="verse">[B] bi muna aiwe þanei gatawida in Xristau Iesu fraujin unsaramma,</seg>
          <seg id="b.EPH.3.12" type="verse">[A] in þammei habam balþein [freij(hals)] jah atgagg in trauainai þairh galaubein is.</seg>
          <seg id="b.EPH.3.12" type="verse">[B] in þammei habam balþein jah atgagg in trauainai þairh galaubein is.</seg>
          <seg id="b.EPH.3.13" type="verse">[A] in þize bidja, ni wairþaiþ usgrudjans in aglom meinaim faur izwis, þatei ist wulþus izwar.</seg>
          <seg id="b.EPH.3.13" type="verse">[B] in þize bidja, ni wairþaiþ usgrudjans in aglom meinaim faur izwis, þatei ist wulþus izwar.</seg>
          <seg id="b.EPH.3.14" type="verse">[A] in þis biuga kniwa meina du attin fraujins unsaris Iesuis Xristaus,</seg>
          <seg id="b.EPH.3.14" type="verse">[B] in þis biuga kniwa meina du attin fraujins unsaris Iesuis Xristaus,</seg>
          <seg id="b.EPH.3.15" type="verse">[A] us þammei all fadreinis in himina jah ana airþai namnjada,</seg>
          <seg id="b.EPH.3.15" type="verse">[B] us þammei all fadreinis in himina jah ana airþai namnjada,</seg>
          <seg id="b.EPH.3.16" type="verse">[A] ei gibai izwis bi gabein wulþaus seinis mahtai inswinþjan þairh ahman seinana &lt;in&gt; innuman mannan,</seg>
          <seg id="b.EPH.3.16" type="verse">[B] ei gibai izwis bi gabein wulþaus seinis mahtai gaswinþnan þairh ahman seinana in innuman mannan,</seg>
          <seg id="b.EPH.3.17" type="verse">[A] bauan Xristu þairh galaubein in hairtam izwaraim,</seg>
          <seg id="b.EPH.3.17" type="verse">[B] bauan Xristu þairh galaubein in hairtam izwaraim,</seg>
          <seg id="b.EPH.3.18" type="verse">[A] ei in frijaþwai gawaurhtai jah gasulidai mageiþ gafahan miþ allaim þaim weiham hva sijai braidei jal~laggei jah hauhei jah d(iupe)i;</seg>
          <seg id="b.EPH.3.18" type="verse">[B] ei in friaþwai gawaurhtai jah gasulidai mageiþ gafahan miþ allaim þaim weiham hva sijai braidei jah laggei jah hauhei jah diupei;</seg>
          <seg id="b.EPH.3.19" type="verse">[A] kun&lt;n&gt;an þo ufarassau mikilon þis kunþjis frijaþwa Xristaus, ei fulnaiþ in allai fullon gudis.</seg>
          <seg id="b.EPH.3.19" type="verse">[B] kunnan þo ufarassau mikilon þis kunþjis friaþwa Xristaus, ei fullnaiþ du allai fullon gudis.</seg>
          <seg id="b.EPH.3.20" type="verse">[A] aþþan þamma mahteigin ufar all taujan maizo [giban] þau bidjam aiþþau fraþjam bi mahtai þizai waurkjandein in unsis,</seg>
          <seg id="b.EPH.3.20" type="verse">[B] aþþan þamma mahteigin ufar all taujan maizo þau bidjam aiþþau fraþjam bi mahtai þizai waurkjandein in uns,</seg>
          <seg id="b.EPH.3.21" type="verse">[A] immuh wulþus in Xristau Iesu jah aikkles&lt;jon&gt; in allos aldins aiwe, amen.</seg>
          <seg id="b.EPH.3.21" type="verse">[B] imma wulþus in aikklesjon in Xristau Iesu in allos aldins aiwe, amen.</seg>
        </div>
        <div id="b.EPH.4" type="chapter">
          <seg id="b.EPH.4.1" type="verse">[A] Bidja nu izwis ik bandja in fraujin, wairþaba gaggan þizos laþonais þizaiei laþodai siuþ,</seg>
          <seg id="b.EPH.4.1" type="verse">[B] Bidja nu izwis ik bandja in fraujin, wairþaba gaggan þizos laþonais þizaiei laþodai sijuþ,</seg>
          <seg id="b.EPH.4.2" type="verse">[A] miþ allai hauneinai jah qairrein, miþ usbeisnai usþulandans izwis misso in frijaþwai,</seg>
          <seg id="b.EPH.4.2" type="verse">[B] miþ allai hauneinai jah qairrein, miþ usbeisnai usþulandans izwis misso in friaþwai,</seg>
          <seg id="b.EPH.4.3" type="verse">[A] usdaudjandans fastan ainamundiþa ahmins in gabundjai gawairþeis.</seg>
          <seg id="b.EPH.4.3" type="verse">[B] usdaudjandans fastan ainamundiþa ahmins in gabundjai gawairþeis.</seg>
          <seg id="b.EPH.4.4" type="verse">[A] ain leik jah ains ahma, swaswe atlaþodai sijuþ in aina wen laþonais izwaraizos.</seg>
          <seg id="b.EPH.4.4" type="verse">[B] ain leik jah ains ahma, swaswe atlaþodai sijuþ in aina wen laþonais izwaraizos.</seg>
          <seg id="b.EPH.4.5" type="verse">[A] ains frauja, aina galaubeins, aina daupeins,</seg>
          <seg id="b.EPH.4.5" type="verse">[B] ains frauja, aina galaubeins, aina daupeins,</seg>
          <seg id="b.EPH.4.6" type="verse">[A] ains guþ jah atta allaize , saei ufar allaim jah and allans jah in allaim uns.</seg>
          <seg id="b.EPH.4.6" type="verse">[B] ains guþ jah atta allaize . . . .</seg>
          <seg id="b.EPH.4.7" type="verse">[A] iþ ainhvarjammeh unsara atgibana ist ansts bi mitaþ gibos Xristaus;</seg>
          <seg id="b.EPH.4.8" type="verse">[A] in þizei qiþiþ: ussteigands in hauhiþa ushanþ hunþ jah atuhgaf gibos mannam.</seg>
          <seg id="b.EPH.4.9" type="verse">[A] þatuþ~þan usstaig, hva ist, niba þatei jah atstaig faurþis in undar[a]isto airþos?</seg>
          <seg id="b.EPH.4.10" type="verse">[A] saei atstaig, sa ist jah saei usstaig ufar allans himinans, ei usfullidedi allata.</seg>
          <seg id="b.EPH.4.11" type="verse">[A] jah silba gaf sumans apaustaul(u)ns, sumanzuþ~þan praufetuns, sumansuþ~þan aiwaggelistans, sumansuþ~þan hairdjans jah laisarjans,</seg>
          <seg id="b.EPH.4.12" type="verse">[A] du ustauhtai weihaize du waurstwa andbahtjis, du timreinai leikis Xristaus,</seg>
          <seg id="b.EPH.4.13" type="verse">[A] unte garinnaima allai in ainamundiþa galaubeinais jah ufkunþjis sunus gudis, du waira fullamma, in mitaþ wahstaus fullons Xristaus,</seg>
          <seg id="b.EPH.4.14" type="verse">[A] ei þanaseiþs ni sijaima niuklahai uswagidai jah uswalugidai winda hvammeh laiseinais, liutein manne, in filudeisein du listeigon uswandjai airzeins,</seg>
          <seg id="b.EPH.4.15" type="verse">[A] iþ sunja taujandans in frijaþwai wahsjaima in ina þo alla, ize ist haubiþ, Xristus,</seg>
          <seg id="b.EPH.4.16" type="verse">[A] us þammei all leik gagatiloþ &lt;jah&gt; gagahaftiþ þairh allos gawissins andstaldis, bi waurstwa in mitaþ ana ainhvarjoh fero, uswahst leikis taujiþ du timreinai seinai in frijaþwai.</seg>
          <seg id="b.EPH.4.17" type="verse">[A] þata nu qiþa jah weitwodja in fraujin, ei þanaseiþs ni gaggaiþ, swaswe jah anþaros þiudos gaggand in uswissja hugis seinis,</seg>
          <seg id="b.EPH.4.17" type="verse">[B] þata nu qiþa jah weitwo(d)ja in fraujin, ei þanaseiþs ni gaggaiþ, swaswe jah anþaros þiudos gaggand in uswissja hugis seinis,</seg>
          <seg id="b.EPH.4.18" type="verse">[A] riqizeinai gahugdai wisandans, framaþjai libainais gudis in unwitjis þis wisandins in im, in daubiþos hairtane seinaize,</seg>
          <seg id="b.EPH.4.18" type="verse">[B] riqizeinai gahugdai wisandans, framaþjai libainais gudis in unwitjis þis wisandins in im, in daubiþos hairtane seinaize,</seg>
          <seg id="b.EPH.4.19" type="verse">[A] þaiei uswenans waurþanai sik silbans atgebun aglaitein in waurstwein unhrainiþos allaizos, in faihufrikein.</seg>
          <seg id="b.EPH.4.19" type="verse">[B] þaiei uswenans waurþanai sik silbans atgebun aglaitein in waurstwein unhrainiþos allaizos, in faihufrikein.</seg>
          <seg id="b.EPH.4.20" type="verse">[A] iþ jus ni swa ganemuþ Xristu,</seg>
          <seg id="b.EPH.4.20" type="verse">[B] iþ jus ni swa ganemuþ Xristu,</seg>
          <seg id="b.EPH.4.21" type="verse">[A] jabai sweþauh ina hausideduþ jah in imma uslaisidai sijuþ, swaswe ist sunja in Iesu,</seg>
          <seg id="b.EPH.4.21" type="verse">[B] jabai sweþauh ina hausideduþ jah in imma uslaisidai sijuþ, swaswe ist sunja in Iesu,</seg>
          <seg id="b.EPH.4.22" type="verse">[A] ei aflagjaiþ jus bi frumin usmeta þana fairnjan mannan þana riurjan bi lustum afmarzeinais.</seg>
          <seg id="b.EPH.4.22" type="verse">[B] ei aflagjaiþ jus bi frumin usmeta þana fairnjan mannan þana riurjan bi lustum afmarzeinais.</seg>
          <seg id="b.EPH.4.23" type="verse">[A] anuþ~þan~niujaiþ ahmin fraþjis izwaris,</seg>
          <seg id="b.EPH.4.23" type="verse">[B] anuþ~þan~niujaiþ (a)hmin fraþjis izwaris,</seg>
          <seg id="b.EPH.4.24" type="verse">[A] jag~gahamoþ þamma niujin mann þamma bi guda gaskapanin in garaihtein jah weihiþai sunjos.</seg>
          <seg id="b.EPH.4.24" type="verse">[B] jah gahamoþ þamma niujin mann þamma bi guda gaskapanin in garaihtein jah weihiþai sunjos.</seg>
          <seg id="b.EPH.4.25" type="verse">[A] in þizei aflagjandans liugn rodjaiþ sunja hvarjizuh miþ nehvundjin seinamma, unte sijum anþar anþaris liþus.</seg>
          <seg id="b.EPH.4.25" type="verse">[B] in þizei aflagjandans liugn rodjaiþ sunja hvarjizuh miþ nehvundjin seinamma, unte sijuþ anþar anþaris liþus.</seg>
          <seg id="b.EPH.4.26" type="verse">[A] þwairhaiþ~þan sijaiþ jah ni frawaurkjaiþ, sunno ni dissigqai ana þwairhein izwara.</seg>
          <seg id="b.EPH.4.26" type="verse">[B] þwairhaiþ~þan sijaiþ jah ni frawaurkjaiþ, sunno ni disiggqai ana þwairhein izwara.</seg>
          <seg id="b.EPH.4.27" type="verse">[A] ni gibiþ staþ unhulþin.</seg>
          <seg id="b.EPH.4.27" type="verse">[B] nih gibaiþ staþ unhulþin.</seg>
          <seg id="b.EPH.4.28" type="verse">[A] saei hlefi, þanaseiþs ni hlifai, iþ mais arbaidjai, waurkjands swesaim handum þiuþ, ei habai dailjan þaurbandin.</seg>
          <seg id="b.EPH.4.28" type="verse">[B] saei hlefi, þanaseiþs ni hlifai, ak mais arbaidjai, waurkjands swesaim handum þiuþ, ei habai dailjan þaurbandin.</seg>
          <seg id="b.EPH.4.29" type="verse">[A] ainhun waurde ubilaize us munþa izwaramma ni usgaggai, ak þatei goþ sijai du timreinai galaubeinais, ei gibai anst hausjandam.</seg>
          <seg id="b.EPH.4.29" type="verse">[B] ainhun waurde ubilaize us munþa izwaramma ni usgaggai, ak þatei goþ sijai du timreinai galaubeinais, ei gibai anst hausjandam.</seg>
          <seg id="b.EPH.4.30" type="verse">[A] jah ni gaurjaiþ þana weihan ahman gudis, in þammei gasiglidai sijuþ in daga uslauseinais.</seg>
          <seg id="b.EPH.4.30" type="verse">[B] jah ni gaurjaiþ þana weihan ahman gudis, þammei gasiglidai sijuþ in daga uslauseinais.</seg>
          <seg id="b.EPH.4.31" type="verse">[A] alla baitrei jah hatis jah þwairhei jah hrops jah wajamereins afwairpaidau af izwis miþ allai unselein.</seg>
          <seg id="b.EPH.4.31" type="verse">[B] alla baitrei jah hatis jah þwairhei jah hrops jah wajamereins afwairpaidau af izwis miþ allai unselein.</seg>
          <seg id="b.EPH.4.32" type="verse">[A] wairþaiduh miþ izwis misso seljai, armahairtai, fragibandans izwis misso, swaswe guþ in Xristau fragaf izwis.</seg>
          <seg id="b.EPH.4.32" type="verse">[B] wairþaiduh miþ izwis misso seljai, armahairtai, fragibandans izwis misso, swaswe guþ in Xristau fragaf izwis.</seg>
        </div>
        <div id="b.EPH.5" type="chapter">
          <seg id="b.EPH.5.1" type="verse">[A] Wairþaiþ nu galeikondans guda swe barna liuba</seg>
          <seg id="b.EPH.5.1" type="verse">[B] Wairþaiþ nu galeikondans gud(a) swe barna liuba</seg>
          <seg id="b.EPH.5.2" type="verse">[A] jah gaggaiþ in frijaþwai, swaswe jah Xristus frijoda uns jah atgaf sik silban faur uns hunsl jah sauþ guda du daunai woþjai.</seg>
          <seg id="b.EPH.5.2" type="verse">[B] jah gagga(iþ) in friaþwai, swaswe jah Xristu(s) frijoda uns jah atgaf si(k) si(l)ban faur uns hunsl jah sauþ guda du daunai woþjai.</seg>
          <seg id="b.EPH.5.3" type="verse">[A] aþþan horinassus jah allos unhrainiþos aiþþau faihufrikei nih namn(jaidau) . . . .</seg>
          <seg id="b.EPH.5.3" type="verse">[B] aþþan horinassus jah allos unhrainiþos aiþþau faihufrikei nih namnjaidau in izwis, swaswe gadob ist weihaim,</seg>
          <seg id="b.EPH.5.4" type="verse">[B] aiþþau &lt;aglaitiwaurdei aiþþau&gt; dwala(wa)urdei aiþþau saldra, þoei d(u) þaurftai ni fairrinnand, ak mais awiliuda.</seg>
          <seg id="b.EPH.5.5" type="verse">[B] þata auk witeiþ, kunnandans þatei hvazu&lt;h&gt; hors aiþþau unhrains aiþþau faihufriks, þatei ist galiugag(u)de skalkinassaus, ni habaiþ a(r)bi in þiudangardjai Xristaus jah gudis.</seg>
          <seg id="b.EPH.5.6" type="verse">[B] ni manna izwis uslu[s]to lausaim waurdam, þairh þoei (q)imiþ hatis gudis ana sunum un(ga)laubeinais.</seg>
          <seg id="b.EPH.5.7" type="verse">[B] ni wairþaiþ nu (gad)ailans im.</seg>
          <seg id="b.EPH.5.8" type="verse">[B] wesuþ auk suman (r)i(q)iz, iþ nu liuhaþ in fraujin; swe barna liuhadis gaggaiþ. -</seg>
          <seg id="b.EPH.5.9" type="verse">[B] aþþan akran liuhadis ist in allai selein jah garaihtein jah sunjai. -</seg>
          <seg id="b.EPH.5.10" type="verse">[B] gakiusandans þatei sijai waila galeikaiþ fraujin,</seg>
          <seg id="b.EPH.5.11" type="verse">[B] jah ni gamainjaiþ waurstwam riqizis . . . .</seg>
          <seg id="b.EPH.5.17" type="verse">[A] duþþe ni wairþaiþ unfrodai, ak fraþjandans hva sijai wilja fraujins.</seg>
          <seg id="b.EPH.5.18" type="verse">[A] jah ni anadrigkaiþ izwis weina, in þammei ist usstiurei, ak fullnaiþ in ahmin,</seg>
          <seg id="b.EPH.5.19" type="verse">[A] rodjandans izwis in psalmom jah hazeinim jah saggwim ahmeinaim, siggwandans in hairtam izwaraim fraujin,</seg>
          <seg id="b.EPH.5.20" type="verse">[A] awiliudondans sinteino fram allaim in namin fraujins unsaris Iesuis Xristaus attin jah guda,</seg>
          <seg id="b.EPH.5.21" type="verse">[A] ufhausjandans izwis misso in agisa Xristaus.</seg>
          <seg id="b.EPH.5.22" type="verse">[A] qenes seinaim abnam ufhausjaina swaswe fraujin;</seg>
          <seg id="b.EPH.5.23" type="verse">[A] unte wair ist haubiþ qenais swaswe jah Xristus haubiþ aikklesjons, jah is ist nasjands leikis.</seg>
          <seg id="b.EPH.5.24" type="verse">[A] akei swaswe aikklesjo ufhauseiþ Xristu, swah qenes abnam seinaim in allamma.</seg>
          <seg id="b.EPH.5.25" type="verse">[A] jus wairos frijoþ qenins izwaros, swaswe jah Xristus frijoda aikklesjon jah sik silban atgaf faur þo,</seg>
          <seg id="b.EPH.5.26" type="verse">[A] ei þo gaweihaidedi gahrainjands þwahla watins in waurda,</seg>
          <seg id="b.EPH.5.27" type="verse">[A] ei ustauhi silba sis wulþaga aikklesjon, ni habandein wamme aiþþau maile aiþþau hva swaleikaize, ak ei sijai weiha jah unwamma.</seg>
          <seg id="b.EPH.5.28" type="verse">[A] swa jah wairos skulun frijon seinos qenins swe leika seina. [sein silbins leik frijoþ,] saei seina qen frijoþ, [jah] sik silban frijoþ.</seg>
          <seg id="b.EPH.5.29" type="verse">[A] ni auk manna hvanhun sein leik fijaida, ak fodeiþ ita jah warmeiþ swaswe jah Xristus aikklesjon . . . .</seg>
        </div>
        <div id="b.EPH.6" type="chapter">
          <seg id="b.EPH.6.8" type="verse">[B] . . . . taujiþ þiuþis, þata ganimiþ at fraujin, jaþþe skalks jaþþe freis.</seg>
          <seg id="b.EPH.6.9" type="verse">[A] . . . . fraletandans im hvotos, witandans þatei im jah izwis sama frauja ist in himinam, jah wiljahalþei nist at imma.</seg>
          <seg id="b.EPH.6.9" type="verse">[B] jah jus fraujans [jah jus fraujans] þata samo taujaiþ wiþra ins, fraletandans im hvotos, witandans þatei im jah izwis sama frauja ist in himinam, jah wiljahalþei nist at imma.</seg>
          <seg id="b.EPH.6.10" type="verse">[A] þata nu anþar, broþrjus meinai, inswinþjaiþ izwis in fraujin jah in mahtai swinþeins is.</seg>
          <seg id="b.EPH.6.10" type="verse">[B] þata nu anþar, broþrjus meinai, inswin(þ)jaiþ izwis in fraujin jah in mahtai swinþeins is.</seg>
          <seg id="b.EPH.6.11" type="verse">[A] gahamoþ izwis sarwam gudis, ei mageiþ standan wiþra listins diabulaus;</seg>
          <seg id="b.EPH.6.11" type="verse">[B] gahamoþ izwis sarwam gudis, ei mageiþ standan wiþra listins diabulaus;</seg>
          <seg id="b.EPH.6.12" type="verse">[A] unte nist izwis brakja wiþra leik jah bloþ, ak wiþra reikja jah waldufnja, wiþra þans fairhvu habandans riqizis þis, wiþra þo ahmeinona unseleins in þaim himinakundam.</seg>
          <seg id="b.EPH.6.12" type="verse">[B] unte nist izwis brakja wiþra leik jah bloþ, ak wiþra reikja jah waldufnja, wiþra þans fairhvu habandans riqizis þis, wiþra þo ahmeinona unseleins in þaim himinakundam.</seg>
          <seg id="b.EPH.6.13" type="verse">[A] duþþe nimiþ sarwa gudis, ei mageiþ andstandan in þamma daga ubilin jah in allamma uswaurkjandans standan.</seg>
          <seg id="b.EPH.6.13" type="verse">[B] duþþe nimiþ sarwa gudis, ei mageiþ andstandan in þamma daga ubilin jah in allamma uswaurkjandans standan.</seg>
          <seg id="b.EPH.6.14" type="verse">[A] standaiþ nu, ufgaurdanai hupins izwarans sunjai jag~gapaidodai brunjon garaihteins,</seg>
          <seg id="b.EPH.6.14" type="verse">[B] standaiþ nu, ufgaurdanai hupins izwarans sunjai jah gapaidodai brunjon garaihteins,</seg>
          <seg id="b.EPH.6.15" type="verse">[A] jag~gaskohai fotum in manwiþai aiwaggeljons gawairþjis</seg>
          <seg id="b.EPH.6.15" type="verse">[B] jah gaskohai fotum in manwiþai aiwaggeljons gawairþjis</seg>
          <seg id="b.EPH.6.16" type="verse">[A] ufar all andnimandans skildu galaubeinais, þammei maguþ allos arhvaznos þis unseljins funiskos afhvapjan;</seg>
          <seg id="b.EPH.6.16" type="verse">[B] ufar all andnimandans skildu galaubeinais, þammei maguþ allos arhvaznos þis unseleins funiskos afhvapjan;</seg>
          <seg id="b.EPH.6.17" type="verse">[A] jah hilm naseinais nimaiþ jah meki ahmins, þatei ist waurd gudis;</seg>
          <seg id="b.EPH.6.17" type="verse">[B] jah hilm naseinais nimaiþ jah meki ahmins, þatei ist waurd gudis;</seg>
          <seg id="b.EPH.6.18" type="verse">[A] þairh allos aihtronins jah bidos aihtrondans in alla mela in ahmin jah du þamma [du]wakandans sinteino usdaudein jah bidom fram allaim þaim weiham,</seg>
          <seg id="b.EPH.6.18" type="verse">[B] þairh allos aihtronins jah bidos aihtrondans in alla mela in ahmin jah du þamma wakandans sinteino in allai usdaudein jah bidom fram allaim þaim weiham,</seg>
          <seg id="b.EPH.6.19" type="verse">[A] jah fram mis, ei mis gibaidau . . . .</seg>
          <seg id="b.EPH.6.19" type="verse">[B] jah fram mis, ei mis gibaidau waurd in usluka munþis mein[a]is in balþein kannjan runa aiwaggeljons,</seg>
          <seg id="b.EPH.6.20" type="verse">[B] faur þoei airino in kunawidom, ei in izai gadaursjau, swe skuljau rodjan.</seg>
          <seg id="b.EPH.6.21" type="verse">[B] (aþþa)n ei &lt;jah&gt; jus witeiþ hva bi mik ist, hva ik tauja, kanneiþ izwis allata Twkeikus sa liuba broþar jah triggwa andbahts in fraujin,</seg>
          <seg id="b.EPH.6.22" type="verse">[B] þanei insandida du izwis, duþþe ei kunneiþ (hva) b(i) mik ist, jah gaþrafstjai hairtona izwara.</seg>
          <seg id="b.EPH.6.23" type="verse">[B] gawairþi broþrum jah friaþwa miþ galaubeinai fram guda attin jah fraujin Iesu Xristau.</seg>
          <seg id="b.EPH.6.24" type="verse">[B] ansts miþ allaim þaiei frijond fraujan unsarana Iesu Xristu in unriurein. amen.</seg>
          <seg id="b.EPH.6.255" type="verse">[B] Du Aifaisium ustauh.</seg>
        </div>
      </div>
      <div id="b.PHI" type="book">
        <div id="b.PHI.1" type="chapter">
          <seg id="b.PHI.1.14" type="verse">[B] . . . . (managis)tans broþre in fraujin gatrauandans bandjom meinaim mais gadaursan unagandans waurd gudis rodjan.</seg>
          <seg id="b.PHI.1.15" type="verse">[B] sumai raihtis jah in neiþis jah haif&lt;s&gt;tais, sumai þan in godis wiljins Xristu merjand,</seg>
          <seg id="b.PHI.1.16" type="verse">[B] sumai þan us friaþwai, witandans þatei du sunjonai aiwaggeljons gasatiþs im;</seg>
          <seg id="b.PHI.1.17" type="verse">[B] iþ þaiei us haifstai Xristu merjand, ni swiknaba, munandans sik aglons urraisjan bandjom meinaim.</seg>
          <seg id="b.PHI.1.18" type="verse">[B] hva auk? þandei allaim haidum, jaþþe inilon jaþþe sunjai, Xristus merjada; jah in þamma fagino, akei jah faginon duginna.</seg>
          <seg id="b.PHI.1.19" type="verse">[B] unte wait ei þata mis gagaggiþ du ganistai þairh izwara bida jah andstald ahmins Xristaus Iesuis,</seg>
          <seg id="b.PHI.1.20" type="verse">[B] bi usbeisnai jah wenai meinaim, unte ni in waihtai gaaiwiskoþs wairþa, ak in allai trauainai, swe sinteino jah nu, mikiljada Xristus in leika meinamma, jaþþe þairh libain jaþþe þairh dauþu.</seg>
          <seg id="b.PHI.1.21" type="verse">[B] aþþan mis liban Xristus ist jah gaswiltan gawaurki.</seg>
          <seg id="b.PHI.1.22" type="verse">[B] iþ jabai liban in leika, þata mis akran waurstwis ist, jah hvaþar waljau ni kann.</seg>
          <seg id="b.PHI.1.23" type="verse">[B] aþþan dishabaiþs &lt;im&gt; us þaim twaim: þanuh lustu habands andletnan jah miþ Xristau wisan, und filu mais batizo ist;</seg>
          <seg id="b.PHI.1.24" type="verse">[B] aþþan du wisan in leika þaurftozo in izwara.</seg>
          <seg id="b.PHI.1.25" type="verse">[B] jah þata triggwaba wait þatei wisa jah þairhwisa at allaim izwis du izwarai framgahtai jah fahedai galaubeinais izwaraizos,</seg>
          <seg id="b.PHI.1.26" type="verse">[B] ei hvoftuli izwara biauknai in Xristau Iesu in mis þairh meinana qum aftra du izwis.</seg>
          <seg id="b.PHI.1.27" type="verse">[B] hveh [þatainei] wairþaba aiwaggeljons Xristaus usmitaiþ, ei jaþþe qimau jah gasaihvau izwis, jaþþe aljaþro gahausjau bi izwis, þatei standiþ in ainamma ahmin, ainai saiwalai samana arbaidjandans galaubeinai aiwaggeljons,</seg>
          <seg id="b.PHI.1.28" type="verse">[B] jah ni in waihtai afagidai fram þaim andastaþjam, þatei ist im ustaikneins fralustais, iþ izwis ganistais, jah þata fram guda.</seg>
          <seg id="b.PHI.1.29" type="verse">[B] izwis fragiban ist faur Xristu ni þatainei du imma galaubjan, ak jah þata faur ina winnan,</seg>
          <seg id="b.PHI.1.30" type="verse">[B] þo samon haifst habandans, þoei gasaihviþ in mis jah nu hauseiþ in mis.</seg>
        </div>
        <div id="b.PHI.2" type="chapter">
          <seg id="b.PHI.2.1" type="verse">[B] Jabai hvo nu gaþrafsteino in Xristau, jabai hvo gaþlaihte friaþwos, jabai hvo gamainduþe ahmins, jabai hvo mildiþo jah gableiþeino,</seg>
          <seg id="b.PHI.2.2" type="verse">[B] usfulleiþ meina fahed, ei þata samo hugjaiþ, þo samon friaþwa habandans, samasaiwalai, samafraþjai;</seg>
          <seg id="b.PHI.2.3" type="verse">[B] ni waiht bi haifstai aiþþau lausai hauheinai, ak in allai hauneinai gahugdais anþar anþarana munands sis auhuman;</seg>
          <seg id="b.PHI.2.4" type="verse">[B] ni þo seina hvarjizuh mitondans, ak jah þo anþaraize hvarjizuh.</seg>
          <seg id="b.PHI.2.5" type="verse">[B] þata auk fra[i]þjaidau in izwis, þatei jah in Xristau Iesu,</seg>
          <seg id="b.PHI.2.6" type="verse">[B] saei in gudaskaunein wisands ni wulwa rahnida wisan sik galeiko guda,</seg>
          <seg id="b.PHI.2.7" type="verse">[B] ak sik silban uslausida, wlit skalkis nimands, in galeikja manne waurþans,</seg>
          <seg id="b.PHI.2.8" type="verse">[B] jah manaulja bigitans swe manna. gahaunida sik silban, waurþans ufhausjands attin und . . . .</seg>
          <seg id="b.PHI.2.22" type="verse">[B] . . . . þatei swe attin barn miþskalkinoda mis in aiwaggeljon.</seg>
          <seg id="b.PHI.2.23" type="verse">[B] þanuh nu wenja sandjan, biþe gasaihva hva bi mik ist, suns.</seg>
          <seg id="b.PHI.2.24" type="verse">[B] aþþan gatraua in fraujin, þammei jah silba sprauto qima.</seg>
          <seg id="b.PHI.2.25" type="verse">[B] aþþan þarb munda, Aipafraudeitu broþar jah gawaurstwan jah gahlaiban meinana, iþ izw&lt;ar&gt;ana apaustulu jah andbaht þaurftais meinaizos sandjan du izwis;</seg>
          <seg id="b.PHI.2.26" type="verse">[A] . . . . in þize hausideduþ ina siukan.</seg>
          <seg id="b.PHI.2.26" type="verse">[B] unte gairnjands was allaize izwara jah unwunands, in þizei hausideduþ ina siukan.</seg>
          <seg id="b.PHI.2.27" type="verse">[A] jah auk siuks was nehva dauþau, akei guþ ina gaarmaida; aþþan ni þatainei ina, ak jah mik, ei gaurein ana gaurein ni habau.</seg>
          <seg id="b.PHI.2.27" type="verse">[B] jah auk siuks was nehva dauþau, akei guþ ina gaarmaida; aþþan ni þatainei ina, ak jah mik, ei gaurein ana gaurein ni habau.</seg>
          <seg id="b.PHI.2.28" type="verse">[A] sniumundos nu insandida ina, ei gasaihvandans ina aftra faginoþ jah ik hlasoza sijau [uf(kun)nands hva bi izwis ist].</seg>
          <seg id="b.PHI.2.28" type="verse">[B] sniumundos nu insandida ina, ei gasaihvandans ina aftra fag(ino)þ jah ik hlasoza sijau [uf(kun)nands hva bi izwis ist].</seg>
          <seg id="b.PHI.2.29" type="verse">[A] andnimaiþ nu ina in fraujin miþ allai fahedai jah þans swaleikans swerans habaiþ,</seg>
          <seg id="b.PHI.2.29" type="verse">[B] andnimaiþ nu ina in fraujin miþ allai fahedai jah þans swaleikans swerans ha[i]baiþ,</seg>
          <seg id="b.PHI.2.30" type="verse">[A] unte in waurstwis Xristaus und dauþu atnehvida, ufarmunnonds saiwalai seinai, ei usfullidedi izwar gaidw bi mein andbahti.</seg>
          <seg id="b.PHI.2.30" type="verse">[B] unte in waurstwis Xristaus und dauþu atnehvida, ufarmunnonds saiwalai seinai, ei usfullidedi izwar gaidw bi mein andbahti.</seg>
        </div>
        <div id="b.PHI.3" type="chapter">
          <seg id="b.PHI.3.1" type="verse">[A] Þata anþar, broþrjus meinai, faginoþ in fraujin; þo samona izwis meljan mis sweþauh ni latei, iþ izwis þwastiþa.</seg>
          <seg id="b.PHI.3.1" type="verse">[B] Þata anþar, broþrjus meinai, faginoþ in fraujin; þo samona izwis meljan mis sweþauh ni latei, iþ izwis þwastiþa.</seg>
          <seg id="b.PHI.3.2" type="verse">[A] saihviþ þans hundans, saihviþ þans ubilans waurstwjans, saihviþ þo gamaitanon.</seg>
          <seg id="b.PHI.3.2" type="verse">[B] saihviþ þans hundans, saihviþ þans ubilans waurstwjans, saihviþ þo gamaitanon.</seg>
          <seg id="b.PHI.3.3" type="verse">[A] aþþan weis sium bimait, weis ahmin guda skalkinondans jah hvopandans in Xristau Iesu, jan~ni in leika (gatrauam),</seg>
          <seg id="b.PHI.3.3" type="verse">[B] aþþan weis sijum bimait, weis ahmin guda skalkinondans jah hvopandans in Xristau Iesu, jah ni in leika gatrauam,</seg>
          <seg id="b.PHI.3.4" type="verse">[A] jah þan ik habands trauain jah in leika. jabai hvas anþar þugkeiþ trauan in leika, ik mais:</seg>
          <seg id="b.PHI.3.4" type="verse">[B] jah þan ik habands trauain jah in leika. jabai (hvas) anþar þugkeiþ trauan in l(eika), ik mais:</seg>
          <seg id="b.PHI.3.5" type="verse">[A] bimait ahtaudogs, us knodai Israelis, kunjis Bainiameinis, Haibraius us Haibraium, bi witoda Fareisaius,</seg>
          <seg id="b.PHI.3.5" type="verse">[B] bimait ahtaudogs, us knodai Israelis, kunjis Baineiameinis, Haibraius us Haibraium, bi witoda Fareisaius,</seg>
          <seg id="b.PHI.3.6" type="verse">[A] bi aljana wrakjands aikklesjon, bi garaihtein þizai sei in witoda ist, wisands usfairina.</seg>
          <seg id="b.PHI.3.6" type="verse">[B] bi aljana wrakjands aikklesjon, bi garaihtein þizai sei in witoda ist, wisands usfairina.</seg>
          <seg id="b.PHI.3.7" type="verse">[A] akei þatei was mis gawaurki, þatuh rahnida in Xristaus sleiþa wisan.</seg>
          <seg id="b.PHI.3.7" type="verse">[B] akei þatei was mis gawaurki, þatuh rahnida in Xristaus sleiþa wisan.</seg>
          <seg id="b.PHI.3.8" type="verse">[A] aþþan sweþauh all domja sleiþa wisan in ufarassaus kunþjis Xristaus Iesuis fraujins meinis, in þizei allamma gasleiþiþs im jah domja smarnos wisan allata, ei Xristau du gawaurkja habau,</seg>
          <seg id="b.PHI.3.8" type="verse">[B] aþþan sweþauh all domja sleiþa wisan in ufarassaus kunþjis Iesuis Xristaus fraujins meinis, in þizei allamma gasleiþiþs im jah domja smarnos wisan allata, ei Xristau du gawaurkja habau,</seg>
          <seg id="b.PHI.3.9" type="verse">[A] jah bigitaidau in imma ni habands meina garaihtein, þo us witoda, akei þo þairh galaubein Xristaus Iesuis, sei us guda ist garaihtei ana galaubeinai,</seg>
          <seg id="b.PHI.3.9" type="verse">[B] jah bigitaidau in imma ni habands meina garaihtein, þo us witoda, ak þairh galaubein Iesuis Xristaus, sei us guda ist garaihtei ana galaubeinai,</seg>
          <seg id="b.PHI.3.10" type="verse">[A] du kunnan ina jah maht usstassais is jah gamainduþ þulaine is, miþkauriþs was dauþau is,</seg>
          <seg id="b.PHI.3.10" type="verse">[B] du kunnan ina jah maht usstassais is jah gamainduþ þulaine is, miþkauriþs was dauþau is,</seg>
          <seg id="b.PHI.3.11" type="verse">[A] ei hvaiwa gaqimau in usstassai us dauþaim.</seg>
          <seg id="b.PHI.3.11" type="verse">[B] ei hvaiwa gaqimau in usstassai us dauþaim.</seg>
          <seg id="b.PHI.3.12" type="verse">[A] ni þatei ju andnemjau aiþþau ju garaihts gadomiþs sijau, aþþan afargagga, ei gafahau in þammei gafahans warþ fram Xristau.</seg>
          <seg id="b.PHI.3.12" type="verse">[B] ni þatei ju andnemjau aiþþau ju garaihts gadomiþs sijau, aþþan ik afargagga, ei gafahau in þammei gafahans warþ fram Xristau.</seg>
          <seg id="b.PHI.3.13" type="verse">[A] broþrjus, ik mik silban ni nauh man gafahan;</seg>
          <seg id="b.PHI.3.13" type="verse">[B] broþrjus, ik mik silban ni nauh man gafahan;</seg>
          <seg id="b.PHI.3.14" type="verse">[A] aþþan ain sweþauh , þaim a(ftra) ufarmunnonds, iþ du þaim þoei faura sind, mik ufþanjands, bi mundrein afargagga afar sigislauna þizos iupa laþonais gudis in Xristau Iesu.</seg>
          <seg id="b.PHI.3.14" type="verse">[B] aþþan ain sweþauh þaim afta ufarmunnonds, iþ du þaim þoei faura sind, mik ufþanjands, bi mundrein afargagga afar sigislauna þizos iupa laþonais gudis in Xristau Iesu.</seg>
          <seg id="b.PHI.3.15" type="verse">[A] swa managai nu swe sijaima fullawitans, þata hugjaima; jah jabai hva aljaleikos hugjiþ, jah þata izwis guþ andhuljiþ.</seg>
          <seg id="b.PHI.3.15" type="verse">[B] swa managai nu swe sijaima fullawitans, þata hugjaima; jah jabai aljaleikos hugjiþ, jah þata izwis guþ andhuljiþ.</seg>
          <seg id="b.PHI.3.16" type="verse">[A] aþþan sweþauh du þammei gasnewum, ei samo hugjaima [jah samo fraþjaima], samon gaggan garaideinai.</seg>
          <seg id="b.PHI.3.16" type="verse">[B] aþþan sweþauh du þammei gasnewum, ei samo hugjaima [jah samo fraþjaima].</seg>
          <seg id="b.PHI.3.17" type="verse">[A] miþgaleikondans meinai wairþaiþ, broþrjus, jam~mundoþ izwis þans swa gaggandans, swaswe habaiþ frisaht unsis.</seg>
          <seg id="b.PHI.3.17" type="verse">[B] miþgaleikondans meinai wairþaiþ, broþrjus, jah mundoþ izwis þans swa gaggandans, swaswe habaiþ frisaht unsis.</seg>
          <seg id="b.PHI.3.18" type="verse">[A] unte managai gaggand þanzei ufta qaþ izwis, iþ nu jag~gretands qiþa þans fijands galgins Xristaus,</seg>
          <seg id="b.PHI.3.18" type="verse">[B] unte managai gaggand þanzei ufta qaþ izwis, iþ nu jah gretands qiþa þans fijands galgins Xristaus,</seg>
          <seg id="b.PHI.3.19" type="verse">[A] þizeiei andeis wairþiþ fralusts, þizeiei guþ wamba ist jah wulþaus in skandai ize, þaiei airþeinaim fraþjand.</seg>
          <seg id="b.PHI.3.19" type="verse">[B] þizeei andeis wairþiþ fralusts, þize guþ wamba ist jah wulþus in skandai ize, þaiei airþeinaim fraþjand.</seg>
          <seg id="b.PHI.3.20" type="verse">[A] iþ unsara bauains in himinam ist, þaþroei jah nasjand usbeidam fraujan Iesu Xristu,</seg>
          <seg id="b.PHI.3.20" type="verse">[B] iþ unsara bauains in himinam ist, þaþroei jah nasjand usbeidam fraujan Iesu Xristu,</seg>
          <seg id="b.PHI.3.21" type="verse">[A] saei inmaideiþ leika hauneinais unsaraizos du ibnaskaunjamma leika wulþaus seinis bi waurstwa, unte mag jah ufhnaiwjan sis alla.</seg>
          <seg id="b.PHI.3.21" type="verse">[B] saei inmaideiþ leika hauneinais unsaraizos du ibnaskaunjamma leika wulþaus seinis bi waurstwa, unte mag jah ufhnaiwjan sis alla.</seg>
        </div>
        <div id="b.PHI.4" type="chapter">
          <seg id="b.PHI.4.1" type="verse">[A] Swaei nu, broþrjus meinai liubans jah lustusamans, faheþs jah waips meins, swa standaiþ in fraujin.</seg>
          <seg id="b.PHI.4.1" type="verse">[B] Swaei nu, broþrjus meinai liubans jah lustusamans, faheþs jah waips meins, swa standaiþ in fraujin.</seg>
          <seg id="b.PHI.4.2" type="verse">[A] Aiodian bidja jas~Swntwkein bidja þata samo fraþjan in fraujin.</seg>
          <seg id="b.PHI.4.2" type="verse">[B] Aiodian bidja jah Swntwkein bidja þata samo fraþjan in fraujin.</seg>
          <seg id="b.PHI.4.3" type="verse">[A] jai jah þuk waliso bidja gajuko, niþais þos þozei miþarbaididedun mis in aiwaggeljon miþ Klaimaintau jah anþaraim gawaurstwam meinaim, þizeei namna sind in bokom libainais.</seg>
          <seg id="b.PHI.4.3" type="verse">[B] jai jah þuk waliso bidja gajuko, niþais þos þozei miþarbaididedun mis in aiwaggeljon miþ Klemaintau jah anþaraim gawaurstwam meinaim, þizeei namna sind in bokom libainais.</seg>
          <seg id="b.PHI.4.4" type="verse">[A] nunu nu faginoþ in fraujin sinteino; aftra qiþa, faginoþ!</seg>
          <seg id="b.PHI.4.4" type="verse">[B] nunu nu faginoþ in fraujin sinteino; aftra qiþa, faginoþ!</seg>
          <seg id="b.PHI.4.5" type="verse">[A] anawilje(i) izwara kunþa sijai allaim mannam; frauja nehva ist.</seg>
          <seg id="b.PHI.4.5" type="verse">[B] anawilje izwara kunþa siai allaim mannam; frauja nehva ist.</seg>
          <seg id="b.PHI.4.6" type="verse">[A] ni waihtai maurnaiþ, ak in allai bidai jah aihtronai miþ awiliudam bidos izwaros kunþos sijaina . . . .</seg>
          <seg id="b.PHI.4.6" type="verse">[B] ni waihtai maurnaiþ, ak in allai bidai jah aihtronai miþ awiliudam bidos izwaros kunþos sijaina at guda.</seg>
          <seg id="b.PHI.4.7" type="verse">[B] jah gawairþi gudis, þatei ufar ist all ahane, fastaiþ hairtona jah leika izwara in Xristau Iesu.</seg>
          <seg id="b.PHI.4.8" type="verse">[B] þata anþar, broþrjus, þishvah þatei ist sunjein, þishvah þatei gariud, þishvah þatei garaiht, þishvah þatei weih, þishvah þatei liubaleik, þishvah þatei wailameri, jabai hvo godeino, jabai hvo hazeino, þata mitoþ;</seg>
          <seg id="b.PHI.4.9" type="verse">[B] þatei jah galaisideduþ izwis jah ganemuþ jah gahausideduþ jah gasehvuþ in mis, þata taujaiþ, jah guþ gawairþeis sijai miþ izwis.</seg>
          <seg id="b.PHI.4.10" type="verse">[B] aþþan faginoda in fraujin mikilaba, unte ju hvan gaþaihuþ du faur mik fraþ(j)an, ana þammei jah froþuþ; aþþan analatidai waurþuþ.</seg>
          <seg id="b.PHI.4.11" type="verse">[B] ni þatei bi þarbai qiþau, unte ik galaisida mik in þaimei im ganohiþs wisan.</seg>
          <seg id="b.PHI.4.12" type="verse">[B] lais jah haunjan mik, lais jah ufarassu haban; in allamma jah in allaim usþroþiþs im, jah sads wairþan jah gredags, jah ufarassau haban jah þarbos þulan.</seg>
          <seg id="b.PHI.4.13" type="verse">[B] all mag in þamma inswinþjandin mik Xristau.</seg>
          <seg id="b.PHI.4.14" type="verse">[B] aþþan sweþauh waila gatawideduþ gamainja briggandans meina aglon.</seg>
          <seg id="b.PHI.4.15" type="verse">[B] aþþan wituþ jah jus, Filippisius, þatei in anastodeinai aiwaggeljons, þan usiddja af Makidonai, ni ain[n]ohun aikklesjono mis gamainida in raþjon gibos jah andanemis, alja jus ainai.</seg>
          <seg id="b.PHI.4.16" type="verse">[B] unte jah in Þaissalauneikai jah ainamma sinþa jah twaim andawizn mis insandideduþ.</seg>
          <seg id="b.PHI.4.17" type="verse">[B] ni þatei gasokjau giba, ak gasokja ak(ran) . . . .</seg>
        </div>
      </div>
      <div id="b.COL" type="book">
        <div id="b.COL.1" type="chapter">
          <seg id="b.COL.1.6" type="verse">[B] . . . . in sunjai;</seg>
          <seg id="b.COL.1.7" type="verse">[B] swaswe ganemuþ at Aipafrin þamma liubin gaskalkja unsaramma, saei ist triggws faur izwis andbahts Xristaus Iesuis,</seg>
          <seg id="b.COL.1.8" type="verse">[B] saei jah gakannida uns izwara friaþwa in ahmin.</seg>
          <seg id="b.COL.1.9" type="verse">[B] duþþe jah weis, fram þamma daga ei hausidedum, ni hveilaidedum faur izwis bidjandans jah aihtrondans, ei fullnaiþ kunþjis wiljins is in allai handugein jah frodein ahmeinai;</seg>
          <seg id="b.COL.1.10" type="verse">[A] . . . . wairþaba fraujins in allamma þatei galeikai, in allamma waurstwe godaize akran bairandans jah wahsjandans in ufkunþja gudis,</seg>
          <seg id="b.COL.1.10" type="verse">[B] ei gaggaiþ wairþaba fraujins in allamma þatei galeikai, in allamma waurstwe godaize akran bairandans jah wahsjandans in ufkunþja gu(dis),</seg>
          <seg id="b.COL.1.11" type="verse">[A] in allai mahtai gaswinþidai bi mahtai wulþaus is, in allai usþulainai jah usbeisnai miþ fahedai,</seg>
          <seg id="b.COL.1.11" type="verse">[B] in allai mahtai gaswinþidai bi mahtai wulþaus is, in allai usþulainai jah usbeisnai miþ fahedai,</seg>
          <seg id="b.COL.1.12" type="verse">[A] awiliudondans attin saei laþoda izwis du dailai hlautis weihaize in liuhada[i],</seg>
          <seg id="b.COL.1.12" type="verse">[B] awiliudondans attin saei laþoda izwis du dailai hlautis weihaize in liuhada,</seg>
          <seg id="b.COL.1.13" type="verse">[A] saei galausida izwis us waldufnja riqizis jah atnam in þiudangardja sunus friaþwos seinaizos,</seg>
          <seg id="b.COL.1.13" type="verse">[B] saei galausida izwis us waldufnja riqizis jah atnam in þiudangardja sunaus friaþwos seinaizos,</seg>
          <seg id="b.COL.1.14" type="verse">[A] in þammei habam faurbauht, fralet frawaurhte,</seg>
          <seg id="b.COL.1.14" type="verse">[B] in þammei habam faurbauht, fralet frawaurhte,</seg>
          <seg id="b.COL.1.15" type="verse">[A] saei ist frisahts gudis ungasaihvanis, frumabaur allaizos gaskaftais;</seg>
          <seg id="b.COL.1.15" type="verse">[B] saei ist frisahts gudis ungasaihvanis, frumabaur allaizos gaskaftais;</seg>
          <seg id="b.COL.1.16" type="verse">[A] unte in imma gaskapana waurþun alla in himinam jah ana airþai, þo gasaihvanona jaþ~þo ungasaihvanona, jaþþe sitlos jaþþe fraujinassjus, jaþþe reikja jaþþe waldufnja, alla þairh ina jah in imma gaskapana sind.</seg>
          <seg id="b.COL.1.16" type="verse">[B] unte in imma gaskapana waurþun alla in himinam jah ana airþai, þo gasaihvanona jah þo ungasaihvanona, jaþþe sitlos jaþþe fraujinassjus, jaþþe reikja jaþþe waldufnja, alla þairh ina jah in imma gaskapana sind.</seg>
          <seg id="b.COL.1.17" type="verse">[A] jah is ist faura allaim jah alla in imma ussatida sind.</seg>
          <seg id="b.COL.1.17" type="verse">[B] jah is ist faura allaim jah alla in imma ussatida sind.</seg>
          <seg id="b.COL.1.18" type="verse">[A] jah is ist haubiþ leikis, aikklesjons, saei ist anastodeins, frumabaur us dauþaim, ei sijai in allaim is frumadein habands;</seg>
          <seg id="b.COL.1.18" type="verse">[B] jah is ist haubiþ leikis, aikklesjons, saei ist anastodeins, frumabaur us dauþaim, ei sijai in allaim is frumadein habands;</seg>
          <seg id="b.COL.1.19" type="verse">[A] unte in imma galeikaida alla fullon bauan,</seg>
          <seg id="b.COL.1.19" type="verse">[B] unte in imma galeikaida alla fullon bauan,</seg>
          <seg id="b.COL.1.20" type="verse">[A] jah þairh ina gafriþon alla in imma, gawairþi taujands þairh bloþ galgins is þairh ina, jaþþe þo ana airþai jaþþe þo ana himinam.</seg>
          <seg id="b.COL.1.20" type="verse">[B] jah þairh ina gafriþon alla in imma, gawairþi taujands þairh bloþ galgins is þairh ina, jaþþe þo ana airþai jaþþe þo ana himinam.</seg>
          <seg id="b.COL.1.21" type="verse">[A] jah i(zwis) simle wisandans framaþidans jah fijands gahugdai in waurstwam ubilaim, iþ nu gafriþodai</seg>
          <seg id="b.COL.1.21" type="verse">[B] jah izwis simle wisandans framaþidans jah fijands gahugdai in waurstwam ubilaim, iþ nu gafriþodai</seg>
          <seg id="b.COL.1.22" type="verse">[A] in leika mammons is þairh dauþu du atsatjan izwis weihans jah unwammans jah usfairinans faura imma,</seg>
          <seg id="b.COL.1.22" type="verse">[B] in leika mammons is þairh dauþu du atsatjan izwis weihans jah unwammans jah usfairinans faura imma,</seg>
          <seg id="b.COL.1.23" type="verse">[A] jabai sweþauh þairhwisiþ in galaubeinai gaþwastidai jah gatulgidai jah ni afwagidai af wenai aiwaggeljons, þoei hausideduþ, sei merida ist in alla gaskaft þo uf himina, þizozei warþ ik Pawlus andbahts;</seg>
          <seg id="b.COL.1.23" type="verse">[B] jabai sweþauh þairhwisiþ in galaubeinai gaþwastidai jah gatulgidai jah ni afwagidai af wenai aiwaggeljons, þoei hausideduþ, sei merida ist in alla gaskaft þo uf himina, þizozei warþ ik Pawlus andbahts;</seg>
          <seg id="b.COL.1.24" type="verse">[A] [saei] nu fagino in þaimei winna faur izwis jah usfullja gaidwa aglono Xristaus in leika meinamma faur leik is, þatei ist aikklesjo,</seg>
          <seg id="b.COL.1.24" type="verse">[B] [saei] nu fagino in þaimei winna faur izwis jah usfullja gai&lt;d&gt;wa aglono Xristaus in leika meinamma faur leik is, þatei ist aikklesjo,</seg>
          <seg id="b.COL.1.25" type="verse">[A] þizozei warþ ik andbahts bi ragina gudis, þatei giban ist mis in izwis du usfulljan waurd gudis,</seg>
          <seg id="b.COL.1.25" type="verse">[B] þizozei warþ ik andbahts bi ragina gudis, þatei giban ist mis in izwis du usfulljan waurd gudis,</seg>
          <seg id="b.COL.1.26" type="verse">[A] runa sei gafulgina was fram aiwam jah fram aldim, iþ nu gaswikunþida warþ þaim weiham is,</seg>
          <seg id="b.COL.1.26" type="verse">[B] runa sei gafulgina was fram aiwam jah fram aldim, iþ nu gaswikunþida warþ þaim weiham is,</seg>
          <seg id="b.COL.1.27" type="verse">[A] þaimei wilda guþ gakannjan gabein wulþaus þizos runos in þiudom, þatei ist Xristus in izwis, wens wulþaus,</seg>
          <seg id="b.COL.1.27" type="verse">[B] þaimei wilda guþ gakannjan gabein wulþaus þizos runos in þiudom, þatei ist Xristus in izwis, wens wulþaus,</seg>
          <seg id="b.COL.1.28" type="verse">[A] þanei weis gateiham talzjandans all manne jah laisjandans all manne in allai handugein, ei atsatjaima all manne fullawitan in Xristau Iesu,</seg>
          <seg id="b.COL.1.28" type="verse">[B] þanei weis gateiham talzjandans all manne jah laisjandans all manne in allai handugein, ei atsatjaima all manne fullawitan in Xristau Iesu,</seg>
          <seg id="b.COL.1.29" type="verse">[A] du þammei arbaidja usdaudjands bi waurstwa sei inna uswaurkeiþ in mis in mahtai . . . .</seg>
          <seg id="b.COL.1.29" type="verse">[B] du þammei arbaidja usdaudjands bi . . . .</seg>
        </div>
        <div id="b.COL.2" type="chapter">
          <seg id="b.COL.2.11" type="verse">[B] . . . . frawaurhte leikis, in bimaita Xristaus,</seg>
          <seg id="b.COL.2.12" type="verse">[B] miþ ganawistrodai imma in daupeinai, in þizaiei jah miþurrisuþ þairh galaubein waurstwis gudis, saei urraisida in(a) us dauþaim.</seg>
          <seg id="b.COL.2.13" type="verse">[B] jah izwis dauþans wisandans missadedim jah unbimaita leikis izwaris miþgaqiwida miþ imma, fragibands uns allos missadedins,</seg>
          <seg id="b.COL.2.14" type="verse">[B] afswairbands þos ana uns wadjabokos raginam seinaim, þatei was andaneiþo uns, jah þata usnam us midumai ganagljands ita du galgin,</seg>
          <seg id="b.COL.2.15" type="verse">[B] andhamonds sik leika, reikja jah waldufnja gatarhida balþaba, gablauþjands þo bairhtaba in sis.</seg>
          <seg id="b.COL.2.16" type="verse">[B] ni manna nu izwis bidomjai in mata aiþþau in draggka aiþþau in dailai dagis dulþais aiþþau fulliþe aiþþau sabbatum,</seg>
          <seg id="b.COL.2.17" type="verse">[B] þatei ist skadus þize anawairþane, iþ leik Xristaus.</seg>
          <seg id="b.COL.2.18" type="verse">[B] ni hvashun izwis gajiukai, wiljands in hauneinai jah blotinassau aggile þatei ni sahv ushafjands sik, sware ufblesans fram fraþja leikis seinis,</seg>
          <seg id="b.COL.2.19" type="verse">[B] jah ni habands haubiþ, us þammei all leik þairh gawissins jah gabindos auknando jah þeihando wahseiþ du wahstau gudis.</seg>
          <seg id="b.COL.2.20" type="verse">[A] . . . . þis fairhvaus, hva[n] þanaseiþs swe qiwai in þamma fairhvau urrediþ?</seg>
          <seg id="b.COL.2.20" type="verse">[B] jabai gaswultuþ miþ Xristau af stabim þis fairhvaus, hva þanaseiþs swe qiwai in þamma fairhvau urrediþ?</seg>
          <seg id="b.COL.2.21" type="verse">[A] ni teikais, nih atsnarpjais, nih kausjais!</seg>
          <seg id="b.COL.2.21" type="verse">[B] ni teikais, ni atsnarpjais, ni kausjais!</seg>
          <seg id="b.COL.2.22" type="verse">[A] þatei ist all du riurein, þairh þatei is brukjaidau bi anabusnim jah laiseinim manne,</seg>
          <seg id="b.COL.2.22" type="verse">[B] þatei ist all du riurein, þairh þatei is brukjaidau b(i) anabusnim jah laiseinim manne,</seg>
          <seg id="b.COL.2.23" type="verse">[A] þoei sind sweþauh waurd habandona handugeins [þuhtaus] in fastubnja jah hauneinai hairtins jah unfreideinai leikis, ni in sweriþo hvizai du soþa leikis.</seg>
          <seg id="b.COL.2.23" type="verse">[B] þoei sind sweþa(uh) waurd habandona handug(eins) [(þ)uhtaus] in fastubnja jah hauneinai hairtins jah unfreidei&lt;nai&gt; leikis, ni in sweriþo hvizai du soþa leikis.</seg>
        </div>
        <div id="b.COL.3" type="chapter">
          <seg id="b.COL.3.1" type="verse">[A] Jabai nu miþurrisuþ Xristau, þoei iupa sind sokeiþ, þarei Xristus ist in taihswai gudis sitands.</seg>
          <seg id="b.COL.3.1" type="verse">[B] Jabai nu miþurrisuþ Xristau, þoei iupa sind sokeiþ, þarei Xristus ist in taihswai gudis sitands.</seg>
          <seg id="b.COL.3.2" type="verse">[A] þaimei iupa sind fraþjaiþ, ni þaim þoei ana airþai sind.</seg>
          <seg id="b.COL.3.2" type="verse">[B] þaimei iupa sind fraþjaiþ, ni þaim þoei ana airþai sind.</seg>
          <seg id="b.COL.3.3" type="verse">[A] unte gadauþnodeduþ jah libains izwara gafulgina ist miþ Xristau in guda.</seg>
          <seg id="b.COL.3.3" type="verse">[B] unte gadauþnodeduþ jah libains izwara gafulgina ist miþ Xristau in guda.</seg>
          <seg id="b.COL.3.4" type="verse">[A] þan Xristus swikunþs wairþiþ, libains izwara, þanuh jah jus bairhtai wairþiþ miþ imma in wulþau.</seg>
          <seg id="b.COL.3.4" type="verse">[B] þan Xristus swikunþs wairþiþ, libains izwara, (þan)uh jah jus bairhtai wair(þiþ) miþ imma in wulþau.</seg>
          <seg id="b.COL.3.5" type="verse">[A] dauþeiþ nu liþuns izwarans, þans þaiei sind ana airþai, horinassau, unhrainein, winna, lustau ubilana jah faihugeiron, s(o)ei ist galiugagude skalkinassus;</seg>
          <seg id="b.COL.3.5" type="verse">[B] da(uþ)eiþ nu liþuns izwarans, þans þaiei sind ana airþai, horinassu, unhrainein, winnon, lustu ubila(na) jah faihugeiron, sei ist galiuga(gu)de skalkinassus;</seg>
          <seg id="b.COL.3.6" type="verse">[A] þairh þoei qimiþ hatis gudis ana sunum ungalaubeinais,</seg>
          <seg id="b.COL.3.6" type="verse">[B] þairh þoei qimiþ hatis gudis ana sunum ungalaubeinais,</seg>
          <seg id="b.COL.3.7" type="verse">[A] in þaimei jah jus iddjeduþ simle, þan libaideduþ in þaim.</seg>
          <seg id="b.COL.3.7" type="verse">[B] in þaimei jah jus iddjeduþ simle, þan libaideduþ in þaim.</seg>
          <seg id="b.COL.3.8" type="verse">[A] iþ nu aflagjiþ jah jus þo alla, hatis, þwairhein, unselein, anaqiss, aglaitiwaurdein; us munþa izwaramma ni [ni] . . . .</seg>
          <seg id="b.COL.3.8" type="verse">[B] iþ nu aflagjiþ jah jus þo alla, hatis, þwairhein, unselein, anaqiss, aglaitiwaurdein; us munþa izwaramma ni usgaggai.</seg>
          <seg id="b.COL.3.9" type="verse">[B] ni liugaiþ izwis misso, afslaupjandans izwis þana fairnjan mannan miþ tojam is,</seg>
          <seg id="b.COL.3.10" type="verse">[B] jah gahamoþ niujamma, þamma ananiwidin du ufkunþja (bi) (fr)isahtai þis, saei gaskop ina;</seg>
          <seg id="b.COL.3.11" type="verse">[B] þarei nist Kreks jah Judaius, bimait jah faurafilli, barbar(us) (jah) (S)kwþus, skalks jah freis, ak alla jah in allaim Xristus.</seg>
          <seg id="b.COL.3.12" type="verse">[B] gahamoþ izwis nu swe gawali(d)ai gudis, weihans jah walisans, brusts bleiþein&lt;s&gt;, [arma(hai)rtein], sele(in), haunein a(hins), qairrein, usbeisnein.</seg>
          <seg id="b.COL.3.13" type="verse">[B] þulandans iz(wis) misso jah fragibandans s(ilban)s, jabai hvas wiþra hvana habai fairina; swaswe jah Xristus fragaf izwis, swa jah jus taujaiþ.</seg>
          <seg id="b.COL.3.14" type="verse">[B] aþþan ufar alla &lt;þo&gt; friaþwa, sei ist gabindi ainamundiþos.</seg>
          <seg id="b.COL.3.15" type="verse">[B] jah gawairþi gudis swignjai[þ] i(n) hairtam izwaraim, in þammei jah laþodai wesuþ in ainamma leika, jah awiliudondans wairþaiþ.</seg>
          <seg id="b.COL.3.16" type="verse">[B] waurd Xristaus bauai in izwis gabigaba, in allai handugein jah frodein ah(mei)nai laisjandans jah talz(ja)ndans izwis silbans psalmom, hazeinim, saggwim ahmeinaim, in (an)stai sigg(w)andans in hair(t)am izwaraim f(raujin).</seg>
          <seg id="b.COL.3.17" type="verse">[B] all þishvah þatei tau(jai)þ in waur(da) aiþþau in waurstwa, (a)ll in namin fraujins Iesuis, awiliudondans guda attin þairh ina.</seg>
          <seg id="b.COL.3.18" type="verse">[B] jus qinons, ufhausjaiþ wairam izwaraim, swe gaqimiþ in fraujin.</seg>
          <seg id="b.COL.3.19" type="verse">[B] wairos, frijoþ qenins izwaros jah ni sijaiþ baitrai (w)iþra þos.</seg>
          <seg id="b.COL.3.20" type="verse">[B] barna, ufhausjaiþ fadreinam bi all; unte þata waila galeikaiþ ist in fraujin.</seg>
          <seg id="b.COL.3.21" type="verse">[B] jus attans, ni gramjaiþ barna izwara du þwairhein, ei ni wairþaina in unlustau.</seg>
          <seg id="b.COL.3.22" type="verse">[B] þewisa, ufhausjaiþ bi all &lt;þaim bi&gt; leika fraujam, ni in augam skalkinondans, swe mannam samjandans, ak in ainfalþein hairtins, ogandans guþ.</seg>
          <seg id="b.COL.3.23" type="verse">[B] þishvah þatei taujaiþ, us saiwalai waurkjaiþ swe fraujin, ni mannam,</seg>
          <seg id="b.COL.3.24" type="verse">[B] witandans þatei af fraujin nimiþ andalauni arbjis; unte fraujin Xristau skalkinoþ.</seg>
          <seg id="b.COL.3.25" type="verse">[B] sa auk skaþaila andnimiþ þatei skoþ, jah nist wiljahalþein at guda.</seg>
        </div>
        <div id="b.COL.4" type="chapter">
          <seg id="b.COL.4.1" type="verse">[B] Jus fraujans, garaiht jah ibnassu þewisam atkunnaiþ, witandans þatei aihuþ jah jus fraujan in himinam.</seg>
          <seg id="b.COL.4.2" type="verse">[B] bidai ha(f)tjandans izwis, wakandans in izai in awiliudam;</seg>
          <seg id="b.COL.4.3" type="verse">[B] bidjandans samana jah bi uns ei guþ uslukai unsis haurd waurdis du rodjan runa Xristaus, in þizozei jah gabundans im,</seg>
          <seg id="b.COL.4.4" type="verse">[A] . . . . þo, swaswe skuljau rodjan.</seg>
          <seg id="b.COL.4.4" type="verse">[B] ei gabairhtjau þo, swaswe skuljau rodjan.</seg>
          <seg id="b.COL.4.5" type="verse">[A] in handugein gaggaiþ du þaim uta, mel usbugjandans.</seg>
          <seg id="b.COL.4.5" type="verse">[B] in handugein gaggaiþ du þaim uta, þata mel usbugjandans.</seg>
          <seg id="b.COL.4.6" type="verse">[A] waurd izwar sinteino in anstai salta gasupoþ sijai, ei witeiþ hvaiwa skuleiþ ainhvarjammeh andhafjan.</seg>
          <seg id="b.COL.4.6" type="verse">[B] waurd izwar sinteino in anstai salta gasupoþ siai, ei witeiþ hvaiwa skuleiþ ainhvarjammeh andhafjan.</seg>
          <seg id="b.COL.4.7" type="verse">[A] þatei bi mik ist, all gakanneiþ izwis Twkeikus, sa liuba broþar jah triggwa andbahts jah gaskalki in fraujin,</seg>
          <seg id="b.COL.4.7" type="verse">[B] þatei bi mik ist, all gakanneiþ izwis Twkekus, sa liuba broþar jah triggwa andbahts jah gaskalki in fraujin,</seg>
          <seg id="b.COL.4.8" type="verse">[A] þanei insandida du izwis duþe ei kunnja(i) hva bi izwis ist, jah gaþrafstjai hairtona izwara,</seg>
          <seg id="b.COL.4.8" type="verse">[B] þanei insandida du izwis duþþe ei kunnjai hva bi izwis ist, jah gaþrafstjai hairtona izwara,</seg>
          <seg id="b.COL.4.9" type="verse">[A] miþ Aunisimau þamma liubin jah triggwin broþr, saei ist us izwis, þaiei all izwis gakannjand þatei her ist.</seg>
          <seg id="b.COL.4.9" type="verse">[B] miþ Aunisimau þamma liubin jah triggwin broþr, saei ist us izwis, þaiei all izwis gakannjand þatei her ist.</seg>
          <seg id="b.COL.4.10" type="verse">[A] goleiþ izwis Ari[a]starkus, sa miþfrahunþana mis, jah Markus gadiliggs Barnabins, bi þanei nemuþ anabusnins, ei jabai qimai at izwis, andnimaiþ ina;</seg>
          <seg id="b.COL.4.10" type="verse">[B] goleiþ izwis Areistarkus, sa miþfrahunþana mis, jah Markus gadiliggs Barnabins, bi þanei nemuþ anabusnins, ei jabai qimai at izwis, andnimaiþ ina;</seg>
          <seg id="b.COL.4.11" type="verse">[A] jah Iesus, saei haitada Justus, þaiei sind us bimaita. þai ainai gawaurstwans sind þiudangardjos gudis, þaiei wesun mis du gaþrafsteinai.</seg>
          <seg id="b.COL.4.11" type="verse">[B] jah Iesus, saei haitada Justus, þaiei sind us bimaita. þai ainai gawaurstwans sind þiudangardjos gudis, þaiei wesun mis du gaþrafsteinai.</seg>
          <seg id="b.COL.4.12" type="verse">[A] goleiþ izwis Aipafras, sa us izwis, skalks Iesuis Xristaus, sa sinteino usdaudjands bi izwis in bidom, ei standaiþ allawaurstwans jah fullawitans in allamma wiljin gudis.</seg>
          <seg id="b.COL.4.12" type="verse">[B] goleiþ izwis Aipafras, sa us izwis, skalks Xristaus Iesuis, sinteino usdaudjands bi izwis in bidom, ei standaiþ allawaurstwans jah fullawitans in allamma wiljin gudis.</seg>
          <seg id="b.COL.4.13" type="verse">[A] weitwodja auk imma þatei habaiþ manag aljan bi izwis jah bi þans þaiei sind . . . .</seg>
          <seg id="b.COL.4.13" type="verse">[B] weitwodja auk imma þatei habaiþ manag aljan bi izwis jah bi þans þaiei sind in Laudeikaia jah Iairaupaulein.</seg>
          <seg id="b.COL.4.14" type="verse">[B] goleiþ izwis Lukas, leikeis sa liuba.</seg>
          <seg id="b.COL.4.15" type="verse">[B] goleiþ þans in Laudeikaia broþruns jah Nwmfan jah þo ingardjon is aikklesjon.</seg>
          <seg id="b.COL.4.16" type="verse">[B] jah þan ussiggwaidau at izwis so aipistaule, taujaiþ ei jah in Laudekaion aikklesjon ussiggwaidau, jah þoei ist us Laudeikaion, jus ussiggwaid.</seg>
          <seg id="b.COL.4.17" type="verse">[B] jah qiþaiþ Arkippau: saihv þata andbahti þatei andnamt in fraujin, ei ita usfulljais.</seg>
          <seg id="b.COL.4.18" type="verse">[B] goleins meinai handau Pawlaus.</seg>
          <seg id="b.COL.4.19" type="verse">[B] gamuneiþ meinaizos bandjos. ansts miþ izwis, amen.</seg>
          <seg id="b.COL.4.255" type="verse">[B] du Kaulaussaium ustauh.</seg>
        </div>
      </div>
      <div id="b.1TH" type="book">
        <div id="b.1TH.2" type="chapter">
          <seg id="b.1TH.2.10" type="verse">[B] . . . . jah guþ, hvaiwa weihaba jah garaihtaba jah unfairinodaba izwis þaim galaubjandam wesum,</seg>
          <seg id="b.1TH.2.11" type="verse">[B] swaswe wituþ ainhvarjanoh izwara, swe atta barna seina, bidjandans izwis jah gaþlaihandans,</seg>
          <seg id="b.1TH.2.12" type="verse">[B] jah weitwodjandans du gaggan izwis wairþaba gudis, saei laþoda izwis du seinai þiudangardjai jah wulþau.</seg>
          <seg id="b.1TH.2.13" type="verse">[B] duþe jah weis awiliudom guda unsweibandans, unte nimandans at uns waurd hauseinais gudis andnemuþ ni swaswe waurd manne, ak swaswe ist sunjaba waurd gudis, þatei jah waurkei&lt;þ&gt; in izwis juzei galaubeiþ.</seg>
          <seg id="b.1TH.2.14" type="verse">[B] jus auk galeikondans waurþuþ, broþrjus, aikklesjom gudis þaim wisandeim in Iudaia in Xristau Iesu, unte þata samo wunnuþ jah jus fram izwaraim inkunjam swaswe jah weis fram Iudaium,</seg>
          <seg id="b.1TH.2.15" type="verse">[B] þaiei jah fraujin usqemun Iesua jah swesaim praufetum jah uns frawrekun jah guda ni galeikandans jah allaim mannam andaneiþans sind,</seg>
          <seg id="b.1TH.2.16" type="verse">[B] warjandans uns du þiudom rodjan ei ganisaina, akei du usfulljan seinos frawaurhtins sinteino; aþþan snauh ana ins hatis gudis und andi.</seg>
          <seg id="b.1TH.2.17" type="verse">[B] aþþan weis, broþrjus, gaain[an]aidai af izwis du mela hveilos, andwairþja ni hairtin, ufarassau sniumidedum andaugi izwar[a] gasaihvan in managamma lustau.</seg>
          <seg id="b.1TH.2.18" type="verse">[B] unte wildedum qiman at izwis, ik raihtis Pawlus jah ainamma sinþa jah twaim, jah analatida uns Satana.</seg>
          <seg id="b.1TH.2.19" type="verse">[B] hva auk ist unsara wens aiþþau faheþs aiþþau waips hvoftuljos, niu jus in andwairþja fraujins unsaris Iesuis Xristaus in is quma?</seg>
          <seg id="b.1TH.2.20" type="verse">[B] jus auk siuþ wulþus unsar jah faheþs.</seg>
        </div>
        <div id="b.1TH.3" type="chapter">
          <seg id="b.1TH.3.1" type="verse">[B] In þizei ju ni usþulandans þanamais, galeikaida uns ei biliþanai weseima in Aþeinim ainai.</seg>
          <seg id="b.1TH.3.2" type="verse">[B] jah insandidedum Teimauþaiu, broþar unsarana jah andbaht gudis in aiwaggeljon Xristaus, ei izwis gatulgjai jah bidjai bi galaubein izwara,</seg>
          <seg id="b.1TH.3.3" type="verse">[B] ei ni ainshun afagjaidau in þaim aggwiþom; silbans auk wituþ þatei du þamma satidai sijum.</seg>
          <seg id="b.1TH.3.4" type="verse">[B] jah auk þan wesum at izwis, fauraqeþum izwis þatei anawairþ was uns du winnan agliþos, swaswe jah warþ jah wituþ.</seg>
          <seg id="b.1TH.3.5" type="verse">[B] duþþe jah ik ju ni usþulan&lt;d&gt;s insandida du ufkunnan galaubein izwara, ibai aufto usfaifraisi izwis sa fraisands jah sware wairþai arbaiþs unsara.</seg>
          <seg id="b.1TH.3.6" type="verse">[B] aþþan nu at qimandin Teimauþaiu at unsis fram izwis jah gateihandin uns galaubein &lt;jah&gt; friaþwa izwara, jah þatei gaminþi unsar habaiþ god sinteino, gairnjandans uns gasaihvan, swaswe jah weis izwis,</seg>
          <seg id="b.1TH.3.7" type="verse">[B] inuh þis gaþrafstidai sijum, broþrjus, fram izwis ana allai nauþai jah aglon unsarai in izwaraizos galaubeinais;</seg>
          <seg id="b.1TH.3.8" type="verse">[B] unte sai libam, jabai jus gastandiþ in fraujin.</seg>
          <seg id="b.1TH.3.9" type="verse">[B] hva auk awiliude magum usgildan [fraujin] guda bi izwis ana allai fahedai þizaiei faginom in izwara faura guda unsaramma,</seg>
          <seg id="b.1TH.3.10" type="verse">[B] naht jah daga ufarassau bidjandans ei gasaihvaima andwairþja izwara jah ustiuhaima waninassu galaubeinais izwaraizos?</seg>
          <seg id="b.1TH.3.11" type="verse">[B] aþþan silba guþ jah atta unsar jah frauja unsar Iesus Xristus garaihtjai wig unsarana du izwis.</seg>
          <seg id="b.1TH.3.12" type="verse">[B] aþþan izwis frauja managjai jah ganohnan gataujai friaþwai in izwis misso jah allans swaswe jah weis in izwis,</seg>
          <seg id="b.1TH.3.13" type="verse">[B] du tulgjan hairtona izwara u(n)fairinona in weihiþai faura guda jah attin unsaramma in quma fraujins unsaris Iesuis Xristaus miþ allaim þaim weiham seinaim.</seg>
        </div>
        <div id="b.1TH.4" type="chapter">
          <seg id="b.1TH.4.1" type="verse">[B] Þannu nu, broþrjus, anahaitam bidai izwis jah bidjam in fraujin Iesua, ei swaswe andnemuþ at uns hvaiwa skuluþ gaggan jah galeikan guda, swa[swe] jah gaggaiþ jah gaaukaiþ mais.</seg>
          <seg id="b.1TH.4.2" type="verse">[B] wituþ auk hvarjos anabusnins atgebum izwis þairh fraujan Iesu Xristu.</seg>
          <seg id="b.1TH.4.3" type="verse">[B] þata auk ist wilja gudis, weihiþa izwara, ei gahabaiþ izwis af kalkinassau[s],</seg>
          <seg id="b.1TH.4.4" type="verse">[B] ei witi hvarjizuh izwara gastaldan sein kas in weihiþai jah sweriþai,</seg>
          <seg id="b.1TH.4.5" type="verse">[B] ni in gairunja lustaus, swaswe jah þiudos þozei ni kunnun guþ,</seg>
          <seg id="b.1TH.4.6" type="verse">[B] ei hvas ni ufargaggai nih bi faihu _ol_ broþar seinana, unte fraweitands frauja ist allaize, swaswe jah fauraqeþum izwis jah weitwodidedum.</seg>
          <seg id="b.1TH.4.7" type="verse">[B] unte ni laþoda uns guþ du unhrainiþai, ak in weihiþa.</seg>
          <seg id="b.1TH.4.8" type="verse">[B] inuh þis nu saei ufbrikiþ, ni mann ufbrikiþ, ak guda, saei gaf ahman seinana weihana izwis.</seg>
          <seg id="b.1TH.4.9" type="verse">[B] aþþan bi broþrulubon ni þaurbum meljan izwis, unte silbans jus at guda uslaisidai sijuþ du frijon izwis misso.</seg>
          <seg id="b.1TH.4.10" type="verse">[B] jah auk taujiþ þata in allans broþruns in allai Makidonai; aþþan bidjam izwis, broþrjus, biauknan mais</seg>
          <seg id="b.1TH.4.11" type="verse">[B] jah biarbaidjan anaqal jah taujan swesa jah waurkjan handum izwaraim, swaswe jah izwis anabudum,</seg>
          <seg id="b.1TH.4.12" type="verse">[B] ei gaggaiþ gafehaba du þaim þaiei uta sind jah ni ainishun hvis þaurbeiþ.</seg>
          <seg id="b.1TH.4.13" type="verse">[B] aþþan ni wileima izwis unweisans, broþrjus, bi þans anaslepandans, ei ni saurgaiþ swe þai anþarai þaiei ni haband wen.</seg>
          <seg id="b.1TH.4.14" type="verse">[B] unte jabai galaubjam þatei Iesus gaswalt jah usstoþ, swa jah guþ þans þaiei anasaislepun þairh Iesu tiuh[a]iþ miþ imma.</seg>
          <seg id="b.1TH.4.15" type="verse">[B] þatuþ~þan izwis qiþam in waurda fraujins, þatei weis þai libandans, þai bilaibidans in quma fraujins ni bisniwam faur þans anaslepandans;</seg>
          <seg id="b.1TH.4.16" type="verse">[B] unte silba frauja in haitjai, in stibnai arkaggilaus jah in þuthaurna gudis dalaþ atsteigiþ af himina jah dauþans þai in Xristau usstandand faurþis.</seg>
          <seg id="b.1TH.4.17" type="verse">[B] þaþro þan weis þai libandans, þai aflifnandans suns miþ imma frawilwanda in milhmam du gamotjan fraujin in luftau jah &lt;swa&gt; framwigis miþ fraujin wairþam.</seg>
          <seg id="b.1TH.4.18" type="verse">[B] swaei nu þrafsteiþ izwis misso in þaim waurdam.</seg>
        </div>
        <div id="b.1TH.5" type="chapter">
          <seg id="b.1TH.5.1" type="verse">[B] Aþþan bi þo þeihsa jah mela, broþrjus, ni þaurbum ei izwis meljaima;</seg>
          <seg id="b.1TH.5.2" type="verse">[B] unte silbans glaggwo wituþ þatei dags fraujins swe þiubs in naht swa qimiþ.</seg>
          <seg id="b.1TH.5.3" type="verse">[B] þan qiþand: gawairþi jah tulgiþa, þanuh unweniggo ins biqimiþ fralusts swaswe sair qiþuhafton, jah ni unþaþliuhand.</seg>
          <seg id="b.1TH.5.4" type="verse">[B] aþþan jus, broþrjus, ni sijuþ in riqiza, ei sa dags izwis swe þiubs gafahai;</seg>
          <seg id="b.1TH.5.5" type="verse">[B] unte allai jus sunjus liuhadis sijuþ jah sunjus dagis; ni siuþ nahts ni riqizis.</seg>
          <seg id="b.1TH.5.6" type="verse">[B] þannu nu ni slepaima swe þai anþarai, ak wakaima jah warai sijaima;</seg>
          <seg id="b.1TH.5.7" type="verse">[B] unte þaiei slepand, naht slepand, jah þaiei drugkanai wairþand, nahts drugkanai wairþand.</seg>
          <seg id="b.1TH.5.8" type="verse">[B] iþ weis dagis wisandans usskawai sijaima, gahamodai brunjon galaubeinais jah friaþwos jah hilma wenai nas[s]einais.</seg>
          <seg id="b.1TH.5.9" type="verse">[B] unte ni satida uns guþ in hatis, ak du gafreideinai ganistais, þairh fraujan unsarana Iesu Xristu,</seg>
          <seg id="b.1TH.5.10" type="verse">[B] saei gaswalt faur uns, ei, jaþþe slepaima jaþþe wakaima, samana miþ imma libaima.</seg>
          <seg id="b.1TH.5.11" type="verse">[B] inuh þis þrafsteiþ izwis misso jah timrjaiþ ainhvarjizuh anþar anþarana, swaswe jah taujiþ.</seg>
          <seg id="b.1TH.5.12" type="verse">[B] aþþan bidjam izwis, broþrjus, kunnan þans arbaidjandans in izwis jah faurstassjans izwarans in fraujin &lt;jah talzjandans izwis&gt;</seg>
          <seg id="b.1TH.5.13" type="verse">[B] &lt;jah&gt; sweraiþ ins ufarassau in friaþwai in waurstwis ize jah gawairþi habaiþ in izwis.</seg>
          <seg id="b.1TH.5.14" type="verse">[B] bidjamuþ~þan izwis, broþrjus, talzjaiþ þans ungatassans, þrafstjaiþ þans grindafraþjans, usþulaiþ þans siukans, usbeisneigai sijaiþ wiþra allans.</seg>
          <seg id="b.1TH.5.15" type="verse">[B] saihviþ ibai hvas ubil und ubilamma hvamma usgildai, ak sinteino þiuþ laistjaiþ miþ izwis misso jah wiþra allans.</seg>
          <seg id="b.1TH.5.16" type="verse">[B] sinteino faginoþ in fraujin.</seg>
          <seg id="b.1TH.5.17" type="verse">[B] unsweiband(ans) bidjaiþ;</seg>
          <seg id="b.1TH.5.18" type="verse">[B] in allamma awili(udoþ). þata auk ist wilja gudis in Xristau Iesu in izwis.</seg>
          <seg id="b.1TH.5.19" type="verse">[B] ahman ni afhvapjaiþ.</seg>
          <seg id="b.1TH.5.20" type="verse">[B] praufetjam ni frakunneiþ.</seg>
          <seg id="b.1TH.5.21" type="verse">[B] aþþan all uskiusaiþ; þatei god sijai, gahabaiþ.</seg>
          <seg id="b.1TH.5.22" type="verse">[A] . . . . ubilaizo afhabaiþ izwis.</seg>
          <seg id="b.1TH.5.22" type="verse">[B] af allamma waihte ubilaizo afhabaiþ izwis.</seg>
          <seg id="b.1TH.5.23" type="verse">[A] aþþan silba guþ gawairþjis gaweihai izwis allandjo jah gahailana izwarana ahman, jah saiwala jah leik unfairinona in quma fraujins unsaris Iesuis Xristaus gafastaindau.</seg>
          <seg id="b.1TH.5.23" type="verse">[B] aþþan silba guþ gawairþjis gaweihai izwis allandjo jah gahailana izwarana ahman, jah saiwala jah leik usfairinona in quma fraujins unsaris Iesuis Xristaus gafastaindau.</seg>
          <seg id="b.1TH.5.24" type="verse">[A] triggws saei laþoda izwis, saei jah taujiþ.</seg>
          <seg id="b.1TH.5.24" type="verse">[B] triggws saei laþoda izwis, saei jah taujiþ.</seg>
          <seg id="b.1TH.5.25" type="verse">[A] broþrjus, bidjaiþuþ~þan jah bi uns.</seg>
          <seg id="b.1TH.5.25" type="verse">[B] broþrjus, bidjaiþuþ~þan jah bi uns.</seg>
          <seg id="b.1TH.5.26" type="verse">[A] goljaiþ broþruns allans in gafrijonai weihai.</seg>
          <seg id="b.1TH.5.26" type="verse">[B] goljaiþ broþruns allans in gafrijonai weihai.</seg>
          <seg id="b.1TH.5.27" type="verse">[A] biswara izwis in fraujin ei ussiggwaidau so aipistaule allaim þaim weiham broþrum.</seg>
          <seg id="b.1TH.5.27" type="verse">[B] biswara izwis in fraujin ei ussiggwaidau so aipistaule þaim weiham broþrum.</seg>
          <seg id="b.1TH.5.28" type="verse">[A] ansts fraujins unsaris Iesuis Xristaus miþ izwis. amen.</seg>
          <seg id="b.1TH.5.28" type="verse">[B] ansts fraujins unsaris Iesuis Xristaus miþ izwis. amen.</seg>
          <seg id="b.1TH.5.255" type="verse">[A] Du Þa(issalauneikai)um ·a· (us)tauh.</seg>
        </div>
      </div>
      <div id="b.2TH" type="book">
        <div id="b.2TH.1" type="chapter">
          <seg id="b.2TH.1.0" type="verse">[A] A(ipist)a(ule) P(awla)us du Þaissalauneikaium ·b· anast(odeiþ).</seg>
          <seg id="b.2TH.1.0" type="verse">[B] Du Þaissalauneikaium anþara.</seg>
          <seg id="b.2TH.1.1" type="verse">[A] Pawlus jah Silbanus jah Teimauþaius aikklesjon Þaissalauneikaie in guda attin unsaramma jah fraujin Iesu Xristau.</seg>
          <seg id="b.2TH.1.1" type="verse">[B] Pawlus jah Silbanus jah Teimauþaius aikklesjon Þaissalauneikaie in guda attin unsaramma jah fraujin Iesu Xristau.</seg>
          <seg id="b.2TH.1.2" type="verse">[A] ansts izwis jah gawairþi fram guda attin unsaramma jah fraujin Iesu Xristau.</seg>
          <seg id="b.2TH.1.2" type="verse">[B] ansts izwis jah gawairþi fram guda attin unsaramma jah fraujin Iesu Xristau.</seg>
          <seg id="b.2TH.1.3" type="verse">[A] awiliudon skulum guda sinteino in izwara, broþrjus, swaswe wairþ ist, unte ufarwahseiþ galaubeins izwara jah managniþ friaþwa ainhvarjizuh allaize izwara in izwis misso;</seg>
          <seg id="b.2TH.1.3" type="verse">[B] Awiliudon skulum guda sinteino in izwara, broþrjus, swaswe wairþ ist, unte ufarwahseiþ galaubeins izwara jah managniþ friaþwa ainhvarjizuh allaize izwara in izwis misso;</seg>
          <seg id="b.2TH.1.4" type="verse">[A] swaei weis silbans in izwis hvopam in aikklesjom gudis in stiwitjis izwaris jah galaubeinais in allaim wrakjom izwaraim jah aglom þozei usþulaiþ,</seg>
          <seg id="b.2TH.1.4" type="verse">[B] swaei weis silbans izwis hvopam in aikklesjom gudis in stiwitjis izwaris jah galaubeinais in allaim wrakjom izwaraim jah aglom þozei usþulaiþ,</seg>
          <seg id="b.2TH.1.5" type="verse">[A] taikn garaihtaizos stauos gudis du wairþans briggan izwis þiudangardjos gudis, in þizozei jah (þulai)þ;</seg>
          <seg id="b.2TH.1.5" type="verse">[B] taikn garaihtaizos stauos gudis du wairþans briggan izwis þiudangardjos gudis, in þizozei jah winniþ;</seg>
          <seg id="b.2TH.1.6" type="verse">[A] sweþauh jabai garaiht ist at guda usgildan þaim gaþreihandam izwis aggwiþa,</seg>
          <seg id="b.2TH.1.6" type="verse">[B] sweþa(uh) . . . .</seg>
          <seg id="b.2TH.1.7" type="verse">[A] jah (izw)is gaþu(la)n(d)am iusila miþ uns in andhuleinai fraujins unsaris Iesuis af himinam miþ aggilum mahtais is,</seg>
          <seg id="b.2TH.1.8" type="verse">[A] in funins lauhmunjai gibandi&lt;n&gt;s fraweit ni kunnandam guþ jah ni ufhausjandam aiwaggeljon fraujins unsaris Iesuis Xristaus,</seg>
          <seg id="b.2TH.1.9" type="verse">[A] þaiei fra(wei)t us(g)ib(and), fralust aiweinon fram andwairþja fraujins jah fram wulþau mahtais is,</seg>
          <seg id="b.2TH.1.10" type="verse">[A] þan qimiþ ushauh(n)an in þaim weiham seinaim, jah sildaleiknan in allaim þaim galaubjandam, unte galaubida ist weitwodei unsara du izwis in daga jainamma.</seg>
          <seg id="b.2TH.1.11" type="verse">[A] du þammei jah bidjam sinteino bi izwis ei izwis wairþans briggai þizos laþonais guþ unsar jah fulljai alla leikain þiuþeinais seinaizos jah waurstw galaubeinais in mahtai,</seg>
          <seg id="b.2TH.1.12" type="verse">[A] ei ushauhnai namo fraujins unsaris Iesuis Xristaus in izwis jah jus in imma bi anstai gudis unsaris jah fraujins unsaris Iesuis Xristaus.</seg>
        </div>
        <div id="b.2TH.2" type="chapter">
          <seg id="b.2TH.2.1" type="verse">[A] Aþþan bidjam izwis, b(r)oþrj(u)s, in (q)umis (frauji)ns unsaris Iesuis Xristaus jah gaqumþais unsaraizos du imma,</seg>
          <seg id="b.2TH.2.2" type="verse">[A] du ni spra(ut)o (w)ag(jan) (iz)wis fram (ah)in (ni)h dr(obnan), nih (þair)h (ahman) (n)ih (þairh) (w)au(r)da n(ih) (þair)h (aipi)st(a)u(l)e(i)n s(we) (þai)rh uns, &lt;swe&gt; þa(tei) inst(anda)i dags (Xristaus).</seg>
          <seg id="b.2TH.2.3" type="verse">[A] (ni) (hv)as(hun) iz(w)i(s) usluto (hv)am(m)a ha(i)d(a)u, un(t)e (niba) qimiþ af(s)t(as)s (fau)rþi(s), jah andhulids wair(þai) ma(nn)a fr(a)w(a)urh(tai)s, sunus fralustais,</seg>
          <seg id="b.2TH.2.4" type="verse">[A] sa andstandands jah u(f)a(r)ha(f)jands (s)ik ufar all qiþanan(a) guþ aiþþau [allata] b(lo)tinassu, swaei &lt;ina&gt; (in) (alh) gudis gasitan, s_ . . . .</seg>
          <seg id="b.2TH.2.15" type="verse">[B] . . . . unsaros.</seg>
          <seg id="b.2TH.2.16" type="verse">[B] aþþan silba frauja unsar Iesus Xristus jah guþ jah atta unsar saei frijoda uns jah atgaf gaþlaiht aiweina jah wen goda in anstai,</seg>
          <seg id="b.2TH.2.17" type="verse">[B] gaþrafstjai hairtona izwara jah gatulgjai in allaim waurstwam jah waurdam godaim.</seg>
        </div>
        <div id="b.2TH.3" type="chapter">
          <seg id="b.2TH.3.1" type="verse">[B] Þata anþar gabidjaiþ jah bi unsis, broþrjus, ei waurd fraujins þragjai jah mikiljaidau, swaswe jah at izwis,</seg>
          <seg id="b.2TH.3.2" type="verse">[B] jah ei uslausjaindau af gastojanaim jah ubilaim mannam; ni auk ist allaim galaubeins.</seg>
          <seg id="b.2TH.3.3" type="verse">[B] aþþan triggws frauja saei gatulgeiþ izwis jah galausjai izwis af þamma ubilin.</seg>
          <seg id="b.2TH.3.4" type="verse">[B] aþþan gatrauam in fraujin in izwis, ei þatei anabudum izwis, jah taujiþ jah taujan habaiþ.</seg>
          <seg id="b.2TH.3.5" type="verse">[B] a(k) frauja garaihtjai hairtona izwara in friaþwai gudis jah in usþulainai Xristaus.</seg>
          <seg id="b.2TH.3.6" type="verse">[B] aþþan anabiudam izwis, broþrjus, in namin fraujins unsaris Iesuis Xristaus, ei gaskaidaiþ izwis af allamma broþre hvairbandane ungatassaba jah ni bi anafilham þoei andnemuþ at uns.</seg>
          <seg id="b.2TH.3.7" type="verse">[A] . . . . ist galeikon unsis, unte ni ungatewidai wesum in izwis,</seg>
          <seg id="b.2TH.3.7" type="verse">[B] silbans auk kunnuþ hvaiwa skuld ist galeikon unsis, unte ni ungatewidai wesum in izwis,</seg>
          <seg id="b.2TH.3.8" type="verse">[A] nih arwjo hlaib matidedum at hvamma, ak winnandans in arbaidai naht jah daga waurkjandans, ei ni kauridedeima hvana izwara.</seg>
          <seg id="b.2TH.3.8" type="verse">[B] ni arwjo hlaib matidedum at hvamma, ak winnandans arbaidai naht jah daga waurkjandans, ei ni kauridedeima hvana izwara.</seg>
          <seg id="b.2TH.3.9" type="verse">[A] ni þatei ni habaidedeima waldufni, ak ei uns silbans du frisahtai gebeima &lt;izwis&gt; du galeikon unsis.</seg>
          <seg id="b.2TH.3.9" type="verse">[B] ni þatei ni habaidedeima waldufni, ak ei uns silbans du frisahtai gebeima &lt;izwis&gt; du galeikon unsis.</seg>
          <seg id="b.2TH.3.10" type="verse">[A] jah auk þan wesum at izwis, þata izwis anabudum, ei jabai hvas ni wili waurkjan, nih matjai.</seg>
          <seg id="b.2TH.3.10" type="verse">[B] jah auk þan wesum at izwis, þata izwis anabudum, ei jabai hvas ni wili waurkjan, ni matjai.</seg>
          <seg id="b.2TH.3.11" type="verse">[A] hausjam auk sumans hvairbandans in izwis ungatassaba, ni waiht waurkjandans, ak fairweitjandans.</seg>
          <seg id="b.2TH.3.11" type="verse">[B] hausjam auk sumans (hvai)rbandans in izwis ungatassaba, ni waiht waurkjandans, ak fairweitjandans.</seg>
          <seg id="b.2TH.3.12" type="verse">[A] þaimuh swaleikaim anabiudam jah bidjam in fraujin Iesua Xristau, ei miþ rimisa waurkjandans seinana hlaif matjaina.</seg>
          <seg id="b.2TH.3.12" type="verse">[B] þaimuh swaleikaim anabiudam jah bidjam in fraujin Iesua Xristau, ei miþ rimisa waurkjandans seinana hlaib matjaina.</seg>
          <seg id="b.2TH.3.13" type="verse">[A] aþþan jus, broþrjus, ni wairþaiþ usgrudjans waila taujandans.</seg>
          <seg id="b.2TH.3.13" type="verse">[B] aþþan jus, broþrjus, ni wairþaiþ usgrudjans waila taujandans.</seg>
          <seg id="b.2TH.3.14" type="verse">[A] iþ jabai hvas ni ufhausjai waurda unsaramma þairh þos bokos, þana gatarhjaiþ; ni blandaiþ izwis miþ imma, ei gaskamai sik.</seg>
          <seg id="b.2TH.3.14" type="verse">[B] iþ jabai hvas ni ufhausjai waurda unsaramma þairh þos bokos, þana gatarhjaiþ; ni blandaiþ izwis miþ imma, ei gaskamai sik.</seg>
          <seg id="b.2TH.3.15" type="verse">[A] jan~ni swaswe fijand ina rahnjaiþ, ak talzjaiþ swe broþar.</seg>
          <seg id="b.2TH.3.15" type="verse">[B] jah ni swaswe fijand ina rahnjaiþ, ak talzjaiþ swe broþar.</seg>
          <seg id="b.2TH.3.16" type="verse">[A] aþþan silba frauja gawairþeis gibai izwis gawairþi sinteino in allaim stadim; frauja miþ allaim izwis.</seg>
          <seg id="b.2TH.3.16" type="verse">[B] aþþan silba frauja gawairþeis gibai izwis gawairþi sinteino in allaim stadim; frauja miþ allaim izwis.</seg>
          <seg id="b.2TH.3.17" type="verse">[A] so goleins meinai handau Pawlaus, þatei ist bandwo ana a(llai)m a(ipistaulem) (me)i(naim); (s)w(a) (me)lja.</seg>
          <seg id="b.2TH.3.17" type="verse">[B] so goleins meinai handau Pawlaus, þatei ist bandwo ana allaim aipistaulem meinaim; swa melja.</seg>
          <seg id="b.2TH.3.18" type="verse">[A] (a)n(sts) (frauj)i(ns) (u)n(saris) (Iesu)i(s) (Xristaus) m(i)þ (allai)m iz(wis). (a)me(n).</seg>
          <seg id="b.2TH.3.18" type="verse">[B] ansts fraujins unsaris Iesuis Xristaus miþ allaim izwis. amen.</seg>
          <seg id="b.2TH.3.255" type="verse">[B] Du Þaissalauneikaium anþara ustauh.</seg>
        </div>
      </div>
      <div id="b.1TI" type="book">
        <div id="b.1TI.1" type="chapter">
          <seg id="b.1TI.1.0" type="verse">[A] Du T(ei)m(au)þ(aiau) ·(a)· d(ustod)ei(þ).</seg>
          <seg id="b.1TI.1.0" type="verse">[B] Du Teimauþaiau frumei dustodeiþ.</seg>
          <seg id="b.1TI.1.1" type="verse">[A] Pawlus apaustaulus Xristaus Iesuis bi anabusnim gudis nasjandis unsaris jah Xristaus Iesuis, wenais unsaraizos,</seg>
          <seg id="b.1TI.1.1" type="verse">[B] Pawlus apaustaulus Xristaus Iesuis bi anabusnim gudis nasjandis unsaris jah Xristaus Iesuis, wenais unsaraizos,</seg>
          <seg id="b.1TI.1.2" type="verse">[A] Teimauþaiau, walisin barna in galaubeinai: ansts, armaio, gawairþi fram guda attin jah Xristau Iesu fraujin unsaramma.</seg>
          <seg id="b.1TI.1.2" type="verse">[B] Teimauþaiau, walisin barna in galaubeinai: ansts, armaio, gawairþi fram guda attin jah Xristau Iesu fraujin unsaramma.</seg>
          <seg id="b.1TI.1.3" type="verse">[A] swaswe baþ þuk saljan in Aifaison galeiþands Makedonais, ei faurbiudais sumaim ei anþarleiko ni laisjaina,</seg>
          <seg id="b.1TI.1.3" type="verse">[B] swaswe baþ þuk saljan in Aifaison galeiþan&lt;d&gt;s Makidonais, ei faurbiudais sumaim ei anþarlei(ko) ni laisjaina,</seg>
          <seg id="b.1TI.1.4" type="verse">[A] niþ~þan atsaihvaina spille jah gabaurþiwaurde andalausaize, þoei soknim andstaldand mais þau timreinai gudis þizai wisand&lt;e&gt;in in galaubeinai.</seg>
          <seg id="b.1TI.1.4" type="verse">[B] niþ~þan atsa(ihv)aina spille jah gabaurþiwaurde andilausaize, þoei soknim andstaldand mais þau timreinai gudis þizai wisandein in galaubeinai.</seg>
          <seg id="b.1TI.1.5" type="verse">[A] aþþan andeis ist anabusnais friaþwa us hrainjamma hairtin jah miþwissein godai jah galaubeinai unhindarweisai,</seg>
          <seg id="b.1TI.1.5" type="verse">[B] aþþan &lt;an&gt;deis ist anabusnais friaþwa us hrainjamma hairtin jah miþwissein godai jah galaubeinai unhindarweisai,</seg>
          <seg id="b.1TI.1.6" type="verse">[A] af þaimei sumai afairzidai uswandidedun du lausawaurdein,</seg>
          <seg id="b.1TI.1.6" type="verse">[B] af þaimei sumai afairzidai uswandidedun du lausawaurdein,</seg>
          <seg id="b.1TI.1.7" type="verse">[A] wiljandans wisan witodalaisarjos, nih fraþjandans nih hva rodjand nih bi hva stiurjand.</seg>
          <seg id="b.1TI.1.7" type="verse">[B] wiljandans wisan witodalaisarjos, ni fraþjandans ni hva rodjand nih bi hva stiurjand.</seg>
          <seg id="b.1TI.1.8" type="verse">[A] aþþan witum þatei goþ ist witoþ, jabai hvas is witoda brukeiþ,</seg>
          <seg id="b.1TI.1.8" type="verse">[B] aþþan wituþ þatei god ist witoþ, jabai hvas is witodeigo brukeiþ,</seg>
          <seg id="b.1TI.1.9" type="verse">[A] witands þatei garaihtamma nist witoþ satiþ, ak witodalausaim jah untalaim jah unsibjaim jah frawaurhtaim jah unairknaim jah usweihaim, attans bliggwandam jah aiþeins . . . .</seg>
          <seg id="b.1TI.1.9" type="verse">[B] witan&lt;d&gt;s þatei garaihtamma witoþ nist satiþ, ak witodalausaim jah untalaim jah uns(i)bjaim jah frawaurhtaim jah unairknaim jah usweihaim, attans bliggwandam jah aiþeins bliggwandam, mannans maurþrjandam,</seg>
          <seg id="b.1TI.1.10" type="verse">[B] horam, mannans gaþiwandam, liugnjam, ufarswaram, jah jabai hva aljis þizai hailon laiseinai andstandiþ,</seg>
          <seg id="b.1TI.1.11" type="verse">[B] sei ist bi aiwaggeli wulþaus þis audagins gudis þatei gatrauaiþ ist mis.</seg>
          <seg id="b.1TI.1.12" type="verse">[B] jah awiliudo þamma inswinþjandin mik Xristau Iesu fraujin unsaramma, unte triggwana mik rahnida, gasatjands in andbahtja,</seg>
          <seg id="b.1TI.1.13" type="verse">[B] ikei faura was wajamerjands jah wraks jah ufbrikands, akei gaarmaiþs was, unte unwitands gatawida in ungalaubeinai.</seg>
          <seg id="b.1TI.1.14" type="verse">[B] iþ ufarassiþ &lt;warþ&gt; ansts fraujins miþ galaubeinai jah friaþwai þizai in Xristau Iesu.</seg>
          <seg id="b.1TI.1.15" type="verse">[B] triggw þata waurd jah allaizos andanumtais wairþ, þatei Xristus Iesus qam in þamma fairhvau frawaurhtans nasjan, þizeei frumists im ik.</seg>
          <seg id="b.1TI.1.16" type="verse">[B] akei duþþe gaarmaiþs warþ, ei in mis frumistamma ataugidedi Xristaus Iesus alla usbeisnein du frisahtai þaim ize anawairþai wesun du galaubjan imma du libainai aiweinon.</seg>
          <seg id="b.1TI.1.17" type="verse">[B] aþþan þiudana aiwe, u(nriur)jamma, ungasaihvanamma, ainamma, fr(o)damma guda sweriþa jah wulþus in aldins aiwe. amen.</seg>
          <seg id="b.1TI.1.18" type="verse">[A] . . . . faura faursniwandam ana þuk praufetjam, ei driugais in þaim þata godo drauhtiwitoþ,</seg>
          <seg id="b.1TI.1.18" type="verse">[B] þo anabusn anafilha þus, barnilo Teimauþaiu, bi þaim faura faursniwandam ana þuk praufetjam, ei driugais in þaim þata godo drauhtiwitoþ,</seg>
          <seg id="b.1TI.1.19" type="verse">[A] habands galaubein jah goda miþwissein, þizaiei sumai afskiubandans bi galaubein naqadai waurþun,</seg>
          <seg id="b.1TI.1.19" type="verse">[B] habands galaubein jah goda miþwissein, þizaiei sumai afskiubandans bi galaubein naqadai waurþun,</seg>
          <seg id="b.1TI.1.20" type="verse">[A] þizeei ist Hwmainaius jah Alaiksandrus, þanzei anafalh Satanin, ei gatalzjaindau [(j)ah] ni wajamerjan.</seg>
          <seg id="b.1TI.1.20" type="verse">[B] þizeei ist Hwmainaius jah Alaiksandrus, þanzei anafalh Satanin, ei gatalzjaindau ni wajamerjan.</seg>
        </div>
        <div id="b.1TI.2" type="chapter">
          <seg id="b.1TI.2.1" type="verse">[A] Bidja nu frumist allis taujan bidos, aihtronins, liteinins, awiliuda fram allaim mannam,</seg>
          <seg id="b.1TI.2.1" type="verse">[B] Bidja nu frumist allis taujan bidos, aihtronins, liteinins, awiliuda fram allaim mannam,</seg>
          <seg id="b.1TI.2.2" type="verse">[A] fram þiudanam jah fram allaim þaim in ufarassau wisandam, ei slawandein jas~sutja ald bauaima in allai gagudein jag~gariudja.</seg>
          <seg id="b.1TI.2.2" type="verse">[B] fram þiudanam jah fram allaim þaim in ufarassau wisandam, ei slawandein jah sutja ald bauaima in allai gagudein jah gariudja.</seg>
          <seg id="b.1TI.2.3" type="verse">[A] þatuþ~þan ist god jah andanem in andwairþja nasjandis unsaris gudis,</seg>
          <seg id="b.1TI.2.3" type="verse">[B] þatuþ~þan ist god jah andanem in andwairþja nasjandis unsaris gudis,</seg>
          <seg id="b.1TI.2.4" type="verse">[A] saei allans mans wili ganisan jah in ufkunþja sunjos qiman.</seg>
          <seg id="b.1TI.2.4" type="verse">[B] saei allans mans [ga]wili ganisan jah in ufkunþja sunjos qiman.</seg>
          <seg id="b.1TI.2.5" type="verse">[A] ains allis guþ, ains jah midumonds gudis jah manne, manna Xristus Iesus,</seg>
          <seg id="b.1TI.2.5" type="verse">[B] ains allis guþ, ains jah midumonds gudis jah manne, manna Xristus Iesus,</seg>
          <seg id="b.1TI.2.6" type="verse">[A] sa gibands sik silban andabauht faur allans, þizei weitwodein melam swesaim,</seg>
          <seg id="b.1TI.2.6" type="verse">[B] sa gibands sik silban andabauht faur allans, weitwodein melam swesaim,</seg>
          <seg id="b.1TI.2.7" type="verse">[A] du þammei gasatiþs im ik merjands jah apaustaulus, sunja qiþa in Xristau, ni liuga, laisareis þiudo in galaubeinai jas~sunjai.</seg>
          <seg id="b.1TI.2.7" type="verse">[B] du þammei gasatiþs im ik merjands jah apaustaulus, sunja qiþa in Xristau, ni liuga, laisareis þiudo in galaubeinai jah sunjai.</seg>
          <seg id="b.1TI.2.8" type="verse">[A] wiljau nu wairans bidjan in allaim stadim, ushafjandans swiknos handuns inuh þwairhein jah tweiflein.</seg>
          <seg id="b.1TI.2.8" type="verse">[B] wiljau nu wairans bidjan in allaim stadim, ushafjandans swiknos handuns inuh þwairhein jah tweiflein.</seg>
          <seg id="b.1TI.2.9" type="verse">[A] samaleiko jah qinons in gafeteinai hrainjai miþ gariud_n jah inahein fetjandeins sik, ni in flahtom aiþþau gulþa aiþþau marikreitum aiþþau wastjom galaubaim,</seg>
          <seg id="b.1TI.2.9" type="verse">[B] samaleiko jah qinons in gafeteinai hrainjai miþ gariudein jah inahein fetjandeins sik, ni in flahtom aiþþau gulþa aiþþau marikreitum aiþþau wastjom gal&lt;a&gt;ubaim,</seg>
          <seg id="b.1TI.2.10" type="verse">[A] ak þatei gadob ist qinom gahaitandeim guþ blotan þairh waurstwa goda.</seg>
          <seg id="b.1TI.2.10" type="verse">[B] ak þatei gadob ist qinom gahaitandeim guþ blotan þairh waurstwa goda.</seg>
          <seg id="b.1TI.2.11" type="verse">[A] qino in hauniþai galaisjai sik in allai ufhauseinai;</seg>
          <seg id="b.1TI.2.11" type="verse">[B] qino in hau(n)iþai galaisjai sik in allai ufhauseinai;</seg>
          <seg id="b.1TI.2.12" type="verse">[A] iþ galaisjan qinon ni uslaubja, nih fraujinon faura waira, ak wisan in þahainai.</seg>
          <seg id="b.1TI.2.12" type="verse">[B] iþ galaisjan qinon ni uslaubja, ni fraujinon faura waira, ak wisan in þahainai.</seg>
          <seg id="b.1TI.2.13" type="verse">[A] Adam auk fruma gadigans warþ, þaþroh Aiwwa;</seg>
          <seg id="b.1TI.2.13" type="verse">[B] Adam auk fruma gadigan[d]s warþ, þaþroh Aiwwa;</seg>
          <seg id="b.1TI.2.14" type="verse">[A] jah Adam ni warþ uslutoþs, iþ qino uslutoda in missadedai warþ.</seg>
          <seg id="b.1TI.2.14" type="verse">[B] jah Adam ni warþ uslutoþs, iþ qino uslutoda in missadedai warþ.</seg>
          <seg id="b.1TI.2.15" type="verse">[A] iþ ganisiþ þairh barne gabaurþ, jabai gastandand in galaubeinai jah frijaþwai jah weihiþai miþ gafraþjein.</seg>
          <seg id="b.1TI.2.15" type="verse">[B] iþ ganisiþ þairh barne gabaurþ, jabai gastandand in galaubeinai jah friaþwai jah weihiþai miþ gafraþjein.</seg>
        </div>
        <div id="b.1TI.3" type="chapter">
          <seg id="b.1TI.3.1" type="verse">[A] Triggw þata waurd: jabai hvas aipiskaupeins gairneiþ, godis waurstwis gairneiþ.</seg>
          <seg id="b.1TI.3.1" type="verse">[B] Triggw þata waurd: jabai hvas aipiskaupeins gairneiþ, godis waurstwis gairneiþ.</seg>
          <seg id="b.1TI.3.2" type="verse">[A] skal nu aipiskaupus ungafairinonds wisan, ainaizos qenais aba, andaþahts, [gariuds], froþs, gafaurs, gastigods, laiseigs,</seg>
          <seg id="b.1TI.3.2" type="verse">[B] skal nu aipiskaupus ungafairinonds wisan, ainaizos qenais aba, andaþahts, [gariuds], froþs, gafaurs, gastigods, laiseigs,</seg>
          <seg id="b.1TI.3.3" type="verse">[A] ni wein_s, nis~slahuls, ak sutis, [(qairrus)], ni sakuls, ni faihufriks,</seg>
          <seg id="b.1TI.3.3" type="verse">[B] nih weinnas, ni slahals, ak sutis, [airkn[i]s], ni sakuls, ni faihufriks,</seg>
          <seg id="b.1TI.3.4" type="verse">[A] seinamma garda waila fauragaggands, barna habands ufhausjan[jan]dona miþ allai anawiljein.</seg>
          <seg id="b.1TI.3.4" type="verse">[B] seinamma garda waila fauragaggan&lt;d&gt;s, barna habands ufhausjandona . . . .</seg>
          <seg id="b.1TI.3.5" type="verse">[A] iþ jabai hvas seinamma garda fauragaggan ni mag, hvaiwa aikklesjon gudis gakaroþ?</seg>
          <seg id="b.1TI.3.6" type="verse">[A] nih niujasatidana, ibai aufto ufarhauhiþs in stauai atdriusai unhulþins.</seg>
          <seg id="b.1TI.3.7" type="verse">[A] skal auk is weitwodiþa goda haban fram þaim uta, ei ni atdriusai in idweit jah hlamma unhulþins.</seg>
          <seg id="b.1TI.3.8" type="verse">[A] jah swa diakaununs gariudans, nih faihufrikans, ni weina filu haftjandans, nih aglaitgastaldans,</seg>
          <seg id="b.1TI.3.9" type="verse">[A] habandans runa galaubeinais in hrainjai gahugdai.</seg>
          <seg id="b.1TI.3.10" type="verse">[A] jaþ~þai þan gakiusaindau frumist jas~swa andbahtjaina ungafairinodai wisandans.</seg>
          <seg id="b.1TI.3.11" type="verse">[A] qinons samaleiko gariudos, ni diabulos, gafaurjos, triggwos in allamma.</seg>
          <seg id="b.1TI.3.12" type="verse">[A] diakaunjus sijaina ainaizos qenais abans, barnam waila fauragaggandans jah seinaim gardim.</seg>
          <seg id="b.1TI.3.13" type="verse">[A] þai auk waila andbahtjandans grid goda sis fairwaurkjand jah managa balþein &lt;in&gt; galaubeinai þizai in Xristau Iesu.</seg>
          <seg id="b.1TI.3.14" type="verse">[A] þata þus melja, wenjands qiman at þus sprauto;</seg>
          <seg id="b.1TI.3.15" type="verse">[A] aþþan jabai sainjau, ei witeis hvaiwa skuld ist in garda gudis usmitan, saei ist aikklesjo gudis libandins, sauls jah tulgiþa sunjos.</seg>
          <seg id="b.1TI.3.16" type="verse">[A] jah unsahtaba mikils ist gagudeins runa s(a)ei gabairhtiþs warþ in leika, garaihts gadomiþs warþ in ahmin, ataugids warþ þaim aggilum, merids warþ in þiudom, galaubiþs warþ in fairhvau, andnumans warþ in wulþau.</seg>
        </div>
        <div id="b.1TI.4" type="chapter">
          <seg id="b.1TI.4.1" type="verse">[A] Aþþan ahma swikunþaba qiþiþ þatei in spedistaim dagam afstandand sumai galaubeinai atsaihvandans ahmane airziþos jah laiseino unhulþono,</seg>
          <seg id="b.1TI.4.1" type="verse">[B] Aþþan ahma swikunþaba qiþiþ þatei in spidistaim dagam afstandand sumai galaubeinai atsaihvandans ahmane airziþos jah laiseino unhulþono,</seg>
          <seg id="b.1TI.4.2" type="verse">[A] in liutein liugnawaurde jah gatandida habandane swesa miþwissein,</seg>
          <seg id="b.1TI.4.2" type="verse">[B] in liutein liugnawaurde jah gatandida habandane swesa miþwissein,</seg>
          <seg id="b.1TI.4.3" type="verse">[A] warjandane liugos, gaþarban mate, þanzei guþ gaskop du andniman miþ awiliudam galaubjandam jah ufkunnandam sunja.</seg>
          <seg id="b.1TI.4.3" type="verse">[B] warjandane liugos, gaþarban mate, þanzei guþ gaskop du andniman miþ awiliudam galaubjandam jah ufkunnandam sunja.</seg>
          <seg id="b.1TI.4.4" type="verse">[A] unte all gaskaftais gudis goþ jah ni waiht du uswaurpai miþ awiliudam andnuman;</seg>
          <seg id="b.1TI.4.4" type="verse">[B] unte all gaskaftais gudis goþ jah ni waiht du uswaurpai miþ awiliudam andnuman;</seg>
          <seg id="b.1TI.4.5" type="verse">[A] gaweihada auk þairh waurd gudis jah bida.</seg>
          <seg id="b.1TI.4.5" type="verse">[B] gaweihada auk þairh waurd gudis jah bida.</seg>
          <seg id="b.1TI.4.6" type="verse">[A] þata insakands broþrum goþs wairþis andbahts Xristaus Iesuis, alands waurdam galaubeinais jah godaizos laiseinais þoei galaistides.</seg>
          <seg id="b.1TI.4.6" type="verse">[B] þata insakands broþrum goþs wairþis andbahts Xristaus Iesuis, alands waurdam galaubeinais jah godaizos laiseinais þoei galaistides.</seg>
          <seg id="b.1TI.4.7" type="verse">[A] iþ þo usweihona swe usalþanaizo spilla biwandei, iþ þroþei þuk silban du gagudein.</seg>
          <seg id="b.1TI.4.7" type="verse">[B] iþ þo usweihona swe usalþanaizo spilla biwandei, þroþei þuk silban du gagudein.</seg>
          <seg id="b.1TI.4.8" type="verse">[A] aþþan leikeina usþroþeins du fawamma ist bruks, iþ gagudei du allamma ist bruks, gahaita habandei libainais þizos nu jah þizos anawairþons.</seg>
          <seg id="b.1TI.4.8" type="verse">[B] aþþan leikeina usþroþeins du fawamma ist bruks, iþ gagudein du allamma ist bruks, gahaita habandei libainais þizos nu jah þizos anawairþons.</seg>
          <seg id="b.1TI.4.9" type="verse">[B] triggw þata waurd jah allaizos andanumtais wairþ.</seg>
          <seg id="b.1TI.4.10" type="verse">[B] duþþe allis arbaidjam jah idweitjanda, unte wenidedum du guda libandin, saei ist nasjands allaize manne, þishun galaubjandane.</seg>
          <seg id="b.1TI.4.11" type="verse">[B] anabiud þata jah laisei.</seg>
          <seg id="b.1TI.4.12" type="verse">[B] ni manna þe(in)ai jundai frakunni, ak frisahts sijais þaim galaubjandam in waurda, in usmeta, in friaþwai, in galaubeinai, in swikniþai.</seg>
          <seg id="b.1TI.4.13" type="verse">[B] unte qima, gaumei saggwa boko, gaþlaihtai, laiseinai.</seg>
          <seg id="b.1TI.4.14" type="verse">[B] ni sijais unkarja þizos in þus anstais, sei gibana warþ þus þairh praufetjans afar analageinai handiwe praizbwtairei&lt;n&gt;s.</seg>
          <seg id="b.1TI.4.15" type="verse">[B] þo sido þus, inuþ~þaim sijais, ei þatei þeihais þu, swikunþ sijai allaim.</seg>
          <seg id="b.1TI.4.16" type="verse">[B] atsaihv du þus silbin jah du laiseinai usdaudo, þairhwis in þaim; þatuh auk taujands jah þuk silban ganasjis jah hausjandans þus.</seg>
        </div>
        <div id="b.1TI.5" type="chapter">
          <seg id="b.1TI.5.1" type="verse">[B] Seneigana ni andbeitais, ak gaþlaih swe attin, juggans swe broþruns;</seg>
          <seg id="b.1TI.5.2" type="verse">[B] sineigos swe aiþeins, juggos swe (s)wistruns in allai swiknein.</seg>
          <seg id="b.1TI.5.3" type="verse">[B] widuwons swerai, þozei bi sunjai sijaina widuwons.</seg>
          <seg id="b.1TI.5.4" type="verse">[A] . . . . galaisjaina sik faurþis swesana gard barusnjan jah andalauni usgiban fadreinam; þata auk ist andanem in andwairþja gudis.</seg>
          <seg id="b.1TI.5.4" type="verse">[B] iþ jabai hvo widuwono barna aiþþau barne barna habai, galaisjaina &lt;sik&gt; faurþis swesana gard barusnjan jah andalauni usgiban fadreinam; þata auk ist [god jah] andanem in andwairþja gudis.</seg>
          <seg id="b.1TI.5.5" type="verse">[A] aþþan soei bi sunjai widuwo &lt;ist&gt; jah ainakla, wenida du guda jah þairhwisiþ in bidom nahtam jah dagam.</seg>
          <seg id="b.1TI.5.5" type="verse">[B] aþþan soei bi sunjai widuwo ist jah ainakla, wenida du guda jah þairhwisiþ in bidom nahtam jah dagam.</seg>
          <seg id="b.1TI.5.6" type="verse">[A] iþ so wizondei in azetjam jah libandei dauþa ist.</seg>
          <seg id="b.1TI.5.6" type="verse">[B] iþ so wizondei in azetjam jah libandei dauþa ist.</seg>
          <seg id="b.1TI.5.7" type="verse">[A] jah þata anabiud ei ungafairinodos sijaina.</seg>
          <seg id="b.1TI.5.7" type="verse">[B] jah þata anabiud ei ungafairi&lt;no&gt;dos sijaina.</seg>
          <seg id="b.1TI.5.8" type="verse">[A] aþþan jabai hvas swesaim þishun ingardjam ni gaþlaihiþ, galaubein inwidiþ jah ist ungalaubjandin wairsiza.</seg>
          <seg id="b.1TI.5.8" type="verse">[B] aþþan jabai hvas swesaim þishun ingardjam ni gaþlaihiþ, galaubein inwidiþ jah ist ungalaubjandin wairsiza.</seg>
          <seg id="b.1TI.5.9" type="verse">[A] widuwo gawaljaidau ni mins saihs tigum jere, sei wesi ainis abins qens,</seg>
          <seg id="b.1TI.5.9" type="verse">[B] widuwo gawaljaidau ni mins saihs tigum (j)ere, sei wesi ainis abins qens,</seg>
          <seg id="b.1TI.5.10" type="verse">[A] in waurstwam godaim weitwodiþa habandei, ja(h) barna fodidedi, ja(h) gastins andnemi, jah weihaim fotuns þwohi, jah aglons winnandam andbahtidedi, ja(h) allamma waurstwe godaize afarlaistidedi.</seg>
          <seg id="b.1TI.5.10" type="verse">[B] in waurstwam godaim weitwodiþa habandei, jau barna fodidedi, jau gastins andnemi, jau weihaim fotuns þwohi, jau aglons winnandam andbahtidedi, jau allamma . . . .</seg>
          <seg id="b.1TI.5.11" type="verse">[A] (iþ) (juggos) (widuwons) (biwandei); (þan) (auk) (gairnidedeina) (wiþra) (Xristu), (liugan) (wileina),</seg>
          <seg id="b.1TI.5.12" type="verse">[A] (habandeins) (staua), (unte) (frumein) (galaubein) (wana) (gatawidedun).</seg>
          <seg id="b.1TI.5.13" type="verse">[A] aþþan samana jah unwaurstwons laisjand sik þairhgaggan gardins, aþþan ni þatain unwaurstwons, ak jah unfaurjos jah fairweitjandeins, rodjandeins (þoei) (ni) (skulda) (sind).</seg>
          <seg id="b.1TI.5.14" type="verse">[A] (wiljau) (nu) (juggos) (liugan), (barna) (bairan), (garda) (waldan) . . . .</seg>
          <seg id="b.1TI.5.16" type="verse">[A] . . . . (widuwons), (andbahtjai) (im), (jah) (ni) (kaurjaidau) (aikklesjo), (ei) (þaim) (bi) (sunjai) . . . .</seg>
          <seg id="b.1TI.5.17" type="verse">[A] . . . . in waurda jah in laiseinai.</seg>
          <seg id="b.1TI.5.18" type="verse">[A] qaþ auk gameleins: auhs(au) þriskandin munþ ni faurwaipjais; jah: wairþs sa waurstwa mizdons is.</seg>
          <seg id="b.1TI.5.19" type="verse">[A] bi praizbwtairein wroh ni andnimais, niba in andwairþja twa&lt;d&gt;dje aiþþau þrije weitwode.</seg>
          <seg id="b.1TI.5.20" type="verse">[A] iþ þans frawaurhtans in andwairþja allaize gasak, ei jah þai anþarai agis habaina.</seg>
          <seg id="b.1TI.5.21" type="verse">[A] weitwodja in andwairþja gudis jah fraujins unsaris Iesuis Xristaus jah þize gawalidane aggile, ei þata fastais inu faurdomein, ni waiht taujands bi wiljahalþein.</seg>
          <seg id="b.1TI.5.21" type="verse">[B] . . . . wiljahalþein.</seg>
          <seg id="b.1TI.5.22" type="verse">[A] handuns sprauto ni mannhun lagjais, ni gamainja siais frawaurhtim framaþjaim; þuk silban swiknana fastais.</seg>
          <seg id="b.1TI.5.22" type="verse">[B] handuns sprauto ni man&lt;n&gt;hun lagjais, ni gamainja sijais frawaurhtim framaþjaim; þuk silban swiknana fastais.</seg>
          <seg id="b.1TI.5.23" type="verse">[A] ju ni drigkais þanamais wato, ak weinis leitil brukjais in qiþaus þeinis jah þizo ufta sauhte þeinaizo.</seg>
          <seg id="b.1TI.5.23" type="verse">[B] ju ni drigkais þanamais wato, ak weinis leitil brukjais in qiþaus þeinis jah þizo ufta sauhte þeinaizo.</seg>
          <seg id="b.1TI.5.24" type="verse">[A] sumaize manne frawaurhteis swikunþos sind faurbisniwandeins du stauai; sumaizeh þan jah afargaggand.</seg>
          <seg id="b.1TI.5.24" type="verse">[B] sumaize manne frawaurhteis swikunþos sind faurbisniwandeins du stauai; sumaize þan jah afargaggand.</seg>
          <seg id="b.1TI.5.25" type="verse">[A] samaleiko þan jah waurstwa goda swikunþa sind, jah þoei aljaleikos sik habandona filhan ni mahta sind.</seg>
          <seg id="b.1TI.5.25" type="verse">[B] samaleiko þan jah waurstwa goda swikunþa sind, jah þo(ei) aljaleikos sik habandona filhan ni mahta sind.</seg>
        </div>
        <div id="b.1TI.6" type="chapter">
          <seg id="b.1TI.6.1" type="verse">[A] Swa managai swe sijaina uf jukuzjai (skalkans), seinans fraujans allaizos sweriþos wairþans rahnjaina, ei namo fraujins jah laiseins ni wajamerjaidau.</seg>
          <seg id="b.1TI.6.1" type="verse">[B] Swa managai swe sijaina uf jukuzjai skalkans, seinans fraujans allaizos sweriþos wairþans rahnjaina, ei namo fraujins jah laiseins ni wajamerjaidau.</seg>
          <seg id="b.1TI.6.2" type="verse">[A] aþþan þaiei galaubjandans haband fraujans, ni frakunneina, unte broþrjus sind, ak mais skalkinona, unte galaubjandans sind jah liubai, þaiei wailadedais gadailans sind. þata laisei jah gaþlaih.</seg>
          <seg id="b.1TI.6.2" type="verse">[B] aþþan þaiei galaubjandans haband fraujans, ni frakunneina, unte broþrjus sind, ak mais skalkinona, unte galaubjandans sind jah liubai, þaiei wailadedais gadailans sind. þata laisei jah gaþlaih.</seg>
          <seg id="b.1TI.6.3" type="verse">[A] jabai hvas aljaleiko(s) laisjai jan~ni atgaggiþ du hailaim waurdam þaim fraujins unsaris Iesuis Xristaus jah þizai bi gagudein laiseinai,</seg>
          <seg id="b.1TI.6.3" type="verse">[B] jabai hvas aljaleiko laisjai jah ni atgaggai du hailaim waurdam þaim fraujins unsaris Iesuis Xristaus jah þizai bi gagudein laiseinai,</seg>
          <seg id="b.1TI.6.4" type="verse">[A] iþ hauhþuhts, ni waiht witands, ak siukands bi soknins jah waurdajiukos, us þaimei wairþand neiþa, [maurþra] haifsteis, anaqisseis, anamindeis ubilos,</seg>
          <seg id="b.1TI.6.4" type="verse">[B] iþ hauhþuhts, ni waiht witands, ak siukands bi soknins jah waurdajiukos, us þaimei wairþand neiþa, [maurþra] , haif&lt;s&gt;teis, anaqisseis, anamindeis ubilos,</seg>
          <seg id="b.1TI.6.5" type="verse">[A] usbalþeins frawardidaize manne ahin, at þaimei gatarniþ ist sunja, hugjandane faihugawaurki wisan gagudein ; afstand af þaim swaleikaim.</seg>
          <seg id="b.1TI.6.5" type="verse">[B] usbalþeins frawardidaize manne ahin, at þaimei gatarniþ ist sunja, hugjandane faihugawaurki wisan gagudein.</seg>
          <seg id="b.1TI.6.6" type="verse">[A] aþþan ist gawaurki mikil gagudei miþ ganauhin.</seg>
          <seg id="b.1TI.6.6" type="verse">[B] aþþan ist gawaurki mikil gagudei miþ ganauhin.</seg>
          <seg id="b.1TI.6.7" type="verse">[A] ni waiht auk brahtedum in þamma fairhvau; bi sunjai þatei ni usbairan hva magum.</seg>
          <seg id="b.1TI.6.7" type="verse">[B] ni waiht auk brahtedum in þamma fairhvau; bi sunjai þatei ni usbairan hva magum.</seg>
          <seg id="b.1TI.6.8" type="verse">[A] aþþan habandans usfodein jah gaskadwein þaimuh ganohidai sijaima.</seg>
          <seg id="b.1TI.6.8" type="verse">[B] aþþan habandans usfodein jah gaskadwein þaimuh ganohidai sijaima.</seg>
          <seg id="b.1TI.6.9" type="verse">[A] aþþan þaiei wileina gabigai wairþan atdriusand in fraistubnja jah hlamma unhulþins jah lustuns managans unnutjans ja(h) skaþulans, þaiei saggqjand mans in frawardein jah fralust.</seg>
          <seg id="b.1TI.6.9" type="verse">[B] aþþan þaiei wileina gabigai wairþan atdriusand in fraistubnja jah hlamma unhulþins jah lustuns managans unnutjans jah skaþulans, þaiei saggqjand mans in frawardein jah fralust.</seg>
          <seg id="b.1TI.6.10" type="verse">[A] waurts allaize ubilaize ist faihugeiro, þizozei sumai gairnjandans afairzidai waurþun af galaubeinai jas~sik silbans gaþiwaidedun sairam managaim.</seg>
          <seg id="b.1TI.6.10" type="verse">[B] waurts allaize ubilaize ist faihugei_o, þizozei sumai gairnjandans afairzidai waurþun af galaubeinai jah sik silbans gaþiwaidedun sairam managaim.</seg>
          <seg id="b.1TI.6.11" type="verse">[A] iþ þu, jai manna gudis, þata þliuhais, iþ laistjais garaihtein, gagudein, galaubein, frijaþwa, þulain, qairrein.</seg>
          <seg id="b.1TI.6.11" type="verse">[B] iþ þu, jai manna gudis, þata þliuhais, iþ laistjais garaihtein, gagudein, galaubein, friaþwa, þulain, qairrein.</seg>
          <seg id="b.1TI.6.12" type="verse">[A] haifstei þo godon haifst galaubeinais, undgreip libain aiweinon du þizaiei laþoþs is jah andhaihaist þamma godin andahaita in andwairþ(ja) . . . . weitwode.</seg>
          <seg id="b.1TI.6.12" type="verse">[B] haifstei þo godon haifst galaubeinais, undgreip libain aiweinon du þizaiei laþoþs is jah andhaihaist þamma godin andahaita in andwairþja managaize weitwode.</seg>
          <seg id="b.1TI.6.13" type="verse">[A] . . . . _biuda (andwai)rþja gudis . . . . (ga)qiu_ . . . . Iesuis . . . . uf Paunteau . . . . _tau þa_ . . . . _do . . . . _hait,</seg>
          <seg id="b.1TI.6.13" type="verse">[B] anabiuda in andwairþja gudis þis gaqiujandins alla jah Xristaus Iesuis þis weitwodjandins uf Paunteau Peilatau þata godo andahait,</seg>
          <seg id="b.1TI.6.14" type="verse">[A] . . . . _gafair_ . . . .</seg>
          <seg id="b.1TI.6.14" type="verse">[B] fastan þuk þo anabusn unwamma, ungafairinoda und qum fraujins unsaris Iesuis Xristaus,</seg>
          <seg id="b.1TI.6.15" type="verse">[B] þanei in melam swesaim taikneiþ sa audaga jah ains mahteiga jah þiudans þiudanondane jah frauja fraujinondane,</seg>
          <seg id="b.1TI.6.16" type="verse">[B] saei ains aih undiwanein jah liuhaþ bauiþ unatgaht, þanei sahv manne ni ainshun nih sai(hvan) (mag) . . . .</seg>
        </div>
      </div>
      <div id="b.2TI" type="book">
        <div id="b.2TI.1" type="chapter">
          <seg id="b.2TI.1.0" type="verse">[A] D(u) Teim(auþ)ai(au) a(n)þ(ar)a.</seg>
          <seg id="b.2TI.1.1" type="verse">[A] Pawlus, apaustaulus Iesuis Xristaus þairh wiljan gudis bi gahaitam libainais sei ist in Xristau Iesu</seg>
          <seg id="b.2TI.1.2" type="verse">[A] Teimauþaiau, liubin barna, ansts, armaio, gawairþi fram guda attin jah Xristau Iesu fraujin unsaramma.</seg>
          <seg id="b.2TI.1.3" type="verse">[A] awiliudo guda meinamma, þammei skalkino fram fadreinam in hrainjai gahugdai, hvaiwa unsweibando haba bi þuk gaminþi in bidom meinaim naht jah daga,</seg>
          <seg id="b.2TI.1.4" type="verse">[A] gairnjands þuk gasaihvan, gamunands tagre þeinaize, ei fahedais usfullnau,</seg>
          <seg id="b.2TI.1.5" type="verse">[A] gamaudein andnimands þizos sei ist in þus unliutons galaubeinais sei bauaida faurþis in awon þeinai Lau(idj)a(i) jah aiþein þeinai Aiwneikai, gaþ~þan~traua þatei jah in þus.</seg>
          <seg id="b.2TI.1.5" type="verse">[B] . . . . gaþ~þan~traua þatei jah in þus.</seg>
          <seg id="b.2TI.1.6" type="verse">[A] in þizozei waihtais gamaudja þuk anaqiujan anst gudis, sei ist in þus þairh analagein handiwe meinaizo.</seg>
          <seg id="b.2TI.1.6" type="verse">[B] in þizozei waihtais gamaudja þuk anaqiujan anst gudis, sei ist in þus þairh analagein handiwe meinaizo.</seg>
          <seg id="b.2TI.1.7" type="verse">[A] unte ni gaf unsis guþ ahman faurhteins, ak mahtais jah frijaþwos jah inaheins.</seg>
          <seg id="b.2TI.1.7" type="verse">[B] unte ni gaf unsis guþ ahman faurhteins, ak mahtais jah friaþwos jah inaheins.</seg>
          <seg id="b.2TI.1.8" type="verse">[A] ni nunu skamai þuk weitwodiþos fraujins unsaris Iesuis nih meina, bandjins is, ak miþarbaidei aiwaggeljon bi mahtai gudis,</seg>
          <seg id="b.2TI.1.8" type="verse">[B] ni nunu skamai þuk weitwodiþos fraujins unsaris Iesuis nih meina, bandjins is, ak miþarbaidei aiwaggeljon bi mahtai gudis,</seg>
          <seg id="b.2TI.1.9" type="verse">[A] þis nasjandins uns jah laþondins uns laþonai weihai, ni bi waurstwam unsaraim, ak bi seinai leikainai jah anstai sei gibana ist unsis in Xristau Iesu faur mela aiweina,</seg>
          <seg id="b.2TI.1.9" type="verse">[B] þis nasjandins uns jah laþondins laþonai weihai, ni bi waurstwam unsaraim, ak bi seinai leikainai jah anstai sei gibana ist unsis in Xristau Iesu faur mela aiweina,</seg>
          <seg id="b.2TI.1.10" type="verse">[A] iþ gaswikunþida nu þairh gabairhtein nasjandis unsaris Iesuis Xristaus gatairandins raihtis dauþau, iþ galiuhtjandins libain jah unriurein þairh aiwaggeljon,</seg>
          <seg id="b.2TI.1.10" type="verse">[B] iþ gaswikunþida nu þairh gabairhtein nasjandis unsaris Iesuis Xrista(us) , gatairandins raihtis dauþau, iþ galiuhtjandins libain jah unriurein þairh aiwagge&lt;l&gt;jon,</seg>
          <seg id="b.2TI.1.11" type="verse">[A] in þoei gasatiþs im ik merjands jah apaustaulus jah laisareis þiudo,</seg>
          <seg id="b.2TI.1.11" type="verse">[B] in þoei gasatiþs im ik merjands jah apaustaulus jah laisareis þiudo,</seg>
          <seg id="b.2TI.1.12" type="verse">[A] in þizozei fairinos jah þata winna; akei nih skama mik, unte wait hvamma galaubida, jah gatraua þammei mahteigs ist þata anafilh mein fastan in jainana dag.</seg>
          <seg id="b.2TI.1.12" type="verse">[B] in þizozei fairinos jah þata winna; akei nih skama mik, unte wait hvamma galaubida, jah gatraua þammei mahteigs ist þata anafilh mein fastan in jainana dag.</seg>
          <seg id="b.2TI.1.13" type="verse">[A] frisaht habands hailaize waurde, þoei at mis hausides in galaubeinai jah frijaþwai in Xristau Iesu,</seg>
          <seg id="b.2TI.1.13" type="verse">[B] frisaht habands hailaize waurde, þoei at mis hausides in galaubeinai jah friaþwai in Xristau Iesu,</seg>
          <seg id="b.2TI.1.14" type="verse">[A] þata godo anafilh fastai þairh ahman weihana saei bauiþ in uns.</seg>
          <seg id="b.2TI.1.14" type="verse">[B] þat(a) godo anafilh fastai þairh ahman weihana saei bauiþ in uns.</seg>
          <seg id="b.2TI.1.15" type="verse">[A] waist þatei afwandidedun sik af mis allai þaiei sind in Asiai, þizeei ist Fwgailus jah Hairmaugaineis.</seg>
          <seg id="b.2TI.1.15" type="verse">[B] waist þatei afwandidedun sik af mis allai þaiei sind in Asiai, þizei ist Fwgailus jah Airmogaineis.</seg>
          <seg id="b.2TI.1.16" type="verse">[A] gibai armaion frauja Auneiseifauraus garda, unte ufta mik anaþrafstida jah naudibandjo meinaizo ni skamaida sik;</seg>
          <seg id="b.2TI.1.16" type="verse">[B] gibai armaion frauja Auneiseifauraus garda, unte ufta mik anaþrafstida jah naudibandjo meinaizo ni skamaida sik;</seg>
          <seg id="b.2TI.1.17" type="verse">[A] ak qimands in Rumai usdaudo sokida mik jah bigat.</seg>
          <seg id="b.2TI.1.17" type="verse">[B] ak qimands in Rumai usdaudo sokida mik jah bigat.</seg>
          <seg id="b.2TI.1.18" type="verse">[A] gibai frauja imma bigitan armahairtein at fraujin in jainamma daga; jah hvan filu [mais] in Aifaison andbahtida mis, waila þu kant.</seg>
          <seg id="b.2TI.1.18" type="verse">[B] gibai frauja imma bigitan armahairtein at fraujin in jainamma daga; jah hvan filu [mais] in Aifaison andbahtida mis, waila þu kant.</seg>
        </div>
        <div id="b.2TI.2" type="chapter">
          <seg id="b.2TI.2.1" type="verse">[B] Þu nu, barn mein waliso, inswinþei þuk in anstai þizai in Xristau Iesu,</seg>
          <seg id="b.2TI.2.2" type="verse">[B] jah þoei hausides at mis þairh managa weitwodja [waurda gudis] þo anafilh triggwai&lt;m&gt; mannam, þaiei wairþai sijaina jah anþarans laisjan.</seg>
          <seg id="b.2TI.2.3" type="verse">[B] þu nu arbaidei swe gods gadrauhts Xristaus Iesuis.</seg>
          <seg id="b.2TI.2.4" type="verse">[B] ni ainshun drauhtinonds fraujin dugawindiþ sik gawaurkjam þizos aldais, ei galeikai þammei drauhtinoþ.</seg>
          <seg id="b.2TI.2.5" type="verse">[B] jah þan jabai haifsteiþ hvas, ni weipada, niba witodeigo brikiþ.</seg>
          <seg id="b.2TI.2.6" type="verse">[B] arbaidjands airþos waurstwja skal frumist akrane andniman.</seg>
          <seg id="b.2TI.2.7" type="verse">[B] fraþei þatei qiþa; gibiþ auk þus frauja fraþi us allaim.</seg>
          <seg id="b.2TI.2.8" type="verse">[B] Gamuneis Xristu Iesu urrisanana us dauþaim us fraiwa Daweidis bi aiwaggeljon meinai,</seg>
          <seg id="b.2TI.2.9" type="verse">[B] in þizaiei arbaidja und bandjos swe ubiltojis; akei waurd gudis nist gabundan.</seg>
          <seg id="b.2TI.2.10" type="verse">[B] inuh þis all gaþula bi þans gawalidans, ei jah þai ganist gatilona, sei ist in Xristau Iesu miþ wulþau aiweinamma.</seg>
          <seg id="b.2TI.2.11" type="verse">[B] triggw þata waurd: jabai miþgadauþnodedum, jah miþlibam;</seg>
          <seg id="b.2TI.2.12" type="verse">[B] jabai gaþulam, jah miþþiudanom; jabai afaikam, jah is afaikiþ uns;</seg>
          <seg id="b.2TI.2.13" type="verse">[B] jabai ni galaubjam, jains triggws wisiþ; afaikan sik silban ni mag.</seg>
          <seg id="b.2TI.2.14" type="verse">[B] þizei gamaudei, weitwodjands in andwairþja fraujins; waurdam weihan du ni waihtai daug, niba uswalteinai þaim hausjondam.</seg>
          <seg id="b.2TI.2.15" type="verse">[B] usdaudei þuk silban gakusanana usgiban guda waurstwjan unaiwiskana, raihtaba raidjandan waurd sunjos.</seg>
          <seg id="b.2TI.2.16" type="verse">[B] iþ þo dwalona usweihona lausawaurdja biwandei; unte filu gaggand du afgudein,</seg>
          <seg id="b.2TI.2.17" type="verse">[B] jah waurd ize swe gund wuliþ; þizeei ist Wmainaius jah Filetus,</seg>
          <seg id="b.2TI.2.18" type="verse">[B] þaiei bi sunjai uswissai usmetun, qiþandans usstass ju waurþana, jah galaubein sumaize uswaltidedun.</seg>
          <seg id="b.2TI.2.19" type="verse">[B] aþþan tulgus grunduwaddjus gudis standiþ, habands sigljo þata: kunþa frauja þans þaiei sind is, jah: afstandai af unselein hvazuh saei namnjai namo fraujins.</seg>
          <seg id="b.2TI.2.20" type="verse">[B] aþþan in mikilamma garda ni sind þatainei kasa gulþeina jah silubreina, ak jah triweina jah digana, jah suma du sweraim, sumuþ~þan du unsweraim.</seg>
          <seg id="b.2TI.2.21" type="verse">[A] . . . . du allamma waurstwe godaize gamanwiþ.</seg>
          <seg id="b.2TI.2.21" type="verse">[B] aþþan jabai hvas gahrainjai sik þizei, wairþiþ kas du sweriþai, gaweihaiþ, bruk fraujin, du allamma waurstwe godaize gamanwiþ.</seg>
          <seg id="b.2TI.2.22" type="verse">[A] aþþan juggans lustuns þliuh; iþ laistei garaihtein, galaubein, frijaþwa, gawairþi miþ þaim bidai anahaitandam fraujan us hrainjamma hairtin.</seg>
          <seg id="b.2TI.2.22" type="verse">[B] aþþan juggans lustuns þliuh; iþ laistei garaihtein, galaubein, friaþwa, gawairþi miþ þaim bidai anahaitandam frauja&lt;n&gt; us hrainjamma hairtin.</seg>
          <seg id="b.2TI.2.23" type="verse">[A] iþ þos dwalons jah untalons soknins biwandei, witands þatei gabairand sakjons.</seg>
          <seg id="b.2TI.2.23" type="verse">[B] iþ þos dwalons jah untalons soknins biwandei, witands þatei gabairand sakjons.</seg>
          <seg id="b.2TI.2.24" type="verse">[A] iþ skalks fraujins ni skal sakan, ak qairrus wisan wiþra allans, laiseigs, usþulands,</seg>
          <seg id="b.2TI.2.24" type="verse">[B] iþ skalks fraujins ni skal sakan, ak qairrus wisan wiþra allans, laiseigs, usþulands,</seg>
          <seg id="b.2TI.2.25" type="verse">[A] in qairrein talzjands þans andstandandans, niu hvan gibai im guþ idreiga du ufkunþja sunjos,</seg>
          <seg id="b.2TI.2.25" type="verse">[B] in qairrein talzjands þans andstandandans, niu hvan gibai im guþ idreiga du ufkunþja sunjos,</seg>
          <seg id="b.2TI.2.26" type="verse">[A] jah usskarjaindau us unhulþins wruggon, fram þammei gafahanai habanda afar is wiljin.</seg>
          <seg id="b.2TI.2.26" type="verse">[B] jah usskarjaindau us unhulþins wruggon, fram þammei gafahanai tiuhanda afar is wiljin.</seg>
        </div>
        <div id="b.2TI.3" type="chapter">
          <seg id="b.2TI.3.1" type="verse">[A] Aþþan þata kunneis ei in spedistaim dagam atgaggand jera sleidja,</seg>
          <seg id="b.2TI.3.1" type="verse">[B] Aþþan þata kunneis ei in spedistaim dagam atgaggand jera sleidja,</seg>
          <seg id="b.2TI.3.2" type="verse">[A] jah wairþand mannans sik frijondans, faihugairnai, bihaitjans, hauhhairtai, wajamerjandans, fadreinam ungahvairbai, launawargos, unairknans,</seg>
          <seg id="b.2TI.3.2" type="verse">[B] jah wairþand mannans sik friondans, faihugairnai, bihaitjans, hauhhairtai, wajamerjandans, fadreinam ungahvairbai, launawargos, unairknai,</seg>
          <seg id="b.2TI.3.3" type="verse">[A] unhunslagai, unmildjai, fairinondans, ungahabandans sik, unmanarigwai, unseljai,</seg>
          <seg id="b.2TI.3.3" type="verse">[B] unhunslagai, unmildjai, fairinondans, ungahabandans sik, unmanariggwai, unseljai,</seg>
          <seg id="b.2TI.3.4" type="verse">[A] fralewjandans, untilamalskai, ufbaulidai, frijondans wiljan seinana mais þau guþ,</seg>
          <seg id="b.2TI.3.4" type="verse">[B] fralewjandans, untilamalskai, ufbaulidai, frijondans wiljan seinana mais þau guþ,</seg>
          <seg id="b.2TI.3.5" type="verse">[A] habandans hiwi gagudeins, iþ maht izos inwidandans; jaþ~þans afwandei.</seg>
          <seg id="b.2TI.3.5" type="verse">[B] habandans hiwi gagudeins, iþ maht izos inwidandans; jah þans afwandei.</seg>
          <seg id="b.2TI.3.6" type="verse">[A] unte us þaim sind þaiei sliupand in gardins jah frahunþana tiuhand qineina afhlaþana frawaurhtim, þoei tiuhanda du lus[lus]tum missaleikaim,</seg>
          <seg id="b.2TI.3.6" type="verse">[B] unte us þaim sind þaiei sliupand in gardins jah frahunþana tiuhand qineina afhlaþana frawaurhtim, þoe(i) tiuhanda lustum missaleikaim,</seg>
          <seg id="b.2TI.3.7" type="verse">[A] sinteino laisjandona sik jan~ni aiw hvanhun in ufkunþja sunjos qiman mahteiga.</seg>
          <seg id="b.2TI.3.7" type="verse">[B] sinteino laisjandona sik &lt;jah&gt; ni aiw hvanhun in ufkunþja sunjos qiman mahteiga.</seg>
          <seg id="b.2TI.3.8" type="verse">[A] aþþan þamma haidau ei Jannes jah Mamres andstoþun Moseza, swa jah þai andstandand sunjai, mannans frawaurþanai ahin, uskusanai bi galaubein;</seg>
          <seg id="b.2TI.3.8" type="verse">[B] aþþan þamma haidau ei Jannis jah Mambres andstoþun Moseza, swa jah þai andstandand sunjai, mannans frawaurþanai ahin, uskusanai bi galaubein;</seg>
          <seg id="b.2TI.3.9" type="verse">[A] akei ni þeihand du filusnai, unte unwiti ize swikunþ wairþiþ allaim, swaswe jah jainaize was.</seg>
          <seg id="b.2TI.3.9" type="verse">[B] akei ni þeihand du filusnai, unte unwiti ize swikunþ wairþiþ allaim, swaswe jainaize was.</seg>
          <seg id="b.2TI.3.10" type="verse">[A] iþ þu galaista is laiseinai meinai, usmeta, muna, [sidau,] galaubeinai, usbeisnai, frijaþwai, þulainai,</seg>
          <seg id="b.2TI.3.10" type="verse">[B] iþ þu galaista is laiseinai meinai, usmeta, muna, [sidau,] galaubeinai, usbeisnai, friaþwai, þulainai,</seg>
          <seg id="b.2TI.3.11" type="verse">[A] wrakjom, wunnim, hvileika mis waurþun in Antiaukiai, in Eikaunion, in Lwstrws, hvileikos wrakjos usþul&lt;a&gt;ida, jah us allaim mik galausida frauja.</seg>
          <seg id="b.2TI.3.11" type="verse">[B] wrakjom, wunnim, hvileika mis waurþun in Antiaukiai, in Eikaunion, in Lwstrws, hvileikos wrakos usþulaida, jah us allaim mik galausida frauja.</seg>
          <seg id="b.2TI.3.12" type="verse">[A] jah þan allai þaiei wileina gagudaba liban in Xristau Iesu, wrakos winnand.</seg>
          <seg id="b.2TI.3.12" type="verse">[B] jah þan allai þaiei wileina gagudaba liban in Xristau Iesu, wrakos winnand.</seg>
          <seg id="b.2TI.3.13" type="verse">[A] iþ ubilai mannans jah liutai þeihand du wairsizin, airzjai jah airzjandans.</seg>
          <seg id="b.2TI.3.13" type="verse">[B] iþ ubilai mans jah liutai þeihand du wairsizin, airzjai jah airzjandans.</seg>
          <seg id="b.2TI.3.14" type="verse">[A] iþ þu framwairþis wisais in þaimei galaisides þuk jah gatrauaida sind þus, witand(s) at hvamma ganamt,</seg>
          <seg id="b.2TI.3.14" type="verse">[B] iþ þu framwairþis wisais in þaimei galaisides þuk jah gatrauaida sind þus, witands at hvamma ganamt,</seg>
          <seg id="b.2TI.3.15" type="verse">[A] jah þatei us barniskja weihos bokos kunþes, þos mahteigons þuk usfratwjan du ganistai þairh galaubein þo in Xristau Iesu.</seg>
          <seg id="b.2TI.3.15" type="verse">[B] jah þatei us barniskja weihos bokos kunþes, þos mahteigons þuk usfratwjan du ganistai þairh galaubein þo in Xristau Iesu.</seg>
          <seg id="b.2TI.3.16" type="verse">[A] all[l] boko gudiskaizos ahmateinais jah þaurftos du laiseinai, du gasahtai, du garaihteinai, du talzeinai in garaihtein,</seg>
          <seg id="b.2TI.3.16" type="verse">[B] all boko gudiskaizo&lt;s&gt; ahmateinais jah þaurftos du laiseinai, du gasahtai, du garaihteinai, du talzeinai in garaihtein,</seg>
          <seg id="b.2TI.3.17" type="verse">[A] ei ustauhans sijai manna gudis, du allamma waurstwe godaize gamanwiþs.</seg>
          <seg id="b.2TI.3.17" type="verse">[B] ei ustauhans sijai manna gudis, du allamma waurstwe godaize gamanwiþs.</seg>
        </div>
        <div id="b.2TI.4" type="chapter">
          <seg id="b.2TI.4.1" type="verse">[A] Weitwodja in andwairþja gudis jah fraujins Xristaus Iesuis, saei skal stojan qiwans jah dauþans bi qum is &lt;jah&gt; þiudinassu is:</seg>
          <seg id="b.2TI.4.1" type="verse">[B] Weitwodja in andwairþja gudis jah fraujins Xristaus Iesuis, saei skal stojan qiwans jah dauþans bi qum is &lt;jah&gt; þiudinassu is:</seg>
          <seg id="b.2TI.4.2" type="verse">[A] merei waurd, instand uhteigo unuhteigo, gasak, gaþlaih, gahvotei in allai usbeisnai jah laiseinai.</seg>
          <seg id="b.2TI.4.2" type="verse">[B] merei waurd, stand ohteigo unuhteigo, gasak, gaþlaih, gahvotei in allai usbeisnai jah laiseinai.</seg>
          <seg id="b.2TI.4.3" type="verse">[A] wairþiþ mel þan haila laisein ni usþuland, ak du seinaim lustum gadragand sis laisarjans, suþjandans hausein;</seg>
          <seg id="b.2TI.4.3" type="verse">[B] wairþiþ mel þan haila laisein ni usþuland, ak du seinaim lustum dragand sis laisarjans, suþjondans hausein;</seg>
          <seg id="b.2TI.4.4" type="verse">[A] aþþan af sunjai hausein afwandjand, iþ du spillam gawandjand sik.</seg>
          <seg id="b.2TI.4.4" type="verse">[B] aþþan af sunjai hausein afwandjand, iþ du spillam gawandjand sik.</seg>
          <seg id="b.2TI.4.5" type="verse">[A] iþ þu andaþahts sijais in allaim, arbaidei, waurstw waurkei aiwaggelistins, andbahti þein usfullei.</seg>
          <seg id="b.2TI.4.5" type="verse">[B] iþ þu andaþahts sijais in allaim, arbaidei, waurstw waurkei aiwaggelistins, andbahti þein usfullei.</seg>
          <seg id="b.2TI.4.6" type="verse">[A] aþþan ik ju hunsljada jah mel meinaizos diswissais atist.</seg>
          <seg id="b.2TI.4.6" type="verse">[B] aþþan ik ju hunsljada jah mel meinaizos diswissais atist.</seg>
          <seg id="b.2TI.4.7" type="verse">[A] haifst þo godon haifstida, run ustauh, galaubein gafastaida;</seg>
          <seg id="b.2TI.4.7" type="verse">[B] haifst þo godon haifstida, run ustauh, galaubein gafastaida;</seg>
          <seg id="b.2TI.4.8" type="verse">[A] þaþroh galagiþs ist mis waips garaihteins, þanei usgibiþ mis frauja in jainamma daga, sa garaihta staua; aþþan ni þatainei mis, ak jah allaim þaiei frijond qum is.</seg>
          <seg id="b.2TI.4.8" type="verse">[B] þaþro þan galagiþs ist mis waips garaihteins, þanei usgibiþ mis frauja in jainamma daga, sa &lt;ga&gt;raihta staua; aþþan ni þatainei mis, ak jah allaim þaiei frijond qum is.</seg>
          <seg id="b.2TI.4.9" type="verse">[A] sniumei qiman at mis sprauto;</seg>
          <seg id="b.2TI.4.9" type="verse">[B] sniumei qiman at mis sprauto;</seg>
          <seg id="b.2TI.4.10" type="verse">[A] unte Demas mis bilaiþ, frijonds þo nu ald, jag~galaiþ du Þaissalauneikai, Xreskus du Galatiai, Teitus du Dalmatiai.</seg>
          <seg id="b.2TI.4.10" type="verse">[B] unte Demas mis bilaiþ, frijonds þo nu ald, jah galaiþ du Þaissalauneikai, Krispus du Galatiai,</seg>
          <seg id="b.2TI.4.11" type="verse">[A] Lukas ist miþ mis ains. Marku andnimands brigg miþ þus silbin, unte ist mis bruks du andbahtja.</seg>
          <seg id="b.2TI.4.11" type="verse">[B] Lukas ist miþ mis ains. Marku andnimands brigg miþ þus silbin, unte ist mis bruks du and(bahtja).</seg>
          <seg id="b.2TI.4.12" type="verse">[A] aþþan Twkeiku insandida in Aifaison.</seg>
          <seg id="b.2TI.4.13" type="verse">[A] hakul þanei bilaiþ in Trauadai at Karpau qimands atbair jah bokos, þishun maimbranans.</seg>
          <seg id="b.2TI.4.14" type="verse">[A] Alai[ai]ksandrus aizasmiþa managa mis unþiuþa ustaiknida; usgildiþ imma frauja bi waurstwam is;</seg>
          <seg id="b.2TI.4.15" type="verse">[A] þammei jah þu witai, filu auk andstoþ unsaraim waurdam.</seg>
          <seg id="b.2TI.4.16" type="verse">[A] in frumiston meinai sunjonai ni manna mis miþwas. ak allai mis biliþun, ni rahnjai(dau) (im) . . . .</seg>
        </div>
      </div>
      <div id="b.TIT" type="book">
        <div id="b.TIT.1" type="chapter">
          <seg id="b.TIT.1.0" type="verse">[B] Du Teitau a(na)st(ode)iþ.</seg>
          <seg id="b.TIT.1.1" type="verse">[B] Pawlus, skalks gudis, iþ apaustaulus Iesuis Xristaus bi galaubeinai gawalidaize gudis jah ufkunþja sunjos sei bi gagudein ist,</seg>
          <seg id="b.TIT.1.2" type="verse">[B] du wenai libainais aiweinons þoei gahaihait unliugands guþ[a] faur mela aiweina,</seg>
          <seg id="b.TIT.1.3" type="verse">[B] iþ ataugida mela swesamma waurd sein in mereinai, sei gatrauaida ist mis bi anabusnai nasjandis unsaris gudis,</seg>
          <seg id="b.TIT.1.4" type="verse">[B] Teitau, walisin barna bi gamainjai galaubeinai, ansts jah gawairþi fram guda attin jah Xristau Iesu nasjand unsaramma.</seg>
          <seg id="b.TIT.1.5" type="verse">[B] in þizozei waihtais bilaiþ þus in Kretai, in þize ei wanata atgaraihtjais jah gasatjais and baurgs praizbwtairein, swaswe ik þus garaidida,</seg>
          <seg id="b.TIT.1.6" type="verse">[B] jabai hvas ist ungafairinonds, ainaizos qenais aba, barna habands galaubeina, ni in usqissai usstiureins aiþþau ungahvairba.</seg>
          <seg id="b.TIT.1.7" type="verse">[B] skaluþ~þan aipiskaupus ungafairinoþs wisan, swe gudis fauragaggja, ni hauhhairts, [ni bihaitja,] ni þwairhs, ni weinnas, ni slahals, ni aglaitgastalds;</seg>
          <seg id="b.TIT.1.8" type="verse">[B] ak gastigods, bleiþs, andaþahts, garaihts, weihs, gaþaurbs,</seg>
          <seg id="b.TIT.1.9" type="verse">[A] . . . . waurdis triggws, ei mahteigs sijai jah gaþlaihan in laiseinai hailai jaþ~þans andstandandans gasakan.</seg>
          <seg id="b.TIT.1.9" type="verse">[B] andanemeigs bi laiseinai waurdis triggwis, ei mahteigs sijai jah gaþlaihan in laiseinai hailai jah þans andstandandans gasakan.</seg>
          <seg id="b.TIT.1.10" type="verse">[A] sind auk managai ungahvairbai, lausaiwaurdai, lutondans, þishun þai us bimaita,</seg>
          <seg id="b.TIT.1.10" type="verse">[B] sind auk managai ungahvairbai, lausawaurdai, lutondans, þis(hun) . . . .</seg>
          <seg id="b.TIT.1.11" type="verse">[A] þanzei skal gasakan, þaiei gardins allans uswaltjand laisjandans þatei ni skuld ist, in faihugairneins.</seg>
          <seg id="b.TIT.1.12" type="verse">[A] qaþ auk sums ize, swes ize praufetus: Kretes sinteino liugnjans, ubila u(n)biarja, wambos latos.</seg>
          <seg id="b.TIT.1.13" type="verse">[A] so ist weitwodei sunjeina. in þizozei fairinos gasak ins (hv)assaba, ei hailai sijaina in galaubeinai,</seg>
          <seg id="b.TIT.1.14" type="verse">[A] ni atsaihvandans judaiwiskaize spilli jah anabusne manne afwandjandane sis sunja.</seg>
          <seg id="b.TIT.1.15" type="verse">[A] aþþan all hrain hrainjaim, iþ bisaulidaim jah ungalaubjandam ni waiht hrain, ak bisaulida sind ize jah aha jah miþwissei.</seg>
          <seg id="b.TIT.1.16" type="verse">[A] guþ andhaitand kunnan, iþ waurstwam inwidand, andasetjai wisandans jah ungalaubjandans, jah du allamma waurstwe godaize uskusanai.</seg>
        </div>
        <div id="b.TIT.2" type="chapter">
          <seg id="b.TIT.2.1" type="verse">[A] Iþ þu rodei þatei gadof ist þizai hailon laiseinai . . . .</seg>
        </div>
      </div>
      <div id="b.PHM" type="book">
        <div id="b.PHM.1" type="chapter">
          <seg id="b.PHM.1.11" type="verse">[A] . . . . iþ nu þus jah mis bruks, þanuh insandida;</seg>
          <seg id="b.PHM.1.12" type="verse">[A] iþ þu ina, þat~ist meinos brusts, andnim;</seg>
          <seg id="b.PHM.1.13" type="verse">[A] þanei ik wilda at mis gahaban, ei faur þuk mis andbahtidedi in bandjom aiwaggeljons.</seg>
          <seg id="b.PHM.1.14" type="verse">[A] iþ inu þein ragin ni waiht wilda taujan, ei ni swaswe bi nauþai þiuþ þein[s] sijai, ak us lustum.</seg>
          <seg id="b.PHM.1.15" type="verse">[A] aufto auk duþe afgaf sik du hveilai, ei aiweinana ina andnimais,</seg>
          <seg id="b.PHM.1.16" type="verse">[A] ju ni swaswe skalk, ak ufar skalk broþar liubana, ussindo mis, iþ hvan filu mais þus jah in leika jah in fraujin.</seg>
          <seg id="b.PHM.1.17" type="verse">[A] jabai nu mik habais du gamana, andnim þana swe mik.</seg>
          <seg id="b.PHM.1.18" type="verse">[A] iþ jabai hva gaskoþ þus aiþþau skula ist, þata mis rahnei.</seg>
          <seg id="b.PHM.1.19" type="verse">[A] ik Pawlus gamelida meinai handau: ik usgiba; ei ni qiþau þus þatei jaþ~þuk silban mis skula is.</seg>
          <seg id="b.PHM.1.20" type="verse">[A] jai, broþar, ik þeina niutau in fraujin; anaþrafstei meinos brusts in Xristau.</seg>
          <seg id="b.PHM.1.21" type="verse">[A] gatrauands ufhauseinai þeinai gamelida þus, witands þatei jah ufar þatei qiþa taujis.</seg>
          <seg id="b.PHM.1.22" type="verse">[A] bijandzuþ~þan manwei mis saliþwos; wenja auk ei þairh bidos izwaros fragibaidau izwis.</seg>
          <seg id="b.PHM.1.23" type="verse">[A] goleiþ þuk Aipafras, sa miþfrahunþana mis in Xristau Iesu . . . .</seg>
        </div>
      </div>
    </body>
  </text>
</cesDoc>
