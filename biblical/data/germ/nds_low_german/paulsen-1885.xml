<?xml version="1.0" encoding="utf-8"?>
<!DOCTYPE cesDoc SYSTEM "cesDoc.dtd">
<cesDoc version="4.3" type="bible" TEIform="modif-TEI.corpus" lang="nds">
  <cesHeader version="4.1" type="text" creator="tsv2ces.py" status="new" date.created="2022-09-09" TEIform="modif-TEI.corpus 2" lang="eng">
    <fileDesc>
      <titleStmt>
        <h.title>Dat Nie Testament vun unsen HErrn un HEiland JEsus Christus na de plattdütsche Oewersettung vun Dr. Johann Bugenhagen</h.title>
        <respStmt>
          <respName>tsv2ces.py</respName>
          <respType>converted from tab format to CES-style XML</respType>
        </respStmt>
      </titleStmt>
      <editionStmt version="1.0">initial release</editionStmt>
      <publicationStmt>
        <distributor>Christian Chiarcos</distributor>
        <pubAddress>ACoLi, GU Frankfurt, Germany</pubAddress>
        <availability status="free">
</availability>
        <pubDate value="2022-09-09">2022-09-09</pubDate>
      </publicationStmt>
      <sourceDesc>
        <biblStruct>
          <monogr>
            <h.title>Dat Nie Testament vun unsen HErrn un HEiland JEsus Christus na de plattdütsche Oewersettung vun Dr. Johann Bugenhagen</h.title>
            <imprint>
              <pubDate>Unknown</pubDate>
              <publisher>Johannes Paulsen (1885)
https://www.gutenberg.org/files/64440/64440-h/64440-h.htm</publisher>
            </imprint>
          </monogr>
        </biblStruct>
      </sourceDesc>
    </fileDesc>
    <encodingDesc>
      <projectDesc>Dat Nie Testament vun unsen HErrn un HEiland JEsus Christus na de plattdütsche Oewersettung vun Dr. Johann Bugenhagen / Kropp. / Verlag vun de Bokhandlung »Eben-Ezer.« / 1885. / BREMER

This version is encoded in XML, conformant to the SGML specifications of Philipp Resnik's parallel bibles (http://www.umiacs.umd.edu/~resnik/parallel/bible.html), an adaption of the level 1 specifications of the Corpus Encoding Standard, for non-commercial research use. (XML conversion required minor adjustments of the DTD.)
NOTE: CES is superseded by the TEI, the encoding was chosen for compatibility with Resnik's bibles.</projectDesc>
      <editorialDecl>
        <conformance level="1">Corpus Encoding Standard, Version 2.0</conformance>
        <correction status="unknown" method="silent"/>
        <segmentation>Marked up to the level of chapter and verse.</segmentation>
      </editorialDecl>
    </encodingDesc>
    <profileDesc>
      <langUsage>
        <language id="nds" iso639="nds">nds</language>
      </langUsage>
      <wsdUsage>
        <writingSystem id="utf-8">Unicode</writingSystem>
      </wsdUsage>
    </profileDesc>
  </cesHeader>
  <text>
    <body lang="nds" id="Dat_Nie_Testament_vun_unsen_HErrn_un_HEiland_JEsus_Christus_na_de_plattd_tsche_Oewersettung_vun_Dr_Johann_Bugenhagen">
      <div id="b.MAT" type="book">
        <div id="b.MAT.1" type="chapter">
          <seg id="b.MAT.1.1" type="verse"> Düt is dat Bok vun de Geburt JEsu Christi, de dar is en Söhn Davids, en Söhn vun Abraham.</seg>
          <seg id="b.MAT.1.2" type="verse"> Abraham tügete Isaak. Isaak tügete Jakob. Jakob tügete Juda un sin Bröder.</seg>
          <seg id="b.MAT.1.3" type="verse"> Juda tügete Pharez un Sara vun de Thamar. Pharez tügete Hezron. Hezron tügete Ram.</seg>
          <seg id="b.MAT.1.4" type="verse"> Ram tügete Aminadab. Aminadab tügete Nahasson. Nahasson tügete Salma.</seg>
          <seg id="b.MAT.1.5" type="verse"> Salma tügete Boas vun de Rahab. Boas tügete Obed vun de Ruth. Obed tügete Jesse.</seg>
          <seg id="b.MAT.1.6" type="verse"> Jesse tügete den König David. De König David tügete Salomo vun Uria sin Fru.</seg>
          <seg id="b.MAT.1.7" type="verse"> Salomo tügete Roboam. Roboam tügete Abia. Abia tügete Assa.</seg>
          <seg id="b.MAT.1.8" type="verse"> Assa tügete Josaphat. Josaphat tügete Joram. Joram tügete Osia.</seg>
          <seg id="b.MAT.1.9" type="verse"> Osia tügete Jotham. Jotham tügete Achas. Achas tügete Ezechia.</seg>
          <seg id="b.MAT.1.10" type="verse"> Ezechia tügete Manasse. Manasse tügete Amon. Amon tügete Josia.</seg>
          <seg id="b.MAT.1.11" type="verse"> Josia tügete Jechonia un sin Bröder, um de Tied vun de babylonische Gefangenschaft.</seg>
          <seg id="b.MAT.1.12" type="verse"> Na de babylonische Gefangenschaft tügete Jechonia Sealthiel. Sealthiel tügete Zorobabel.</seg>
          <seg id="b.MAT.1.13" type="verse"> Zorobabel tügete Abiud. Abiud tügete Eliachim. Eliachim tügete Asor.</seg>
          <seg id="b.MAT.1.14" type="verse"> Asor tügete Zadok. Zadok tügete Achin. Achin tügete Eliud.</seg>
          <seg id="b.MAT.1.15" type="verse"> Eliud tügete Eleasar. Eleasar tügete Matthan. Matthan tügete Jakob.</seg>
          <seg id="b.MAT.1.16" type="verse"> Jakob tügete Joseph, den Mann vun Maria, vun de is gebarn JEsus, de dar heet Christus.</seg>
          <seg id="b.MAT.1.17" type="verse"> Alle Generatschonen vun Abraham bet to David sünd veertein, vun David bet to de babylonische Gefangenschaft sünd veertein, vun de babylonische Gefangenschaft bet to Christus sünd wedder veertein Generatschonen.</seg>
          <seg id="b.MAT.1.18" type="verse"> Dat gung awer mit de Geburt Christi so to: Maria, Sin Moder, weer mit Joseph verspraken. Ehr he se nu na sin Hus hal, begeev sik dat, dat se swanger war vun den hilligen GEist.</seg>
          <seg id="b.MAT.1.19" type="verse"> Awer Joseph, ehr Mann, weer fromm un wull se nich in en slechten Rop bringen; dach, se awer heemlich to verlaten.</seg>
          <seg id="b.MAT.1.20" type="verse"> As he nu noch so bi sik denken dä, süh, do erschien em en Engel vun den HErrn in den Drom, un sä: Joseph, du Söhn Davids, wes’ nich bang, Maria, din Fru, to di to nehmen, denn wat in ehr empfangen is, is vun den hilligen GEist.</seg>
          <seg id="b.MAT.1.21" type="verse"> Un se ward en Söhn to Welt bringen, den schast du JEsus heeten, denn He ward Sin Volk selig maken vun ehr Sünn.</seg>
          <seg id="b.MAT.1.22" type="verse"> Dat is awer geschehn, darmit erfüllt war, wat de HErr dörch den Propheten seggt hett, de dar sprickt:</seg>
          <seg id="b.MAT.1.23" type="verse"> Süh, en Jungfer ward swanger warrn un en Söhn to Welt bringen, un se ward Sin Nam Emanuel heeten, dat heet up dütsch: GOtt mit uns.</seg>
          <seg id="b.MAT.1.24" type="verse"> As nu Joseph upwaken dä, dä he, wat den HErrn Sin Engel em befahln harr, un nehm sin Fru to sik.</seg>
          <seg id="b.MAT.1.25" type="verse"> Awer se leven nich as Mann un Fru tosamen, bet dat se ehrn eersten Söhn to Welt brocht harr, un he nenn Sin Nam JEsus.</seg>
        </div>
        <div id="b.MAT.2" type="chapter">
          <seg id="b.MAT.2.1" type="verse"> Do JEsus gebarn weer to Bethlehem in dat jüdische Land, to König Herodes sin Tied, süh, do keemen de Wiesen ut dat Morgenland na Jerusalem un sä’n:</seg>
          <seg id="b.MAT.2.2" type="verse"> Wo is de Juden ehr niegeborne König? Wi hebbt Sin Steern sehn in dat Morgenland un sünd kamen um Em antobeden.</seg>
          <seg id="b.MAT.2.3" type="verse"> As dat de König Herodes hörn dä, verfehr he sik un mit em heel Jerusalem.</seg>
          <seg id="b.MAT.2.4" type="verse"> Un he leet tosamenkamen alle Hohenpresters un Schriftgelehrten mank dat Volk un forsch vun se, wo Christus schull gebarn warrn.</seg>
          <seg id="b.MAT.2.5" type="verse"> Un se sä’n em: To Bethlehem in dat jüdische Land, denn so steiht dar schreven dörch den Prophet:</seg>
          <seg id="b.MAT.2.6" type="verse"> Un du Bethlehem in dat jüdische Land, du büst lang nich de lüttste vun de jüdischen Städte, denn ut di schall kamen de Herzog, De öwer Min Volk Israel en HErr wesen schall.</seg>
          <seg id="b.MAT.2.7" type="verse"> Do leet Herodes heemlich de Wiesen to sik kamen un forsch mit Fliet vun se, wann se den Steern sehn harrn.</seg>
          <seg id="b.MAT.2.8" type="verse"> Denn wies he se na Bethlehem un sä: Treckt hen un forscht flietig na dat Kind, un wenn ji dat findt, so seggt mi dat wedder, dat ik ok kam un dat anbeden doh.</seg>
          <seg id="b.MAT.2.9" type="verse"> As se nu den König hört harrn, trocken se hen, un süh, de Steern, den se in dat Morgenland sehn harrn, gung vör se hen, bet dat he keem un stillstunn öwer den Ort, wo dat Kind weer.</seg>
          <seg id="b.MAT.2.10" type="verse"> As se nu den Steern seegen, warn se hochvergnögt;</seg>
          <seg id="b.MAT.2.11" type="verse"> Un gungen in dat Hus un funn dat Kind mit Maria, Sin Moder, un fulln dal un beden dat an, un dän ehr Schätze up, schenkten Em Gold, Wiehrok un Myrrhen.</seg>
          <seg id="b.MAT.2.12" type="verse"> Un GOtt befohl se in en Drom, dat se nich wedder schulln na Herodes gahn, un se trocken up en annern Weg in ehr Land.</seg>
          <seg id="b.MAT.2.13" type="verse"> As se awer wegtrocken weern, erschien de Engel vun den HErrn den Joseph in en Drom un sä: Stah up un nimm dat Kind un Sin Moder to di un flüch na Egyptenland, un bliev dar bet Ik di dat segg, denn Herodes söcht dat Kind, un will dat umbringen laten.</seg>
          <seg id="b.MAT.2.14" type="verse"> Un he stunn up un nehm dat Kind un Sin Moder to sik bi de Nacht un reis’ heemlich af na Egyptenland.</seg>
          <seg id="b.MAT.2.15" type="verse"> Un he blev dar bet na Herodes sin Dod, up dat erfüllt war, wat de HErr dörch den Prophet seggt hett, de dar sprickt: Ut Egypten hef ik Min Söhn ropen.</seg>
          <seg id="b.MAT.2.16" type="verse"> Do Herodes nu seeg, dat he vun de Wiesen bedragen weer, war he heel wütig un schick ut, un leet alle Kinner in Bethlehem, un an ehr ganzen Grenzen, dodmaken, de tweejährig un darunner weern, na de Tied, de he mit Fliet vun de Wiesen erfahrn harr.</seg>
          <seg id="b.MAT.2.17" type="verse"> Do is geschehn, wat seggt is vun den Prophet Jeremias, wenn he sprickt:</seg>
          <seg id="b.MAT.2.18" type="verse"> Up de Bargen hett man en Geschrigg hört, veel Klagen, Weenen un Hulen. Rahel ween öwer ehr Kinner un wull sik nich trösten laten, wiel se nich mehr leven.</seg>
          <seg id="b.MAT.2.19" type="verse"> Do awer Herodes dod weer, süh, do erschien de Engel vun den HErrn Joseph in en Drom in Egyptenland un sprok:</seg>
          <seg id="b.MAT.2.20" type="verse"> Stah up un nimm dat Kind un Sin Moder to di un gah hen na dat Land Israel, denn de sünd dod, de dat Kind an dat Leven wulln.</seg>
          <seg id="b.MAT.2.21" type="verse"> Un he stunn up un nehm dat Kind un Sin Moder to sik un keem in dat Land Israel.</seg>
          <seg id="b.MAT.2.22" type="verse"> Do he awer hörn dä, dat Archelaus König in dat jüdische Land weer an de Stä vun sin Vader Herodes, war he bang, darhen to gahn, un in en Drom kreeg he Befehl vun GOtt un trock na Galiläa.</seg>
          <seg id="b.MAT.2.23" type="verse"> Un dar gung he, um in en Stadt to wahn, de Nazareth heet, darmit erfüllt war, wat seggt is dörch den Prophet: He schall Nazarener heeten.</seg>
        </div>
        <div id="b.MAT.3" type="chapter">
          <seg id="b.MAT.3.1" type="verse"> To de Tied keem Johannes de Döper un predig in de Wüstenie vun dat jüdische Land,</seg>
          <seg id="b.MAT.3.2" type="verse"> Un sä: Doht Buße, dat Himmelriek is neeg herbi kamen.</seg>
          <seg id="b.MAT.3.3" type="verse"> Un he is de, vun den de Prophet Jesaias seggt hett, un spraken: Dar is en Prediger sin Stimm in de Wüstenie: Makt den HErrn den Weg torecht, un makt Sin Stieg eben.</seg>
          <seg id="b.MAT.3.4" type="verse"> Awer he, Johannes, harr en Kleed vun Kameelshaar un en leddern Gürdel um sin Lenden. Sin Spies weer Heuschrecken un wille Honnig.</seg>
          <seg id="b.MAT.3.5" type="verse"> Do gung to em rut de Stadt Jerusalem un dat ganze jüdische Land un alle Länner an den Jordan.</seg>
          <seg id="b.MAT.3.6" type="verse"> Un leeten sik vun em döpen in den Jordan un bekenn ehr Sünn.</seg>
          <seg id="b.MAT.3.7" type="verse"> As he nu veele Pharisäer un Sadducäer to sin Döp kamen seeg, sprok he to se: Ji Adderngeslecht, wer hett ju denn wiest, dat ji den tokünftigen Torn entlopen ward?</seg>
          <seg id="b.MAT.3.8" type="verse"> Seht to, doht rechtschapen Frücht vun de Buß.</seg>
          <seg id="b.MAT.3.9" type="verse"> Denkt man jo nich, dat ji bi ju seggen wüllt: Wi hebbt Abraham ton Vader. Ik segg ju, GOtt kann Abraham ut düsse Steen Kinner upwecken.</seg>
          <seg id="b.MAT.3.10" type="verse"> De Axt is de Böm all an de Woddel leggt. Darum, weke Bom keen gude Frucht bringt, de ward afhaut un in dat Füer smeeten.</seg>
          <seg id="b.MAT.3.11" type="verse"> Ik döp ju mit Water to Buße, De awer na mi kummt, is starker as ik, Den ik ok nich würdig bün, Sin Schoh to drägen. De ward ju mit den hilligen GEist un mit Füer döpen.</seg>
          <seg id="b.MAT.3.12" type="verse"> Un He hett Sin Wörpschüffel in Sin Hand, He ward Sin Döschdeel fegen un den Weeten in de Schün sammeln, awer dat Kaff ward He upbrenn mit ewig Füer.</seg>
          <seg id="b.MAT.3.13" type="verse"> Um düsse Tied keem JEsus ut Galiläa an den Jordan to Johannes, up dat He Sik vun em döpen leet.</seg>
          <seg id="b.MAT.3.14" type="verse"> Awer Johannes wehr Em af un sprok: Ik hef wull nödig, dat ik vun Di döft warr, un Du kummst to mi?</seg>
          <seg id="b.MAT.3.15" type="verse"> Awer JEsus antwort un sprok to em: Lat dat nu man so wesen, för uns schickt sik dat, alle Gerechtigkeit to erfülln. Do geev he dat to.</seg>
          <seg id="b.MAT.3.16" type="verse"> Un as JEsus nu döft weer, steeg He bald ut dat Water rut, un süh, de Himmel dä sik up öwer Em. Un Johannes seeg GOtt Sin GEist, as en Duv, rünner fahrn un öwer Em kamen.</seg>
          <seg id="b.MAT.3.17" type="verse"> Un süh, en Stimm vun den Himmel sprok: Düt is Min leeve Söhn, an Den Ik en Wolgefalln hef.</seg>
        </div>
        <div id="b.MAT.4" type="chapter">
          <seg id="b.MAT.4.1" type="verse"> Do war JEsus vun den GEist in de Wüstenie föhrt, up dat He vun den Düvel versöcht war.</seg>
          <seg id="b.MAT.4.2" type="verse"> Un as He veertig Dag’ un veertig Nächt fastet harr, hunger Em.</seg>
          <seg id="b.MAT.4.3" type="verse"> Un de Versöker trä to Em un sprok: Büst Du GOtt Sin Söhn, so sprick, dat düsse Steen Brod warrn.</seg>
          <seg id="b.MAT.4.4" type="verse"> Un He antwort un sprok: Dar steiht schreven: De Minsch levt nich alleen vun Brod, sonnern vun jede Wort, dat ut GOtt Sin Mund geiht.</seg>
          <seg id="b.MAT.4.5" type="verse"> Do föhr Em de Düvel mit sik in de hillige Stadt un stell Em up de Zinn vun den Tempel,</seg>
          <seg id="b.MAT.4.6" type="verse"> Un sprok to Em: Büst Du GOtt Sin Söhn, so lat Di dar rünner, denn dar steiht schreven: He ward Sin Engeln öwer di Befehl dohn, un se ward di up de Hann drägen, up dat du din Föt nich an en Steen stöttst.</seg>
          <seg id="b.MAT.4.7" type="verse"> Do sprok JEsus to em: Wedderum steiht schreven: Du schast Gott, din HErrn, nich versöken.</seg>
          <seg id="b.MAT.4.8" type="verse"> Wedderum föhr Em de Düvel mit sik up en heel hogen Barg un wies’ Em alle Rieke up de Welt un ehr Herrlichkeit.</seg>
          <seg id="b.MAT.4.9" type="verse"> Un sprok to Em: Dat will ik Di alltosam geven, so Du dalfalln un mi anbeden deihst.</seg>
          <seg id="b.MAT.4.10" type="verse"> Do sprok JEsus to em: Pack di vun Mi weg, Satan, denn dar steiht schreven: Du schast GOtt, Din HErrn, anbeden un Em alleen deenen.</seg>
          <seg id="b.MAT.4.11" type="verse"> Do verleet Em de Düvel. Un süh, do keemen de Engel to Em un deenten Em.</seg>
          <seg id="b.MAT.4.12" type="verse"> Do nu JEsus hör, dat Johannes öwerantwort weer, trock He in dat galiläische Land,</seg>
          <seg id="b.MAT.4.13" type="verse"> Un verleet de Stadt Nazareth un wahn to Capernaum, dat dar liggt an de See, an de Grenzen vun Zabulon un Nephthalim;</seg>
          <seg id="b.MAT.4.14" type="verse"> Up dat erfüllt war, wat dar seggt is vun den Prophet Jesaias, de dar sprickt:</seg>
          <seg id="b.MAT.4.15" type="verse"> Dat Land Zabulon un dat Land Nephthalim an den Seeweg, up gündsiet vun den Jordan, un dat heidnische Galiläa,</seg>
          <seg id="b.MAT.4.16" type="verse"> Dat Volk, dat in de Düsternis sitt, hett en grot Licht sehn, un de dar sitt an den Ort vun den Dod sin Schatten, de is en Licht upgahn.</seg>
          <seg id="b.MAT.4.17" type="verse"> Vun de Tied an fung JEsus an to predigen un to seggen: Doht Buße, dat Himmelriek is neeg herbikamen.</seg>
          <seg id="b.MAT.4.18" type="verse"> As nu JEsus an dat galiläische Meer gung, seeg He twee Bröder, Simon, de dar heet Petrus, un Andreas, sin Broder, de smeeten ehr Netten in de See, denn se weern Fischers.</seg>
          <seg id="b.MAT.4.19" type="verse"> Un He sprok to se: Folgt Mi na, Ik will ju to Minschenfischers maken.</seg>
          <seg id="b.MAT.4.20" type="verse"> Sogliek verleeten se ehr Netten un folgten Em na.</seg>
          <seg id="b.MAT.4.21" type="verse"> Un do He vun dar wieder gung, seeg He twee anner Bröder, Jakobus, den Söhn vun Zebedäus, un Johannes, sin Broder, in en Schip mit ehrn Vader Zebedäus, dat se ehr Netten flicken dän, un He reep se.</seg>
          <seg id="b.MAT.4.22" type="verse"> Un sogliek verleeten se dat Schip un ehrn Vader un folgten Em na.</seg>
          <seg id="b.MAT.4.23" type="verse"> Un JEsus gung umher in dat ganze jüdische Land, lehrte in ehr Scholen un predig dat Evangelium vun dat Riek un heel allerlei Süken un Krankheit unner dat Volk.</seg>
          <seg id="b.MAT.4.24" type="verse"> Un dat Gerücht vun Em drung dörch dat ganze syrische Land. Un se brochten to Em allerlie Kranke mit mancherlie Süken un Qualn behaft, de Beseetnen, de Maandsüchtigen un de Gichtigen. Un He mak se all gesund.</seg>
          <seg id="b.MAT.4.25" type="verse"> Un veel Volk folg Em na vun Galiläa, vun de tein Städte, vun Jerusalem, ut dat jüdische Land un vun gündsiet vun den Jordan.</seg>
        </div>
        <div id="b.MAT.5" type="chapter">
          <seg id="b.MAT.5.1" type="verse"> Do He awer dat Volk seeg, gung He up en Barg un sett sik, un Sin Jünger treden to Em.</seg>
          <seg id="b.MAT.5.2" type="verse"> Un He dä Sin Mund up, lehr se un sprok:</seg>
          <seg id="b.MAT.5.3" type="verse"> Selig sünd de, de dar geistlich arm sünd, denn dat Himmelriek is ehr.</seg>
          <seg id="b.MAT.5.4" type="verse"> Selig sünd de, de dar Leed drägt, denn de schüllt tröst warrn.</seg>
          <seg id="b.MAT.5.5" type="verse"> Selig sünd de Sachtmödigen, denn se ward dat Eerdriek besitten.</seg>
          <seg id="b.MAT.5.6" type="verse"> Selig sünd, de dar hungert un döstet na de Gerechtigkeit, denn se schüllt satt warrn.</seg>
          <seg id="b.MAT.5.7" type="verse"> Selig sünd de Barmhartigen, denn se schüllt Barmhartigkeit kriegen.</seg>
          <seg id="b.MAT.5.8" type="verse"> Selig sünd, de rein vun Harten sünd, denn se schüllt GOtt sehn.</seg>
          <seg id="b.MAT.5.9" type="verse"> Selig sünd de Fredenstifters, denn se schüllt GOtt Sin Kinner heeten.</seg>
          <seg id="b.MAT.5.10" type="verse"> Selig sünd de, de um de Gerechtigkeit willn verfolgt ward, denn dat Himmelriek is ehr.</seg>
          <seg id="b.MAT.5.11" type="verse"> Selig sünd ji, wenn ju de Minschen um Minetwilln smäht un verfolgt un redt allerlie Öwles wedder ju, so se dat leegt.</seg>
          <seg id="b.MAT.5.12" type="verse"> West fröhlich un hebbt guden Moth, dat schall ju in den Himmel wol belohnt warrn. Denn so hebbt se verfolgt de Propheten, de vör ju west sünd.</seg>
          <seg id="b.MAT.5.13" type="verse"> Ji sünd dat Solt vun de Eer. Wenn nu dat Solt dumm ward, womit schall man denn solten? Dat is to Nicks mehr nütz, as dat man dat rutschüdd un lett dat vun de Lüd wegperrn.</seg>
          <seg id="b.MAT.5.14" type="verse"> Ji sünd dat Licht vun de Welt. De Stadt, de up en Barg liggt, kann nich verborgen wesen.</seg>
          <seg id="b.MAT.5.15" type="verse"> Man stickt ok nich en Licht an un sett dat unner den Schepel, sonnern up en Lüchter, so lücht dat denn alle, de in dat Hus sünd.</seg>
          <seg id="b.MAT.5.16" type="verse"> Also lat ju Licht lüchten vör de Lüd, dat se ju guden Warke sehn un ju Vader in den Himmel priesen doht.</seg>
          <seg id="b.MAT.5.17" type="verse"> Ji schüllt nich meenen, dat Ik kamen bün, dat Gesetz oder de Propheten uptolösen. Ik bün nich kamen, uptolösen, sonnern to erfülln.</seg>
          <seg id="b.MAT.5.18" type="verse"> Denn Ik segg ju wahrlich: bet dat Himmel un Eer vergaht, schall nich de lüttste Bokstav noch en Tüttel vun dat Gesetz vergahn, bet dat dat all geschehn is.</seg>
          <seg id="b.MAT.5.19" type="verse"> Wer nu een vun düsse lütten Gebote uplöst un lehrt de Lüd so, de schall de Lüttste heeten in dat Himmelriek. Wer dat awer deiht un lehrt, de schall grot heeten in dat Himmelriek.</seg>
          <seg id="b.MAT.5.20" type="verse"> Denn Ik segg ju: Dat wes’ denn, dat ju Gerechtigkeit beter is as de Schriftgelehrten un Pharisäers ehr, so schüllt ji nich in dat Himmelriek kamen.</seg>
          <seg id="b.MAT.5.21" type="verse"> Ji hebbt hört, dat to de Oln seggt is: Du schast Nüms dod maken, denn wer Een dod makt, de schall dat Gericht schüllig wesen.</seg>
          <seg id="b.MAT.5.22" type="verse"> Ik awer segg ju: Wer mit sin Broder strieden deiht, de is dat Gericht schüllig. Wer awer to sin Broder seggt: Racha, de is to dat höllische Füer schüllig.</seg>
          <seg id="b.MAT.5.23" type="verse"> Darum, wenn du din Gav up den Altar opfern deihst un warrst denn daran denken, dat din Broder wat gegen di hett,</seg>
          <seg id="b.MAT.5.24" type="verse"> So lat dar vör den Altar din Gav un gah eerst hen un verdräg di mit din Broder, un kumm denn un opfer din Gav.</seg>
          <seg id="b.MAT.5.25" type="verse"> Wes’ bald fredsam gegen din Wedderpart, so lang du noch mit em up den Weg büst, up dat di de Weddersaker nich den Richter öwergeven deiht, un de Richter öwergift di den Deener, un du warrst in dat Stockhus smeeten.</seg>
          <seg id="b.MAT.5.26" type="verse"> Ik segg di: Wahrlich, du warrst dar nich rut kamen, bet du den letzten Pennig betahlt hest.</seg>
          <seg id="b.MAT.5.27" type="verse"> Ji hebbt hört, dat to de Oln seggt is: Du schast nich ehebreken.</seg>
          <seg id="b.MAT.5.28" type="verse"> Ik awer segg ju: Wer en Fru ansüht, se to begehrn, de hett all mit ehr de Ehe braken in sin Hart.</seg>
          <seg id="b.MAT.5.29" type="verse"> Argert di awer din rechte Oog, so riet dat ut un smiet dat vun di. Dat is di beter, dat vun din Lidmaten een verdarvt un nich de ganze Lief in de Höll smeeten ward.</seg>
          <seg id="b.MAT.5.30" type="verse"> Argert di din rechte Hand, so hau se af un smiet se vun di. Dat is beter, dat vun din Lidmaten een verdarvt un nich din ganze Lief in de Höll smeeten ward.</seg>
          <seg id="b.MAT.5.31" type="verse"> Dar is ok seggt: Wer sik vun sin Fru scheedt, de schall ehr geven en Scheedebref.</seg>
          <seg id="b.MAT.5.32" type="verse"> Ik awer segg ju: Wer sik vun sin Fru scheeden deiht (dat wes’ denn um Ehebruch), de makt, dat se de Ehe brickt; un wer en scheeden Fru friet, de brickt de Ehe.</seg>
          <seg id="b.MAT.5.33" type="verse"> Ji hebbt wieder hört, dat to de Oln seggt is: Du schast keen falschen Eed dohn un schast GOtt din Eed holn.</seg>
          <seg id="b.MAT.5.34" type="verse"> Ik awer segg ju, dat ji keenenfalls swörn schüllt, weder bi den Himmel, denn de is GOtt Sin Stohl;</seg>
          <seg id="b.MAT.5.35" type="verse"> Noch bi de Eer, denn de is Sin Fotschemel, noch bi Jerusalem, denn se is en groten König sin Stadt.</seg>
          <seg id="b.MAT.5.36" type="verse"> Ok schast du nich bi din Kopp swörn, denn du kannst nich en eenzig Haar witt oder swart maken.</seg>
          <seg id="b.MAT.5.37" type="verse"> Ju Red schall wesen: Ja, ja, nee, nee. Wat daröwer is, dat is vun Öwel.</seg>
          <seg id="b.MAT.5.38" type="verse"> Ji hebbt hört, dat dar seggt is: Oog um Oog, Tän um Tän.</seg>
          <seg id="b.MAT.5.39" type="verse"> Ik awer segg ju: Ji schüllt dat Öwel nich wedderstreven, sonnern wenn di Jemand en Slag gift up de rechte Back, denn hol de anner ok hen.</seg>
          <seg id="b.MAT.5.40" type="verse"> Un wenn Jemand mit di strieden will un din Rock nehmen, den lat ok din Mantel.</seg>
          <seg id="b.MAT.5.41" type="verse"> Un wenn di Jemand nödigt een Mil, so gah twee mit em.</seg>
          <seg id="b.MAT.5.42" type="verse"> Gif den, de di beden deiht, un wenn di nich vun den, de vun di afborgen will.</seg>
          <seg id="b.MAT.5.43" type="verse"> Ji hebbt hört, dat dar seggt is: Du schast din Nächsten leeven un din Fiend hassen.</seg>
          <seg id="b.MAT.5.44" type="verse"> Ik awer segg ju: Leevt ju Fiende, segent, de ju flucht, doht wol de, de ju haßt. Bedt för de, de ju beleidigt un verfolgt.</seg>
          <seg id="b.MAT.5.45" type="verse"> Up dat ji Kinner sünd vun ju Vader in den Himmel. Denn He lett Sin Sünn upgahn öwer de Bösen un de Guden un lett regen öwer de Gerechten un de Ungerechten.</seg>
          <seg id="b.MAT.5.46" type="verse"> Denn, wenn ji de leef hebbt, so ju leef hebbt, wat ward ji för Lohn hebben? Doht dat de Töllners nich ok?</seg>
          <seg id="b.MAT.5.47" type="verse"> Un wenn ji blot to ju Bröders fründlich doht, wat doht ji dar Besonneres mit? Doht de Töllners nich ok so?</seg>
          <seg id="b.MAT.5.48" type="verse"> Darum schüllt ji vullkamen wesen, gliek as ju Vader in den Himmel vullkamen is.</seg>
        </div>
        <div id="b.MAT.6" type="chapter">
          <seg id="b.MAT.6.1" type="verse"> Hebbt acht up ju Almosen, dat ji de nich gevt vör de Lüd, dat ji vun se sehn ward, ji hebbt anners keen Lohn bi ju Vader in den Himmel.</seg>
          <seg id="b.MAT.6.2" type="verse"> Wenn du nu Almosen gifst, so schast du nich vör di basunen laten, as de Heuchlers doht in de Scholen un up de Straten, up dat se vun de Lüd priest ward. Wahrlich, Ik segg ju, de hebbt ehrn Lohn all weg.</seg>
          <seg id="b.MAT.6.3" type="verse"> Wenn du awer Almosen gifst, so lat din linke Hand nich weeten, wat de rechte deiht,</seg>
          <seg id="b.MAT.6.4" type="verse"> Up dat din Almosen verborgen wes’, un din Vader, de in dat Verborgene süht, ward di dat apenbar vergelln.</seg>
          <seg id="b.MAT.6.5" type="verse"> Un wenn du beden deihst, schast du nich wesen as de Heuchlers, de dar geern staht un bedt in de Scholen un an de Stratenecken, up dat se vun de Lüd sehn ward. Wahrlich, Ik segg ju, se hebbt ehrn Lohn all weg.</seg>
          <seg id="b.MAT.6.6" type="verse"> Wenn du awer beden deihst, so gah in din Kamer un slut de Döhr to un bed to din Vader in dat Verborgene. Un din Vader, de in dat Verborgene süht, ward di dat apenbar vergelln.</seg>
          <seg id="b.MAT.6.7" type="verse"> Un wenn ji beden doht, schüllt ji nich veel plappern, as de Heiden, denn se meent, se ward hört, wenn se veele Worte makt.</seg>
          <seg id="b.MAT.6.8" type="verse"> Darum schüllt ji ju de nich glieken. Ju Vader weet, wat ji nödig hebbt, ehr ji Em beden doht.</seg>
          <seg id="b.MAT.6.9" type="verse"> Darum schüllt ji also beden: Uns’ Vader in den Himmel. Din Nam warr hilligt.</seg>
          <seg id="b.MAT.6.10" type="verse"> Din Riek komm. Din Will gescheh up de Eer, as in den Himmel.</seg>
          <seg id="b.MAT.6.11" type="verse"> Uns’ däglich Brod gif uns hüt.</seg>
          <seg id="b.MAT.6.12" type="verse"> Un vergif uns unse Schuld, as wi vergevt unse Schülligers.</seg>
          <seg id="b.MAT.6.13" type="verse"> Un föhr uns nich in Versökung, sonnern erlös uns vun dat Öwel. Denn Din is dat Riek un de Kraft un de Herrlichkeit in Ewigkeit. Amen.</seg>
          <seg id="b.MAT.6.14" type="verse"> Denn wenn ji de Minschen ehr Fehler vergevt, so ward ju himmlische Vader ju ju Fehler ok vergeven.</seg>
          <seg id="b.MAT.6.15" type="verse"> Wenn ji awer de Minschen ehr Fehler nich vergevt, so ward ju Vader ju ju Fehler ok nich vergeven.</seg>
          <seg id="b.MAT.6.16" type="verse"> Wenn ji fastet, so schüllt ji nich suer utsehn as de Heuchlers, denn se verstellt ehr Gesicht, up dat se vör de Lüd schient mit ehr Utsehn. Wahrlich, Ik segg ju, de hebbt ehrn Lohn all weg.</seg>
          <seg id="b.MAT.6.17" type="verse"> Wenn du awer fasten deihst, so salv din Kopp un wasch din Gesicht,</seg>
          <seg id="b.MAT.6.18" type="verse"> Up dat du nich schienst vör de Lüd mit din Fasten, sonnern vör din Vader, De verborgen is, un din Vader, de in dat Verborgene süht, ward di dat apenbar vergelln.</seg>
          <seg id="b.MAT.6.19" type="verse"> Ji schüllt ju keen Schätze sammeln up de Eer, wo se de Motten un de Rost freet, un wo de Deev darna gravt un stehlt.</seg>
          <seg id="b.MAT.6.20" type="verse"> Sammelt ju awer Schätze in den Himmel, wo se wedder Motten noch Rost freet, un wo de Deev nich nagrav, noch stehlt.</seg>
          <seg id="b.MAT.6.21" type="verse"> Denn wo ju Schatz is, dar is ok ju Hart.</seg>
          <seg id="b.MAT.6.22" type="verse"> Dat Oog is dat Licht vun den Lief. Wenn din Oog eenfoldig is, so ward din ganze Lief Licht wesen.</seg>
          <seg id="b.MAT.6.23" type="verse"> Wenn awer din Oog bös is, so ward din ganze Lief düster wesen. Wenn awer dat Licht, dat in di is, Düsternis is, wa grot ward denn de Finsternis sülvst wesen.</seg>
          <seg id="b.MAT.6.24" type="verse"> Keen kann twee Herren deenen. Entweder he ward den een hassen un den annern leef hebben, oder ward den een anhangen un den annern verachten. Ji künnt nich GOtt deenen un den Mammon.</seg>
          <seg id="b.MAT.6.25" type="verse"> Darum segg Ik ju: Sorgt nich för ju Leven, wat ji eten un drinken wüllt, ok nich för ju Lief, wat ji antrecken ward. Is dat Leven nich mehr as de Spies? un de Lief mehr as de Kleder?</seg>
          <seg id="b.MAT.6.26" type="verse"> Kiekt de Vageln unner den Himmel an, de sai’t nich, de arnt nich, de sammelt nich in de Schün, un ju himmlische Vader nährt se doch. Sünd ji denn nich veel mehr as de?</seg>
          <seg id="b.MAT.6.27" type="verse"> Wer is dar mank ju, de sik en Eel länger maken kann, wenn he ok noch so veel darum sorgen deiht?</seg>
          <seg id="b.MAT.6.28" type="verse"> Un worum sorgt ji för Kledung? Kiekt de Lilln up dat Feld an, wa de waßt, se arbeit nich un spinnt ok nich.</seg>
          <seg id="b.MAT.6.29" type="verse"> Ik segg ju, dat ok Salomo in all sin Herrlichkeit nich kledt west is as een vun se.</seg>
          <seg id="b.MAT.6.30" type="verse"> Wenn denn GOtt dat Gras up dat Feld so kledt, dat doch hüt steiht un morgen in den Aben smeeten ward, schull He dat nich veelmehr för ju dohn? O, ji Kleenglövigen! Matth.  Matth.</seg>
          <seg id="b.MAT.6.31" type="verse"> Darum schüllt ji nich sorgen un seggen: Wat schüllt wi eten? Wat schüllt wi drinken? Womit schüllt wi uns kleden?</seg>
          <seg id="b.MAT.6.32" type="verse"> Na all dat tracht de Heiden. Denn ju himmlische Vader weet, dat ji dat all nödig hebbt.</seg>
          <seg id="b.MAT.6.33" type="verse"> Tracht toeerst na GOtts Riek un na Sin Gerechtigkeit, so ward ju all dat tofalln.</seg>
          <seg id="b.MAT.6.34" type="verse"> Darum sorgt nich för den annern Morgen, denn de morgende Dag ward för dat Sine sorgen. Dat is genog, dat en jegliche Dag sin eegen Plag hett.</seg>
        </div>
        <div id="b.MAT.7" type="chapter">
          <seg id="b.MAT.7.1" type="verse"> Richt nich, up dat ji nich richt ward.</seg>
          <seg id="b.MAT.7.2" type="verse"> Denn mit wat för en Gericht ji richten doht, schüllt ji richt warrn, un mit wat för en Mat ji meeten doht, schall ju wedder meeten warrn.</seg>
          <seg id="b.MAT.7.3" type="verse"> Wat sühst du awer den Splidder in din Broder sin Oog un warrst nich gewahr den Balken in din eegen Oog?</seg>
          <seg id="b.MAT.7.4" type="verse"> Oder wa dörfst du seggen to din Broder: Hol still, ik will di den Splidder ut din Oog trecken? Un süh, en Balken is in din Oog.</seg>
          <seg id="b.MAT.7.5" type="verse"> Du Heuchler, treck toeerst den Balken ut din Oog, un denn süh to, wa du den Splidder ut din Broder sin Oog trecken kannst.</seg>
          <seg id="b.MAT.7.6" type="verse"> Ji schüllt dat Hilligdom nich de Hunn geven, un ju Parlen schüllt ji nich vör de Swien smieten, up dat de se nich unnerperrt mit ehr Föt un sik umwend un ju terriet.</seg>
          <seg id="b.MAT.7.7" type="verse"> Bedt, so ward ju geven; sökt, so ward ji finnen, kloppt an, so ward vör ju updahn.</seg>
          <seg id="b.MAT.7.8" type="verse"> Denn wer dar bedt, de krigt, un wer dar söcht, de findt, un wer ankloppt, vör den ward updahn.</seg>
          <seg id="b.MAT.7.9" type="verse"> Wer is mank ju Minschen, wenn em sin Söhn um Brod bedt, de em en Steen anbeeden deiht?</seg>
          <seg id="b.MAT.7.10" type="verse"> Oder wenn he em bedt um en Fisch, de em en Slang anbeeden deiht?</seg>
          <seg id="b.MAT.7.11" type="verse"> So ji denn, de ji doch bös sünd, künnt doch ju Kinner gude Gaven geven, wa veelmehr ward ju Vader in den Himmel de wat Gudes geven, de Em darum bedt.</seg>
          <seg id="b.MAT.7.12" type="verse"> Allns, wat ji wüllt, dat de Lüd ju dohn schüllt, dat doht ji se, dat is dat Gesetz und de Propheten.</seg>
          <seg id="b.MAT.7.13" type="verse"> Gaht in dörch de enge Port. Denn de Port is wiet, un de Weg is breed, de to de Verdammnis föhrt, un de sünd veele, de darup wandelt.</seg>
          <seg id="b.MAT.7.14" type="verse"> Un de Port is eng, un de Weg is smal, de to dat Leven föhrn deiht, un dar sünd wenige, de em findt.</seg>
          <seg id="b.MAT.7.15" type="verse"> Seht ju vör vör de falschen Propheten, de in Schapskleder to ju kamen doht, inwennig awer sünd se rietende Wölf.</seg>
          <seg id="b.MAT.7.16" type="verse"> An ehr Frücht schüllt ji se kennen lehrn. Kann man ok Druven sammeln vun de Dorn oder Fiegen vun de Diesteln?</seg>
          <seg id="b.MAT.7.17" type="verse"> So bringt jede gude Bom gude Frücht, awer en fuln Bom bringt böse Frücht.</seg>
          <seg id="b.MAT.7.18" type="verse"> En gude Bom kann nich böse Frücht bringen, un en fule Bom kann nich gude Frücht bringen.</seg>
          <seg id="b.MAT.7.19" type="verse"> Jede Bom, de keen gude Frucht bringt, ward afhaut un in dat Füer smeeten.</seg>
          <seg id="b.MAT.7.20" type="verse"> Darum schüllt ji se an ehr Frücht erkenn lehrn.</seg>
          <seg id="b.MAT.7.21" type="verse"> Dar ward nich all, de to Mi seggt: HErr, HErr, in dat Himmelriek kam, blot de den Willn doht vun Min Vader in den Himmel.</seg>
          <seg id="b.MAT.7.22" type="verse"> Veele ward to Mi seggen an den Dag: HErr, HErr, hebbt wi nich in Din Nam weissagt? Hebbt wi nich in Din Nam Düvels utdreven? Hebbt wi nich in Din Nam veele Warke dahn?</seg>
          <seg id="b.MAT.7.23" type="verse"> Denn will Ik se bekenn: Ik hef ju noch nie kennt, wiekt all vun Mi, ji Öweldäders.</seg>
          <seg id="b.MAT.7.24" type="verse"> Wer darum up düß Min Red hörn deiht un deiht darna, den vergliek Ik mit en kloken Mann, de sin Hus up Felsen bu’n dä.</seg>
          <seg id="b.MAT.7.25" type="verse"> As nu en Slagregen full, un veel Water keem, un de Winn weihn un stötten an dat Hus, full’t doch nich um, denn dat weer up en Felsen bu’t.</seg>
          <seg id="b.MAT.7.26" type="verse"> Un wer düß Min Red hörn deiht un deiht nich darna, de is liek en dwatschen Minsch, de sin Hus up Sand bu’t hett.</seg>
          <seg id="b.MAT.7.27" type="verse"> As nu Slagregen full, un veel Water keem, un de Winn weihn un an dat Hus stötten, do full dat un dä en groten Fall.</seg>
          <seg id="b.MAT.7.28" type="verse"> Un dat begeef sik, as JEsus düt seggt harr, verfehrn sik de Lüd öwer Sin Lehr.</seg>
          <seg id="b.MAT.7.29" type="verse"> Denn He predig gewaltig un nich as de Schriftgelehrten.</seg>
        </div>
        <div id="b.MAT.8" type="chapter">
          <seg id="b.MAT.8.1" type="verse"> Do He awer vun den Barg dal gung, folg Em veel Volk na.</seg>
          <seg id="b.MAT.8.2" type="verse"> Un süh, en utsätzigen Mann keem un bä Em an un sprok: HErr, wenn Du wullt, kannst Du mi rein maken.</seg>
          <seg id="b.MAT.8.3" type="verse"> Un JEsus streck Sin Hand ut, rör em an un sprok: Ik will’t dohn, wes’ rein! Un alsobald weer he vun sin Utsatz rein.</seg>
          <seg id="b.MAT.8.4" type="verse"> Un JEsus sprok to em: Süh to, segg dat Nüms, gah awer hen un wies’ di de Presters un opfer din Gav, de Moses befahln hett, to en Tügnis öwer se.</seg>
          <seg id="b.MAT.8.5" type="verse"> Do awer JEsus to Kapernaum ingung, keem en Hauptmann to Em, de bä Em,</seg>
          <seg id="b.MAT.8.6" type="verse"> Un sprok: HErr, min Knecht liggt to Hus un is gichtkrank un hett grote Wehdag.</seg>
          <seg id="b.MAT.8.7" type="verse"> JEsus sprok to em: Ik will kamen un em gesund maken.</seg>
          <seg id="b.MAT.8.8" type="verse"> De Hauptmann antworte un sprok: HErr, ik bün nich weert, dat Du ünner min Dack geihst, sonnern sprick blot een Wort, so ward min Knecht gesund.</seg>
          <seg id="b.MAT.8.9" type="verse"> Denn ik bün en Minsch, darto de Obrigkeit unnerdahn, un hef unner mi Kriegsknechte. Awer wenn ik segg to een: Gah hen, so geiht he, un to en annern: Kumm her, so kummt he, un to min Knecht: Doh dat, so deiht he dat.</seg>
          <seg id="b.MAT.8.10" type="verse"> Do JEsus dat hör, verwunner He Sik un sprok to de, weke Em nafolgten: Wahrlich, Ik segg ju, son Glov hef Ik in Israel nich funn.</seg>
          <seg id="b.MAT.8.11" type="verse"> Awer Ik segg ju: Veele ward kamen vun Osten un Westen un mit Abraham un Isaak un Jakob in dat Himmelriek sitten.</seg>
          <seg id="b.MAT.8.12" type="verse"> Awer de Kinner vun dat Riek ward utstött in de üterste Düsternis, dar ward Hulen un Tänklappern wesen.</seg>
          <seg id="b.MAT.8.13" type="verse"> Un JEsus sprok to den Hauptmann: Gah hen, di schall geschehn, as du glovt hest. Un sin Knecht war gesund to desülvige Stunn.</seg>
          <seg id="b.MAT.8.14" type="verse"> Un JEsus keem in Petrus sin Hus un seeg, dat sin Swiegermoder leeg un harr dat Fever.</seg>
          <seg id="b.MAT.8.15" type="verse"> Do greep He ehr Hand an, un dat Fever verleet se. Un se stunn up un deen Em.</seg>
          <seg id="b.MAT.8.16" type="verse"> Den sülven Abend awer brochen se veel Besetene to Em. Un He drev de Geister ut mit Worten un mak allerlie Kranke gesund.</seg>
          <seg id="b.MAT.8.17" type="verse"> Up dat erfüllt war, wat seggt is vun den Propheten Jesaias, de dar sprickt: He hett unse Swachheit up Sik nahmen un unse Sük hett He dragen.</seg>
          <seg id="b.MAT.8.18" type="verse"> Un as JEsus veel Volk um Sik seeg, befohl He, gündsiet vun de See hinöwer to föhrn.</seg>
          <seg id="b.MAT.8.19" type="verse"> Un en Schriftgelehrte keem to Em, de sprok to Em: Meister, ik will Di folgen, wo Du hengeihst.</seg>
          <seg id="b.MAT.8.20" type="verse"> JEsus sä to em: De Vöß hebbt Kuln un de Vageln unner den Himmel hebbt Nester, awer de Minschensöhn hett nich, wo He Sin Kopp henleggt.</seg>
          <seg id="b.MAT.8.21" type="verse"> Un en annern mank Sin Jüngers sprok to Em: HErr, gif mi Frilöv, dat ik hengah un toeerst min Vader begrav.</seg>
          <seg id="b.MAT.8.22" type="verse"> Awer JEsus sprok to em: Folg du Mi na un lat de Doden ehr Doden begraven.</seg>
          <seg id="b.MAT.8.23" type="verse"> Un He steeg in dat Schipp, un Sin Jüngers folgen Em.</seg>
          <seg id="b.MAT.8.24" type="verse"> Un süh, do keem en grot Unwedder, so dat ok dat lüttje Schipp vun de Waggen bedeckt war, un He sleep.</seg>
          <seg id="b.MAT.8.25" type="verse"> Un de Jünger gungen to Em, weckten Em up un sproken: HErr, help uns, wi kamt sunst um.</seg>
          <seg id="b.MAT.8.26" type="verse"> Do sä He to se: Ji Kleenglövigen, warum sünd ji so bang? Un stunn up un bedroh den Wind un de See, do war dat ganz still.</seg>
          <seg id="b.MAT.8.27" type="verse"> De Minschen awer wunnern sik un sproken: Wat is dat för en Mann, dat Em de Wind un de See gehorsam sünd?</seg>
          <seg id="b.MAT.8.28" type="verse"> Un He keem gündsiet vun de See in de Gegend vun de Gergesener. Do lepen Em twee Beseeten in de Möt, de keemen ut de Dodenkulen un weern heel grimmig, so dat Nüms desülve Strat wannern kunn.</seg>
          <seg id="b.MAT.8.29" type="verse"> Un süh, de schregen un sproken: O JEsus, Du GOttes Söhn, wat hebbt wi mit Di to dohn? Büst Du herkamen uns to pienigen, ehr dat Tied is?</seg>
          <seg id="b.MAT.8.30" type="verse"> Dar weer awer in de Feern en grote Drift Swien up de Weid.</seg>
          <seg id="b.MAT.8.31" type="verse"> Do beden Em de Düvels un sproken: Wullt Du uns utdrieven, so gif uns Frilöv, in de Drift Swien to fahrn.</seg>
          <seg id="b.MAT.8.32" type="verse"> Un He sprok: Fahrt hen! Do fahrn se ut un fahrn in de Drift Swien. Un süh, de ganze Drift Swien stört sik vun de steile Hög in de See un versop darin.</seg>
          <seg id="b.MAT.8.33" type="verse"> Un de Harr’s leepen weg un gungen hen in de Stadt un sä’n dat all, un wa dat mit de Beseeten togahn weer.</seg>
          <seg id="b.MAT.8.34" type="verse"> Un süh, do gung de ganze Stadt rut, JEsus in de Möt. Un as se Em sehn dä’n, beden se Em, dat He vun ehr Grenzen wieken wull.</seg>
        </div>
        <div id="b.MAT.9" type="chapter">
          <seg id="b.MAT.9.1" type="verse"> Do tredt He in dat Schipp un fohr wedder röwer un keem in Sin Stadt.</seg>
          <seg id="b.MAT.9.2" type="verse"> Un süh, do brochen se to Em en Gichtigen, de leeg up en Bett. Do nu JEsus ehrn Glov seeg, sprok He to den Gichtigen: Wes’ bi guden Moth, Min Söhn, Din Sünden sünd di vergeven.</seg>
          <seg id="b.MAT.9.3" type="verse"> Un süh, weke mank de Schriftgelehrten sproken bi sik sülvst: Düsse lästert GOtt.</seg>
          <seg id="b.MAT.9.4" type="verse"> Do awer JEsus ehr Gedanken seeg, sprok He: Worum denkt ji so Arges in ju Harten?</seg>
          <seg id="b.MAT.9.5" type="verse"> Wat is lichter, to seggen: Di sünd din Sünden vergeven, oder to seggen: Stah up un gah?</seg>
          <seg id="b.MAT.9.6" type="verse"> Up dat ji awer weten doht, dat de Minschensöhn Macht hett, up de Eer de Sünden to vergeven, sprok He to den Gichtigen: Stah up, nimm din Bett up un gah na Hus.</seg>
          <seg id="b.MAT.9.7" type="verse"> Un he stunn up un gung to Hus.</seg>
          <seg id="b.MAT.9.8" type="verse"> Do dat Volk dat seeg, verwunner dat sik un pries GOtt, de son Macht de Minschen geven hett.</seg>
          <seg id="b.MAT.9.9" type="verse"> Un do JEsus vun dar gung, seeg He en Minsch in de Tollbod sitten, de heet Matthäus, un sprok to em: Folg Mi na. Un he stunn up un folg Em.</seg>
          <seg id="b.MAT.9.10" type="verse"> Un dat begeev sik, dat He to Disch seet in dat Hus, süh, do keemen veel Töllners un Sünners un seeten mit JEsus un Sin Jüngers to Disch.</seg>
          <seg id="b.MAT.9.11" type="verse"> As dat de Pharisäers sehn dän, sproken se to Sin Jüngers: Worum itt ju Meister mit de Töllners un Sünners?</seg>
          <seg id="b.MAT.9.12" type="verse"> As dat JEsus hör, sprok He to se: De Starken brukt keen Dokter, awer de Kranken.</seg>
          <seg id="b.MAT.9.13" type="verse"> Gaht awer hen un lehrt, wat dat is: Ik hef Wolgefalln an Barmhartigkeit un nich an Opfer. Ik bün kamen, de Sünners to Buß to ropen, un nich de Gerechten.</seg>
          <seg id="b.MAT.9.14" type="verse"> Unnerdeß keemen Johannes sin Jünger to Em un sproken: Worum fast wi un de Pharisäers so veel, un Din Jüngers fast nich?</seg>
          <seg id="b.MAT.9.15" type="verse"> JEsus sprok to se: Wa künnt de Hochtiedslüd Leed dregen, so lang de Brüdigam bi se is? De Tied ward awer kamen, dat de Brüdigam vun se nahm ward, denn ward se fasten.</seg>
          <seg id="b.MAT.9.16" type="verse"> Keen flickt en ole Kleed mit en Lappen vun nie Tüg, denn de Lappen ritt doch wedder vun dat Kleed, un dat Lock ward gröter.</seg>
          <seg id="b.MAT.9.17" type="verse"> Man deiht ok nich Most in ole Wienbälge, sunst ritt de Wienbälge, un de Most löpt ut, un de Wienbälge kamt um. Sonnern man deiht Most in nie Wienbälge, so ward se beid tosam holn warrn.</seg>
          <seg id="b.MAT.9.18" type="verse"> Do He so mit se reden dä, keem een vun de Öwersten un smeet sik vör Em dal un sprok: HErr, min Dochter is eben storven, awer kumm un legg Din Hand up se, so ward se lebendig.</seg>
          <seg id="b.MAT.9.19" type="verse"> Un JEsus stunn up un folg em na un Sin Jünger.</seg>
          <seg id="b.MAT.9.20" type="verse"> Un süh, en Fru, de twölf Jahr den Blodgang hatt harr, keem vun achtern to Em un röhr den Som vun Sin Kleed an.</seg>
          <seg id="b.MAT.9.21" type="verse"> Denn se sprok bi sik sülvst: Mug ik blot Sin Kleed anröhrn, so war ik gesund.</seg>
          <seg id="b.MAT.9.22" type="verse"> Do wenn Sik JEsus um un seeg ehr an un sprok: Hef guden Moth, Min Dochter, din Glov hett di holpen. Un de Fru war gesund to desülvige Stunn.</seg>
          <seg id="b.MAT.9.23" type="verse"> Un as He in den Öwersten sin Hus keem un seeg de Flöters, un den Larm vun dat Volk,</seg>
          <seg id="b.MAT.9.24" type="verse"> Sprok He to se: Gaht weg, denn dat lüttje Mäden is nich dod, sonnern dat slöppt. Un se belachen Em.</seg>
          <seg id="b.MAT.9.25" type="verse"> As awer dat Volk rutjagt weer, gung He hen un fat ehr an de Hand. Do stunn dat lüttje Mäden up.</seg>
          <seg id="b.MAT.9.26" type="verse"> Un düsse Geschicht war ludbar öwer dat ganze Land.</seg>
          <seg id="b.MAT.9.27" type="verse"> Un as JEsus nu vun dar wieder gung, leepen twee Blinde achter Em her, de schregen un sproken: O, du Davids Söhn, erbarm Di öwer uns.</seg>
          <seg id="b.MAT.9.28" type="verse"> Un do He to Hus keem, gungen de Blinden to Em. Un JEsus sprok to se: Glovt ji, dat Ik so wat dohn kann? Do sproken se to Em: HErr, ja!</seg>
          <seg id="b.MAT.9.29" type="verse"> Do röhr He de Ogen an un sprok: Ju gescheh na ju Glov!</seg>
          <seg id="b.MAT.9.30" type="verse"> Un ehr Ogen warn apen dahn. Un JEsus bedroh se un sprok: Seht nu to, dat Nüms wat darvun hört.</seg>
          <seg id="b.MAT.9.31" type="verse"> Awer se gungen ut un maken Em bekannt in datsülvige ganze Land.</seg>
          <seg id="b.MAT.9.32" type="verse"> As düsse nu rut weern, do brochen se Em en Minsch, de weer stumm un beseeten.</seg>
          <seg id="b.MAT.9.33" type="verse"> Un as de Düvel utdreven weer, fung de Stumme an to spreken. Un dat Volk wunner sik un sprok: So wat is in Israel noch nich sehn warn.</seg>
          <seg id="b.MAT.9.34" type="verse"> Awer de Pharisäers sproken: He drift de Düvels ut dörch den Öwersten vun de Düvels.</seg>
          <seg id="b.MAT.9.35" type="verse"> Un JEsus gung umher in alle Städte un Flecken, lehrte in ehr Scholen un predig dat Evangelium vun dat Riek un heel allerlie Sük un allerlie Krankheit mank dat Volk.</seg>
          <seg id="b.MAT.9.36" type="verse"> Un do He dat Volk seeg, jammer Em dat, denn se weern versmacht un verstreut as de Schap, de keen Harr hebbt.</seg>
          <seg id="b.MAT.9.37" type="verse"> Do sprok He to Sin Jüngers: De Aarn is grot, awer wenig sünd de Arbeitslüd.</seg>
          <seg id="b.MAT.9.38" type="verse"> Darum bedt den HErrn vun de Aarn, dat He Arbeitslüd in Sin Aarn schicken deiht.</seg>
        </div>
        <div id="b.MAT.10" type="chapter">
          <seg id="b.MAT.10.1" type="verse"> Un He reep Sin twölf Jüngers to Sik un gev se Macht öwer de unreinen Geister, dat se desülvigen utdreeven un heeln allerlie Sük un allerlie Krankheit.</seg>
          <seg id="b.MAT.10.2" type="verse"> De Namen awer vun de twölf Apostels sünd düsse: De eerste Simon, heet Petrus, un Andreas, sin Broder, Jakobus, Zebedäi Söhn, un Johannes sin Broder.</seg>
          <seg id="b.MAT.10.3" type="verse"> Philippus, un Bartholomäus, Thomas, un Matthäus, de Töllner, Jakobus, Alphäi Söhn, Lebbäus, mit den Tonam Thaddäus,</seg>
          <seg id="b.MAT.10.4" type="verse"> Simon vun Kana, un Judas Ischariot, de Em verraden dä.</seg>
          <seg id="b.MAT.10.5" type="verse"> Düsse Twölf schick JEsus ut, gebot se un sprok: Gaht nich up de Heiden ehr Strat un treckt nich in de Samariter ehr Städte;</seg>
          <seg id="b.MAT.10.6" type="verse"> Sonnern gaht hen to de verloren Schap ut dat Hus Israel.</seg>
          <seg id="b.MAT.10.7" type="verse"> Gaht awer un predigt un sprekt: Dat Himmelriek is neeg herbi kamen.</seg>
          <seg id="b.MAT.10.8" type="verse"> Makt de Kranken gesund, reinigt de Utsätzigen, weckt de Doden up, drievt de Düvels ut. Umsunst hebbt ji dat kregen, umsunst gevt dat ok.</seg>
          <seg id="b.MAT.10.9" type="verse"> Ji schüllt nich Gold, noch Sülver, noch Erz in ju Gürtel hebben;</seg>
          <seg id="b.MAT.10.10" type="verse"> Ok keen Tasch up den Weg, ok nich twee Röck, keen Schoh, ok keen Stock. Denn en Arbeitsmann is sin Spies weerth.</seg>
          <seg id="b.MAT.10.11" type="verse"> Wo ji awer in en Stadt oder Flecken gaht, dar befragt ju, ob dar jemand in is, de dat weert is, un blift bi de, bet ji darvun treckt.</seg>
          <seg id="b.MAT.10.12" type="verse"> Wo ji awer in en Hus gaht, so gröt datsülvige.</seg>
          <seg id="b.MAT.10.13" type="verse"> Un so datsülvige Hus dat weert is, so schall ju Freden up se kamen. Is dat dat awer nich werth, so ward sik ju Fred wedder to ju kehrn.</seg>
          <seg id="b.MAT.10.14" type="verse"> Un wo jemand ju nich annehm ward noch ju Red hörn, so gaht rut vun datsülvige Hus oder Stadt un slaht den Stoff af vun ju Föt.</seg>
          <seg id="b.MAT.10.15" type="verse"> Wahrlich, Ik segg ju: De Sodomer un Gomorrer ehr Land ward dat erdräglicher gahn an’t jüngste Gericht as son Stadt.</seg>
          <seg id="b.MAT.10.16" type="verse"> Seht, Ik schick ju as de Schap mitten mank de Wölf, darum west klok as de Slangen un ahn Falschheit as de Duven.</seg>
          <seg id="b.MAT.10.17" type="verse"> Nehmt ju awer in acht vör de Minschen, denn se ward ju öwerantworten vör ehr Rathüs’ un ward ju geißeln in ehr Scholen.</seg>
          <seg id="b.MAT.10.18" type="verse"> Un man ward ju vör Fürsten un Königs föhrn um Minetwilln, to en Tügnis öwer se un öwer de Heiden.</seg>
          <seg id="b.MAT.10.19" type="verse"> Wenn se ju nu ward öwerantworten, so sorgt nich, wa oder wat ji reden schüllt. Denn dat schall ju to de Stunn geven warrn, wat ji reden schüllt.</seg>
          <seg id="b.MAT.10.20" type="verse"> Denn ji sünd dat nich, de dar red, sonnern ju Vader Sin GEist is dat, de dörch ju reden deiht.</seg>
          <seg id="b.MAT.10.21" type="verse"> Dar ward awer een Broder den annern ton Dod öwerantworten, un de Vader den Söhn, un de Kinner ward sik upsetten gegen ehr Öllern un se ton Dod helpen.</seg>
          <seg id="b.MAT.10.22" type="verse"> Un ji schüllt haßt warrn vun jeden um Min Nams willn. Wer awer bet an dat Enn uthöllt, de ward selig warrn.</seg>
          <seg id="b.MAT.10.23" type="verse"> Wenn se ju awer in en Stadt verfolgt, so flücht in en anner. Wahrlich, Ik segg ju, ji ward dörch de Städ in Israel nich to Enn kamen, bet dat des Minschen Söhn kummt.</seg>
          <seg id="b.MAT.10.24" type="verse"> De Jünger is nich öwer sin Meister noch de Knecht öwer sin Herr.</seg>
          <seg id="b.MAT.10.25" type="verse"> Dat is den Jünger genog, dat he is as sin Meister, un de Knecht as sin Herr. Hebbt se den Husvader Beelzebub nennt, wa veelmehr ward se Sin Huslüd so heeten.</seg>
          <seg id="b.MAT.10.26" type="verse"> Darum wes’ nich bang vör se. Dar is Nicks verborgen, dat nich apenbar ward, un is Nicks heemlich, dat man nich weten ward.</seg>
          <seg id="b.MAT.10.27" type="verse"> Wat Ik ju segg in Düstern, dat redt int Licht, un wat ji hört in dat Ohr, dat predigt up dat Dack.</seg>
          <seg id="b.MAT.10.28" type="verse"> Un west nich bang vör de, weke den Lief dod makt un de Seel nich dod maken künnt. West awer bang vör den, de Lief un Seel in de Höll verdarven kann.</seg>
          <seg id="b.MAT.10.29" type="verse"> Kofft man nich twee Sparlings för een Pennig? Un keen vun de fallt up de Eer ahn ju Vader.</seg>
          <seg id="b.MAT.10.30" type="verse"> Nu awer sünd ok ju Haar up den Kopp all tellt.</seg>
          <seg id="b.MAT.10.31" type="verse"> Darum wes’t nich bang, ji sünd beter as veel Dacklünken.</seg>
          <seg id="b.MAT.10.32" type="verse"> Darum, wer Mi bekennt vör de Minschen, den will Ik bekennen vör Min himmlischen Vader.</seg>
          <seg id="b.MAT.10.33" type="verse"> Wer Mi awer verleugnet vör de Minschen, den will Ik verleugnen vör Min himmlischen Vader.</seg>
          <seg id="b.MAT.10.34" type="verse"> Ji schüllt nich meenen, dat Ik kamen bün, Freden to bringen up de Eer. Ik bün nich kamen, Freden to bringen, sonnern dat Swerdt.</seg>
          <seg id="b.MAT.10.35" type="verse"> Denn Ik bün kamen, den Minschen to vertörnen mit sin Vader un de Dochter gegen ehr Moder un den Söhn sin Fru gegen ehrn Mann sin Moder.</seg>
          <seg id="b.MAT.10.36" type="verse"> Un ward de egen Huslüd den Minsch sin Fiend wesen.</seg>
          <seg id="b.MAT.10.37" type="verse"> Wer awer Vader oder Moder mehr leef hett as Mi, de is Mi nich weerth. Un wer Söhn oder Dochter mehr leef hett as Mi, de is Mi nich weerth.</seg>
          <seg id="b.MAT.10.38" type="verse"> Un wer nich sin Krüz up sik nimmt un Mi nafolgt, de is Mi nich weerth.</seg>
          <seg id="b.MAT.10.39" type="verse"> Wer sin Leven findt, de schall dat verleern, un wer sin Leven verlüst um Mintwilln, de schall dat finnen.</seg>
          <seg id="b.MAT.10.40" type="verse"> Wer ju upnimmt, de nimmt Mi up, un wer Mi upnimmt, de nimmt Den up, De Mi schickt hett.</seg>
          <seg id="b.MAT.10.41" type="verse"> Wer en Prophet upnimmt in en Prophet sin Nam, de schall en Prophet sin Lohn hebben. Wer en Gerechten upnimmt in en Gerechten sin Nam, de schall en Gerechten sin Lohn hebben.</seg>
          <seg id="b.MAT.10.42" type="verse"> Un wer een vun düsse Lüttsten sin Döß mit en Beker kolt Water löscht in en Jünger sin Nam, wahrlich, Ik segg ju, dat schall em nich unbelohnt blieven.</seg>
        </div>
        <div id="b.MAT.11" type="chapter">
          <seg id="b.MAT.11.1" type="verse"> Un dat begeef sik, do JEsus son Gebot Sin Jüngers geven harr, gung He vun dar wieder, to lehrn un to predigen in ehr Städte.</seg>
          <seg id="b.MAT.11.2" type="verse"> As awer Johannes int Gefängnis de Warke vun Christus hörn dä, schick he twee vun sin Jüngers hen.</seg>
          <seg id="b.MAT.11.3" type="verse"> Un leet Em seggen: Büst Du, De dar kamen schall, oder schüllt wi up en annern töven?</seg>
          <seg id="b.MAT.11.4" type="verse"> JEsus antworte un sprok to de: Gaht hen un seggt Johannes wedder, wat ji seht un hört.</seg>
          <seg id="b.MAT.11.5" type="verse"> De Blinden seht, un de Lahmen gaht, un de Utsätzigen ward rein, un de Doven hört, de Doden staht up, un de Armen ward dat Evangelium predigt.</seg>
          <seg id="b.MAT.11.6" type="verse"> Un selig is, wer sik nich an Mi argern deiht.</seg>
          <seg id="b.MAT.11.7" type="verse"> As de hengungen, fung JEsus an to reden to dat Volk vun Johannes: Wat sünd ji rutgahn in de Wüstenie to sehn? Wüllt ji en Rohr sehn, dat de Wind hen un her weiht?</seg>
          <seg id="b.MAT.11.8" type="verse"> Oder wat sünd ji rutgahn to sehn? Wulln ji en Minsch sehn in weeke Kleder? Seht, de dar weeke Kleder drägt, sünd in de Könige ehr Hüs’.</seg>
          <seg id="b.MAT.11.9" type="verse"> Oder wat sünd ji rutgahn to sehn? Wulln ji en Prophet sehn? Ja, Ik segg ju, de ok mehr is as en Prophet.</seg>
          <seg id="b.MAT.11.10" type="verse"> Denn düsse is dat, vun den schreven steiht: Süh, Ik schick Min Engel vör Di her, de Din Weg vör Di bereiten schall.</seg>
          <seg id="b.MAT.11.11" type="verse"> Wahrlich, Ik segg ju: Mank alle, de vun Fruens gebarn sünd, is Nüms upkamen, de grötter is as Johannes de Döper. Awer de Lüttste in dat Himmelriek is grötter as he.</seg>
          <seg id="b.MAT.11.12" type="verse"> Awer vun Johannes den Döper sin Dag bet nu her lidt dat Himmelriek Gewalt. Un de Gewalt doht, de ritt dat to sik.</seg>
          <seg id="b.MAT.11.13" type="verse"> Denn alle Propheten un dat Gesetz hebbt weissagt bet up Johannes.</seg>
          <seg id="b.MAT.11.14" type="verse"> Un, so ji dat wüllt annehmen, he is Elias, de dar schall tokünftig wesen.</seg>
          <seg id="b.MAT.11.15" type="verse"> Wer Ohrn hett to hörn, de hör to.</seg>
          <seg id="b.MAT.11.16" type="verse"> Mit wem schall Ik awer düt Geslecht verglieken? Dat is as lüttje Kinner, de up den Markt sitt un ropt gegen ehr Gesellen, Luk.</seg>
          <seg id="b.MAT.11.17" type="verse"> Un sprekt: Wi hebbt ju fleut un ji wulln nich danzen; wi hebbt ju klagt, un ji wulln nich weenen.</seg>
          <seg id="b.MAT.11.18" type="verse"> Johannes is kamen, eet nich un drunk nich; so seggt se: He hett den Düvel.</seg>
          <seg id="b.MAT.11.19" type="verse"> Den Minschen sin Söhn is kamen, itt un drinkt; so seggt se: Süh, wat is de Minsch för en Freter un Wiensüper, en Gesell vun de Töllners un de Sünners. Un de Wiesheit mutt sik rechtfardigen laten vun ehr Kinner.</seg>
          <seg id="b.MAT.11.20" type="verse"> Do fung He an, de Städte to schelln, in weke de meisten vun Sin Daden geschehn weern, un de sik doch nich betert harrn.</seg>
          <seg id="b.MAT.11.21" type="verse"> Weh di, Chorazin! Weh di, Bethsaida! Weern son Daden to Tyrus un Sidon geschehn, as bi ju geschehn sünd, de harrn vör Tieden in’n Sack un in de Asch Buße dahn.</seg>
          <seg id="b.MAT.11.22" type="verse"> Doch Ik segg ju: Dat ward Tyrus un Sidon erdräglicher gahn an’t jüngste Gericht denn ju.</seg>
          <seg id="b.MAT.11.23" type="verse"> Un du, Capernaum, de du büst erhaben bet to den Himmel, du warrst bet in de Höll runnerstött warrn. Denn wenn to Sodom de Daden geschehn weern, de bi di geschehn sünd, se stunn noch hüdigen Dags.</seg>
          <seg id="b.MAT.11.24" type="verse"> Doch Ik segg ju: Dat ward dat Sodomer Land erdräglicher gahn an’t jüngste Gericht as di.</seg>
          <seg id="b.MAT.11.25" type="verse"> To desülvige Tied antworte JEsus un sprok: Ik pries Di, Vader un HErr vun den Himmel un de Eer, dat Du so wat de Wiesen un de Kloken verborgen hest un hest dat de Unmündigen apenbart.</seg>
          <seg id="b.MAT.11.26" type="verse"> Ja, Vader, denn dat is so gefällig west vör Di.</seg>
          <seg id="b.MAT.11.27" type="verse"> Alle Dinge sünd Mi öwergeven vun Min Vader. Un Nüms kennt den Söhn, as alleen de Vader; un Nüms kennt den Vader, as alleen de Söhn, un wen dat de Söhn will apenbarn,</seg>
          <seg id="b.MAT.11.28" type="verse"> Kamt her to Mi, alle, de ji möd un beladen sünd, Ik will ju erquicken.</seg>
          <seg id="b.MAT.11.29" type="verse"> Nehmt up ju Min Joch un lernt vun Mi, denn Ik bün sachtmödig un vun Harten demödig, so ward ji Ruh finnen för ju Seelen.</seg>
          <seg id="b.MAT.11.30" type="verse"> Denn Min Joch is sanft un Min Last is licht.</seg>
        </div>
        <div id="b.MAT.12" type="chapter">
          <seg id="b.MAT.12.1" type="verse"> To de Tied gung JEsus dörch de Saat up en Sabbat; un Sin Jüngers harrn Hunger, fungen an, de Ahrn uttorieten un to eten.</seg>
          <seg id="b.MAT.12.2" type="verse"> Do dat de Pharisäers seegen, sproken se to Em: Süh, Din Jüngers doht, wat sik nich paßt up en Sabbat to dohn.</seg>
          <seg id="b.MAT.12.3" type="verse"> He awer sprok to se: Hebbt ji nich les’t, wat David dä, as he un de mit em weern, Hunger harrn?</seg>
          <seg id="b.MAT.12.4" type="verse"> Wa he in dat Gotteshus gung un eet de Schaubrode up, de em doch nich tokeemen to eten, un de mit em weern, sonnern alleen de Presters.</seg>
          <seg id="b.MAT.12.5" type="verse"> Oder hebbt ji nich lest in dat Gesetz, wa de Presters up den Sabbat in den Tempel den Sabbat breken un doch ahn Schuld sünd?</seg>
          <seg id="b.MAT.12.6" type="verse"> Ik awer segg ju, dat hier De is, De ok grötter is as de Tempel.</seg>
          <seg id="b.MAT.12.7" type="verse"> Wenn ji awer weten dän, wat dat is: Ik hef Wolgefalln an de Barmhartigkeit un nich an dat Opfer, so harrn ji de Unschülligen nich verdammt.</seg>
          <seg id="b.MAT.12.8" type="verse"> De Minschensöhn is en HErr ok öwer den Sabbat.</seg>
          <seg id="b.MAT.12.9" type="verse"> Un He gung vun dar weg un keem in de Schol.</seg>
          <seg id="b.MAT.12.10" type="verse"> Un süh, dar weer en Minsch, de harr en verdrögte Hand. Un se frogen Em un sproken: Is dat ok recht, up den Sabbat gesund to maken? Up dat se en Sak to em harrn.</seg>
          <seg id="b.MAT.12.11" type="verse"> Awer He sprok to se: Wer is dar mank ju, wenn he en Schap hett, dat em up en Sabbat in en Grav fallt, de dat nich anfaten un wedder ruttrecken dä?</seg>
          <seg id="b.MAT.12.12" type="verse"> Wa veel beter is nu en Minsch as en Schap? Darum kann man wull up en Sabbat wat Gudes dohn.</seg>
          <seg id="b.MAT.12.13" type="verse"> Do sprok He to den Minschen: Streck din Hand ut. Un he streck se ut, un se war wedder gesund as de anner.</seg>
          <seg id="b.MAT.12.14" type="verse"> Do gungen de Pharisäer rut un heeln en Rath öwer Em, wa se Em dod maken kunnen.</seg>
          <seg id="b.MAT.12.15" type="verse"> Awer do JEsus dat hör, mak He Sik darvun. Un Em folg veel Volk na, un He mak se all gesund.</seg>
          <seg id="b.MAT.12.16" type="verse"> Un bedroh se, dat se Em nich verraden dän.</seg>
          <seg id="b.MAT.12.17" type="verse"> Up dat erfüllt war, dat dar seggt is dörch den Prophet Jesaias, de dar sprickt:</seg>
          <seg id="b.MAT.12.18" type="verse"> Süh, dat is Min Knecht, den Ik utwählt hef, un Min Allerleevsten, an den Min Seel en Wolgefalln hett. Ik will Min GEist up Em leggen, un He schall de Heiden dat Gericht verkündigen.</seg>
          <seg id="b.MAT.12.19" type="verse"> He ward nich strieden noch schrien, un man ward Sin Schrien nich hörn up de Straten.</seg>
          <seg id="b.MAT.12.20" type="verse"> Dat inknickte Rohr ward He nich tweibreken, un den glimmenden Docht ward He nich utlöschen, bet dat He utföhrt dat Gericht to’n Sieg.</seg>
          <seg id="b.MAT.12.21" type="verse"> Un de Heiden ward up Sin Nam höpen.</seg>
          <seg id="b.MAT.12.22" type="verse"> Do war en beseten Minsch to Em brocht, de weer blind un stumm, un He mak em gesund, dat de Blinde un Stumme spreken un sehn kunn.</seg>
          <seg id="b.MAT.12.23" type="verse"> Un all dat Volk war bang un sprok: Is Düß nich David sin Söhn?</seg>
          <seg id="b.MAT.12.24" type="verse"> Awer de Pharisäer, as se dat hörn, sproken se: He drifft de Düvels nich anners ut as dörch Beelzebub, den Öwersten vun de Düvels.</seg>
          <seg id="b.MAT.12.25" type="verse"> JEsus awer mark ehr Gedanken un sprok to se: Jede Riek, wenn dat mit sik sülvst uneens ward, dat ward wüste, un jede Stadt oder Hus, wenn dat mit sik sülvst uneens ward, kann nich bestahn.</seg>
          <seg id="b.MAT.12.26" type="verse"> Wenn denn een Satan den annern utdrifft, so mutt he mit sik sülvst uneens wesen, wa kann denn sin Riek bestahn?</seg>
          <seg id="b.MAT.12.27" type="verse"> Wenn Ik awer de Düvels dörch Beelzebub utdrieven doh, dörch wen drievt denn ju Kinner se ut? Darum ward se ju Richters wesen.</seg>
          <seg id="b.MAT.12.28" type="verse"> So Ik awer de Düvels dörch GOtt Sin GEist utdrieven doh, so is jo GOttes Riek to ju kamen.</seg>
          <seg id="b.MAT.12.29" type="verse"> Oder wa kann jemand in en Starken sin Hus gahn un sin Husgerät roven, dat wes’ denn, dat he eerst den Starken anbinnen deiht un em denn sin Hus utrovt.</seg>
          <seg id="b.MAT.12.30" type="verse"> Wer nich mit Mi is, de is gegen Mi, un wer nich mit Mi sammelt, de verstreut.</seg>
          <seg id="b.MAT.12.31" type="verse"> Darum segg Ik ju: Alle Sünn un Lästerung ward den Minschen vergeven, awer de Lästerung wedder den GEist ward den Minschen nich vergeven.</seg>
          <seg id="b.MAT.12.32" type="verse"> Un wer wat redt gegen den Minschensöhn den ward dat vergeven; awer wer wat redt gegen den hilligen GEist, den ward dat nich vergeven, nich in düsse noch in de anner Welt.</seg>
          <seg id="b.MAT.12.33" type="verse"> Sett entweder en guden Bom, so ward de Frucht gut wesen, oder sett en fulen Bom, so ward de Frucht ful. Denn an de Frucht kennt man den Bom.</seg>
          <seg id="b.MAT.12.34" type="verse"> Ji Adderngetücht, wa künnt ji wat Gudes reden, dewiel ji bös sünd? Wovun dat Hart vull is, darvun geiht de Mund öwer.</seg>
          <seg id="b.MAT.12.35" type="verse"> En gude Minsch bringt wat Gudes hervör ut sin gude Hart sin Schatz, un en böse Minsch bringt Böses hervör ut sin bösen Schatz.</seg>
          <seg id="b.MAT.12.36" type="verse"> Awer Ik segg ju, dat de Minschen möt Rekenschop geven up dat jüngste Gericht vun jede unnütze Wort, dat se spraken hebbt.</seg>
          <seg id="b.MAT.12.37" type="verse"> Ut din Hart schast du rechtfardigt warrn, un ut din Worde schast du verdammt warrn.</seg>
          <seg id="b.MAT.12.38" type="verse"> Do antworten eenige mank de Schriftgelehrten un Pharisäers un sproken: Meister, wi muchen geern en Teken vun Di sehn.</seg>
          <seg id="b.MAT.12.39" type="verse"> Un He antworte un sprok: De böse un ehebrekerische Art söcht en Teken, un dar ward ehr keen Teken geven as alleen dat Teken vun den Prophet Jonas.</seg>
          <seg id="b.MAT.12.40" type="verse"> Denn so, as Jonas dree Dag’ un dree Nächte in den Walfisch sin Buk weer, so ward de Minschensöhn dree Dag’ un dree Nächte merrn in de Eer wesen.</seg>
          <seg id="b.MAT.12.41" type="verse"> De Lüd vun Ninive ward uptreden up dat jüngste Gericht mit düt Geslecht un ward dat verdammen, denn se dän Buße na Jonas sin Predigt. Un süh, hier is mehr as Jonas.</seg>
          <seg id="b.MAT.12.42" type="verse"> De Königin vun den Süden ward uptreden up dat jüngste Gericht mit düt Geslecht un ward dat verdammen, denn se keem vun dat Enn vun de Eer, Salomo sin Wiesheit to hörn. Un süh, hier is mehr as Salomo.</seg>
          <seg id="b.MAT.12.43" type="verse"> Wenn de unreine Geist vun den Minsch utfahrn is, so dörchwannert he wüste Stä’n, söcht Ruh un findt de nich.</seg>
          <seg id="b.MAT.12.44" type="verse"> So sprickt he denn: Ik will wedder umkehrn in min Hus, wo ik utgahn bün. Un wenn he kummt, so findt he dat lerrig, fegt un smückt.</seg>
          <seg id="b.MAT.12.45" type="verse"> So geiht he hen un nimmt to sik söven annere Geister, de slechter sünd as he sülven, un wenn se rinkamt, wahnt se darin, un ward et mit densülvigen Minsch arger as dat vörher weer. Also ward dat ok düt böse Geslecht gahn.</seg>
          <seg id="b.MAT.12.46" type="verse"> Do He noch also to dat Volk reden dä, süh, do stunn Sin Moder un Sin Bröder buten, de wulln mit Em spreken.</seg>
          <seg id="b.MAT.12.47" type="verse"> Do sprok Een to Em: Süh, Din Moder un Din Bröder staht buten un wüllt mit Di spreken.</seg>
          <seg id="b.MAT.12.48" type="verse"> He antwort awer un sprok to den, de Em dat seggen dä: Wer is Min Moder? Un wer sünd Min Bröder?</seg>
          <seg id="b.MAT.12.49" type="verse"> Un reck Sin Hand ut öwer Sin Jüngers un sprok: Süh dar, dat is Min Moder un Min Bröder.</seg>
          <seg id="b.MAT.12.50" type="verse"> Denn wer den Willn deiht vun Min Vader in den Himmel, desülvige is Min Broder, Swester un Moder.</seg>
        </div>
        <div id="b.MAT.13" type="chapter">
          <seg id="b.MAT.13.1" type="verse"> Up densülvigen Dag gung JEsus ut dat Hus un sett Sik an de See.</seg>
          <seg id="b.MAT.13.2" type="verse"> Un veel Volk versammel sik to Em also, dat He in dat Schipp steeg un seet, un all dat Volk stunn an dat Öwer.</seg>
          <seg id="b.MAT.13.3" type="verse"> Un He redte to se veelerlie dörch Glieknisse un sprok: Seht, dar gung en Saimann ut to sai’n.</seg>
          <seg id="b.MAT.13.4" type="verse"> Un indem he sai’, full wat an den Weg; do keemen de Vageln un freeten dat up.</seg>
          <seg id="b.MAT.13.5" type="verse"> Wat full in dat steenige Land, dar dat nich veel Eer harr, un gung bald up, darum, dat dat keen deepe Eer harr.</seg>
          <seg id="b.MAT.13.6" type="verse"> As nu awer de Sünn upgung, welk dat, un wiel dat keen Wuttel harr, war dat verbrennt.</seg>
          <seg id="b.MAT.13.7" type="verse"> Wat full mank de Dorn, un de Dorn wussen up un heeln dat unner.</seg>
          <seg id="b.MAT.13.8" type="verse"> Wat full up en gut Land un drog Frucht, wat hunnertfältig, wat sößtigfältig, wat dörtigfältig.</seg>
          <seg id="b.MAT.13.9" type="verse"> Wer Ohrn hett, to hörn, de hör.</seg>
          <seg id="b.MAT.13.10" type="verse"> Un de Jüngers keemen to Em un sproken: Warum redst Du to se dörch Glieknisse?</seg>
          <seg id="b.MAT.13.11" type="verse"> He antworte un sprok: Ju is geven, dat ji dat Geheemnis vun dat Himmelriek verstaht; düsse awer is dat nich geven.</seg>
          <seg id="b.MAT.13.12" type="verse"> Denn wer dar hett, den ward wat geven, dat he dat vullkamen hett, wer awer nicks hett, vun den ward ok nahmen, wat he hett.</seg>
          <seg id="b.MAT.13.13" type="verse"> Darum red Ik to se dörch Glieknisse. Denn mit sehen Ogen seht se nich, un mit hören Ohrn hört se nich, denn se verstaht dat nich.</seg>
          <seg id="b.MAT.13.14" type="verse"> Un öwer se ward de Wiessagung vun Jesaias erfüllt, de dar seggt: Mit de Ohrn ward ji hörn un ward dat nich verstahn, un mit sehen Ogen ward ji sehn un dat nich begriepen.</seg>
          <seg id="b.MAT.13.15" type="verse"> Denn dat Hart vun düt Volk is verstockt, un ehr Ohrn hört nich recht, un ehr Ogen slummert, up dat se nich enmal mit de Ogen seht un mit de Ohrn hört un mit dat Hart verstaht un sik bekehrt, dat Ik se helpen dä.</seg>
          <seg id="b.MAT.13.16" type="verse"> Awer selig sünd ju Ogen, dat se seht, un ju Ohrn, dat se hört.</seg>
          <seg id="b.MAT.13.17" type="verse"> Wahrlich, Ik segg ju: Veele Propheten un Gerechte hebbt begehrt, to sehn, wat ji seht, un hebbt dat nich sehn, un to hörn, wat ji hört, un hebbt dat nich hört.</seg>
          <seg id="b.MAT.13.18" type="verse"> So hört nu düt Glieknis vun den Saimann.</seg>
          <seg id="b.MAT.13.19" type="verse"> Wenn Jemand dat Wort vun dat Riek hört un nich versteiht, so kummt de Böse un ritt weg, wat dar sai’t is in sin Hart, un de is dat, de an den Weg sai’t is.</seg>
          <seg id="b.MAT.13.20" type="verse"> De awer up dat steenige Land sai’t is is de: wenn Jemand dat Wort hört un datsülve bald annimmt mit Freuden.</seg>
          <seg id="b.MAT.13.21" type="verse"> Awer he hett keen Wutteln in sik, sonnern he is wedderwendig, wenn sik Drövsal un Verfolgung erheven deiht wegen dat Wort, so argert he sik bald.</seg>
          <seg id="b.MAT.13.22" type="verse"> De awer unner de Dorn sai’t is, is de, wenn Jemand dat Wort hört un de Sorg vun düsse Welt un Bedrug vun de Riekdom erstickt dat Wort un bringt keen Frucht.</seg>
          <seg id="b.MAT.13.23" type="verse"> De awer in dat gude Land sai’t is, is de: wenn Jemand dat Wort hört un versteiht dat un denn ok Frucht bringt; un wat driggt hunnertfältig, wat awer sößtigfältig, wat dörtigfältig.</seg>
          <seg id="b.MAT.13.24" type="verse"> He lä se en anner Glieknis vör un sprok: Dat Himmelriek is liek en Minsch, de gude Saat up sin Acker sai’t.</seg>
          <seg id="b.MAT.13.25" type="verse"> Do awer de Lüd sleepen, keem sin Fiend un sai’ Unkrut twischen den Weeten un gung weg.</seg>
          <seg id="b.MAT.13.26" type="verse"> Do nu dat Krut wassen un Frucht bringen dä, do funn sik ok dat Unkrut.</seg>
          <seg id="b.MAT.13.27" type="verse"> Do keemen de Knechten to den Husvader un sproken: Herr, hest du nich guden Samen up din Acker sai’t? Woher hett he denn dat Unkrut?</seg>
          <seg id="b.MAT.13.28" type="verse"> He sprok to de: Dat hett de Fiend dahn. Do sproken de Knechten: Schüllt wi hengahn un dat utrieten?</seg>
          <seg id="b.MAT.13.29" type="verse"> He sprok: Nee, darmit ji nich togliek den Weeten mit utriet, wenn ji dat Unkrut utriet.</seg>
          <seg id="b.MAT.13.30" type="verse"> Lat dat beid tosamen wassen bet to de Aarn, un um de Tied vun de Aarn will ik to de Meiers seggen: Sammelt toeerst dat Unkrut tohop un bindt dat in Bündels, dat man dat verbrenn, awer den Weeten sammelt mi in min Schün.</seg>
          <seg id="b.MAT.13.31" type="verse"> En anner Glieknis lä He se vör un sprok: Dat Himmelriek is liek en Sempkorn, dat en Minsch neem un sai’ dat up sin Acker.</seg>
          <seg id="b.MAT.13.32" type="verse"> Dat is dat lüttste vun alle Saatkorns, wenn dat awer upwaßt, so is dat dat gröttste mank den Kohl un ward en Bom, dat de Vageln unner den Himmel kamt un wahnt unner sin Twiegen.</seg>
          <seg id="b.MAT.13.33" type="verse"> En anner Glieknis redte He to se: Dat Himmelriek is en Suerdeeg liek, den en Fru neem un meng dat mank dree Schepel Mehl, bet dat dat alltosamen suer war.</seg>
          <seg id="b.MAT.13.34" type="verse"> All düt redte JEsus dörch Glieknisse to dat Volk, un ahn Glieknisse redte He nich to se.</seg>
          <seg id="b.MAT.13.35" type="verse"> Up dat erfüllt war, wat seggt is dörch den Prophet, de dar sprickt: Ik will Min Mund updohn in Glieknisse un will utspreken de Heemlichkeiten vun Anfang vun de Welt.</seg>
          <seg id="b.MAT.13.36" type="verse"> Do leet JEsus dat Volk vun Sik un gung to Hus. Un Sin Jünger keemen to Em un sproken: Düd’ uns de Glieknisse vun dat Unkrut up den Acker.</seg>
          <seg id="b.MAT.13.37" type="verse"> He antworte un sprok to se: De Minschensöhn is dat, De den guden Samen sai’t.</seg>
          <seg id="b.MAT.13.38" type="verse"> De Acker is de Welt. De gude Samen sünd de Kinner vun dat Riek. Dat Unkrut sünd de Kinner vun de Bosheit.</seg>
          <seg id="b.MAT.13.39" type="verse"> De Fiend, de se sai’t, is de Düvel. De Aarn is dat Enn vun de Welt. De Meiers sünd de Engeln.</seg>
          <seg id="b.MAT.13.40" type="verse"> So as man nu dat Unkrut utritt un int Füer verbrennt, so ward dat ok an dat Enn vun düsse Welt gahn.</seg>
          <seg id="b.MAT.13.41" type="verse"> De Minschensöhn ward Sin Engeln schicken, un se ward sammeln ut Sin Riek alle Argernisse, un de dar Unrecht doht,</seg>
          <seg id="b.MAT.13.42" type="verse"> Un ward se in den Füeraben smieten, dar ward wesen Hulen un Tänklappern.</seg>
          <seg id="b.MAT.13.43" type="verse"> Denn ward de Gerechten lüchten as de Sünn in ehrn Vader Sin Riek. Wer Ohrn hett to hörn, de hör.</seg>
          <seg id="b.MAT.13.44" type="verse"> Awermals is dat Himmelriek liek en verborgen Schatz in den Acker, den en Minsch funn un versteek em un gung hen vör Freuden öwer densülvigen un verkoff Allns, wat he harr, un koff den Acker.</seg>
          <seg id="b.MAT.13.45" type="verse"> Awermals is dat Himmelriek gliek en Kopmann, de gude Parlen söch.</seg>
          <seg id="b.MAT.13.46" type="verse"> Un do he en köstliche Parl funn, gung he hen un verkoff, wat he harr, un koff desülvige.</seg>
          <seg id="b.MAT.13.47" type="verse"> Awermals is dat Himmelriek liek en Nett, dat in de See smeten is, womit man alle Slag Fisch fangt.</seg>
          <seg id="b.MAT.13.48" type="verse"> Wenn dat awer vull is, so treckt se dat rut an dat Öwer, sitt un sammelt de guden in en Fatt tosamen, awer de fulen smiet se weg.</seg>
          <seg id="b.MAT.13.49" type="verse"> Also ward dat ok an dat Enn vun de Welt gahn. De Engeln ward utgahn un de Bösen vun de Gerechten scheeden.</seg>
          <seg id="b.MAT.13.50" type="verse"> Un ward se in den Füeraben smieten, dar ward Hulen un Tänklappern wesen.</seg>
          <seg id="b.MAT.13.51" type="verse"> Un JEsus sprok to se: Hebbt ji dat Allns verstahn? Se sproken: Ja, HErr. Do sprok He:</seg>
          <seg id="b.MAT.13.52" type="verse"> Darum, jede Schriftgelehrte, to dat Himmelriek gelehrt, is liek en Husvader, de ut sin Schatz Nies un Oles hevördriggt.</seg>
          <seg id="b.MAT.13.53" type="verse"> Un dat begeev sik, do JEsus düsse Glieknisse redt harr, gung He weg vun dar.</seg>
          <seg id="b.MAT.13.54" type="verse"> Un keem in Sin Vaderland un lehr se in ehr Schol also, dat se sik entsetten un sproken: Woher hett Düsse son Klokheit un son Daden?</seg>
          <seg id="b.MAT.13.55" type="verse"> Is He nich de Söhn vun en Timmermann? Heet nich Sin Moder Maria? un Sin Bröder Jakob, un Joses, un Simon un Judas?</seg>
          <seg id="b.MAT.13.56" type="verse"> Un Sin Swestern, sünd se nich alle bi uns? Woher hett He denn alles?</seg>
          <seg id="b.MAT.13.57" type="verse"> Un se argerten sik an Em. JEsus awer sprok to se: En Prophet gelt narmens weniger as in sin Vaderland un in sin Hus.</seg>
          <seg id="b.MAT.13.58" type="verse"> Un He dä dar nich veele Teken wegen ehrn Unglov.</seg>
        </div>
        <div id="b.MAT.14" type="chapter">
          <seg id="b.MAT.14.1" type="verse"> To de Tied keem dat Gerücht vun JEsus vör den Veerfürsten Herodes.</seg>
          <seg id="b.MAT.14.2" type="verse"> Un he sprok to sin Knechten: Düsse is Johannes de Döper, he is vun de Doden upstahn, darum deiht He son Daden.</seg>
          <seg id="b.MAT.14.3" type="verse"> Denn Herodes harr Johannes grepen, bunden un in dat Stockhus smeten wegen de Herodias, de Fru vun sin Broder Philippus.</seg>
          <seg id="b.MAT.14.4" type="verse"> Denn Johannes harr to em seggt: Dat is nich recht, dat du se ton Fru hest.</seg>
          <seg id="b.MAT.14.5" type="verse"> Un he harr em geern dod maken laten, awer he weer bang vör dat Volk, denn se heeln em för en Prophet.</seg>
          <seg id="b.MAT.14.6" type="verse"> As awer Herodes sin Geburtsdag fiern dä, do danz Herodias ehr Dochter vör se. Dat gefull Herodes bannig.</seg>
          <seg id="b.MAT.14.7" type="verse"> Darum versprok he ehr mit en Eed, he wull ehr geven, wat se förrern dä.</seg>
          <seg id="b.MAT.14.8" type="verse"> Un as se tovör vun ehr Moder africht weer, sprok se: Gif mi her up en Schöttel Johannes den Döper sin Kopp.</seg>
          <seg id="b.MAT.14.9" type="verse"> Un de König war trurig. Doch wegen den Eed un wegen de, de mit em to Disch seeten, befohl he, ehr den to geven.</seg>
          <seg id="b.MAT.14.10" type="verse"> Un schick hen un leet Johannes den Kopp afhaun in dat Stockhus.</seg>
          <seg id="b.MAT.14.11" type="verse"> Un sin Kopp war brocht up en Schöttel un de lüttje Diern geven, un se broch em na ehr Moder.</seg>
          <seg id="b.MAT.14.12" type="verse"> Do keemen sin Jüngers un neemen sin Lieknam un begraven em un keemen un vertelln dat JEsus.</seg>
          <seg id="b.MAT.14.13" type="verse"> Do dat JEsus hör, week He vun dar up en Schipp in en Wüstenie alleen. Un as dat Volk dat hör, folg Em dat na to Fot ut de Städte.</seg>
          <seg id="b.MAT.14.14" type="verse"> Un JEsus gung hervör un seeg dat grote Volk, un dat dä Em leed um datsülve un mak ehr Kranken gesund.</seg>
          <seg id="b.MAT.14.15" type="verse"> Up den Abend treden Sin Jüngers to Em un sproken: Düt is en Wüstenie, un de Nacht brickt an: lat dat Volk vun Di, dat se in en Flecken gaht un sik Spies kopt.</seg>
          <seg id="b.MAT.14.16" type="verse"> Awer JEsus sprok to se: Dat is nich vun nöden, dat se hengaht; gevt ji se to eten.</seg>
          <seg id="b.MAT.14.17" type="verse"> Se sproken: Wi hebbt hier nicks as fief Brode un twee Fisch.</seg>
          <seg id="b.MAT.14.18" type="verse"> Un He sprok: Bringt Mi de her.</seg>
          <seg id="b.MAT.14.19" type="verse"> Un He leet dat Volk sik lagern up dat Gras un neem de fief Brode un de twee Fisch, seeg up to den Himmel un dank un brok se un geev de Brode de Jüngers, un de Jüngers geeven se dat Volk.</seg>
          <seg id="b.MAT.14.20" type="verse"> Un se eeten all un warn satt un sammeln up, wat öwrig blev vun de Brocken, twölf Körv vull.</seg>
          <seg id="b.MAT.14.21" type="verse"> De awer eten harrn, de weern bi fiefdusend Mann, ahn Wiewer un Kinner.</seg>
          <seg id="b.MAT.14.22" type="verse"> Un alsobald dreev JEsus Sin Jünger, dat se in dat Schipp steegen un vör Em röwer fahrn, bet dat He dat Volk nun Sik leet.</seg>
          <seg id="b.MAT.14.23" type="verse"> Un do He dat Volk vun Sik laten harr, steeg He up en Barg alleen, um to beden. Un abends weer He dar alleen.</seg>
          <seg id="b.MAT.14.24" type="verse"> Un dat Schipp weer all merrn up de See un lee Noth vun de Waggen, denn de Wind weer se towedder.</seg>
          <seg id="b.MAT.14.25" type="verse"> Awer in de veerte Nachtwach keem JEsus to se un gung up den See.</seg>
          <seg id="b.MAT.14.26" type="verse"> Un do Em de Jüngers seegen up den See gahn, verfehrn se sik un sproken: Dat is en Spök, un schreegen ut Furcht.</seg>
          <seg id="b.MAT.14.27" type="verse"> Awer alsobald sprok JEsus mit se un sä: West nich bang, Ik bün dat, fürcht ju nich.</seg>
          <seg id="b.MAT.14.28" type="verse"> Petrus awer antworte Em un sprok: HErr, büst Du dat, so heet mi to Di kamen up dat Water.</seg>
          <seg id="b.MAT.14.29" type="verse"> Un He sprok: Kumm her! Un Petrus steeg ut dat Schipp un gung up dat Water, dat he to JEsus keem.</seg>
          <seg id="b.MAT.14.30" type="verse"> He seeg awer en starken Wind. Do verfehr he sik un fung an, unnertogahn, schreeg un sprok: HErr, help mi.</seg>
          <seg id="b.MAT.14.31" type="verse"> JEsus awer reck alsobald de Hand ut un fat em an un sprok to em: O du Kleenglövige, warum twiefelst du?</seg>
          <seg id="b.MAT.14.32" type="verse"> Un se steegen in dat Schipp, un de Wind war still.</seg>
          <seg id="b.MAT.14.33" type="verse"> De awer in dat Schipp weern, keemen, fulln vör Em dal un sproken: Du büst wahrhaftig GOtt Sin Söhn.</seg>
          <seg id="b.MAT.14.34" type="verse"> Un se fahrn röwer un keemen in dat Land Genezareth.</seg>
          <seg id="b.MAT.14.35" type="verse"> Un as de Lüd an densülven Ort Em gewahr warn, schickten se ut in dat ganze Land umher un brochen allerlie Ungesunde to Em,</seg>
          <seg id="b.MAT.14.36" type="verse"> Un beden Em, dat se man blot den Som vun Sin Kled anröhrten. Un alle, de den anröhrten, warn gesund.</seg>
        </div>
        <div id="b.MAT.15" type="chapter">
          <seg id="b.MAT.15.1" type="verse"> Do keemen to Em de Schriftgelehrten un Pharisäers vun Jerusalem un sproken:</seg>
          <seg id="b.MAT.15.2" type="verse"> Warum öwertredt Din Jüngers de Öldsten ehr Upsätze? Se wascht ehr Hann nich, wenn se Brod eten doht.</seg>
          <seg id="b.MAT.15.3" type="verse"> He antworte un sprok to se: Warum öwertredt ji denn GOtt Sin Gebode um ju Upsätze wegen?</seg>
          <seg id="b.MAT.15.4" type="verse"> GOtt hett geboden: Du schast Vader un Moder ehrn; wer awer Vader un Moder flucht, de schall den Dod starven.</seg>
          <seg id="b.MAT.15.5" type="verse"> Awer ji lehrt: Wer to den Vader oder to de Moder sprickt: Wenn ik dat opfer, so is dat för di veel beter, de deiht wol.</seg>
          <seg id="b.MAT.15.6" type="verse"> Darmit geschüht dat, dat Nüms mehr sin Vader oder Moder ehrt, un hebbt also GOtt Sin Gebode uphaben um ju Upsätze willen.</seg>
          <seg id="b.MAT.15.7" type="verse"> Ji Heuchlers, dat hett wull Jesaias vun ju weissagt un spraken:</seg>
          <seg id="b.MAT.15.8" type="verse"> Düt Volk kummt to Mi mit sin Mund un ehrt Mi mit sin Lippen, awer ehr Hart is wiet af vun Mi.</seg>
          <seg id="b.MAT.15.9" type="verse"> Awer vergevens deent se Mi, dewiel se lehrt son Lehrn, de nicks as Minschengebode sünd.</seg>
          <seg id="b.MAT.15.10" type="verse"> Un He reep dat Volk to Sik un sprok to se: Hört to un verstaht dat!</seg>
          <seg id="b.MAT.15.11" type="verse"> Wat to den Mund ingeiht, dat makt den Minsch nich unrein, awer wat to den Mund utgeiht, dat makt den Minsch unrein.</seg>
          <seg id="b.MAT.15.12" type="verse"> Do treden Sin Jüngers to Em un sproken: Weetst Du ok, dat de Pharisäers sik argert, as se dat Wort hört?</seg>
          <seg id="b.MAT.15.13" type="verse"> Awer He antworte un sprok: Alle Planten, de Min himmlische Vader nich plant hett, de ward utreeten.</seg>
          <seg id="b.MAT.15.14" type="verse"> Lat se fahrn, se sünd blinde Blindenföhrers. Wenn awer en Blinde den annern föhrt, so fallt se beide in de Kul.</seg>
          <seg id="b.MAT.15.15" type="verse"> Do antworte Petrus un sprok to Em: HErr, düd’ uns düt Glieknis.</seg>
          <seg id="b.MAT.15.16" type="verse"> Un JEsus sprok to se: Sünd ji denn ok noch unverstännig?</seg>
          <seg id="b.MAT.15.17" type="verse"> Markt ji noch nich, dat alles, wat to den Mund ingeiht, dat geiht in den Buk un ward dörch den natürlichen Gang utsmeten.</seg>
          <seg id="b.MAT.15.18" type="verse"> Wat awer ton Mund rutgeiht, dat kummt ut dat Hart, un dat makt den Minsch unrein.</seg>
          <seg id="b.MAT.15.19" type="verse"> Denn ut dat Hart kamt böse Gedanken, Mord, Ehebreken, Horerie, Deverie, falsche Tügnisse, Lästerung.</seg>
          <seg id="b.MAT.15.20" type="verse"> Dat sünd de Stücke, de den Minsch unrein makt. Awer mit Hann to eten, de nich wuschen sünd, makt den Minsch nich unrein.</seg>
          <seg id="b.MAT.15.21" type="verse"> Un JEsus gung ut vun dar un trock sik heemlich torügg in de Gegend vun Tyrus un Sidon.</seg>
          <seg id="b.MAT.15.22" type="verse"> Un süh, en kananäische Fru gung ut desülve Grenz un schreeg Em na un sprok: Ach, HErr, Du Söhn Davids, erbarm Di öwer mi. Min Dochter ward vun den Düvel öwel plagt.</seg>
          <seg id="b.MAT.15.23" type="verse"> Un He antworte ehr nich en Wort. Do treden Sin Jüngers to Em un beden Em un sproken: Lat ehr doch vun Di, denn se schriggt uns na.</seg>
          <seg id="b.MAT.15.24" type="verse"> He awer antworte un sprok: Ik bün nich schickt, as blot to de verlarn Schap vun dat Hus Israel.</seg>
          <seg id="b.MAT.15.25" type="verse"> Se keem awer un full vör Em dal un sprok: HErr, help mi!</seg>
          <seg id="b.MAT.15.26" type="verse"> Awer He antworte un sprok: Dat is nich fien, dat man de Kinner dat Brod nimmt un smitt dat vör de Hunn’.</seg>
          <seg id="b.MAT.15.27" type="verse"> Se sprok: Ja, HErr, doch eet de lüttjen Hunn’ vun de Kromen, de vun ehr Herrn ehr Dischen fallt.</seg>
          <seg id="b.MAT.15.28" type="verse"> Do antworte JEsus un sprok to ehr: O, Fru, din Glov is grot, di gescheh, as du wullt. Un ehr Dochter war gesund to desülvige Stunn.</seg>
          <seg id="b.MAT.15.29" type="verse"> Un JEsus gung vun dar wieder un keem an den galiläischen See un gung up en Barg un sett Sik dal.</seg>
          <seg id="b.MAT.15.30" type="verse"> Un veel Volk keem to Em, de harrn mit sik Lahme, Blinde, Stumme, Kröpels un veele annere un smeten se JEsus vör de Föt, un He mak se gesund.</seg>
          <seg id="b.MAT.15.31" type="verse"> Dat sik dat Volk wunner, as se seegen, dat de Stummen spreken dän, de Kröpels gesund warn, de Lahmen gungen, de Blinden sehn dän, un priesen den GOtt Israels.</seg>
          <seg id="b.MAT.15.32" type="verse"> Un JEsus reep Sin Jüngers to Sik un sprok: Mi jammert dat Volk, denn se sünd nu wull dree Dag’ bi Mi bleven un hebbt Nicks to eten, un Ik will se nich hungrig vun Mi laten, up dat se nich up den Weg versmachten doht.</seg>
          <seg id="b.MAT.15.33" type="verse"> Do sproken Sin Jüngers to Em: Wo künnt wi hier so veel Brod herkriegen in de Wüstenie, dat wi so veel Volk satt makt?</seg>
          <seg id="b.MAT.15.34" type="verse"> Un JEsus sprok to se: Wa veel Brode hebbt ji? Se sproken: Söven, un en beten Fisch.</seg>
          <seg id="b.MAT.15.35" type="verse"> Un He leet dat Volk sik up de Eer henleggen,</seg>
          <seg id="b.MAT.15.36" type="verse"> Un neem de söven Brode un de Fisch, dankte, brok se un geev se Sin Jüngers, un de Jüngers geeven se dat Volk.</seg>
          <seg id="b.MAT.15.37" type="verse"> Un se eeten all un warn satt un neemen up, wat öwrig bleven weer vun Kromen, söven Körv vull.</seg>
          <seg id="b.MAT.15.38" type="verse"> Un de dar eten harrn, dat weern veerdusend Mann ahn de Fruens un Kinner.</seg>
          <seg id="b.MAT.15.39" type="verse"> Un as He dat Volk harr vun sik laten, steeg He in en Schipp un keem in de Grenz vun Magdala.</seg>
        </div>
        <div id="b.MAT.16" type="chapter">
          <seg id="b.MAT.16.1" type="verse"> Do treden de Pharisäers un Sadducäers to Em; de versöchten Em un verlangten, dat He se en Teken vun den Himmel sehn leet.</seg>
          <seg id="b.MAT.16.2" type="verse"> Awer He antworte un sprok to se: Des Abends sprekt ji: Dat ward en schönen Dag warrn, denn de Himmel is roth;</seg>
          <seg id="b.MAT.16.3" type="verse"> Un des Morgens sprekt ji: Dat ward hüt Unwedder warrn, denn de Himmel is roth un düster. Ji Heuchlers, den Himmel sin Gestalt künnt ji beordeeln, künnt ji denn nich ok de Teken vun düsse Tied beordeeln?</seg>
          <seg id="b.MAT.16.4" type="verse"> Düsse böse un ehebrekerische Art söcht en Teken, un keen Teken schall se geven warrn as dat Teken vun den Prophet Jonas. Un He verleet se un gung darvun.</seg>
          <seg id="b.MAT.16.5" type="verse"> Un as Sin Jüngers röwer föhrt weern, harrn se vergeten, Brod mit sik to nehmen.</seg>
          <seg id="b.MAT.16.6" type="verse"> JEsus awer sprok to se: Seht to un höd ju vör de Pharisäer un Sadducäer ehrn Suerdeeg.</seg>
          <seg id="b.MAT.16.7" type="verse"> Do dachen se bi sik sülvst un sproken: Dat ward dat wesen, dat wi keen Brod mit uns nahmen hebbt.</seg>
          <seg id="b.MAT.16.8" type="verse"> Do dat JEsus hör, sprok He to se: Ji Kleenglövigen, wat bekümmert ji ju doch, dat ji keen Brod mit ju nahmen hebbt?</seg>
          <seg id="b.MAT.16.9" type="verse"> Vernehmt ji noch Nicks? Denkt ji nich an de fief Brode mank de Fiefdusend, un wa veel Körv ji do upsammelt hebbt?</seg>
          <seg id="b.MAT.16.10" type="verse"> Ok nich an de söven Brode mank de Veerdusend, un wa veel Körv ji dar upsammelt hebbt?</seg>
          <seg id="b.MAT.16.11" type="verse"> Wa verstaht ji denn nich, dat Ik ju nich segg vun dat Brod, wenn Ik segg: Höd ju vör de Pharisäers un Sadducäers ehrn Suerdeeg?</seg>
          <seg id="b.MAT.16.12" type="verse"> Do verstunn se, dat He nich seggt harr, dat se sik höden schulln vör den Suerdeeg vun dat Brod, sonnern vör de Pharisäers un Sadducäers ehr Lehr.</seg>
          <seg id="b.MAT.16.13" type="verse"> Do keem JEsus in de Gegend vun de Stadt Cäsarea Philippi un frog Sin Jüngers un sprok: Wat seggt de Lüd, dat de Minschensöhn is?</seg>
          <seg id="b.MAT.16.14" type="verse"> Se sproken: Weke seggt, Du büst Johannes de Döper, de annern, Du büst Elias, weke, Du büst Jeremias oder een vun de Propheten.</seg>
          <seg id="b.MAT.16.15" type="verse"> He sprok to se: Wat seggt ji denn, wer Ik bün?</seg>
          <seg id="b.MAT.16.16" type="verse"> Do antworte Simon Petrus un sprok: Du büst Christus, den lebendigen GOtt Sin Söhn.</seg>
          <seg id="b.MAT.16.17" type="verse"> Un JEsus antworte un sprok to em: Selig büst du, Simon, Jonas Söhn; denn Fleesch un Blod hett di dat nich apenbart, sonnern Min Vader in den Himmel.</seg>
          <seg id="b.MAT.16.18" type="verse"> Un ik segg di ok: Du büst Petrus, un up düssen Fels will Ik Min Gemeen buen, un de Porten vun de Höll schüllt se nich to nichte maken.</seg>
          <seg id="b.MAT.16.19" type="verse"> Un Ik will di de Slötel to dat Himmelriek geven. All, wat du up de Eer tosamen binnen warrst, schall ok in den Himmel tosamen bunnen wesen, un all, wat du up de Eer los maken warrst, schall ok in den Himmel los wesen.</seg>
          <seg id="b.MAT.16.20" type="verse"> Do verbo He Sin Jüngers, dat se nüms seggen schulln, dat He JEsus, de Christ, weer.</seg>
          <seg id="b.MAT.16.21" type="verse"> Vun de Tied an fung JEsus an un wies Sin Jüngers, wa He müß na Jerusalem gahn un veel lieden vun de Öldsten un Hohepresters un Schriftgelehrten un dod makt warrn un an den drüdden Dag wedder upstahn.</seg>
          <seg id="b.MAT.16.22" type="verse"> Un Petrus neem Em to sik, fahr Em an un sprok: HErr, schon Di Sülvst, lat Di so wat nich wedderfahrn.</seg>
          <seg id="b.MAT.16.23" type="verse"> Awer He wenn Sik um un sprok to Petrus: Mak di vun Mi, Satan, du büst Mi towedder, denn du meenst nich, wat göttlich, sonnern wat minschlich is.</seg>
          <seg id="b.MAT.16.24" type="verse"> Do sprok JEsus to Sin Jüngers: Will Mi Jemand nafolgen, de mutt sik sülvst upgeven un sin Krüz up sik nehmen un Mi nafolgen.</seg>
          <seg id="b.MAT.16.25" type="verse"> Denn wer sin Leven beholn will, de schall dat verleern; wer awer sin Leven verlüst Minetwegen, de schall dat finnen.</seg>
          <seg id="b.MAT.16.26" type="verse"> Wat hülp dat den Minschen, wenn he de ganze Welt gewunn un neem doch Schaden an sin Seel? Oder wat kann de Minsch geven, dat he sin Seel wedder inlöst?</seg>
          <seg id="b.MAT.16.27" type="verse"> Denn dat ward so togahn, dat de Minschensöhn kummt in Sin Vader Sin Herrlichkeit mit Sin Engeln, un denn ward He Jedereen geven na sin Warke.</seg>
          <seg id="b.MAT.16.28" type="verse"> Wahrlich, Ik segg ju: Hier staht weke, de den Dod nich smecken ward, bet dat se den Minschensöhn kamen seht in Sin Riek.</seg>
        </div>
        <div id="b.MAT.17" type="chapter">
          <seg id="b.MAT.17.1" type="verse"> Un söß Dag’ naher neem JEsus to Sik Petrus, Jakobus un Johannes, sin Broder, un föhr se afsieden up en hogen Barg.</seg>
          <seg id="b.MAT.17.2" type="verse"> Un war verklärt vör se, un Sin Gesicht lüch as de Sünn, un Sin Kleder war witt as en Licht.</seg>
          <seg id="b.MAT.17.3" type="verse"> Un süh, do seegen se Moses un Elias, de reden mit Em.</seg>
          <seg id="b.MAT.17.4" type="verse"> Petrus awer antworte un sprok to JEsus: HErr, hier is gut wesen; wenn Du wullt, so lat uns hier dree Hütten maken, een för Di, een för Moses, een för Elias.</seg>
          <seg id="b.MAT.17.5" type="verse"> As he noch so spreken dä, süh, do öwerschatt se en helle Wolk. Un süh, en Stimm ut de Wolk sprok: Düt is Min leeve Söhn, an Den Ik en Wolgefalln hef, Den schüllt ji hörn.</seg>
          <seg id="b.MAT.17.6" type="verse"> As de Jüngers dat hörn dän, fulln se dal up ehr Gesicht un verfehrn sik gewaltig.</seg>
          <seg id="b.MAT.17.7" type="verse"> JEsus awer tred to se, rög se an un sprok: Staht up un fürcht ju nich.</seg>
          <seg id="b.MAT.17.8" type="verse"> As se awer ehr Ogen updän, seegen se Nüms as JEsus alleen.</seg>
          <seg id="b.MAT.17.9" type="verse"> Un as se den Barg dal gungen, befohl se JEsus un sprok: Ji schüllt düt Gesicht Nüms seggen, bet de Minschensöhn vun de Doden upstahn is.</seg>
          <seg id="b.MAT.17.10" type="verse"> Un Sin Jüngers frogen Em un sproken: Wat seggt denn de Schriftgelehrten, Elias mutt eerst kamen?</seg>
          <seg id="b.MAT.17.11" type="verse"> JEsus antworte un sprok to se: Elias schall jo eerst kamen un Allns torecht bringen.</seg>
          <seg id="b.MAT.17.12" type="verse"> Doch Ik segg ju: Elias is all kamen, un se hebbt em nich kennt, sonnern hebbt an em dahn, wat se wulln. So ward ok den Minschensöhn vun se lieden möten.</seg>
          <seg id="b.MAT.17.13" type="verse"> Do verstunn de Jüngers, dat He vun Johannes den Döper to se spraken harr.</seg>
          <seg id="b.MAT.17.14" type="verse"> Un as se to dat Volk kamen dän, tred en Minsch to se un full Em to Föten,</seg>
          <seg id="b.MAT.17.15" type="verse"> Un sprok: HErr, erbarm Di öwer min Söhn, denn he is maandsüchtig un hett en sware Lieden, he fallt oft in dat Füer un oft in dat Water;</seg>
          <seg id="b.MAT.17.16" type="verse"> Un ik hef em to Din Jüngers brocht, un se kunnen em nich helpen.</seg>
          <seg id="b.MAT.17.17" type="verse"> JEsus awer antworte un sprok: O du unglövige un verkehrte Geslecht, wa lang schall Ik bi ju wesen? Wa lang schall Ik ju dulden? Bringt Mi em her!</seg>
          <seg id="b.MAT.17.18" type="verse"> Un JEsus bedroh em, un de Düvel fahr vun em ut, un de junge Minsch war gesund to desülvige Stunn.</seg>
          <seg id="b.MAT.17.19" type="verse"> Do treden Sin Jüngers to Em alleen un sproken: Warum kunnen wi em nich utdrieven?</seg>
          <seg id="b.MAT.17.20" type="verse"> JEsus awer antworte un sprok to se: Wegen ju Unglov. Denn Ik segg ju: Wahrlich, wenn ji Glov hebbt as en Sempkorn, so mögt ji to düssen Barg seggen: Mak di vun hier darhen, so ward he sik wegmaken, un ju ward Nicks unmöglich wesen.</seg>
          <seg id="b.MAT.17.21" type="verse"> Awer düsse Art fahrt nich ut, denn dörch Beden un Fasten.</seg>
          <seg id="b.MAT.17.22" type="verse"> Do se awer ehr Wesen harrn in Galiläa, sprok JEsus to se: Dat is tokünftig, dat de Minschensöhn öwerantwort ward in de Minschen ehr Hann;</seg>
          <seg id="b.MAT.17.23" type="verse"> Un se ward Em dod maken, un den drütten Dag ward He wedder upstahn. Un se warn heel bedrövt.</seg>
          <seg id="b.MAT.17.24" type="verse"> As se nu na Capernaum keemen, gungen de Lüd, de den Zinsgroschen inheven dän, to Petrus un sproken: Pleggt ju Meister nich den Stüergroschen to geven?</seg>
          <seg id="b.MAT.17.25" type="verse"> He sä: Ja. Un as he to Hus keem, keem em JEsus tovör un sprok: Wat dünkt di, Simon? Vun wen nehmt de Könige up de Eer den Toll oder dat Koppgeld? vun ehr Kinner oder vun de Fremden?</seg>
          <seg id="b.MAT.17.26" type="verse"> Do sprok Petrus to Em: Vun de Fremden. JEsus sprok to em: So sünd de Kinner frie.</seg>
          <seg id="b.MAT.17.27" type="verse"> Up dat wi se awer nich argern doht, so gah hen an den See un smiet din Angel ut, un den eersten Fisch, de sik upgift, den nimm, un wenn du sin Mund updeihst, warrst du en Stater finnen, densülven nimm un gif em för Mi un di.</seg>
        </div>
        <div id="b.MAT.18" type="chapter">
          <seg id="b.MAT.18.1" type="verse"> To desülvige Stunn treden de Jüngers to JEsus un sproken: Wer is de Gröttste in dat Himmelriek?</seg>
          <seg id="b.MAT.18.2" type="verse"> JEsus reep en Kind to Sik un sett dat merrn mank se,</seg>
          <seg id="b.MAT.18.3" type="verse"> Un sprok: Wahrlich, Ik segg ju, dat wes’ denn, dat ji umkehrt un ward as de Kinner, so ward ji nich in dat Himmelriek kamen.</seg>
          <seg id="b.MAT.18.4" type="verse"> Wer sik sülvst lütt makt as düt Kind, de is de gröttste in dat Himmelriek.</seg>
          <seg id="b.MAT.18.5" type="verse"> Un wer son Kind upnimmt in Min Nam, de nimmt Mi up.</seg>
          <seg id="b.MAT.18.6" type="verse"> Wer awer een vun düsse Geringsten argern deiht, de an Mi gloven doht, den weer dat beter, dat en Mölsteen an sin Hals hangt war, un dat he versapen war in de See, wo se am deepsten is.</seg>
          <seg id="b.MAT.18.7" type="verse"> Wehe öwer de Welt wegen de Argernis. Dat mutt jo Argernis kamen, doch wehe den Minsch, dörch den Argernis kummt.</seg>
          <seg id="b.MAT.18.8" type="verse"> So di awer din Hand oder din Fot argert, so hau em af un smiet em vun di. Dat is beter, dat du to dat Leven lahm oder as en Kröpel ingeihst, as dat du twee Hann un twee Föt hest un warrst in dat ewige Füer smeten.</seg>
          <seg id="b.MAT.18.9" type="verse"> Un so di din Oog argert, riet dat ut un smiet dat vun di. Dat is di beter, dat du eenögig to dat Leven ingeihst, as dat du twee Ogen hest un warrst in dat höllische Füer smeten.</seg>
          <seg id="b.MAT.18.10" type="verse"> Seht to, dat ji nich een vun düsse Lüttjen verachten doht, denn Ik segg ju: Ehr Engeln in den Himmel seht alletied Min Vader Sin Angesicht in den Himmel.</seg>
          <seg id="b.MAT.18.11" type="verse"> Denn de Minschensöhn is kamen, selig to maken, wat verlarn is.</seg>
          <seg id="b.MAT.18.12" type="verse"> Wat dünkt ju? Wenn irgend en Minsch hunnert Schap hett, un een vun desülvigen verbiestern deiht, lett he nich de neegenunneegentig up de Bargen, geiht hen un söcht dat verbiesterte?</seg>
          <seg id="b.MAT.18.13" type="verse"> Un wenn dat sik begift, dat he dat findt, wahrlich, Ik segg ju, he freut sik dar mehr öwer as öwer de neegenunneegentig, de nich verbiestert sünd.</seg>
          <seg id="b.MAT.18.14" type="verse"> Also is dat ok nich ju Vader in den Himmel Sin Will, dat jemand vun düsse Lüttjen verlarn ward.</seg>
          <seg id="b.MAT.18.15" type="verse"> Sündigt awer din Broder an di, so gah hen un straf em twischen di un em alleen. Hört he di, so hest du din Broder wunnen.</seg>
          <seg id="b.MAT.18.16" type="verse"> Hört he di nich, so nimm noch een oder twee to di, up dat alle Sak bestah up tweer oder dreer Tügen Mund.</seg>
          <seg id="b.MAT.18.17" type="verse"> Hört he de nich, so segg dat de Gemeen. Hört he de Gemeen nich, so hol em as en Heiden un Töllner.</seg>
          <seg id="b.MAT.18.18" type="verse"> Wahrlich, Ik segg ju: Wat ji up de Eer binnen ward, schall ok in den Himmel bunnen wesen, un wat ji up de Eer los maken ward, schall ok in den Himmel los wesen.</seg>
          <seg id="b.MAT.18.19" type="verse"> Wieder segg Ik ju: Wenn twee mank ju eens ward up de Eer, warum dat is, dat se beden wüllt, dat schall se wedderfahrn vun Min Vader in den Himmel.</seg>
          <seg id="b.MAT.18.20" type="verse"> Denn wo twee oder dree versammelt sünd in Min Nam, dar bün Ik merrn mank se.</seg>
          <seg id="b.MAT.18.21" type="verse"> Do trä Petrus to Em un sprok: HErr, wa oft mutt ik denn min Broder, de an mi sündigen deiht, vergeven? Is söven Mal genog?</seg>
          <seg id="b.MAT.18.22" type="verse"> JEsus sprok to em: Ik segg di, nich söven Mal, sonnern söventig mal söven Mal.</seg>
          <seg id="b.MAT.18.23" type="verse"> Darum is dat Himmelriek liek en König, de mit sin Knechten reken wull.</seg>
          <seg id="b.MAT.18.24" type="verse"> Un as he anfung to reken, keem em een vör, de weer em teindusend Pund schüllig.</seg>
          <seg id="b.MAT.18.25" type="verse"> As he nu nich harr to betaln, befohl de Herr, to verkopen em un sin Fru un sin Kinner un Allns, wat he harr, un darmit to betaln.</seg>
          <seg id="b.MAT.18.26" type="verse"> Do full de Knecht dal un bä em an un sprok: Herr, hef Geduld mit mi, ik will di Allns betaln.</seg>
          <seg id="b.MAT.18.27" type="verse"> Do dä de Knecht den Herrn leed un leet em los, un de Schuld schenk he em ok.</seg>
          <seg id="b.MAT.18.28" type="verse"> Do gung desülve Knecht rut un funn een vun sin Mitknechts, de weer em hunnert Groschen schüllig. Un he greep em an, fat em an de Kehl un sprok: Betal mi, wat du mi schüllig büst.</seg>
          <seg id="b.MAT.18.29" type="verse"> Do full sin Mitknecht dal un bä em un sprok: Hef Geduld mit mi, ik will di Allns betaln.</seg>
          <seg id="b.MAT.18.30" type="verse"> He wull awer nich, sonnern gung hen un smeet em in dat Stockhus, bet dat he betal, wat he schüllig weer.</seg>
          <seg id="b.MAT.18.31" type="verse"> Do awer sin Mitknechten dat seegen, warn se heel bedrövt un keemen un brochten vör ehrn Herrn alles, wat sik todragen harr.</seg>
          <seg id="b.MAT.18.32" type="verse"> Do leet sin Herr em vör sik kamen un sprok to em: Du Schalksknecht, all din Schuld hef ik di vergeven, wiel dat du mi beden däst;</seg>
          <seg id="b.MAT.18.33" type="verse"> Schullst du di denn nich ok erbarmen öwer din Mitknecht, as ik mi öwer di erbarmt hef?</seg>
          <seg id="b.MAT.18.34" type="verse"> Un sin Herr war falsch un öwergev em de Pienigers, bet dat he betal alles, wat he schüllig weer.</seg>
          <seg id="b.MAT.18.35" type="verse"> Also ward ju Min himmlische Vader ok dohn, wenn ji nich vergevt vun ju Harten, Jedereen sin Broder sin Fehlers.</seg>
        </div>
        <div id="b.MAT.19" type="chapter">
          <seg id="b.MAT.19.1" type="verse"> Un dat begev sik, do JEsus düsse Red to Enn brocht harr, mak He Sik up ut Galiläa un keem in de Grenzen vun dat jüdische Land, up gündsiet vun den Jordan.</seg>
          <seg id="b.MAT.19.2" type="verse"> Un veel Volk folg Em na, un He mak se darsülvst gesund.</seg>
          <seg id="b.MAT.19.3" type="verse"> Do treden de Pharisäers to Em, versöchten Em un sproken to Em: Is dat ok recht, dat sik en Mann scheeden deiht vun sin Fru wegen irgend en Orsak?</seg>
          <seg id="b.MAT.19.4" type="verse"> He antworte awer un sprok to se: Hebbt ji nich les’t, dat, De in den Anfang den Minsch makt hett, De mak, dat en Mann un en Fru wesen schull.</seg>
          <seg id="b.MAT.19.5" type="verse"> Un sprok: Darum ward en Minsch Vader un Moder verlaten un an sin Fru hangen, un de Twee ward een Fleesch wesen.</seg>
          <seg id="b.MAT.19.6" type="verse"> So sünd se nu nich twee, sonnern een Fleesch. Wat nu GOtt tosamenfogt hett, dat schall de Minsch nich scheeden.</seg>
          <seg id="b.MAT.19.7" type="verse"> Do sproken se: Warum hett denn Moses gebaden, en Scheedebref to geven un sik vun se to scheeden?</seg>
          <seg id="b.MAT.19.8" type="verse"> He sprok to se: Moses hett ju Frilöv geven, ju to scheeden vun ju Fruens wegen ju Hart sin Hartigkeit. Vun Anbeginn is dat nich so west.</seg>
          <seg id="b.MAT.19.9" type="verse"> Ik segg ju awer: Wer sik vun sin Fru scheeden deiht (dat wes’ denn wegen Horerie), un friet en anner, de brickt de Eh, un wer de scheeden Fru friet, de brickt ok de Eh.</seg>
          <seg id="b.MAT.19.10" type="verse"> Do sproken de Jüngers to Em: Steiht en Mann sin Sak mit sin Fru also, so is dat nich gut, to frien.</seg>
          <seg id="b.MAT.19.11" type="verse"> He sprok awer to se: Dat Wort fat nich jeder, sonnern de, den dat geven is.</seg>
          <seg id="b.MAT.19.12" type="verse"> Denn dar sünd weke versneden, de sünd ut ehr Moder ehrn Lief so gebarn. Un dar sünd weke versneden, de vun de Minschen versneden sünd. Un dar sünd weke versneden, de sik sülvst versneden hebbt wegen dat Himmelriek. Wer dat faten kann, de fat dat.</seg>
          <seg id="b.MAT.19.13" type="verse"> Do warn lüttje Kinner to Em brocht, dat He de Hann up se leggen un beden schull; de Jüngers awer fahrn se öwel an.</seg>
          <seg id="b.MAT.19.14" type="verse"> Awer JEsus sprok: Lat de lüttjen Kinner betemen un wehrt se nich af, to Mi to kamen, denn dat Himmelriek is ehr.</seg>
          <seg id="b.MAT.19.15" type="verse"> Un He lä de Hann up se un trock darvun.</seg>
          <seg id="b.MAT.19.16" type="verse"> Un süh, do trä een to Em un sprok: Gude Meister, wat schall ik Gudes dohn, dat ik dat ewige Leven hebben mag?</seg>
          <seg id="b.MAT.19.17" type="verse"> He awer sprok to em: Wat heetst du Mi gut? Nüms is gut, denn de eenige GOtt. Wullt du awer to dat Leven ingahn, so hol de Gebode.</seg>
          <seg id="b.MAT.19.18" type="verse"> Do sprok he to Em: Weke? JEsus awer sprok: Du schast nich dod maken. Du schast nich ehebreken. Du schast nich stehlen. Du schast nich falsch Tügnis geven.</seg>
          <seg id="b.MAT.19.19" type="verse"> Ehre Vader un Moder. Un du schast din Nächsten leef hebben as di sülvst.</seg>
          <seg id="b.MAT.19.20" type="verse"> Do sprok de Jüngling to Em: Dat hef ik Allns holn vun min Jugend up, wat fehlt mi noch?</seg>
          <seg id="b.MAT.19.21" type="verse"> JEsus sprok to em: Wullt du vullkamen wesen, so gah hen, verkop, wat du hest, un gif dat de Armen, so warrst du en Schatz in den Himmel hebben, un kumm un folg Mi na.</seg>
          <seg id="b.MAT.19.22" type="verse"> Do de Jüngling dat Wort hör, gung he bedrövt vun Em, denn he harr veele Göder.</seg>
          <seg id="b.MAT.19.23" type="verse"> JEsus awer sprok to Sin Jüngers: Wahrlich, Ik segg ju: En Rieken ward swar in dat Himmelriek kamen.</seg>
          <seg id="b.MAT.19.24" type="verse"> Un wieder segg Ik ju: Dat is lichter, dat en Kameel dörch en Nadelohr gah, as dat en rieke Mann in dat Riek GOttes kamen deiht.</seg>
          <seg id="b.MAT.19.25" type="verse"> Do dat Sin Jüngers hörn, verfehrn se sik heel un sproken: Wer kann denn selig warrn?</seg>
          <seg id="b.MAT.19.26" type="verse"> JEsus awer seeg se an un sprok to se: Bi de Minschen is dat unmöglich, awer bi GOtt sünd alle Dinge möglich.</seg>
          <seg id="b.MAT.19.27" type="verse"> Do antworte Petrus un sprok: Süh, wi hebbt all’ unse Saken verlaten un sünd Di nafolgt. Wat ward uns darför?</seg>
          <seg id="b.MAT.19.28" type="verse"> JEsus awer sprok to se: Wahrlich, Ik segg ju, dat ji, de ji Mi nafolgt sünd in de Weddergeburt, wenn de Minschensöhn ward sitten up den Stohl vun Sin Herrlichkeit, schüllt ok sitten up twölf Stöhl un richten de twölf Geslechter vun Israel.</seg>
          <seg id="b.MAT.19.29" type="verse"> Un wer verlett Hüser oder Bröder, oder Swestern, oder Vader, oder Moder, oder Fru, oder Kinner, oder Acker för Min Nam, de ward dat hunnertfältig wedder kriegen un dat ewige Leven arven.</seg>
          <seg id="b.MAT.19.30" type="verse"> Awer veele, de dar sünd de Eersten, schüllt de Letzten warrn, un de Letzten schüllt de Eersten wesen.</seg>
        </div>
        <div id="b.MAT.20" type="chapter">
          <seg id="b.MAT.20.1" type="verse"> Dat Himmelriek is en Husvader to verglieken, de morgens utgung, Arbeitslüd to meeden in sin Wienbarg.</seg>
          <seg id="b.MAT.20.2" type="verse"> Un do he mit de Arbeitslüd eenig warn weer um een Groschen ton Daglohn, schick he se hen in sin Wienbarg.</seg>
          <seg id="b.MAT.20.3" type="verse"> Un gung ut um de drütte Stunn un seeg weke annere up den Markt müssig stahn.</seg>
          <seg id="b.MAT.20.4" type="verse"> Un sprok to se: Gaht ji ok hen in den Wienbarg, ik will ju geven, wat recht is.</seg>
          <seg id="b.MAT.20.5" type="verse"> Un se gungen hen. Awermals gung he ut um de sößte un negende Stunn un dä ebenso.</seg>
          <seg id="b.MAT.20.6" type="verse"> Um de ölvte Stunn awer gung he ut un funn annere müssig stahn un sprok to se: Wat staht ji hier den ganzen Dag müssig?</seg>
          <seg id="b.MAT.20.7" type="verse"> Se sproken to em: Uns hett nüms meed. He sprok to se: Gaht ji ok hen in den Wienbarg, un wat recht wesen ward, schall ju ok warrn.</seg>
          <seg id="b.MAT.20.8" type="verse"> As dat nu Abend war, sprok de Herr vun den Wienbarg to sin Schaffner: Rop de Arbeitslüd un gif se den Lohn un hev an vun den letzten bet to den eersten.</seg>
          <seg id="b.MAT.20.9" type="verse"> Do keemen de, de um de ölvte Stunn meed weern, un en jeder kreeg sin Groschen.</seg>
          <seg id="b.MAT.20.10" type="verse"> As awer de Eersten keemen, meenen se, se warn mehr kriegen, un se kregen ok jeder sin Groschen.</seg>
          <seg id="b.MAT.20.11" type="verse"> Un as se den kregen, murrn se gegen den Husvader:</seg>
          <seg id="b.MAT.20.12" type="verse"> Düsse letzten hebbt man een Stunn arbeidt, un du hest se uns liek stellt, de wi den Dag sin Last un Hitt dragen hebbt.</seg>
          <seg id="b.MAT.20.13" type="verse"> He antworte awer un sä to een vun se: Min Fründ, ik doh di keen Unrecht, büst du nich mit mi eens warn um een Groschen?</seg>
          <seg id="b.MAT.20.14" type="verse"> Nimm, wat din is, un gah weg! Ik will awer düsse Letzten geven gliek as di.</seg>
          <seg id="b.MAT.20.15" type="verse"> Oder hef ik keen Macht, to dohn, wat ik will, mit dat, wat min is? Sühst du darum so bös ut, dat ik so gut bün?</seg>
          <seg id="b.MAT.20.16" type="verse"> Also ward de Letzten de Eersten un de Eersten de Letzten wesen. Denn veele sünd beropen, awer wenige sünd utwählt.</seg>
          <seg id="b.MAT.20.17" type="verse"> Un He trock rup na Jerusalem un neem to Sik de twölf Jünger up den Weg alleen un sprok to se:</seg>
          <seg id="b.MAT.20.18" type="verse"> Seht, wi treckt rup na Jerusalem un de Minschensöhn ward de Hohenpresters un Schriftgelehrten öwerantwordt warrn, un se ward Em verdammen to’n Dod.</seg>
          <seg id="b.MAT.20.19" type="verse"> Un ward Em de Heiden öwerlevern to verspotten un to geißeln un to krüzigen. Un am drütten Dag ward He wedder upstahn.</seg>
          <seg id="b.MAT.20.20" type="verse"> Do treden to Em Zebedäus sin Kinner, de Moder mit ehr Söhns, full vör Em dal un be’ wat vun Em.</seg>
          <seg id="b.MAT.20.21" type="verse"> Un He sprok to ehr: Wat wullt du? Se sprok to Em: Lat düsse min beide Söhns sitten in Din Riek, een to rechter un den annern to linker Hand.</seg>
          <seg id="b.MAT.20.22" type="verse"> Awer JEsus antworte un sprok: Ji weet nich, wat ji beden doht. Künnt ji den Kelch drinken, den Ik drinken warr un ju döpen laten mit de Döp, wa Ik mit döfft warr? Se sproken to Em: Ja wol!</seg>
          <seg id="b.MAT.20.23" type="verse"> Un He sprok to se: Min Kelch schüllt ji twar drinken, un mit de Döp, dar Ik mit döfft bün, schüllt ji mit döfft warrn. Awer dat Sitten to Min Rechten un Linken to geven, steiht Mi nich to, sonnern de, de dat bereit is vun Min Vader.</seg>
          <seg id="b.MAT.20.24" type="verse"> As dat de tein hörn, warn se unwillig up de twee Bröder.</seg>
          <seg id="b.MAT.20.25" type="verse"> Awer JEsus reep se to Sik un sprok: Ji weet, dat de weltlichen Fürsten herrscht un de Oberherren hebbt Gewalt.</seg>
          <seg id="b.MAT.20.26" type="verse"> So schall dat mank ju nich wesen, sonnern wenn jemand will mank ju gewaltig wesen, de wes’ ju Deener.</seg>
          <seg id="b.MAT.20.27" type="verse"> Un wer dar will de Vörnehmste wesen, de wes’ ju Knecht.</seg>
          <seg id="b.MAT.20.28" type="verse"> Gliek as de Minschensöhn nich kamen is, dat He Sik deenen lett, sonnern dat He deen un gev Sin Leven to en Erlösung för veele.</seg>
          <seg id="b.MAT.20.29" type="verse"> Un as se vun Jericho uttrocken, folg Em veel Volk na.</seg>
          <seg id="b.MAT.20.30" type="verse"> Un süh, twee Blinde seeten an den Weg, un as se hörn, dat JEsus vöröwer gung, schregen se un sproken: Ach, HErr, Du Söhn Davids, erbarm Di öwer uns.</seg>
          <seg id="b.MAT.20.31" type="verse"> Awer dat Volk bedroh se, dat se still wesen schulln. Awer se schregen veel mehr un sproken: Ach, HErr, Du Söhn Davids, erbarm Di öwer uns.</seg>
          <seg id="b.MAT.20.32" type="verse"> JEsus awer stunn still un reep se un sprok: Wat wüllt ji, dat Ik ju dohn schall?</seg>
          <seg id="b.MAT.20.33" type="verse"> Se sproken to Em: HErr, dat unse Ogen updahn ward.</seg>
          <seg id="b.MAT.20.34" type="verse"> Un dat dä JEsus leed för se un He keem an ehr Ogen, un sogliek kunn’ ehre Ogen wedder sehn, un se folgten Em na.</seg>
        </div>
        <div id="b.MAT.21" type="chapter">
          <seg id="b.MAT.21.1" type="verse"> Do se nu neeg na Jerusalem keemen, to Bethphage an den Ölbarg, schick JEsus twee vun Sin Jüngers,</seg>
          <seg id="b.MAT.21.2" type="verse"> Un sprok to se: Gaht hen in den Flecken, de vör ju liggt, un dar ward ji en Eselin anbunn finn’ un en Fahlen bi ehr; löst se up un bringt se her to Mi.</seg>
          <seg id="b.MAT.21.3" type="verse"> Un wenn ju jemand wat seggen ward, so sprekt: »De HErr brukt se.« Alsobald ward he se ju laten.</seg>
          <seg id="b.MAT.21.4" type="verse"> Dat gescheeg awer Allns, up dat erfüllt war, wat seggt is dörch den Prophet, de dar sprickt:</seg>
          <seg id="b.MAT.21.5" type="verse"> Seggt de Dochter Zion: Süh, din König kummt to di sachtmödig un ritt up en Esel un up en Fahlen vun de lastbare Eselin.</seg>
          <seg id="b.MAT.21.6" type="verse"> De Jünger gungen hen un dän, as JEsus se befahln harr.</seg>
          <seg id="b.MAT.21.7" type="verse"> Un brochen de Eselin un dat Fahlen un län ehr Kleder darup un setten Em darup.</seg>
          <seg id="b.MAT.21.8" type="verse"> Awer veel Volk bredt de Kleder up den Weg; de Annern haun Telgen vun de Böm un strein se up den Weg.</seg>
          <seg id="b.MAT.21.9" type="verse"> Dat Volk awer, dat vör gung un nafolg, schreeg un sprok: Hosiannah, David sin Söhn! Gelavt wes’, de dar kummt in den HErrn Sin Nam! Hosiannah in de Hög!</seg>
          <seg id="b.MAT.21.10" type="verse"> Un as He na Jerusalem rintrecken dä, rög sik de ganze Stadt un se sproken: Wer is dat?</seg>
          <seg id="b.MAT.21.11" type="verse"> Dat Volk awer sprok: Dat is de JEsus, de Prophet vun Nazareth ut Galiläa.</seg>
          <seg id="b.MAT.21.12" type="verse"> Un JEsus gung na den Tempel GOttes rin, un drev herut alle Verköpers un Köpers in den Tempel un stött um de Weßlers ehr Dischen un de Duvenverköpers ehr Stöhl.</seg>
          <seg id="b.MAT.21.13" type="verse"> Un sprok to se: Dar steiht schreven: Min Hus schall en Bethus heeten; ji awer hebbt en Mörderkul darut makt. Joh.  Mark.  Jer. 7,</seg>
          <seg id="b.MAT.21.14" type="verse"> Un Blinde un Lahme gungen to Em in den Tempel, un He mak se gesund.</seg>
          <seg id="b.MAT.21.15" type="verse"> As awer de Hohenpresters un Schriftgelehrten seegen de Wunner, de He dä, un de Kinner in den Tempel schregen un sä’n: Hosiannah, David sin Söhn, warn se bös.</seg>
          <seg id="b.MAT.21.16" type="verse"> Un sproken to Em: Hörst Du ok, wat düsse seggt? JEsus sprok to se: Ja, hebbt ji niemals les’t: Ut de Unmünnigen un Sögkinner ehrn Mund hest Du Lof toricht!</seg>
          <seg id="b.MAT.21.17" type="verse"> Un He let se dar un gung rut ut de Stadt na Bethanien un blev dar.</seg>
          <seg id="b.MAT.21.18" type="verse"> As He awer den annern Morgen wedder in de Stadt gung, hunger Em.</seg>
          <seg id="b.MAT.21.19" type="verse"> Un He seeg en Fiegenbom an den Weg un gung up em to un funn dar nicks up as blot Bläder un sprok to em: Nu waß up di vun nu an keen Frucht mehr. Un de Fiegenbom verdrög sogliek.</seg>
          <seg id="b.MAT.21.20" type="verse"> Un as de Jünger dat sehn dän, verwunnerten se sik un sproken: Wa is de Fiegenbom so bald verdrögt!</seg>
          <seg id="b.MAT.21.21" type="verse"> JEsus awer antworte un sprok to se: Wahrlich, Ik segg ju, so ji Glov hebbt un nich twiefelt, so ward ji nich alleen datsülve mit den Fiegenbom dohn, sonnern so ji seggen ward to düssen Barg: Hev di up un smiet di in den See! so ward dat geschehn.</seg>
          <seg id="b.MAT.21.22" type="verse"> Un Allns, wat ji bedt in dat Gebet, so ji gloven doht, so ward ji dat kriegen.</seg>
          <seg id="b.MAT.21.23" type="verse"> Un as He in den Tempel keem, treden to Em, as He lehr, de Hohenpresters un de Öllsten in dat Volk un sproken: Ut wat för Macht deihst Du dat? Un wer hett Di de Macht geven?</seg>
          <seg id="b.MAT.21.24" type="verse"> JEsus awer antworte un sprok to se: Ik will ju ok en Wort fragen, wenn ji Mi dat seggt, will Ik ju ok seggen, ut wat för Macht Ik dat doh.</seg>
          <seg id="b.MAT.21.25" type="verse"> Wo weer Johannes sin Döp her? Weer se vun den Himmel oder vun de Minschen? Do dachten se bi sik sülvst un sproken: Seggt wi, se is vun den Himmel west, so ward He to uns seggen: Warum glovt ji Em denn nich?</seg>
          <seg id="b.MAT.21.26" type="verse"> Seggt wi awer, se is vun de Minschen west, so mutt wi uns vör dat Volk fürchten; denn se heeln all Johannes för en Prophet.</seg>
          <seg id="b.MAT.21.27" type="verse"> Un se antworten JEsus un sproken: Wi weet dat nich. Do sprok He to se: So segg Ik ju ok nich, ut wat för Macht Ik dat doh.</seg>
          <seg id="b.MAT.21.28" type="verse"> Wat dünkt ju awer? En Mann harr twee Söhns un gung to den eersten un sprok: Min Söhn, gah hen un arbeid’ hüt in min Wienbarg.</seg>
          <seg id="b.MAT.21.29" type="verse"> He antwort awer un sprok: Ik will’t nich dohn. Darna dä em dat leed un he gung hen.</seg>
          <seg id="b.MAT.21.30" type="verse"> Un he gung to den annern un sprok ebenso: He antwort awer un sprok: Herr, ja, un gung nich hen.</seg>
          <seg id="b.MAT.21.31" type="verse"> Wokeen vun de beiden hett den Vader sin Willen dahn? Se sproken to Em: De Eerste. JEsus sprok to se: Wahrlich, Ik segg ju: De Töllners un Horen mögt wol eher in dat Himmelriek kamen, as ji.</seg>
          <seg id="b.MAT.21.32" type="verse"> Johannes keem to ju un lehr ju den rechten Weg un ji glovten em nich, awer de Töllners un Horen glovten em. Un ob ji dat ok sehn dän, dän ji doch keen Buß, dat ji em darna ok glovt harrn.</seg>
          <seg id="b.MAT.21.33" type="verse"> Hört en anner Glieknis: Dar weer en Husvader, de plant en Wienbarg, un trock en Tun darum un grav en Wienpress’ darin un bu’ en Thorn un dä em an de Wiengarners ut un trock öwer Land.</seg>
          <seg id="b.MAT.21.34" type="verse"> As nu de Wien-Aarn herbi keem, schick he sin Knechts to de Wiengarners, dat se sin Druven in Empfang nehmen dän.</seg>
          <seg id="b.MAT.21.35" type="verse"> Do neemen de Wiengarners sin Knechten, den een slogen se, den annern maken se dod, den drütten steenigten se.</seg>
          <seg id="b.MAT.21.36" type="verse"> Un nochmals schick he annere Knechts ut, mehr as de eersten weern, un se maken se ok dod.</seg>
          <seg id="b.MAT.21.37" type="verse"> Darna schick he sin Söhn ut un sprok: Se ward för min Söhn bang wesen.</seg>
          <seg id="b.MAT.21.38" type="verse"> As awer de Wiengarners den Söhn sehn dän, sproken se to enanner: Dat is de Arv’, kamt, lat uns em dod maken un sin Arvgod an uns bringen.</seg>
          <seg id="b.MAT.21.39" type="verse"> Un se neemen em, stötten em to den Wienbarg rut un makten em dod.</seg>
          <seg id="b.MAT.21.40" type="verse"> Wenn nu de Herr vun den Wienbarg kamen ward, wat ward he düsse Wiengarners dohn?</seg>
          <seg id="b.MAT.21.41" type="verse"> Se sproken to Em: He ward de Bösewichter bös umbringen un sin Wienbarg an anner Wiengarners utdohn, de em de Druven to rechte Tied gevt.</seg>
          <seg id="b.MAT.21.42" type="verse"> JEsus sprok to se: Hebbt ji nich in de Schrift les’t: De Steen, den de Bulüd wegsmeten hebbt, de is to en Ecksteen warn. Vun den HErrn is dat geschehn, un dat is wunnerlich vör unse Ogen?</seg>
          <seg id="b.MAT.21.43" type="verse"> Darum segg Ik ju: Dat Riek GOttes ward vun ju nahmen un de Heiden geven warrn, de sin Früchte bringt.</seg>
          <seg id="b.MAT.21.44" type="verse"> Un wer up düssen Steen fallt, de ward terbreken; up weken he awer fallt, den ward he to Grus drücken.</seg>
          <seg id="b.MAT.21.45" type="verse"> Un as de Hohenpresters un Pharisäers Sin Glieknis hörten, begrepen se, dat He vun se reden dä.</seg>
          <seg id="b.MAT.21.46" type="verse"> Un se trachten darna, wa se Em grepen; awer se weern bang för dat Volk, denn dat heel Em för en Prophet. Luk.  Kap.</seg>
        </div>
        <div id="b.MAT.22" type="chapter">
          <seg id="b.MAT.22.1" type="verse"> Un JEsus antworte, un re’ awermals dörch Glieknisse to se un sprok:</seg>
          <seg id="b.MAT.22.2" type="verse"> Dat Himmelriek is liek en König, den sin Söhn sin Hochtied mak.</seg>
          <seg id="b.MAT.22.3" type="verse"> Un schick sin Knechten ut, dat se de Gäste to de Hochtied repen; un se wulln nich kamen.</seg>
          <seg id="b.MAT.22.4" type="verse"> Awermals schick he annere Knechten ut un sprok: Seggt de Gäste: Seht, min Mahltied hef ik fardig makt, min Ossen un min Mastveh is slacht un Allns is fardig, kamt to de Hochtied.</seg>
          <seg id="b.MAT.22.5" type="verse"> Awer se verachten dat un gungen hen, de een up sin Acker, de anner to sin Hanterung.</seg>
          <seg id="b.MAT.22.6" type="verse"> Weke awer grepen sin Knechten, verhöhnten se un maken se dod.</seg>
          <seg id="b.MAT.22.7" type="verse"> Do dat de König hör, war he heel bös un schick sin Heer ut un broch düsse Mörders um un leet ehr Stadt in Brand steken.</seg>
          <seg id="b.MAT.22.8" type="verse"> Do sprok he to sin Knechten: De Hochtied is twar fardig, awer de Gäste weern dat nich weert.</seg>
          <seg id="b.MAT.22.9" type="verse"> Darum gaht hen up de Straten un ladt to de Hochtied, wen ji finnen doht.</seg>
          <seg id="b.MAT.22.10" type="verse"> Un de Knechts gungen ut up de Straten, un brochen tosamen, wen se funnen, Böse un Gude, un de Dischen warn all vull.</seg>
          <seg id="b.MAT.22.11" type="verse"> Do gung de König rin, de Gäst to besehn, un seeg en Minsch, de harr keen hochtiedlich Kleed an.</seg>
          <seg id="b.MAT.22.12" type="verse"> Un sprok to em: Fründ, wa büst du rinkamen un hest doch keen hochtiedlich Kleed an? He awer sweeg still.</seg>
          <seg id="b.MAT.22.13" type="verse"> Do sprok de König to sin Deeners: Bindt em Hann un Föt un smiet em in de dickste Düsternis rut, dar ward Hulen un Tänklappern wesen.</seg>
          <seg id="b.MAT.22.14" type="verse"> Denn veele sünd beropen, awer wenig sünd utwählt.</seg>
          <seg id="b.MAT.22.15" type="verse"> Do gungen de Pharisäer hen un beraden, wa se Em in Sin Red fangen muchen.</seg>
          <seg id="b.MAT.22.16" type="verse"> Un schickten to Em ehr Jüngers un Herodes sin Deeners un sproken: Meister, wi weet, dat Du wahrhaftig büst un lehrst den Weg to GOtt recht un Du fragst na Nüms, denn Du kümmerst Di nich um de Minschen ehr Ansehn.</seg>
          <seg id="b.MAT.22.17" type="verse"> Darum segg uns, wat dünkt Di? Is dat recht, dat man den Kaiser Koppgeld gift oder nich?</seg>
          <seg id="b.MAT.22.18" type="verse"> Do nu JEsus ehr Bosheit marken dä, sprok He: Ji Heuchlers, wat versökt ji Mi?</seg>
          <seg id="b.MAT.22.19" type="verse"> Wiest Mi de Stüermünz! Un se geven Em en Groschen hen.</seg>
          <seg id="b.MAT.22.20" type="verse"> Un He sprok to se: Wokeen sin Bild un wen sin Upschrift is dat?</seg>
          <seg id="b.MAT.22.21" type="verse"> Se sproken to Em: Den Kaiser sin. Do sprok He to se: So gevt den Kaiser, wat den Kaiser sin is, un GOtt, wat GOtt Sin is!</seg>
          <seg id="b.MAT.22.22" type="verse"> As se dat hörn, verwunnerten se sik un verleten Em un gungen weg.</seg>
          <seg id="b.MAT.22.23" type="verse"> Up densülvigen Dag treden to Em de Sadducäer, de dar meent, dat dar keen Uperstahn is, un fragten Em,</seg>
          <seg id="b.MAT.22.24" type="verse"> Un sproken: Meister, Moses hett seggt: Wenn Een starven deiht un keen Kinner hett, so schall sin Broder sin Fru frien un sin Broder Kinner tügen.</seg>
          <seg id="b.MAT.22.25" type="verse"> Nu sünd bi uns söven Bröder west. De eerste frie un storv; un wiel he keen Nakamen harr, leet he sin Fru sin Broder na.</seg>
          <seg id="b.MAT.22.26" type="verse"> Desglieken de annere, un drütte, bet up den söventen.</seg>
          <seg id="b.MAT.22.27" type="verse"> Toletzt na Alln storv ok de Fru.</seg>
          <seg id="b.MAT.22.28" type="verse"> Nu, in de Uperstahung, wokeen sin Fru ward se wesen mank de söven? Se hebbt se jo All hatt.</seg>
          <seg id="b.MAT.22.29" type="verse"> JEsus awer antworte un sprok to se: Ji irrt un weet de Schrift nich, noch GOtt Sin Kraft.</seg>
          <seg id="b.MAT.22.30" type="verse"> In de Uperstahung ward se weder frien noch sik frien laten, sonnern se sünd ebenso as GOtt Sin Engeln in den Himmel. Mark.  Luk.</seg>
          <seg id="b.MAT.22.31" type="verse"> Hebbt ji awer nich les’t vun de Uperstahung vun de Doden, wat ju vun GOtt seggt is, dar He sprok: Ik bün Abraham sin GOtt, un Israel sin GOtt un Jakob sin GOtt?</seg>
          <seg id="b.MAT.22.32" type="verse"> GOtt awer is nich de Doden ehr GOtt, sonnern de Lebendigen ehr.</seg>
          <seg id="b.MAT.22.33" type="verse"> Un as dat Volk dat hör, warn se ganz verdutzt öwer Sin Lehr.</seg>
          <seg id="b.MAT.22.34" type="verse"> As awer de Pharisäer hörten, dat He de Sadducäer dat Mul stoppt harr, versammelten se sik.</seg>
          <seg id="b.MAT.22.35" type="verse"> Un Een mank se, en Schriftgelehrte, versöch Em un sprok:</seg>
          <seg id="b.MAT.22.36" type="verse"> Meister, wat is dat vörnehmste Gebot in dat Gesetz?</seg>
          <seg id="b.MAT.22.37" type="verse"> JEsus awer sprok to em: Du schast leef hebben GOtt, din HErrn, vun ganzen Harten, vun ganze Seel un vun ganzen Gemöth.</seg>
          <seg id="b.MAT.22.38" type="verse"> Düt is dat vörnehmste un gröttste Gebot.</seg>
          <seg id="b.MAT.22.39" type="verse"> Dat anner awer is em liek: Du schast din Neegsten leef hebben as di sülvst.</seg>
          <seg id="b.MAT.22.40" type="verse"> In düsse twee Gebote hangt dat ganze Gesetz un de Propheten.</seg>
          <seg id="b.MAT.22.41" type="verse"> Do nu de Pharisäers tosamen weern, frag se JEsus</seg>
          <seg id="b.MAT.22.42" type="verse"> Un sprok: Wa dünkt ju um Christus? Wen sin Söhn is He? Se sproken: David sin.</seg>
          <seg id="b.MAT.22.43" type="verse"> He sprok to se: Wa kummt dat denn, dat David Em in den Geist en HErr nennt, as he seggt:</seg>
          <seg id="b.MAT.22.44" type="verse"> De HErr hett seggt to min HErr: Sett Di to Min Rechten, bet dat Ik legg Din Fiende to den Schemel vun Din Föt.</seg>
          <seg id="b.MAT.22.45" type="verse"> Wenn Em nu David en HErr nennt, wa is He denn sin Söhn?</seg>
          <seg id="b.MAT.22.46" type="verse"> Un Nüms kunn Em en Wort antworten, un wag ok Nüms vun den Dag an, Em to fragen.</seg>
        </div>
        <div id="b.MAT.23" type="chapter">
          <seg id="b.MAT.23.1" type="verse"> Do redt JEsus to dat Volk un to Sin Jüngers,</seg>
          <seg id="b.MAT.23.2" type="verse"> Un sprok: Up Moses sin Stohl sitt nu de Schriftgelehrten un Pharisäers.</seg>
          <seg id="b.MAT.23.3" type="verse"> Allns, wat se ju nu seggt, dat ji holn schüllt, dat holt un doht dat. Awer na ehr Warke schüllt ji nich dohn. Se seggt dat wol un doht dat doch nich.</seg>
          <seg id="b.MAT.23.4" type="verse"> Se bindt awer sware un unerdrägliche Lasten un leggt se de Minschen up den Hals; awer se wüllt desülven nich mit een Finger anrögen.</seg>
          <seg id="b.MAT.23.5" type="verse"> All ehr Warke awer doht se, dat se vun de Lüd sehn ward. Se makt ehr Denkzettel breet un de Söm’ an ehr Kleder grot.</seg>
          <seg id="b.MAT.23.6" type="verse"> Se sitt geern baben an bi Disch un in de Scholen.</seg>
          <seg id="b.MAT.23.7" type="verse"> Un hebbt dat geern, dat se gröt’ ward up den Markt, un vun de Minschen Rabbi nennt ward.</seg>
          <seg id="b.MAT.23.8" type="verse"> Awer ji schüllt ju nich Rabbi nennen laten, denn Een is ju Meister, Christus; ji awer sünd All Bröder.</seg>
          <seg id="b.MAT.23.9" type="verse"> Un schüllt Nüms Vader heten up de Eer: denn Een is ju Vader, de in den Himmel is.</seg>
          <seg id="b.MAT.23.10" type="verse"> Un ji schüllt ju nich Meister heten laten: denn Een is ju Meister, Christus.</seg>
          <seg id="b.MAT.23.11" type="verse"> De Gröttste mank ju schall ju Deener wesen.</seg>
          <seg id="b.MAT.23.12" type="verse"> Denn wer sik sülvst grot makt, de ward lütt makt, un wer sik sülvst lütt makt, de ward grot makt.</seg>
          <seg id="b.MAT.23.13" type="verse"> Weh ju Schriftgelehrten un Pharisäers, ji Heuchlers, de ji dat Himmelriek toslut vör de Minschen! Ji kamt dar nich rin, un de dar rin wüllt, de lat ji nich rin gahn.</seg>
          <seg id="b.MAT.23.14" type="verse"> Wehe ju Schriftgelehrten un Pharisäers, ji Heuchlers, de ji de Wittwen ehr Hüser upfreet un lange Gebede vörgevt! Darum ward ji desto mehr Verdammnis kriegen.</seg>
          <seg id="b.MAT.23.15" type="verse"> Wehe ju Schriftgelehrten un Pharisäers, ji Heuchlers, de ji to Land un Water umhertreckt, dat ji een Judengenossen makt; un wenn he dat warn is, makt ji ut em en Höllenkind, twee mal arger, as ji sünd.</seg>
          <seg id="b.MAT.23.16" type="verse"> Weh ju, verblendte Leiter, de ji seggt: Wer dar swört bi den Tempel, dat is Nicks, wer awer swört bi dat Gold vun den Tempel, de is schüllig.</seg>
          <seg id="b.MAT.23.17" type="verse"> Ji Narren un Blinden! Wat is grötter? dat Gold, oder de Tempel, de dat Gold hillig makt?</seg>
          <seg id="b.MAT.23.18" type="verse"> Wer dar swört bi den Altar, dat is Nicks; wer awer swört bi dat Opfer, dat darup is, de is schüllig.</seg>
          <seg id="b.MAT.23.19" type="verse"> Ji Narren un Blinden! Wat is grötter, dat Opfer oder de Altar, de dat Opfer hillig makt?</seg>
          <seg id="b.MAT.23.20" type="verse"> Darum, wer dar swört bi den Altar, de swört bi densülven un bi Allns, wat darup is.</seg>
          <seg id="b.MAT.23.21" type="verse"> Un wer dar swört bi den Tempel, de swört bi densülven un bi de, de darin wahnt.</seg>
          <seg id="b.MAT.23.22" type="verse"> Un wer dar swört bi den Himmel, de swört bi GOtt Sin Stohl un bi den, de darup sitt.</seg>
          <seg id="b.MAT.23.23" type="verse"> Wehe ju Schriftgelehrten un Pharisäers, ji Heuchlers, de ji tein Prozent Stüer nehmt vun de Münz, Dill un Kümmel; un lat na dat Swarste in dat Gesetz, nämlich dat Gericht, de Barmhartigkeit un de Glov! Düt schull man dohn un dat Anner nich laten.</seg>
          <seg id="b.MAT.23.24" type="verse"> Ji verblendte Leiter, de ji Mücken sieht un Kameele versluckt.</seg>
          <seg id="b.MAT.23.25" type="verse"> Weh ju Schriftgelehrten un Pharisäers, ji Heuchlers, de ji de Bekers un Schötteln utwennig rein holt, binnen awer sünd se vull vun Rov un Habsucht.</seg>
          <seg id="b.MAT.23.26" type="verse"> Du blinde Pharisäer, mak toeerst dat Inwennige vun den Beker un de Schöttel rein, up dat ok dat Utwennige rein ward.</seg>
          <seg id="b.MAT.23.27" type="verse"> Wehe ju Schriftgelehrten un Pharisäers, ji Heuchlers, de ji liek sünd kalkte Gräwer, weke buten smuck utsehn doht, awer binnen sünd se vull vun Dodenknaken un allerhand Unflat.</seg>
          <seg id="b.MAT.23.28" type="verse"> Also ji ok; vun buten schient ji vör de Minschen fromm, awer binnen sünd ji vull vun Heuchelie un Undög.</seg>
          <seg id="b.MAT.23.29" type="verse"> Wehe ju Schriftgelehrten un Pharisäers, ji Heuchlers, de ji de Prophetengräwer bu’t un smückt de Gerechten ehr Gräwer.</seg>
          <seg id="b.MAT.23.30" type="verse"> Un sprekt: Weern wi to unse Vaders ehr Tieden west, so wulln wi nich Deel hebben mit se an de Propheten ehr Blot.</seg>
          <seg id="b.MAT.23.31" type="verse"> So gevt ji twar öwer ju sülvst Tügnis, dat ji Kinner sünd vun de, weke de Propheten dod makt hebbt.</seg>
          <seg id="b.MAT.23.32" type="verse"> Wolan, makt ji ok ju Vaders ehr Maat vull!</seg>
          <seg id="b.MAT.23.33" type="verse"> Ji Slangen, ji Adderngetücht! wa wüllt ji de Höll ehr Verdammnis entgahn?</seg>
          <seg id="b.MAT.23.34" type="verse"> Darum hört, Ik schick to ju Propheten un Kloke un Schriftgelehrten: un vun de ward ji weke dod maken un krüzigen un weke ward ji geißeln in ju Scholen un ward se verfolgen vun een Stadt in de anner;</seg>
          <seg id="b.MAT.23.35" type="verse"> Up dat öwer ju kummt all dat gerechte Blot, dat vergaten is up de Eer, vun den gerechten Abel sin Blot an bet to Zacharias, Barachias Söhn sin Blot, den ji dod makt hebbt twischen den Tempel un den Altar.</seg>
          <seg id="b.MAT.23.36" type="verse"> Wahrlich, Ik segg ju, dat düt alltomal öwer dat Geslecht kamen ward.</seg>
          <seg id="b.MAT.23.37" type="verse"> Jerusalem, Jerusalem, de du dod makt hest de Propheten un steenigt, de to di schickt sünd! Wa oft hef Ik din Kinner versammeln wullt, as en Kluckhehn ehr Küken unner ehr Flünk versammeln deiht, un ji hebbt nich wullt.</seg>
          <seg id="b.MAT.23.38" type="verse"> Seht, ju Hus schall ju wüst laten warrn.</seg>
          <seg id="b.MAT.23.39" type="verse"> Denn Ik segg ju: Ji ward Mi vun nu af nich sehn, bet dat ji sprekt: Lavt wes’, de dar kummt in den HErrn Sin Nam!</seg>
        </div>
        <div id="b.MAT.24" type="chapter">
          <seg id="b.MAT.24.1" type="verse"> Un JEsus gung weg vun den Tempel, un Sin Jüngers treden to Em, dat se Em wiesen den Tempel sin Gebüde.</seg>
          <seg id="b.MAT.24.2" type="verse"> JEsus awer sprok to se: Seht ji nich dat Allns? Wahrlich, Ik segg ju: Hier ward nich een Steen up den annern blieven, de nich entwei braken ward.</seg>
          <seg id="b.MAT.24.3" type="verse"> Un as He up den Ölbarg sitten dä, treden to Em Sin Jüngers alleen un sproken: Segg uns, wann ward sik dat todregen? Un wat ward dat för Teken wesen vun Din Tokunft un vun dat Enn vun de Welt?</seg>
          <seg id="b.MAT.24.4" type="verse"> JEsus awer antworte un sprok to se: Seht to, dat ju Nüms verföhrn deiht.</seg>
          <seg id="b.MAT.24.5" type="verse"> Denn dar ward Veele kamen unner Min Nam un seggen: Ik bün Christus, un ward Veele verföhrn.</seg>
          <seg id="b.MAT.24.6" type="verse"> Ji ward vun Kriegen hörn un Geschrigg vun Kriegen; seht to, un ward nich bang. Dat mutt toeerst Allns geschehn; awer dat Enn is noch nich dar.</seg>
          <seg id="b.MAT.24.7" type="verse"> Denn een Volk ward sik upsetten gegen dat anner, un een Königriek öwer dat annere, un ward wesen Pest un düre Tied un Eerdbeven hier un dar.</seg>
          <seg id="b.MAT.24.8" type="verse"> All dat awer is de Anfang vun de Noth.</seg>
          <seg id="b.MAT.24.9" type="verse"> Alsdann ward se ju öwerlevern in Bedröfnis un ju dod maken. Un ji möt haßt warrn wegen Min Namen vun alle Völker.</seg>
          <seg id="b.MAT.24.10" type="verse"> Denn ward sik Veele argern un ward unner enanner verraden un ward sik unner enanner hassen.</seg>
          <seg id="b.MAT.24.11" type="verse"> Un veele falsche Propheten ward upstahn un ward Veele verföhrn.</seg>
          <seg id="b.MAT.24.12" type="verse"> Un wiel de Ungerechtigkeit ward öwerhand nehmen, ward de Leev in Veele kold warrn.</seg>
          <seg id="b.MAT.24.13" type="verse"> Wer awer uthollt bet an dat Enn, de ward selig.</seg>
          <seg id="b.MAT.24.14" type="verse"> Un dat Evangelium vun dat Riek ward predigt warrn in de ganze Welt to en Tügnis öwer alle Völker; un denn ward dat Enn kamen.</seg>
          <seg id="b.MAT.24.15" type="verse"> Wenn ji nu sehn ward de Gruel vun de Verwüstung, wovun seggt is dörch den Prophet Daniel, dat he steiht an de hillige Stä, (wer dat lesen deiht, de mark sik dat!)</seg>
          <seg id="b.MAT.24.16" type="verse"> Denn lop weg up de Bargen, wer in dat jüdische Land is.</seg>
          <seg id="b.MAT.24.17" type="verse"> Un wer up dat Dack is, de stieg nich dal, um wat to haln ut sin Hus.</seg>
          <seg id="b.MAT.24.18" type="verse"> Un wer up dat Feld is, de kehr nich um, sin Kleder to haln.</seg>
          <seg id="b.MAT.24.19" type="verse"> Wehe awer de Swangern un Fruens, de Kinner an de Bost hebbt, to de Tied!</seg>
          <seg id="b.MAT.24.20" type="verse"> Bedt awer, dat ju Fluch nich vör sik gahn deiht in den Winter oder up den Sabbath.</seg>
          <seg id="b.MAT.24.21" type="verse"> Denn dar ward to de Tied en grote Bedröfnis wesen, as nich west is vun de Welt Anfang bet hierher un as ok nich warrn ward.</seg>
          <seg id="b.MAT.24.22" type="verse"> Un wenn düsse Dag’ nich warn verkört, so war keen Minsch selig. Awer wegen de Uterwählten ward de Dag’ verkört.</seg>
          <seg id="b.MAT.24.23" type="verse"> Wenn denn Jemand to ju seggen ward: Seht, hier is Christus oder dar, so schüllt ji dat nich gloven.</seg>
          <seg id="b.MAT.24.24" type="verse"> Denn dar ward falsche Christi un falsche Propheten upstahn un grote Teken un Wunner dohn, dat ok de Uterwählten (wenn dat möglich weer) in den Irrdom verföhrt warrn.</seg>
          <seg id="b.MAT.24.25" type="verse"> Seht, Ik hef ju dat vörher seggt.</seg>
          <seg id="b.MAT.24.26" type="verse"> Darum, wenn se to ju seggen ward: »Süh, He is in de Wüstenie,« so gaht nich rut; »Süh, He is in de Kamer,« so glovt dat nich.</seg>
          <seg id="b.MAT.24.27" type="verse"> Denn gliek as de Blitz utgeiht vun den Upgang un lüchtet bet to den Unnergang, so gau ward ok de Minschensöhn Sin Tokunft wesen.</seg>
          <seg id="b.MAT.24.28" type="verse"> Wo awer en Aas is, dar sammelt sik de Adlers.</seg>
          <seg id="b.MAT.24.29" type="verse"> Awer bald na de Bedröfnis vun düsse Tied ward de Sünn un de Maand ehrn Schien verleern, un de Steerns ward vun den Himmel dal falln un de Himmel ehr Kräft ward sik bewegen.</seg>
          <seg id="b.MAT.24.30" type="verse"> Un denn ward erschienen dat Teken vun den Minschensöhn in den Himmel. Un denn ward hulen alle Geslechter up de Eer un ward kamen sehn den Minschensöhn in de Wolken an den Himmel mit grote Kraft un Herrlichkeit.</seg>
          <seg id="b.MAT.24.31" type="verse"> Un He ward utschicken Sin Engeln mit helle Basunen, un se ward sammeln Sin Uterwählten vun de veer Winden, vun een Enn an den Himmel to dat anner.</seg>
          <seg id="b.MAT.24.32" type="verse"> An den Fiegenbom lehrt en Glieknis. Wenn sin Twieg nu saftig ward un Bläder kriggt, so weet ji, dat de Sommer neeg bi is.</seg>
          <seg id="b.MAT.24.33" type="verse"> Also ok, wenn ji dat Allns sehn doht, so weet ji, dat dat neeg vör de Döhr is.</seg>
          <seg id="b.MAT.24.34" type="verse"> Wahrlich, Ik segg ju: Düt Geslecht ward nich vergahn, bet dat Allns geschüt.</seg>
          <seg id="b.MAT.24.35" type="verse"> Himmel un Eer ward vergahn, awer Min Worde ward nich vergahn.</seg>
          <seg id="b.MAT.24.36" type="verse"> Vun den Dag awer un vun de Stunn weet Nüms, ok de Engeln nich in den Himmel; sonnern alleen Min Vader.</seg>
          <seg id="b.MAT.24.37" type="verse"> Gliek awer as dat to Noah’s Tied weer, so ward ok de Minschensöhn Sin Tokunft wesen.</seg>
          <seg id="b.MAT.24.38" type="verse"> Denn gliek as se weern in de Dag’ vör de Sündfloth; se eten, se drunken, frien un leten sik frien bet an den Dag, do Noah in de Arch gung.</seg>
          <seg id="b.MAT.24.39" type="verse"> Un se achten nich, bet dat de Sündfloth keem un neem se all weg: so ward ok wesen de Tokunft vun den Minschensöhn.</seg>
          <seg id="b.MAT.24.40" type="verse"> Denn ward twee up dat Feld wesen; Een ward annahm, un de Anner ward verlaten warrn.</seg>
          <seg id="b.MAT.24.41" type="verse"> Twee ward malen in de Möl; de Een ward annahm un de Anner ward verlaten warrn.</seg>
          <seg id="b.MAT.24.42" type="verse"> Darum west wachsam; denn ji weet nich, wat vör en Stunn ju HErr kamen ward.</seg>
          <seg id="b.MAT.24.43" type="verse"> Dat schüllt ji awer weten: Wenn en Husvader weten dä, up wat förn Stunn de Deef kamen wull, so war he jo wachsam wesen un nich in sin Hus breken laten.</seg>
          <seg id="b.MAT.24.44" type="verse"> Darum west ji ok bereit; denn de Minschensöhn ward kamen to en Stunn, wenn ji dat nich meent.</seg>
          <seg id="b.MAT.24.45" type="verse"> Wer is awer nu en true un kloke Knecht, den de Herr sett hett öwer sin Deeners, dat he se to rechte Tied Spies gift?</seg>
          <seg id="b.MAT.24.46" type="verse"> Selig is de Knecht, wenn sin Herr kummt un findt em also dohn.</seg>
          <seg id="b.MAT.24.47" type="verse"> Wahrlich, Ik segg ju: He ward em öwer all sin Göder setten.</seg>
          <seg id="b.MAT.24.48" type="verse"> So awer de anner, de böse Knecht, ward in sin Hart seggen: Min Herr kummt noch lang nich,</seg>
          <seg id="b.MAT.24.49" type="verse"> Un fangt an, sin Mitknechten to sla’n, itt un drinkt mit de Bedrunkenen:</seg>
          <seg id="b.MAT.24.50" type="verse"> So ward düsse Knecht sin Herr kamen an den Dag, dat he sik dat nich versüht, un to de Stunn, de he nich weet.</seg>
          <seg id="b.MAT.24.51" type="verse"> Un ward em in Stücken terrieten, un ward em sin Lohn geven mit de Heuchlers. Dar ward wesen Hulen un Tänklappern.</seg>
        </div>
        <div id="b.MAT.25" type="chapter">
          <seg id="b.MAT.25.1" type="verse"> Denn ward dat Himmelriek gliek wesen tein Jungfern, de ehr Lampen neemen un gungen ut, den Brüdigam in de Möt.</seg>
          <seg id="b.MAT.25.2" type="verse"> Awer fief mank se weern eenfoltig un fief weern klok.</seg>
          <seg id="b.MAT.25.3" type="verse"> De eenfoltigen neemen ehr Lampen, awer se neemen keen Öl mit sik.</seg>
          <seg id="b.MAT.25.4" type="verse"> De kloken awer neemen Öl in ehr Gefäße, samt ehr Lampen.</seg>
          <seg id="b.MAT.25.5" type="verse"> Do nu de Brüdigam up sik töven leet, warn se All möd un slepen in.</seg>
          <seg id="b.MAT.25.6" type="verse"> För Middernacht awer war en Geschrigg: Süh, de Brüdigam kummt, gaht rut, em in de Möt!</seg>
          <seg id="b.MAT.25.7" type="verse"> Do stunnen düsse Jungfern alle up un maken ehr Lampen smuck.</seg>
          <seg id="b.MAT.25.8" type="verse"> De Eenfoltigen awer sproken to de Kloken: Gevt uns vun ju Öl, denn unse Lampen gaht ut.</seg>
          <seg id="b.MAT.25.9" type="verse"> Do antworten de Kloken un sproken: Nich also, up dat nich wi un ji to kort kamt. Gaht awer hen to de Hökers, un kopt för ju sülven.</seg>
          <seg id="b.MAT.25.10" type="verse"> Un do se hengungen to kopen, keem de Brüdigam, un de dar bereit weern, gungen mit em rin to de Hochtied un de Döhr war toslaten.</seg>
          <seg id="b.MAT.25.11" type="verse"> Toletzt keemen ok de annern Jungfern un sproken: Herr, Herr, mak uns apen!</seg>
          <seg id="b.MAT.25.12" type="verse"> He antworte awer un sprok: Wahrlich, ik segg ju: Ik kenn ju nich.</seg>
          <seg id="b.MAT.25.13" type="verse"> Darum west munter, denn ji weet weder den Dag noch de Stunn, in de de Minschensöhn kamen ward.</seg>
          <seg id="b.MAT.25.14" type="verse"> Gliek as en Minsch, de öwer Land trock, sin Knechten reep, un öwergev se sin Göder.</seg>
          <seg id="b.MAT.25.15" type="verse"> Un den Een gev he fief Zentner, den Annern twee, den drütten een, Jedereen na Vermögen, un trock bald weg.</seg>
          <seg id="b.MAT.25.16" type="verse"> Do gung de hen, de fief Zentner kregen harr, un handel mit desülvigen un gewunn anner fief Zentner.</seg>
          <seg id="b.MAT.25.17" type="verse"> Desglieken ok, de twee Zentner kregen harr, gewunn ok anner twee Zentner.</seg>
          <seg id="b.MAT.25.18" type="verse"> De awer een kregen harr, gung hen un mak en Kul in de Eer un verstek sin Herr sin Geld.</seg>
          <seg id="b.MAT.25.19" type="verse"> Na en lange Tied keem de Herr vun düsse Knechts, un heel Rekenschap mit se.</seg>
          <seg id="b.MAT.25.20" type="verse"> Do tred herto, de fief Zentner kregen harr, un legg fief anner Zentner hen un sprok: Herr, du hest mi fief Zentner dahn, süh dar, ik hef darmit anner fief Zentner verdeent.</seg>
          <seg id="b.MAT.25.21" type="verse"> Do sprok sin Herr to em: Ei, du fromme un true Knecht, du büst öwer wenig tru west, ik will di öwer veel setten, gah in to din Herr sin Freud.</seg>
          <seg id="b.MAT.25.22" type="verse"> Do tred ok herto, de twee Zentner kregen harr un sprok: Herr, du hest mi twee Zentner dahn, süh dar, ik hef mit desülven twee anner verdeent.</seg>
          <seg id="b.MAT.25.23" type="verse"> Sin Herr sprok to em: Ei, du fromme un true Knecht, du büst öwer wenig tru west, ik will di öwer veel setten, gah in to din Herr sin Freud.</seg>
          <seg id="b.MAT.25.24" type="verse"> Do tred ok herto, de een Zentner kregen harr un sprok: Herr, ik wuß, dat du en harte Mann büst. Du meihst, wo du nich sai’t hest, un sammelst, wo du nich streut hest.</seg>
          <seg id="b.MAT.25.25" type="verse"> Un weer bang, gung hen un verstek din Zentner in de Eer. Süh, dar hest du, wat din is.</seg>
          <seg id="b.MAT.25.26" type="verse"> Sin Herr awer antworte un sprok to em: Du böse un fule Knecht! wußt du, dat ik meih, wo ik nich sai’t hef, un sammel, wo ik nich streut hef;</seg>
          <seg id="b.MAT.25.27" type="verse"> So schust du min Geld to de Weßlers dahn hebben un wenn ik kamen weer, harr ik dat Minige to mi nahmen mit Gewinn.</seg>
          <seg id="b.MAT.25.28" type="verse"> Darum nehmt vun em den Zentner un gevt dat den, de tein hett.</seg>
          <seg id="b.MAT.25.29" type="verse"> Denn wer dar hett, den ward geven warrn, un he ward vull up hebben; wer awer nich hett, den ward ok, wat he hett, nahmen warrn.</seg>
          <seg id="b.MAT.25.30" type="verse"> Un den unnützen Knecht smiet in de Düsternis rut, dar ward wesen Hulen un Tänklappern.</seg>
          <seg id="b.MAT.25.31" type="verse"> Wenn awer de Minschensöhn kamen ward in Sin Herrlichkeit un alle hilligen Engeln mit Em, denn ward he sitten up den Stohl vun Sin Herrlichkeit.</seg>
          <seg id="b.MAT.25.32" type="verse"> Un alle Völker ward vör Em versammelt warrn. Un He ward se vun eenanner scheeden, gliek as en Schapharr de Schap vun de Böck scheeden deiht.</seg>
          <seg id="b.MAT.25.33" type="verse"> Un ward de Schap to Sin rechte Hand stellen un de Böck to de Linke.</seg>
          <seg id="b.MAT.25.34" type="verse"> Denn ward de König seggen to de to Sin Rechten: Kamt her ji Gesegneten vun Min Vader, arft dat Riek, dat för ju bereit holn is vun de Welt Anfang her!</seg>
          <seg id="b.MAT.25.35" type="verse"> Denn Ik bün hungrig west un ji hebbt Mi wat to eten geven. Ik bün döstig west un ji hebbt Mi wat to drinken geven. Ik bün en Gast west un ji hebbt Mi Harbarg geven.</seg>
          <seg id="b.MAT.25.36" type="verse"> Ik bün nakelt west un ji hebbt Mi Kledung geven. Ik bün krank west un ji hebbt Mi besöcht. Ik bün gefangen west un ji sünd to Mi kamen.</seg>
          <seg id="b.MAT.25.37" type="verse"> Denn ward de Gerechten Em antworten un seggen: HErr, wannehr hebbt wi Di hungrig sehn un Di wat to eten geven? oder döstig un hebbt Di wat to drinken geven?</seg>
          <seg id="b.MAT.25.38" type="verse"> Wannehr hebbt wi Di as Gast sehn un Di Harbarg geven?</seg>
          <seg id="b.MAT.25.39" type="verse"> Wannehr hebbt wi Di krank oder gefangen sehn un sünd to Di kamen?</seg>
          <seg id="b.MAT.25.40" type="verse"> Un de König ward antworten un seggen: Wahrlich, Ik segg ju: Wat ji dahn hebbt een vun düsse Min geringsten Bröder, dat hebbt ji Mi dahn.</seg>
          <seg id="b.MAT.25.41" type="verse"> Denn ward He ok seggen to de to Sin linke Hand: Gaht weg vun Mi, ji Verfluchten, in dat ewige Füer, dat dar torecht makt is vör den Düvel un sin Engeln.</seg>
          <seg id="b.MAT.25.42" type="verse"> Ik bün hungrig west, un ji hebbt Mi Nicks to eten geven. Ik bün döstig west un ji hebbt Mi Nicks to drinken geven.</seg>
          <seg id="b.MAT.25.43" type="verse"> Ik bün en Gast west un ji hebbt Mi keen Harbarg geven. Ik bün nakelt west un ji hebbt Mi keen Kledung geven. Ik bün krank un gefangen west un ji hebbt Mi nich besöcht.</seg>
          <seg id="b.MAT.25.44" type="verse"> Denn ward de Em ok antworten un seggen: HErr, wannehr hebbt wi Di sehn hungrig oder döstig, oder as Gast, oder nakelt, oder krank, oder gefangen, un hebbt Di nich deent?</seg>
          <seg id="b.MAT.25.45" type="verse"> Denn ward He antworten un seggen: Wahrlich, Ik segg ju: Wat ji nich dahn hebbt een vun düsse Geringsten, dat hebbt ji Mi ok nich dahn.</seg>
          <seg id="b.MAT.25.46" type="verse"> Un se ward in de ewige Pien gahn; awer de Gerechten in dat ewige Leven.</seg>
        </div>
        <div id="b.MAT.26" type="chapter">
          <seg id="b.MAT.26.1" type="verse"> Un dat begev sik, as JEsus all düsse Reden to Enn brocht harr, sprok He to Sin Jüngers:</seg>
          <seg id="b.MAT.26.2" type="verse"> Ji weet, dat na twee Dag’ Ostern ward un de Minschensöhn ward öwerlevert, dat He krüzigt ward.</seg>
          <seg id="b.MAT.26.3" type="verse"> Do versammeln sik de Hohenpresters un Schriftgelehrten un de Öllsten vun dat Volk in den Hohenprester, de dar Kaiphas heten dä, sin Palast.</seg>
          <seg id="b.MAT.26.4" type="verse"> Un heeln Rath, wa se JEsus mit List griepen un dod maken kunn.</seg>
          <seg id="b.MAT.26.5" type="verse"> Se sproken awer: Jo nich up dat Fest, up dat dar nich en Uplop ward unner dat Volk.</seg>
          <seg id="b.MAT.26.6" type="verse"> Do nu JEsus weer to Bethanien, in Simon den Utsätzigen sin Hus,</seg>
          <seg id="b.MAT.26.7" type="verse"> Tred en Fru to Em, de harr en Glas mit köstlich Water un got dat ut up Sin Kopp, as He to Disch seet.</seg>
          <seg id="b.MAT.26.8" type="verse"> As Sin Jüngers dat seegen, warn se unwillig un sproken: Wat schall düsse Unrat?</seg>
          <seg id="b.MAT.26.9" type="verse"> Düt Water harr mugt düer verkofft un de Armen geven warn.</seg>
          <seg id="b.MAT.26.10" type="verse"> As JEsus dat marken dä, sprok He to se: Wat geiht ju de Fru an? Se hett en god Wark an Mi dahn.</seg>
          <seg id="b.MAT.26.11" type="verse"> Ji hebbt alle Tied Arme bi ju, awer Mi hebbt ji nich alle Tied.</seg>
          <seg id="b.MAT.26.12" type="verse"> Dat se düt Water hett up Min Lief gaten, dat hett se dahn, up dat se Mi son Genuß bereiten deiht.</seg>
          <seg id="b.MAT.26.13" type="verse"> Wahrlich, Ik segg ju: Wo düt Evangelium predigt ward in de ganze Welt, dar ward man ok seggen to ehr Gedächtnis, wat se dahn hett.</seg>
          <seg id="b.MAT.26.14" type="verse"> Do gung hen een vun de Twölf, mit Namen Judas Ischarioth, to de Hohenpresters,</seg>
          <seg id="b.MAT.26.15" type="verse"> Un sprok: Wat wüllt ji mi geven? Ik will Em ju verraden. Un se boden em dörtig Sülverlings.</seg>
          <seg id="b.MAT.26.16" type="verse"> Un vun do an söch he Gelegenheit, dat he Em verraden dä.</seg>
          <seg id="b.MAT.26.17" type="verse"> Awer an den eersten Dag vun de söten Brode treden de Jüngers to JEsus un sproken to Em: Wo wullt Du, dat wi Di bereiten, dat Osterlamm to eten?</seg>
          <seg id="b.MAT.26.18" type="verse"> He sprok: Gaht hen in de Stadt to een un sprekt to em: De Meister lett di seggen: Min Tied is kamen, Ik will bi di Ostern holn mit Min Jüngers.</seg>
          <seg id="b.MAT.26.19" type="verse"> Un de Jüngers dän, as JEsus se befahln harr, un maken dat Osterlamm fardig.</seg>
          <seg id="b.MAT.26.20" type="verse"> Un an den Abend sett He Sik to Disch mit de Twölf.</seg>
          <seg id="b.MAT.26.21" type="verse"> Un as se eten dän, sprok He: Wahrlich, Ik segg ju, Een mank ju ward Mi verraden.</seg>
          <seg id="b.MAT.26.22" type="verse"> Un se warn heel bedrövt un fungen an, Jedereen vun se, un sän to Em: HErr, bün ik dat?</seg>
          <seg id="b.MAT.26.23" type="verse"> He antworte un sprok: De mit de Hand mit Mi in de Schöttel langt, de ward Mi verraden.</seg>
          <seg id="b.MAT.26.24" type="verse"> De Minschensöhn geiht twar darhen, as vun Em schreven steiht; doch wehe den Minsch, dörch den He verraden ward. Dat weer em beter, dat so en Minsch nie gebarn weer.</seg>
          <seg id="b.MAT.26.25" type="verse"> Do antworte Judas, de Em verraden dä, un sprok: Bün ik dat, Rabbi? He sprok to em: Du seggst dat.</seg>
          <seg id="b.MAT.26.26" type="verse"> As se awer eten dän, neem JEsus dat Brod, dank un brok dat un gev dat de Jüngers un sprok: Nehmt, eet, dat is Min Lief.</seg>
          <seg id="b.MAT.26.27" type="verse"> Un He neem den Kelch, un dank, gev se den un sprok: Drinkt all darut.</seg>
          <seg id="b.MAT.26.28" type="verse"> Dat is Min Blod vun dat nie Testament, dat vergaten ward för veele, to Vergevung vun de Sünn.</seg>
          <seg id="b.MAT.26.29" type="verse"> Ik segg ju: Ik warr vun nu an nich mehr drinken vun düsse Frucht vun den Wienstock, bet an den Dag, dar Ik dat nie drinken warr mit ju in Min Vader Sin Riek.</seg>
          <seg id="b.MAT.26.30" type="verse"> Un do se den Lofgesang spraken harrn, gungen se rut an den Ölbarg.</seg>
          <seg id="b.MAT.26.31" type="verse"> Do sprok JEsus to se: In düsse Nacht ward ji ju all an Mi argern. Denn dar steiht schreven: Ik warr den Harr slan, un de Schap vun de Herde ward sik verlopen.</seg>
          <seg id="b.MAT.26.32" type="verse"> Wenn Ik awer wedder upstah, will Ik vör ju hergahn in Galiläa.</seg>
          <seg id="b.MAT.26.33" type="verse"> Petrus awer antworte un sprok to Em: Wenn se sik ok all an Di argern doht, so will ik mi doch nümmermehr argern.</seg>
          <seg id="b.MAT.26.34" type="verse"> JEsus sprok to Em: Wahrlich, Ik segg di: In düsse Nacht, ehr de Hahn kreihn deiht, warrst du Mi dree Mal verleugnen.</seg>
          <seg id="b.MAT.26.35" type="verse"> Petrus sprok to Em: Un wenn ik mit Di starven schall, so will ik Di nich verleugnen. Datsülvige sän ok alle Jüngers.</seg>
          <seg id="b.MAT.26.36" type="verse"> Do keem JEsus mit se to en Hof, de heet Gethsemane, un sprok to Sin Jüngers: Sett ju hier, bet dat Ik darhen gah un bed’.</seg>
          <seg id="b.MAT.26.37" type="verse"> Un neem to Sik Petrus, un Zebedäus sin beiden Söhns un fung an to truern un to bevern.</seg>
          <seg id="b.MAT.26.38" type="verse"> Do sprok JEsus to se: Min Seel is bedrövt bet an den Dod; blievt hier un wakt mit Mi.</seg>
          <seg id="b.MAT.26.39" type="verse"> Un gung hen, en beten darvun, full dal up Sin Gesicht un bä un sprok: Min Vader, is dat möglich, so gah düsse Kelch vun Mi; doch nich as Ik will, sonnern as Du wullt.</seg>
          <seg id="b.MAT.26.40" type="verse"> Un He keem to Sin Jüngers un funn se inslapen un sprok to Petrus: Künnt ji denn nich en Stunn mit Mi waken?</seg>
          <seg id="b.MAT.26.41" type="verse"> Wakt un bedt, up dat ji nich in Anfechtung fallen doht. De Geist is willig, awer dat Fleesch is swack.</seg>
          <seg id="b.MAT.26.42" type="verse"> Ton annern Mal gung He wedder hen, bä un sprok: Min Vader, is dat nich möglich, dat düsse Kelch vun Mi gah, Ik drink em denn; so gescheh Din Will.</seg>
          <seg id="b.MAT.26.43" type="verse"> Un He keem un funn se noch eenmal slapen, un ehr Ogen weern vull vun Slap.</seg>
          <seg id="b.MAT.26.44" type="verse"> Un He leet se un gung noch eenmal hen un bä ton drütten Mal un sprok desülvigen Wör’.</seg>
          <seg id="b.MAT.26.45" type="verse"> Do keem He to Sin Jüngers un sprok to se: Ach, wüllt ji nu slapen un ruhn? Seht, de Stunn is hier, dat de Minschensöhn in de Sünners ehr Hann öwergeven ward.</seg>
          <seg id="b.MAT.26.46" type="verse"> Staht up, lat uns gahn, he is dar, de Mi verraden deiht.</seg>
          <seg id="b.MAT.26.47" type="verse"> Un as He noch reden dä, süh, do keem Judas, een vun de Twölf, un mit em en grote Schaar mit Swerdten un mit Stangen, vun de Hohenpresters un de Öllsten vun dat Volk.</seg>
          <seg id="b.MAT.26.48" type="verse"> Un de Verräder harr se en Teken geven un seggt: Weken ik küssen warr, de is dat, den griept.</seg>
          <seg id="b.MAT.26.49" type="verse"> Un sogliek trä he to JEsus un sprok: Ik gröt Di, Rabbi! un küß Em.</seg>
          <seg id="b.MAT.26.50" type="verse"> JEsus awer sprok to em: Min Fründ, warum büst du herkamen? Do treden se to Em, län de Hann an JEsus un grepen Em.</seg>
          <seg id="b.MAT.26.51" type="verse"> Un süh, een vun de, de mit JEsus weern, reck de Hand ut un trock sin Swerdt rut, un slog den Hohenprester sin Knecht un hau em een Ohr af.</seg>
          <seg id="b.MAT.26.52" type="verse"> Do sprok JEsus to em: Stek din Swerdt an sin Stä, denn wer dat Swerdt nimmt, de schall dörch dat Swerdt umkamen.</seg>
          <seg id="b.MAT.26.53" type="verse"> Oder meenst du, dat Ik Min Vader nich beden kunn, dat He Mi toschicken dä mehr as twölf Legionen Engeln?</seg>
          <seg id="b.MAT.26.54" type="verse"> Wa war awer de Schrift erfüllt? Dat mutt so gahn.</seg>
          <seg id="b.MAT.26.55" type="verse"> To de Stunn sprok JEsus to de Schaar: Ji sünd utgahn as to en Mörder mit Swerdten un mit Stangen, Mi to fangen. Hef Ik doch jeden Dag bi ju seten un hef lehrt in den Tempel, un ji hebbt Mi nich grepen.</seg>
          <seg id="b.MAT.26.56" type="verse"> Awer dat is Allns geschehn, up dat de Propheten ehr Schrift erfüllt war. Do verleten Em all de Jüngers un lepen weg. Matth.</seg>
          <seg id="b.MAT.26.57" type="verse"> De awer JEsus grepen harrn, föhrn Em to den Hohenprester Kaiphas, wo sik de Hohenpresters un Öllsten versammelt harrn.</seg>
          <seg id="b.MAT.26.58" type="verse"> Petrus awer folg Em na vun wieden, bet in den Hohenprester sin Palast, un gung rin un sett sik bi de Knechts, up dat he seeg, wa dat rut wull.</seg>
          <seg id="b.MAT.26.59" type="verse"> De Hohenpresters awer un de Öllsten un de ganze Rath söchten falsch Tügnis gegen JEsus, up dat se Em dod maken kunnen.</seg>
          <seg id="b.MAT.26.60" type="verse"> Un funnen keen. Un obgliek veele falsche Tügen hertokeemen, funnen se doch keen. Toletzt treden herto twee falsche Tügen.</seg>
          <seg id="b.MAT.26.61" type="verse"> Un sproken: He hett seggt: Ik kann GOttes Tempel afbreken un in dree Dag densülven bu’n.</seg>
          <seg id="b.MAT.26.62" type="verse"> Un de Hoheprester stunn up un sprok to Em: Antwortst Du Nicks to dat, wat düsse gegen Di tügt?</seg>
          <seg id="b.MAT.26.63" type="verse"> Awer JEsus sweeg still. Un de Hohenprester antworte un sprok to Em: Ik beswör Di bi den lebendigen GOtt, dat Du uns seggst, ob Du büst Christus, GOtt Sin Söhn.</seg>
          <seg id="b.MAT.26.64" type="verse"> JEsus sprok to em: Dat is, as du seggt hest. Doch segg Ik ju: Vun nu af an ward dat geschehn, dat ji sehn ward den Minschensöhn sitten to de rechte Hand vun de Kraft, un kamen in de Wolken vun den Himmel.</seg>
          <seg id="b.MAT.26.65" type="verse"> Do reet de Hohenprester sin Kleder entwei, un sprok: He hett GOtt lästert; wat brukt wi wieder Tügnis? Süh, nu hebbt ji Sin Gotteslästerung hört.</seg>
          <seg id="b.MAT.26.66" type="verse"> Wat dünkt ju? Se antworten un sproken: He hett den Dod verdeent.</seg>
          <seg id="b.MAT.26.67" type="verse"> Do speegen se ut in Sin Angesicht un slogen Em mit de Füst. Enige awer slogen Em in dat Gesicht.</seg>
          <seg id="b.MAT.26.68" type="verse"> Un sproken: Prophezieh uns, Christus, wer is dat, de Di slog?</seg>
          <seg id="b.MAT.26.69" type="verse"> Petrus awer seet buten in den Palast; un en Deenstdiern trä to em un sprok: Un du weerst ok mit den JEsus ut Galiläa?</seg>
          <seg id="b.MAT.26.70" type="verse"> He leugnete awer vör se all un sprok: Ik weet nich, wat du seggst.</seg>
          <seg id="b.MAT.26.71" type="verse"> As he awer to de Döhr rut gung, seeg em en anner, un sprok to de, de dar weern: Düsse weer ok mit den JEsus vun Nazareth.</seg>
          <seg id="b.MAT.26.72" type="verse"> Un he leugnete dat noch eenmal un swor darto: Ik kenn den Minsch nich.</seg>
          <seg id="b.MAT.26.73" type="verse"> Un na en lütte Wiel treden herto, de dar stunn, un sproken to Petrus: Wahrlich, du büst ok een vun de; denn din Sprak verrad di.</seg>
          <seg id="b.MAT.26.74" type="verse"> Do fung he an, sik to verfluchen un swören: Ik kenn den Minsch nich. Un gliek darup kreih de Hahn.</seg>
          <seg id="b.MAT.26.75" type="verse"> Do dach Petrus an JEsus Sin Wort, as He to em sä: Ehr de Hahn kreihn ward, warrst du Mi dree Mal verleugnen. Un gung rut un ween bitterlich.</seg>
        </div>
        <div id="b.MAT.27" type="chapter">
          <seg id="b.MAT.27.1" type="verse"> An den Morgen awer heeln all de Hohenpresters un de Öllsten vun dat Volk en Ratssitzung öwer JEsus, dat se Em dod maken dän.</seg>
          <seg id="b.MAT.27.2" type="verse"> Un bunnen Em, föhrn Em hen un öwerleverten Em den Landpleger Pontius Pilatus.</seg>
          <seg id="b.MAT.27.3" type="verse"> As dat Judas, de Em verraden harr, seeg, dat He verdammt weer to den Dod, dä em dat leed, un he broch de dörtig Sülverlings de Hohenpresters un de Öllsten wedder.</seg>
          <seg id="b.MAT.27.4" type="verse"> Un sprok: Ik hef öwel dahn, dat ik unschüllig Blot verraden hef.</seg>
          <seg id="b.MAT.27.5" type="verse"> Se sproken: Wat geiht uns dat an? Dar seh du to. Un he smeet de Sülverlings in den Tempel, mak sik darvun, gung hen, un hung sik up.</seg>
          <seg id="b.MAT.27.6" type="verse"> Awer de Hohenpresters neemen de Sülverlings, un sproken: Dat döcht nich, dat wi se in den Gotteskasten leggt, denn dat is Blotgeld.</seg>
          <seg id="b.MAT.27.7" type="verse"> Se heeln awer en Rat un koffen en Pötters-Acker darför to’n Begräfnis för de Pilgers.</seg>
          <seg id="b.MAT.27.8" type="verse"> Darum is düsse Acker nennt de Blotacker, bet up düssen Dag.</seg>
          <seg id="b.MAT.27.9" type="verse"> Dar is erfüllt, dat dar seggt is dörch den Prophet Jeremias, as he sprickt: Se hebbt nahmen dörtig Sülverlings, womit betahlt war de Verkoffte, den se kofften vun de Kinner Israel.</seg>
          <seg id="b.MAT.27.10" type="verse"> Un hebbt se geven för en Pötters-Acker, as mi de HErr befahln hett.</seg>
          <seg id="b.MAT.27.11" type="verse"> JEsus awer stunn för den Landpleger, un de Landpleger frog Em, un sprok: Büst Du de Juden ehr König? JEsus awer sprok to em: Dat is, as du seggst.</seg>
          <seg id="b.MAT.27.12" type="verse"> Un as He verklagt war vun de Hohenpresters un Öllsten, antworte He Nicks.</seg>
          <seg id="b.MAT.27.13" type="verse"> Do sprok Pilatus to Em: Hörst Du nich, wa hart se Di verklagt?</seg>
          <seg id="b.MAT.27.14" type="verse"> Un He antworte em nich up een Wort, also, dat sik ok de Landpleger heel verwunnern dä.</seg>
          <seg id="b.MAT.27.15" type="verse"> Up dat Fest awer harr de Landpleger de Gewohnheit, dat Volk en Gefangen los to geven, wat för een se wulln.</seg>
          <seg id="b.MAT.27.16" type="verse"> He harr awer to de Tied een besonners vör alle annern Gefangen, de Barabbas heeten dä.</seg>
          <seg id="b.MAT.27.17" type="verse"> Un as se versammelt weern, sprok Pilatus to se: Weken wüllt ji, dat ik ju los gev? Barabbas oder JEsus, vun den seggt ward, He is Christus?</seg>
          <seg id="b.MAT.27.18" type="verse"> Denn He wuß wol, dat se Em ut Afgunst öwerantwort harrn.</seg>
          <seg id="b.MAT.27.19" type="verse"> Un as he up den Richtstohl sitten dä, schick sin Fru to em un leet em seggen: Hef du Nicks to schaffen mit düssen Gerechten, ik hef hüt veel leden in den Drom um Sin wegen.</seg>
          <seg id="b.MAT.27.20" type="verse"> Awer de Hohenpresters un Öllsten öwerredten dat Volk, dat se um Barabbas beden schulln, un JEsus umbrochten.</seg>
          <seg id="b.MAT.27.21" type="verse"> Do antworte nu de Landpleger, un sprok to se: Weken wüllt ji unner düsse beiden, den ik ju losgeven schall? Se sproken: Barabbas.</seg>
          <seg id="b.MAT.27.22" type="verse"> Pilatus sprok to se: Wat schall ik denn maken mit JEsus, vun den seggt ward, dat He Christus is? Se sproken all: Lat Em krüzigen!</seg>
          <seg id="b.MAT.27.23" type="verse"> De Landpleger sä: Wat hett He denn Öwels dahn? Se schregen awer noch mehr, un sproken: Lat Em krüzigen.</seg>
          <seg id="b.MAT.27.24" type="verse"> As awer Pilatus seeg, dat he Nicks utrichten dä, sonnern dat dar blot en veel grötern Uprohr war, neem he Water, un wusch de Hann vör dat Volk, un sprok: Ik bün unschüllig an dat Blot vun düssen Gerechten; seht ji to.</seg>
          <seg id="b.MAT.27.25" type="verse"> Do antworte dat ganze Volk, un sprok: Sin Blot kam öwer uns un öwer unse Kinner!</seg>
          <seg id="b.MAT.27.26" type="verse"> Do gev he se Barabbas los; awer JEsus leet he geißeln un öwerlever Em, dat He krüzigt war.</seg>
          <seg id="b.MAT.27.27" type="verse"> Do neem den Landpleger sin Kriegsknechts JEsus to sik in dat Richthus, un versammelten öwer Em de ganze Schaar.</seg>
          <seg id="b.MAT.27.28" type="verse"> Un trocken Em ut un dän Em en Purpurmantel an.</seg>
          <seg id="b.MAT.27.29" type="verse"> Un flechten en Kron vun Dorn un setten se up Sin Kopp, un en Rohr in Sin rechte Hand, un bögten de Knee vör Em, un verspotten Em, un sproken: Gegröt west Du, de König vun de Juden.</seg>
          <seg id="b.MAT.27.30" type="verse"> Un speegen Em an, un neemen dat Rohr un slogen Sin Kopp darmit.</seg>
          <seg id="b.MAT.27.31" type="verse"> Un as se Em verspott harrn, trocken se Em den Mantel ut un trocken Em Sin Kleder an, un föhrn Em hen, dat se Em krüzigten.</seg>
          <seg id="b.MAT.27.32" type="verse"> Un indem se rut gungen, funn’ se en Mann vun Kyrene, mit Namen Simon, den dwungen se, dat he Em Sin Krüz drog.</seg>
          <seg id="b.MAT.27.33" type="verse"> Un as se an de Stä keemen, de Golgatha heet, dat heet up dütsch: Schädelstä,</seg>
          <seg id="b.MAT.27.34" type="verse"> Geven se Em Etig to drinken mit Gall vermengt, un as He dat smecken dä, wull He dat nich drinken.</seg>
          <seg id="b.MAT.27.35" type="verse"> As se Em awer krüzigt harrn, deelten se sik Sin Kleder, un smeeten dat Lot darum, up dat erfüllt war, dat seggt is dörch den Prophet: Se hebbt Min Kleder mank sik deelt, un öwer Min Rock hebbt se dat Lot smeeten.</seg>
          <seg id="b.MAT.27.36" type="verse"> Un se seeten dar un bewachten Em.</seg>
          <seg id="b.MAT.27.37" type="verse"> Un baben öwer Sin Kopp heften se de Orsak vun Sin Dod beschreven, nämlich: Düt is JEsus, de Juden ehr König!</seg>
          <seg id="b.MAT.27.38" type="verse"> Un dar warn twee Mörders mit Em krüzigt, de een rechter un de anner linker Hand.</seg>
          <seg id="b.MAT.27.39" type="verse"> De dar awer vörbi gungen, lästerten Em, un schüttelten ehr Köpp,</seg>
          <seg id="b.MAT.27.40" type="verse"> Un sproken: De Du GOtt Sin Tempel terbrickst, un bu’st em in dree Dag’, help Di sülven! Büst Du GOtt Sin Söhn, so stieg raf vun dat Krüz!</seg>
          <seg id="b.MAT.27.41" type="verse"> Desglieken verspotten Em ok de Hohenpresters samt de Schriftgelehrten un Öllsten, un sproken:</seg>
          <seg id="b.MAT.27.42" type="verse"> Annern hett He holpen, un kann Sik Sülvst nich helpen. Is He König vun Israel, so lat Em nu vun dat Krüz stiegen, denn wüllt wi Em gloven.</seg>
          <seg id="b.MAT.27.43" type="verse"> He hett GOtt vertrut, lat de Em nu erlösen; denn He hett seggt: Ik bün GOtt Sin Söhn!</seg>
          <seg id="b.MAT.27.44" type="verse"> Desglieken verhöhnten Em ok de Mörders, de mit Em krüzigt weern.</seg>
          <seg id="b.MAT.27.45" type="verse"> Un vun de sößte Stunn an war en Düsternis öwer dat ganze Land bet to de negente Stunn.</seg>
          <seg id="b.MAT.27.46" type="verse"> Un um de negente Stunn schreeg JEsus lut, un sprok: Eli, Eli, lama asabthani! dat is: Min GOtt, Min GOtt, warum hest Du Mi verlaten?</seg>
          <seg id="b.MAT.27.47" type="verse"> Enige awer, de dar stunn’, as se dat hörn, sproken se: He röpt den Elias!</seg>
          <seg id="b.MAT.27.48" type="verse"> Un sogliek leep een vun se hen, neem en Swamm un füll em mit Etig, un steek em up en Rohr, un gev Em wat to drinken.</seg>
          <seg id="b.MAT.27.49" type="verse"> De annern awer sproken: Holt, lat mal sehn, ob Elias kummt un Em helpt.</seg>
          <seg id="b.MAT.27.50" type="verse"> Awer JEsus schreeg noch eenmal lut, un verscheede.</seg>
          <seg id="b.MAT.27.51" type="verse"> Un süh dar, de Vörhang in den Tempel reet in twee Stücken entwei, vun baben bet unnen dal.</seg>
          <seg id="b.MAT.27.52" type="verse"> Un de Eer bewer, un de Felsen terreeten, un de Dodenkulen dän sik up un stunn up veele Liever vun de Hilligen, de dar slapen dän.</seg>
          <seg id="b.MAT.27.53" type="verse"> Un gungen ut de Gräver na sin Uperstahung, un keemen in de hillige Stadt, un leeten sik bi veele sehn.</seg>
          <seg id="b.MAT.27.54" type="verse"> Awer de Hauptmann un de bi em weern, un bewachten Em, as se sehn dän dat Erdbeven, un wat dar vör sik gung, verfehrten se sik heel, un sproken: Ganz gewiß, düsse is GOtt Sin Söhn west.</seg>
          <seg id="b.MAT.27.55" type="verse"> Un dar weern veele Wiewer, de vun wieden tosehn dän, de JEsus weern nafolgt ut Galiläa, un harrn Em deent.</seg>
          <seg id="b.MAT.27.56" type="verse"> Mank se weer Maria Magdalena, un Maria, Jakobus un Joses ehr Moder, un de Kinner Zebedäus ehr Moder.</seg>
          <seg id="b.MAT.27.57" type="verse"> An den Abend awer keem en rieken Mann vun Arimathia, de Joseph heeten dä, weke ok een vun JEsus Sin Jüngers weer.</seg>
          <seg id="b.MAT.27.58" type="verse"> De gung to Pilatus, un bä em um JEsus Sin Lieknam. Do befohl Pilatus, man schull em den geven.</seg>
          <seg id="b.MAT.27.59" type="verse"> Un Joseph neem den Lieknam, un wickel Em in rein Linn’.</seg>
          <seg id="b.MAT.27.60" type="verse"> Un lä Em in sin egen nie Graf, dat he in en Felsen haun laten harr; un wölter en groten Steen vör de Döhr to dat Graf, un gung darvun.</seg>
          <seg id="b.MAT.27.61" type="verse"> Dar weer awer Maria Magdalena un de anner Maria, de setten sik liek öwer dat Graf.</seg>
          <seg id="b.MAT.27.62" type="verse"> An den annern Dag, de dar folg na den Rüstdag, keemen de Hohenpresters un Pharisäers alltosam to Pilatus,</seg>
          <seg id="b.MAT.27.63" type="verse"> Un sproken: Herr, wi hebbt dacht, dat düsse Verföhrer sprok, as He noch leven dä: Ik will na dree Dag’ wedder upstahn.</seg>
          <seg id="b.MAT.27.64" type="verse"> Darum befehl, dat man dat Graf verwahrn deiht bet an den drütten Dag, up dat Sin Jüngers nich kamt un stehlt Em, un seggt to dat Volk: He is upstahn vun de Doden, un de letzte Bedregerie war arger as de eerste.</seg>
          <seg id="b.MAT.27.65" type="verse"> Pilatus sprok to se: Dar hebbt ji de Wächters, gaht hen, un verwahrt dat, as ji wüllt.</seg>
          <seg id="b.MAT.27.66" type="verse"> Se gungen hen, un verwahrten dat Graf mit Wächters, un verseegelten den Steen.</seg>
        </div>
        <div id="b.MAT.28" type="chapter">
          <seg id="b.MAT.28.1" type="verse"> An den Abend awer vun den Sabbat, de anbrickt an den Morgen vun den eersten Fierdag vun de Sabbats, keem Maria Magdalena un de anner Maria, dat Graf to besehn.</seg>
          <seg id="b.MAT.28.2" type="verse"> Un süh, dar keem en grot Erdbeven. Denn den HErrn Sin Engel keem vun den Himmel, trä herto, un wölter den Steen vun de Döhr, un sett sik darup.</seg>
          <seg id="b.MAT.28.3" type="verse"> Un sin Gestalt weer as de Blitz, un sin Kleed witt as de Snee.</seg>
          <seg id="b.MAT.28.4" type="verse"> De Wächters awer verfehrten sik ut Furcht, un warn, as weern se dod.</seg>
          <seg id="b.MAT.28.5" type="verse"> Awer de Engel antworte un sprok to de Fruens: West nich bang; ik weet, dat ji JEsus den Gekrüzigten sökt.</seg>
          <seg id="b.MAT.28.6" type="verse"> He is nich hier; He is upstahn, as He seggt hett. Kamt her, un seht de Stell, wo de HErr legen hett.</seg>
          <seg id="b.MAT.28.7" type="verse"> Un gaht flink hen, un seggt dat Sin Jüngers, dat He upstahn is vun de Doden. Un süh, He ward vör ju hergahn in Galiläa, dar ward ji Em sehn. Süh, ik hef ju dat seggt.</seg>
          <seg id="b.MAT.28.8" type="verse"> Un se gungen flink to dat Graf rut, mit Furcht un grote Freud; un leepen, dat se dat Sin Jüngers vertellten. Un as se gahn dän, Sin Jüngers dat to vertelln;</seg>
          <seg id="b.MAT.28.9" type="verse"> Süh, do bemöt se JEsus, un sprok: West gegröt! Un se treden to Em, un grepen an Sin Föt, un fulln vör Em dal.</seg>
          <seg id="b.MAT.28.10" type="verse"> Do sprok JEsus to se: West nich bang, gaht hen, un verkünnigt dat Min Bröder, dat se hengaht in Galiläa, dar ward se Mi sehn.</seg>
          <seg id="b.MAT.28.11" type="verse"> As se awer hengungen, süh, do keemen enige vun de Wächters in de Stadt, un verkünnigten de Hohenpresters Allns, wat sik todragen harr.</seg>
          <seg id="b.MAT.28.12" type="verse"> Un se keemen tosamen mit de Öllsten, un heeln en Rat, un geven de Kriegsknechts Geld nog,</seg>
          <seg id="b.MAT.28.13" type="verse"> Un sproken: Seggt: »Sin Jüngers keemen in de Nacht, un stohln Em, do wi sleepen.«</seg>
          <seg id="b.MAT.28.14" type="verse"> Un wenn dat ward utkamen bi den Landpleger, wüllt wi em to Ruh bringen un maken, dat ji seker sünd.</seg>
          <seg id="b.MAT.28.15" type="verse"> Un se neemen dat Geld, un dän, as se lehrt weer. Düt is en allgemeene Red bi de Juden warn bet up den hütigen Dag.</seg>
          <seg id="b.MAT.28.16" type="verse"> Awer de ölven Jüngers gungen in Galiläa up en Barg, darhen JEsus se bescheden harr.</seg>
          <seg id="b.MAT.28.17" type="verse"> Un as se Em sehn dän, fulln se vör Em dal; enige awer twiefelten.</seg>
          <seg id="b.MAT.28.18" type="verse"> Un JEsus trä to se, red’ mit se un sprok: Mi is geven alle Gewalt in den Himmel un up de Eer.</seg>
          <seg id="b.MAT.28.19" type="verse"> Darum gaht hen un lehrt alle Völker, un döpt se in den Vader, den Söhn un den hilligen GEist Sin Namen;</seg>
          <seg id="b.MAT.28.20" type="verse"> Un lehrt se holn Allns, wat Ik ju befahln hef! Un seht, Ik bün bi ju all Dag’, bet an dat Enn vun de Welt.</seg>
        </div>
      </div>
      <div id="b.MAR" type="book">
        <div id="b.MAR.1" type="chapter">
          <seg id="b.MAR.1.1" type="verse"> Düt is de Anfang vun dat Evangelium vun JEsus Christus, GOtt Sin Söhn.</seg>
          <seg id="b.MAR.1.2" type="verse"> As schreven steiht in de Propheten: Süh, Ik schick Min Engel vör Di her, de dar torecht mak Din Weg vör Di.</seg>
          <seg id="b.MAR.1.3" type="verse"> Dat is en Stimm vun en Prediger in de Wüstenie: Makt den HErrn Sin Weg torecht, un Sin Stiegen richtig!</seg>
          <seg id="b.MAR.1.4" type="verse"> Johannes, de weer in de Wüstenie, döfft un predig vun de Döp vun de Buß, to de Vergevung vun de Sünn.</seg>
          <seg id="b.MAR.1.5" type="verse"> Un dat ganze jüdische Land gung to em rut, un de vun Jerusalem, leeten sik all vun em döpen in den Jordan, un bekenn ehr Sünn.</seg>
          <seg id="b.MAR.1.6" type="verse"> Johannes awer weer bekledt mit Kameelshaar un mit en leddern Gürdel um sin Lenn, un eet Heuschrecken un wilden Honnig;</seg>
          <seg id="b.MAR.1.7" type="verse"> Un predig un sprok: Dar kummt Een na mi, de is stärker as ik, den ik nich genog bün, dat ik mi vör Em bück, un de Reemen vun Sin Schoh uplösen doh.</seg>
          <seg id="b.MAR.1.8" type="verse"> Ik döp ju mit Water, awer He ward ju mit den hilligen GEist döpen.</seg>
          <seg id="b.MAR.1.9" type="verse"> Un dat begev sik to düsse Tied, dat JEsus ut Galiläa vun Nazareth keem, un leet Sik döpen vun Johannes in den Jordan.</seg>
          <seg id="b.MAR.1.10" type="verse"> Un sogliek steeg He ut dat Water un seeg, dat sik de Himmel updä, un den GEist, gliek as en Duv, de rafkeem up Em.</seg>
          <seg id="b.MAR.1.11" type="verse"> Un do keem en Stimm vun den Himmel: Du büst Min leeve Söhn, an den Ik Wolgefalln hef.</seg>
          <seg id="b.MAR.1.12" type="verse"> Un gliek naher drev Em de GEist in de Wüstenie.</seg>
          <seg id="b.MAR.1.13" type="verse"> Un He weer dar in de Wüstenie veertig Dag’, un war versöcht vun den Satan, un weer bi de Thiern, un de Engeln deenten Em.</seg>
          <seg id="b.MAR.1.14" type="verse"> Nadem awer Johannes öwerlevert weer, keem JEsus in Galiläa, un predig’ dat Evangelium vun GOtt Sin Riek.</seg>
          <seg id="b.MAR.1.15" type="verse"> Un sprok: De Tied is erfüllt, un GOtts Riek is herbi kamen. Doht Buße, un glovt an dat Evangelium!</seg>
          <seg id="b.MAR.1.16" type="verse"> As He awer an dat galiläische Meer gung, seeg He Simon un Andreas, Sin Broder, dat se ehr Netten in den See smieten dän, denn se weern Fischers.</seg>
          <seg id="b.MAR.1.17" type="verse"> Un JEsus sprok to se: Folgt Mi na; Ik will ju to Minschenfischers maken.</seg>
          <seg id="b.MAR.1.18" type="verse"> Sogliek verleeten se ehr Netten, un folgden Em na.</seg>
          <seg id="b.MAR.1.19" type="verse"> Un as He vun dar en beten wieder gung, seeg He Jakobus, Zebedäus Sin Söhn, un Johannes, sin Broder, dat se de Netten in dat Schipp flickten, un alsbald reep He se.</seg>
          <seg id="b.MAR.1.20" type="verse"> Un se leten ehrn Vader Zebedäus in dat Schipp mit de Daglöhners, un folgden Em na.</seg>
          <seg id="b.MAR.1.21" type="verse"> Un se gungen na Kapernaum; un bald up de Sabbats gung He in de Schol, un lehr.</seg>
          <seg id="b.MAR.1.22" type="verse"> Un se verfehrten sik öwer Sin Lehr; denn He lehr gewaltig, un nich as de Schriftgelehrten.</seg>
          <seg id="b.MAR.1.23" type="verse"> Un dar weer in de Schol en Minsch, beseten mit en unreinen Geist, de schreeg,</seg>
          <seg id="b.MAR.1.24" type="verse"> Un sprok: Hol up, wat hebbt wi mit Di to dohn, JEsus vun Nazareth? Du büst kamen, uns to verdarven. Ik weet, wer Du büst, GOtt Sin Hillige.</seg>
          <seg id="b.MAR.1.25" type="verse"> Un JEsus bedroh em, un sprok: Swieg still un fahr ut vun em!</seg>
          <seg id="b.MAR.1.26" type="verse"> Un de unreine Geist reet em, un schreeg lut, un fahr vun em ut.</seg>
          <seg id="b.MAR.1.27" type="verse"> Un se verfehrn sik all, so dat se sik unner eenanner befrogen, un sproken: Wat is dat? Wat is dat vör en nie Lehr? He befehlt mit Gewalt de unreinen Geister, un se gehorcht Em.</seg>
          <seg id="b.MAR.1.28" type="verse"> Un Sin Rop war bald lut umher, in de Grenzen vun Galiläa.</seg>
          <seg id="b.MAR.1.29" type="verse"> Un se gungen bald ut de Schol; un keemen in dat Hus Simons un Andreas, mit Jakobus un Johannes.</seg>
          <seg id="b.MAR.1.30" type="verse"> Un Simon sin Fru ehr Moder leeg un harr dat Fever; un gliek darup sän se Em vun ehr.</seg>
          <seg id="b.MAR.1.31" type="verse"> Un He trä to ehr, un rich se up, un heel se bi de Hand: un dat Fever verleet se gliek, un se deen se.</seg>
          <seg id="b.MAR.1.32" type="verse"> An den Abend awer, as de Sünn unnergahn weer, brochten se to Em allerlie Kranke un Besetene;</seg>
          <seg id="b.MAR.1.33" type="verse"> Un de ganze Stadt versammel sik vör de Döhr.</seg>
          <seg id="b.MAR.1.34" type="verse"> Un He holp veele Kranke, de mit allerlie Süken beladen weern, un drev veele Düvels ut, un let de Düvels nich reden, denn se kennten Em.</seg>
          <seg id="b.MAR.1.35" type="verse"> Un des Morgens stunn He up vör Dag un gung rut. Un JEsus gung in en wüste Stä un bä dar.</seg>
          <seg id="b.MAR.1.36" type="verse"> Un Petrus, mit de, de bi em weern, gungen Em na.</seg>
          <seg id="b.MAR.1.37" type="verse"> Un as se Em funn’, sproken se to Em: Jedereen söcht Di.</seg>
          <seg id="b.MAR.1.38" type="verse"> Un He sprok to se: Lat uns in de neegste Stadt gahn, dat Ik dar ok predigen doh; denn darto bün Ik kamen.</seg>
          <seg id="b.MAR.1.39" type="verse"> Un He predig in ehr Scholen in ganz Galiläa, un drev de Düvels ut.</seg>
          <seg id="b.MAR.1.40" type="verse"> Un dar keem en Utsätzigen to Em, de bä Em, knee vör Em, un sprok to Em: Wenn Du wullt, so kannst Du mi wol rein maken.</seg>
          <seg id="b.MAR.1.41" type="verse"> Un dat dä JEsus leed un He reck de Hand ut, röhr em an, un sprok: Ik will dat dohn, wes’ rein!</seg>
          <seg id="b.MAR.1.42" type="verse"> Un as He so sprok, gung de Utsätzigkeit alsbald vun Em, un He war rein.</seg>
          <seg id="b.MAR.1.43" type="verse"> Un JEsus bedroh em, un dreev em alsbald vun Sik,</seg>
          <seg id="b.MAR.1.44" type="verse"> Un sprok to em: Süh to, dat du Nüms nicks seggst; sonnern gah hen, un wies’ di den Prester, un opfer för din Reinigung, wat Moses gebaden hett to en Tügnis öwer se.</seg>
          <seg id="b.MAR.1.45" type="verse"> He awer, as He rut keem, fung He an, un sä veel darvun, un mak de Geschich apenbar, so dat He vun nu an nich mehr kunn apenbar in de Stadt gahn, sonnern He weer buten in de wüsten Gegenden, un se keemen to Em vun alle Enn.</seg>
        </div>
        <div id="b.MAR.2" type="chapter">
          <seg id="b.MAR.2.1" type="verse"> Un na weke Dag’ gung He wedder na Capernaum, un dat war bekannt, dat He in dat Hus weer.</seg>
          <seg id="b.MAR.2.2" type="verse"> Un alsbald versammeln sik veele, so dat se keen Platz harrn ok buten vör de Döhr; un He sä se dat Wort.</seg>
          <seg id="b.MAR.2.3" type="verse"> Un dar keemen weke to Em, de brochen en Jichtkranken, vun veer Lüd dragen.</seg>
          <seg id="b.MAR.2.4" type="verse"> Un as se nich to Em kamen kunn’ vör dat Volk, deckten se dat Dack af, wo He weer, un graben dat up, un leeten dat Bett dal, wo de Jichtkranke in leeg.</seg>
          <seg id="b.MAR.2.5" type="verse"> As awer JEsus ehrn Glov seeg, sprok He to den Jichtkranken: Min Söhn, din Sünn sünd di vergeven.</seg>
          <seg id="b.MAR.2.6" type="verse"> Dar weern awer weke Schriftgelehrte, de seeten dar, un dachen in ehr Harten:</seg>
          <seg id="b.MAR.2.7" type="verse"> Wa redt düsse son Gotteslästerung? Wer kann Sünn vergeven as alleen GOtt?</seg>
          <seg id="b.MAR.2.8" type="verse"> Un JEsus erkenn bald in Sin GEist, dat se so dachen bi sik sülvst, un sprok to se: Wat denkt ji so wat in ju Harten?</seg>
          <seg id="b.MAR.2.9" type="verse"> Wat is lichter, to den Jichtkranken to seggen: »Di sünd din Sünn vergeven?« oder: »Stah up, nimm din Bett, un gah na Hus?«</seg>
          <seg id="b.MAR.2.10" type="verse"> Up dat ji awer weet, dat de Minschensöhn Macht hett, to vergeven de Sünn up de Eer, sprok He to den Jichtkranken:</seg>
          <seg id="b.MAR.2.11" type="verse"> Ik segg di, stah up, nimm din Bett, un gah na Hus!</seg>
          <seg id="b.MAR.2.12" type="verse"> Un gliek darup stunn he up, neem sin Bett, un gung rut vör all, so, dat se sik all verfehrten, un priesen GOtt, un sproken: Wi hebbt so wat noch niemals sehn.</seg>
          <seg id="b.MAR.2.13" type="verse"> Un He gung wedder rut an den See, un all dat Volk keem to Em, un He lehrte se.</seg>
          <seg id="b.MAR.2.14" type="verse"> Un as JEsus vöröwer gung, seeg He Levi, Alphäus sin Söhn, in de Tollbod sitten, un sprok to em: Folg Mi na! Un he stunn up, un folg Em na.</seg>
          <seg id="b.MAR.2.15" type="verse"> Un dat begev sik, as He to Disch sitten dä in sin Hus, setten sik veele Töllners un Sünners to Disch mit JEsus un Sin Jüngers. Denn dat weern veele, de Em nafolgden.</seg>
          <seg id="b.MAR.2.16" type="verse"> Un de Schriftgelehrten un Pharisäers, as se seegen, dat He mit de Töllners un Sünners eten dä, sproken se to Sin Jüngers: Warum itt un drinkt He mit de Töllners un Sünners?</seg>
          <seg id="b.MAR.2.17" type="verse"> As dat JEsus hörn dä, sprok He to se: De Starken brukt keen Dokter, sonnern de Kranken. Ik bün kamen, to ropen de Sünners to Buße, un nich de Gerechten.</seg>
          <seg id="b.MAR.2.18" type="verse"> Un Johannes sin Jüngers un de Pharisäers ehr fasteten veel, un dar keemen weke to Em, de sproken: Warum fastet Johannes sin Jüngers un de Pharisäers ehr, un Din Jüngers fastet nich?</seg>
          <seg id="b.MAR.2.19" type="verse"> Un JEsus sprok to se: Wa künnt de Hochtiedslüd fasten, dewiel dat de Brüdigam bi se is? So lang also de Brüdigam bi se is, künnt se nich fasten.</seg>
          <seg id="b.MAR.2.20" type="verse"> De Tied awer ward kamen, dat de Brüdigam vun se nahmen ward; denn ward se fasten.</seg>
          <seg id="b.MAR.2.21" type="verse"> Nüms sett en Lappen vun Tüg up en ol Kleed; denn de nie Lappen ritt doch vun dat ole Kleed, un de Reet ward gröter.</seg>
          <seg id="b.MAR.2.22" type="verse"> Un Nüms deiht Most in ole Wienbälge; sunst territt de Most de Wienbälge, un de Wien ward verschütt, un de Wienbälge kamt um; sonnern man schall Most in nie Bälge dohn.</seg>
          <seg id="b.MAR.2.23" type="verse"> Un dat begev sik, dat He wanneln dä an en Sabbat dörch de Saat, un Sin Jüngers fungen an, in’t Gahn de Ahrn uttorieten.</seg>
          <seg id="b.MAR.2.24" type="verse"> Un de Pharisäers sproken to Em: Süh to, wat doht Din Jüngers up den Sabbat, dat nich recht is?</seg>
          <seg id="b.MAR.2.25" type="verse"> Un He sprok to se: Hebbt ji niemals les’t, wat David dahn hett, as dat em nödig weer, un em hungern dä, samt de, de bi Em weern?</seg>
          <seg id="b.MAR.2.26" type="verse"> As he gung in dat Gotteshus, to Abjathar, den Hohenprester sin Tied, un eet de Schaubröd, de Nüms eten dörf, denn de Presters, un he gev se ok de, de bi em weern.</seg>
          <seg id="b.MAR.2.27" type="verse"> Un He sprok to se: De Sabbat is för den Minschen makt, un nich de Minsch för den Sabbat;</seg>
          <seg id="b.MAR.2.28" type="verse"> So is de Minschensöhn en HErr ok öwer den Sabbat.</seg>
        </div>
        <div id="b.MAR.3" type="chapter">
          <seg id="b.MAR.3.1" type="verse"> Un He gung wedder in de Schol. Un dar weer en Minsch, de harr en verdrögte Hand.</seg>
          <seg id="b.MAR.3.2" type="verse"> Un se luerten up Em, ob He em ok up den Sabbat gesund maken war, up dat se en Sak wedder Em harrn.</seg>
          <seg id="b.MAR.3.3" type="verse"> Un He sprok to den Minsch mit de verdrögte Hand: Trä hervör!</seg>
          <seg id="b.MAR.3.4" type="verse"> Un He sprok to se: Schall man an en Sabbat wat Gudes dohn, oder wat Böses? dat Leven erholn, oder dod maken? Se awer sweegen still.</seg>
          <seg id="b.MAR.3.5" type="verse"> Un He seeg se heel bös an, un weer bedrövt öwer ehr verstockt Hart, un sprok to den Minsch: Reck din Hand ut! Un he reck se ut; un de Hand war em gesund, as de annere.</seg>
          <seg id="b.MAR.3.6" type="verse"> Un de Pharisäers gungen rut, un heeln alsbald en Rat mit Herodes sin Deeners öwer Em, woans se Em umbrochten.</seg>
          <seg id="b.MAR.3.7" type="verse"> Awer JEsus trock Sik torügg mit Sin Jüngers an den See, un veel Volk folg Em na ut Galiläa, un ut Judäa,</seg>
          <seg id="b.MAR.3.8" type="verse"> Un vun Jerusalem, un ut Idumäa, vun gündsiet vun den Jordan, un de um Tyrus un Sidon her wahnt, en grot Volk, de Sin Daden hörten un keemen to Em.</seg>
          <seg id="b.MAR.3.9" type="verse"> Un He sprok to Sin Jüngers, dat se Em en lütt Schipp haln dän wegen dat Volk, dat se Em nich drängten.</seg>
          <seg id="b.MAR.3.10" type="verse"> Denn He mak veele gesund mank se, so, dat Em öwerfalln dän alle, de plagt weern, up dat se Em anröhrten.</seg>
          <seg id="b.MAR.3.11" type="verse"> Un wenn de unreinen Geister Em sehn dän, fulln se vör Em dal, schreegen un sproken: Du büst GOtt Sin Söhn.</seg>
          <seg id="b.MAR.3.12" type="verse"> Un He bedroh se hart, dat se Em nich apenbar maken schulln.</seg>
          <seg id="b.MAR.3.13" type="verse"> Un He gung up en Barg, un reep to Sik, weke He wull, un de gungen hen to Em.</seg>
          <seg id="b.MAR.3.14" type="verse"> Un He bestell de Twölf, dat se bi Em wesen schulln, un dat He se utschick to predigen.</seg>
          <seg id="b.MAR.3.15" type="verse"> Un dat se Macht harrn, de Süken to heelen, un de Düvels uttodrieven.</seg>
          <seg id="b.MAR.3.16" type="verse"> Un gev Simon den Namen Petrus.</seg>
          <seg id="b.MAR.3.17" type="verse"> Un Johannes, Zebedäus sin Söhn, un Johannes, Jakobus sin Broder, un gev se den Namen Bneharges, dat heet up dütsch: Donnerskinner.</seg>
          <seg id="b.MAR.3.18" type="verse"> Andreas, un Philippus, un Bartholomäus, un Matthäus, un Thomas, un Jakobus, Alphäus sin Söhn, un Thaddäus, un Simon vun Kana;</seg>
          <seg id="b.MAR.3.19" type="verse"> Un Judas Ischarioth, de Em verraden dä.</seg>
          <seg id="b.MAR.3.20" type="verse"> Un se keemen na Hus, un dar keem dat Volk awermals tosamen, so, dat se keen Platz harrn to eten.</seg>
          <seg id="b.MAR.3.21" type="verse"> Un as dat hörn, de um Em weern, gungen se rut, un wulln Em holn, denn se sproken: He ward vun Sinnen kamen.</seg>
          <seg id="b.MAR.3.22" type="verse"> De Schriftgelehrten, awer, de vun Jerusalem dal kamen weern, sproken: He hett den Beelzebub, un dörch den Böwersten vun de Düvels drift He de Düvels ut.</seg>
          <seg id="b.MAR.3.23" type="verse"> Un He reep se alltosamen, un sprok to se dörch Glieknisse: Wa kann een Satan den annern utdrieven?</seg>
          <seg id="b.MAR.3.24" type="verse"> Wenn en Riek mit sik sülvst unner enanner uneens ward, so mag dat nich bestahn.</seg>
          <seg id="b.MAR.3.25" type="verse"> Un wenn en Hus mit sik sülvst unner enanner uneens ward, mag dat nich bestahn.</seg>
          <seg id="b.MAR.3.26" type="verse"> Sett sik nu de Satan gegen sik sülvst, un is mit sik sülvst uneens, so kann he nich bestahn, sonnern dat is ut mit em.</seg>
          <seg id="b.MAR.3.27" type="verse"> Dar kann Nüms en Starken in sin Hus falln, un sin Husrat roven, dat wes’ denn, dat he toeerst den Starken binden deiht, un denn sin Hus berovt.</seg>
          <seg id="b.MAR.3.28" type="verse"> Wahrlich, Ik segg ju: All de Sünn ward de Minschenkinner vergeven, ok de Gotteslästerung, dar se GOtt mit lästern doht.</seg>
          <seg id="b.MAR.3.29" type="verse"> Wer awer den hilligen GEist lästert, de hett keen Vergevung ewiglich, sonnern is dat ewige Gericht verfulln.</seg>
          <seg id="b.MAR.3.30" type="verse"> Denn se sän: He hett en unreinen Geist.</seg>
          <seg id="b.MAR.3.31" type="verse"> Un dar keem Sin Moder un sin Bröder, un stunn buten, schickten to Em, un leten Em ropen.</seg>
          <seg id="b.MAR.3.32" type="verse"> (Un dat Volk stunn um Em her.) Un se sproken to Em: Süh, Din Moder un Din Bröder buten fragt na Di.</seg>
          <seg id="b.MAR.3.33" type="verse"> Un He antwort se, un sprok: Wer is Min Moder un Min Bröder?</seg>
          <seg id="b.MAR.3.34" type="verse"> Un He seeg rund um Sik up de Jüngers, de um Em in en Krink sitten dän, un sprok: Süh, dat is Min Moder un Min Bröder.</seg>
          <seg id="b.MAR.3.35" type="verse"> Denn wer GOttes Willn deiht, de is Min Broder un Min Swester un Min Moder.</seg>
        </div>
        <div id="b.MAR.4" type="chapter">
          <seg id="b.MAR.4.1" type="verse"> Un He fung wedder an to lehrn an den See, un veel Volk versammel sik to Em, so, dat He in en Schipp stiegen muß, un up dat Water sitten, un all dat Volk stunn up dat Land an den See.</seg>
          <seg id="b.MAR.4.2" type="verse"> Un He predig vör se lang dörch Glieknisse. Un in Sin Predigt sprok He to se:</seg>
          <seg id="b.MAR.4.3" type="verse"> Hört to! Süh, dar gung en Sai’mann ut to sai’n.</seg>
          <seg id="b.MAR.4.4" type="verse"> Un dat begev sik, indem He sai’, full wat an den Weg; do keemen de Vageln unner den Himmel, un freten dat up.</seg>
          <seg id="b.MAR.4.5" type="verse"> Wat full up dat steenigte Land, wo dat nich veel Eer harr, un gung bald up, darum, dat dat nich deep Eer harr.</seg>
          <seg id="b.MAR.4.6" type="verse"> As nu de Sünn upgung, verwelk dat, un wiel dat keen Woddel harr, verdrög dat.</seg>
          <seg id="b.MAR.4.7" type="verse"> Un wat full mank de Dorn, un de Dorn wussen up, un kreegen dat unner, un dat broch keen Frucht.</seg>
          <seg id="b.MAR.4.8" type="verse"> Un wat full up en gut Land, un broch Frucht, de dar toneem un wuß; un wat drog dörtigfältig, un wat sößtigfältig, un wat hunnertfältig.</seg>
          <seg id="b.MAR.4.9" type="verse"> Un He sprok to se: Wer Ohrn hett to hörn, de hör to!</seg>
          <seg id="b.MAR.4.10" type="verse"> Un as He alleen weer, fragen Em um düt Glieknis, de um Em weern, samt de Twölf.</seg>
          <seg id="b.MAR.4.11" type="verse"> Un He sprok to se: Ju is dat geven, de Heemlichkeit vun GOtt Sin Riek to weten; de dar buten awer ward Allns dörch Glieknisse vertellt.</seg>
          <seg id="b.MAR.4.12" type="verse"> Up dat se dat mit sehend Ogen seht, un doch nich erkennt, un mit hörend Ohren hört un doch nich verstaht; up dat se sik nich dermalins bekehrt, un ehr Sünn se vergeven ward.</seg>
          <seg id="b.MAR.4.13" type="verse"> Un He sprok to se: Verstaht ji düt Glieknis nich, woans wüllt ji denn de annern all verstahn?</seg>
          <seg id="b.MAR.4.14" type="verse"> De Sai’mann sai’t dat Wort.</seg>
          <seg id="b.MAR.4.15" type="verse"> Düsse sünd dat awer, de an den Weg sünd, wo dat Wort sai’t ward, un se dat hört hebbt, so kummt alsbald de Satan un nimmt weg dat Wort, dat in ehr Hart sai’t weer.</seg>
          <seg id="b.MAR.4.16" type="verse"> Also ok sünd de, de up dat steenigte Land sai’t sünd, wenn se dat Wort hört hebbt, nehmt se dat bald mit Freuden up;</seg>
          <seg id="b.MAR.4.17" type="verse"> Un hebbt keen Woddel in sik, sonnern sünd wedderwensch; wenn sik Bedröfnis oder Verfolgung vun wegen dat Wort erhevt, so argert se sik gliek.</seg>
          <seg id="b.MAR.4.18" type="verse"> Un düsse sünd dat, de unner de Dorn sai’t sünd: de dat Wort hört;</seg>
          <seg id="b.MAR.4.19" type="verse"> Un de Sorg um düsse Welt un de bedregliche Riekdom, un veel annere Lüste gaht rin, un erstickt dat Wort, un dat blift ahn Frucht.</seg>
          <seg id="b.MAR.4.20" type="verse"> Un düsse sünd dat, de up en gut Land sai’t sünd: de dat Wort hört, un nehmt dat an, un bringt Frucht, weke dörtigfältig, un weke sößtigfältig, un weke hunnertfältig.</seg>
          <seg id="b.MAR.4.21" type="verse"> Un He sprok to se: Stekt man ok en Licht an, dat man dat unner en Schepel oder unner en Disch stellt? Mit nichten, sonnern dat man dat up en Lüchter stellt;</seg>
          <seg id="b.MAR.4.22" type="verse"> Denn dar is nicks verborgen, dat nich apenbar ward, un is nicks Heemliches, dat nich hervör kummt.</seg>
          <seg id="b.MAR.4.23" type="verse"> Wer Ohrn hett to hörn, de hör to!</seg>
          <seg id="b.MAR.4.24" type="verse"> Un sprok to se: Seht to, wat ji hört. Mit wat vör en Maat ji meeten doht, ward man ju wedder meeten; un man ward ju, de ji düt hört, noch wat togeven.</seg>
          <seg id="b.MAR.4.25" type="verse"> Denn wer dar hett, den ward geven, un wer nich hett, vun den ward man nehmen ok dat, wat he hett.</seg>
          <seg id="b.MAR.4.26" type="verse"> Un He sprok: Dat Riek GOttes hett sik also, as wenn en Minsch Saat up dat Land smitt.</seg>
          <seg id="b.MAR.4.27" type="verse"> Un slöpt, un steiht up Nacht un Dag, un de Saat geiht up, un wasst, dat he’t nich weet.</seg>
          <seg id="b.MAR.4.28" type="verse"> Denn de Eer bringt vun ehr sülvst toeerst dat Gras, naher de Aarn, denn den vullen Weeten in de Aarn.</seg>
          <seg id="b.MAR.4.29" type="verse"> Wenn se awer de Frucht brocht hett, so schickt he bald de Leeh hen, denn de Aarn is dar.</seg>
          <seg id="b.MAR.4.30" type="verse"> Un He sprok: Mit wat wüllt wi dat Riek GOttes verglieken? Un dörch wat för en Glieknis wüllt wi dat vörstelln?</seg>
          <seg id="b.MAR.4.31" type="verse"> Gliek as en Sempkorn, wenn dat sai’t ward up dat Land, so is dat dat lüttste mank all de Saat up de Eer;</seg>
          <seg id="b.MAR.4.32" type="verse"> Un wenn dat sai’t is, nimmt dat to, un ward gröter as alle Kohlarten, un kriggt grote Twiegen, so dat de Vageln unner den Himmel unner sin Schatten wahnen künnt.</seg>
          <seg id="b.MAR.4.33" type="verse"> Un dörch veel son Glieknisse sä He se dat Wort, nadem se dat begriepen kunn.</seg>
          <seg id="b.MAR.4.34" type="verse"> Un ahn Glieknisse redt He nich to se; awer besonners lä He dat Sin Jüngers Allns ut.</seg>
          <seg id="b.MAR.4.35" type="verse"> Un an densülvigen Dag des Abends sprok He to se: Lat uns röwer fahrn.</seg>
          <seg id="b.MAR.4.36" type="verse"> Un se leten dat Volk gahn, un neemen Em mit, as He in dat Schipp weer; un dar weern mehr Scheep bi Em.</seg>
          <seg id="b.MAR.4.37" type="verse"> Un dar keem en grote Stormwind up, un smeet de Waggen in dat Schipp, so, dat dat Schipp vull war.</seg>
          <seg id="b.MAR.4.38" type="verse"> Un He weer achter up dat Schipp, un sleep up en Küssen. Un se weckten Em up, un sproken to Em: Meister, fragst Du Nicks darna, dat wi verdarvt?</seg>
          <seg id="b.MAR.4.39" type="verse"> Un He stunn up, un bedroh den Wind, un sprok to den See: Wes’ still, un verstumm! Un de Wind lä sik, un dat war sehr still.</seg>
          <seg id="b.MAR.4.40" type="verse"> Un He sprok to se: Wat sünd ji so bang! Wa geiht dat to, dat ji keen Glov hebbt!</seg>
          <seg id="b.MAR.4.41" type="verse"> Un se fürchten sik heel, un sproken unner enanner: Wer is He? Denn de Wind un de See sünd Em gehorsam.</seg>
        </div>
        <div id="b.MAR.5" type="chapter">
          <seg id="b.MAR.5.1" type="verse"> Un se keemen up gündsiet vun den See in de Gadarener Gegend.</seg>
          <seg id="b.MAR.5.2" type="verse"> Un as He ut dat Schipp stiegen dä, leep Em gliek darup ut de Gräver en beseeten Minsch mit en unreinen Geist in de Möt,</seg>
          <seg id="b.MAR.5.3" type="verse"> De sin Wahnung in de Gräver harr un Nüms kunn em binnen, ok nich mit Keden.</seg>
          <seg id="b.MAR.5.4" type="verse"> Denn he weer oft mit Fotschelln un Keden bunnen west, un harr de Keden afreeten, un de Fotschelln terreven, un Nüms kunn em tamm maken.</seg>
          <seg id="b.MAR.5.5" type="verse"> Un he weer alle Tied, bi Dag un Nacht, up de Bargen, un in de Gräver, schreeg, un slog sik mit Steen.</seg>
          <seg id="b.MAR.5.6" type="verse"> As he awer JEsus seeg vun wieden, leep he to Em, full vör Em dal, schreeg lut, un sprok:</seg>
          <seg id="b.MAR.5.7" type="verse"> Wat hef ik mit Di to dohn, o JEsus, GOtt, den Allerhöchsten Sin Söhn? Ik beswör Di bi GOtt, dat Du mi nich quäln deihst.</seg>
          <seg id="b.MAR.5.8" type="verse"> He awer sprok to em: Fahr rut, du unreine Geist, vun den Minschen.</seg>
          <seg id="b.MAR.5.9" type="verse"> Un He frog em: Wa heetst du? Un he antworte, un sprok: Legion heet ik, denn wi sünd veele.</seg>
          <seg id="b.MAR.5.10" type="verse"> Un he be’ Em veel, dat He se nich ut düsse Gegend drev.</seg>
          <seg id="b.MAR.5.11" type="verse"> Un darsülvst an de Bargen weer en grote Drift Sögen up de Weid.</seg>
          <seg id="b.MAR.5.12" type="verse"> Un de Düvels beden Em all un sproken: Lat uns in de Sögen fahrn!</seg>
          <seg id="b.MAR.5.13" type="verse"> Un sogliek gev JEsus se Verlöv darto. Do fahrn de unreinen Geister ut, un fahrn in de Sögen un de Drift störm öwer den Afhang in den See (dat awer weern bi twee Dusend), un versopen in den See.</seg>
          <seg id="b.MAR.5.14" type="verse"> Un de Swienharrn leepen weg, un vertelln dat in de Stadt un up dat Land. Un se gungen rut to sehn, wat dar geschehn weer.</seg>
          <seg id="b.MAR.5.15" type="verse"> Un keemen to JEsus, un seegen den, de vun de Düvels beseten weer, dat he sitten dä, un weer bekledt un vernünftig, un se weern bang.</seg>
          <seg id="b.MAR.5.16" type="verse"> Un de, weke dat sehn harrn, sän se, wat den Besetenen passeert weer, un vun de Sögen.</seg>
          <seg id="b.MAR.5.17" type="verse"> Un se fungen an, un beden Em, dat He ut ehr Gegend trecken dä.</seg>
          <seg id="b.MAR.5.18" type="verse"> Un as He in dat Schipp steeg, be’ Em de Besetene, dat he much bi Em wesen.</seg>
          <seg id="b.MAR.5.19" type="verse"> Awer JEsus leet em dat nich to, sonnern sprok to em: Gah hen in din Hus, un to din Lüd, un vertell se, wat för en grote Woldath de HErr di dahn un Sik öwer di erbarmt hett.</seg>
          <seg id="b.MAR.5.20" type="verse"> Un he gung hen, un fung an uttoropen in de tein Städte, wat för en grote Woldath JEsus em dahn harr. Un jedereen verwunner sik.</seg>
          <seg id="b.MAR.5.21" type="verse"> Un as JEsus wedder röwer fahrn dä in dat Schipp, versammel sik veel Volk to Em, un He weer an den See.</seg>
          <seg id="b.MAR.5.22" type="verse"> Un süh, dar keem een vun de Scholöbbersten, mit Namen Jairus. Un as he Em sehn dä, full he Em vör de Föt.</seg>
          <seg id="b.MAR.5.23" type="verse"> Un be’ Em heel, un sprok: Min Dochter liggt up dat Letz; Du wullst doch kamen, un Din Hand up se leggen, dat se gesund ward, un lev.</seg>
          <seg id="b.MAR.5.24" type="verse"> Un He gung hen mit em; un Em folgde veel Volk na, un se drängten Em.</seg>
          <seg id="b.MAR.5.25" type="verse"> Un dar weer en Fru, de harr den Blodgang twölf Jahr hatt,</seg>
          <seg id="b.MAR.5.26" type="verse"> Un veel leden vun veele Dokters, un harr all ehr Geld daröwer vertehrt, un dat holp ehr nicks, sonnern dat war veelmehr arger mit ehr.</seg>
          <seg id="b.MAR.5.27" type="verse"> As de vun JEsus hörn dä, keem se in dat Volk vun achtern to, un fat Sin Kleed an. Luk.  Mark.</seg>
          <seg id="b.MAR.5.28" type="verse"> Denn se sprok: Wenn ik blot Sin Kleed anfaten kunn, so war ik gesund.</seg>
          <seg id="b.MAR.5.29" type="verse"> Un up de Stä verdrög de Born vun ehr Blod, un se föhl dat an ehr Liev, dat se vun ehr Plag gesund warn weer.</seg>
          <seg id="b.MAR.5.30" type="verse"> Un JEsus föhl sogliek an Sik Sülvst de Kraft, de vun Em utgahn weer, un He dreih Sik um to dat Volk, un sprok: Wer hett Min Kleder anfat?</seg>
          <seg id="b.MAR.5.31" type="verse"> Un de Jüngers sproken to Em: Du sühst, dat Di dat Volk drängt, un sprickst: Wer hett Mi anfat?</seg>
          <seg id="b.MAR.5.32" type="verse"> Un He seeg Sik um na de, de dat dahn harr.</seg>
          <seg id="b.MAR.5.33" type="verse"> De Fru awer weer bang, un beverte, (denn se wuß, wat an ehr geschehn weer), keem, un full vör Em dal, un sä Em de ganze Wahrheit.</seg>
          <seg id="b.MAR.5.34" type="verse"> He awer sprok to ehr: Min Dochter, din Glov hett di gesund makt; gah hen mit Freden, un wes’ gesund vun din Plag.</seg>
          <seg id="b.MAR.5.35" type="verse"> As He noch so sprok, keemen weke vun den Scholöbbersten sin Lüd, un sproken: Din Dochter is storven, wat wullt du den Meister wieder bemöhen?</seg>
          <seg id="b.MAR.5.36" type="verse"> JEsus awer hör bald de Red, de dar seggt war, un sprok to den Scholöbbersten: Wes’ nich bang, glov man!</seg>
          <seg id="b.MAR.5.37" type="verse"> Un leet Nüms Em nafolgen, as Petrus un Jakobus un Johannes, Jakobus sin Broder.</seg>
          <seg id="b.MAR.5.38" type="verse"> Un He keem in den Scholöbbersten sin Hus, un seeg dat Getümmel un de dar heel weenten un hulten.</seg>
          <seg id="b.MAR.5.39" type="verse"> Un He gung rin, un sprok to se: Wat larmt un weent ji? Dat Kind is nich storven, sonnern dat slöpt. Un se lachten Em ut.</seg>
          <seg id="b.MAR.5.40" type="verse"> Un He drev se all rut un neem mit Sik dat Kind sin Vader un Moder, un de bi Em weern, un gung rin, wo dat Kind liggen dä.</seg>
          <seg id="b.MAR.5.41" type="verse"> Un He greep de lütt Diern bi de Hand, un sprok to ehr: Talitha kumi! Dat is verdütscht: Mäden, Ik segg di, stah up!</seg>
          <seg id="b.MAR.5.42" type="verse"> Un sogliek stunn de lütt Diern up, un gung umher; se weer awer twölf Jahr old. Un se verfehrn sik öwer de Maten.</seg>
          <seg id="b.MAR.5.43" type="verse"> Un He verbod se hart, dat dat Nüms weten schull; un sä, se schulln ehr wat to eten geven.</seg>
        </div>
        <div id="b.MAR.6" type="chapter">
          <seg id="b.MAR.6.1" type="verse"> Un He gung ut vun dar, un keem in Sin Vaderstadt, un Sin Jüngers folgden Em na.</seg>
          <seg id="b.MAR.6.2" type="verse"> Un as de Sabbat keem, fung He an to lehrn in ehr Schol. Un veel, de dat hörn, verwunnerten sik öwer Sin Lehr, un sproken: Wo kummt denn so wat her? Un wat för Wiesheit is dat, de Em geven is, un son Dathen, de dörch Sin Hann dahn ward?</seg>
          <seg id="b.MAR.6.3" type="verse"> Is He nich den Timmermann, Maria ehr Söhn, un de Broder vun Jakobus, un Joses, un Judas, un Simon? Sünd nich ok Sin Swestern hier bi uns? Un se argerten sik an Em.</seg>
          <seg id="b.MAR.6.4" type="verse"> JEsus awer sprok to se: En Prophet gelt narms weniger as in Sin Vaderland un to Hus bi de Sinen.</seg>
          <seg id="b.MAR.6.5" type="verse"> Un He kunn dar nich en eenzige Dath dohn, blot en paar Kranke lä He de Hand up, un mak se gesund.</seg>
          <seg id="b.MAR.6.6" type="verse"> Un He wunnerte Sik öwer ehrn Unglov. Un He gung umher in de Flecken rund herum, un lehrte.</seg>
          <seg id="b.MAR.6.7" type="verse"> Un He reep de Twölf tosamen un fung an un schick se bi twee un twee un gev se Macht öwer de unreinen Geister.</seg>
          <seg id="b.MAR.6.8" type="verse"> Un befohl se, dat se nicks bi sik dregen schulln up den Weg, as blot en Staff, keen Tasch, keen Brod, keen Geld in den Gürtel;</seg>
          <seg id="b.MAR.6.9" type="verse"> Sonnern dat se Schoh an harrn, un dat se nich twee Röck antrecken dän.</seg>
          <seg id="b.MAR.6.10" type="verse"> Un sprok to se: Wo ji in en Hus gahn ward, dar blievt in, bet dat ji darvun treckt.</seg>
          <seg id="b.MAR.6.11" type="verse"> Un de ju nich upnehmen noch hörn ward, vun dar gaht rut, un slat den Stof af vun ju Föt to en Tügnis öwer se. Ik segg ju: Wahrlich, dat ward Sodom un Gomorra an dat jüngste Gericht erdräglicher gahn, as son Stadt.</seg>
          <seg id="b.MAR.6.12" type="verse"> Un se gungen rut un predigten, man schull Buße dohn.</seg>
          <seg id="b.MAR.6.13" type="verse"> Un dreven veele Düvels ut, un salvten veele Kranken mit Öl, un makten se gesund.</seg>
          <seg id="b.MAR.6.14" type="verse"> Un dat keem vör den König Herodes (denn Sin Nam weer nu bekannt), un he sprok: Johannes de Döper is vun de Doden upstahn; darum deiht he son Dathen.</seg>
          <seg id="b.MAR.6.15" type="verse"> Weke awer sproken: He is Elias! Weke awer: He is en Prophet, oder een vun de Propheten.</seg>
          <seg id="b.MAR.6.16" type="verse"> As dat awer Herodes hörn dä, sprok he: Dat is Johannes, den ik den Kopp afsla’n laten hef, de is vun de Doden upstahn.</seg>
          <seg id="b.MAR.6.17" type="verse"> He awer, Herodes, harr utschickt un Johannes grepen, un in dat Gefängnis leggt um Herodias willen, sin Broder Philippus sin Fru; denn he harr se friet.</seg>
          <seg id="b.MAR.6.18" type="verse"> Johannes awer sprok to Herodes: Dat is nich recht, dat du din Broder sin Fru hest.</seg>
          <seg id="b.MAR.6.19" type="verse"> Herodes awer stell em na, un wull em dod maken, un kunn nich.</seg>
          <seg id="b.MAR.6.20" type="verse"> Herodes awer weer bang vör Johannes; denn he wuß, dat he en fromme un hillige Mann weer, un verwahrte em un gehorch em in veele Saken, un hör em geern.</seg>
          <seg id="b.MAR.6.21" type="verse"> Un dar keem en passende Dag, dat Herodes up sin Geburtsdag en Abendeten gev de Böversten un Hauptlüd un Vörnehmsten in Galiläa.</seg>
          <seg id="b.MAR.6.22" type="verse"> Do trä rin de Dochter vun Herodias, un danz, un dat gefull Herodes wol, un de, de mit em an den Disch seten. Do sprok de König to de lütt Diern: Be’ vun mi, wat du wullt, ik will di dat geven.</seg>
          <seg id="b.MAR.6.23" type="verse"> Un swor ehr en Eed: Wat du warrst vun mi beden, will ik di geven, bet an de Hälft vun min Königriek.</seg>
          <seg id="b.MAR.6.24" type="verse"> Se gung rut, un sprok to ehr Moder: Wat schall ik beden? De sprok: Johannes den Döper sin Kopp.</seg>
          <seg id="b.MAR.6.25" type="verse"> Un se gung sogliek rin mit Hast to den König, be’ un sprok: Ik will, dat du mi gifst nu sobald up en Teller Johannes den Döper sin Kopp.</seg>
          <seg id="b.MAR.6.26" type="verse"> De König war bedrövt, doch wegen den Eed, un wegen de, de mit Em to Tafel sitten dän, wull he se nich en Fehlbed dohn laten.</seg>
          <seg id="b.MAR.6.27" type="verse"> Un alsbald schick de König den Henker hen, un heet sin Kopp herbringen. De gung hen, un slog em den Kopp af in dat Gefängnis.</seg>
          <seg id="b.MAR.6.28" type="verse"> Un drog sin Kopp her up en Schöddel, un gev em de lütt Diern, un de lütt Diern gev em ehr Moder.</seg>
          <seg id="b.MAR.6.29" type="verse"> Un as dat sin Jüngers hörten, keemen se, un neemen sin Lieknam, un län em in en Graf.</seg>
          <seg id="b.MAR.6.30" type="verse"> Un de Apostels keemen bi JEsus tosamen, un verkünnigten Em dat all, un wat se dahn un lehrt harrn.</seg>
          <seg id="b.MAR.6.31" type="verse"> Un He sprok to se: Lat uns alleen in en Wüstenie gahn, un ruht ju ut! Denn se weern veel, de af- un to gungen; un harrn nich Tied nog to eten.</seg>
          <seg id="b.MAR.6.32" type="verse"> Un He fahr dar in en Schipp na de Wüstenie alleen.</seg>
          <seg id="b.MAR.6.33" type="verse"> Un dat Volk seeg se wegfahrn; un veel kennten Em, un leepen darhen mit enanner to Fot ut all de Städ’, un keemen se tovör, un se keemen to Em.</seg>
          <seg id="b.MAR.6.34" type="verse"> Un JEsus gung rut un seeg dat grote Volk, un dat jammer Em, denn se weern as de Schap, de keen Harr hebbt. Un He fung en lange Predigt an.</seg>
          <seg id="b.MAR.6.35" type="verse"> As nu de Dag binah vörbi weer, treden Sin Jüngers to Em, un sproken: Dat is hier wüste, un de Dag is nu darhen.</seg>
          <seg id="b.MAR.6.36" type="verse"> Lat se vun Di, dat se hengaht in de Dörper un Flecken umher, un kopt sik Brod; denn se hebbt nicks to eten.</seg>
          <seg id="b.MAR.6.37" type="verse"> JEsus awer antworte, un sprok to se: Gevt ji se doch to eten. Un se sproken to Em: Schüllt wi denn hengahn un för tweehunnert Penning Brod kopen, un se to eten geven?</seg>
          <seg id="b.MAR.6.38" type="verse"> He awer sprok to se: Wa veel Brod hebbt ji? Gaht hen un seht to. Un as se dat erfahrn harrn, sproken se: Fief, un twee Fisch.</seg>
          <seg id="b.MAR.6.39" type="verse"> Un He befohl se, dat se sik all dal leggen schulln bi vulle Dischen, up dat gröne Gras.</seg>
          <seg id="b.MAR.6.40" type="verse"> Un se setten sik na Schichten, je hunnert un hunnert, föfdig un föfdig.</seg>
          <seg id="b.MAR.6.41" type="verse"> Un He neem de fief Bröd un de twee Fisch un seeg up na den Himmel, un dankte, un brok de Bröd, un gev se de Jüngers, dat se se vörleggen dän, un de twee Fisch deel He mank se all.</seg>
          <seg id="b.MAR.6.42" type="verse"> Un se eten all un warn satt.</seg>
          <seg id="b.MAR.6.43" type="verse"> Un se sammeln de Krömen up, twölf Körv vull, un vun de Fisch.</seg>
          <seg id="b.MAR.6.44" type="verse"> Un de dar eten harrn, de weern fiefdusend Mann.</seg>
          <seg id="b.MAR.6.45" type="verse"> Un alsbald drev He Sin Jüngers, dat se in dat Schipp treden, un vör Em röwer föhrn na Bethsaida, bet dat He dat Volk vun Sik leet.</seg>
          <seg id="b.MAR.6.46" type="verse"> Un as He se vun Sik schafft harr, gung He up en Barg to beden.</seg>
          <seg id="b.MAR.6.47" type="verse"> Un an den Abend weer dat Schipp merrn up den See, un He up dat Land alleen.</seg>
          <seg id="b.MAR.6.48" type="verse"> Un He seeg, dat se Noth leden bi dat Rudern; denn de Wind weer se entgegen. Un um de veerte Nachtwach keem He to se, un gung up den See.</seg>
          <seg id="b.MAR.6.49" type="verse"> Un He wull vör se öwer gahn. Un as se Em seegen up den See umhergahn, meenten se, dat weer en Spök, un schregen.</seg>
          <seg id="b.MAR.6.50" type="verse"> Denn se seegen Em all, un verfehrten sik. Awer sogliek sprok He mit se, un sprok to se: West getrost; Ik bün dat, west nich bang.</seg>
          <seg id="b.MAR.6.51" type="verse"> Un trä to se in dat Schipp, un de Wind legg sik. Un se verfehrten sik un verwunnerten sik öwer de Maten.</seg>
          <seg id="b.MAR.6.52" type="verse"> Denn se weern nicks verstänniger warn öwer de Bröd, un ehr Hart weer starr.</seg>
          <seg id="b.MAR.6.53" type="verse"> Un as se röwer fahrt weern, keemen se in dat Land Genezareth un landen dar.</seg>
          <seg id="b.MAR.6.54" type="verse"> Un as se ut dat Schipp treden, kenn se Em;</seg>
          <seg id="b.MAR.6.55" type="verse"> Un leepen all in de umliggenden Länner, un fungen an, de Kranken umher to fahrn up Betten, wo se hörten, dat He weer.</seg>
          <seg id="b.MAR.6.56" type="verse"> Un wo He in de Flecken, oder Städ’, oder Dörper ringung, dar län se de Kranken up den Markt, un beden Em, dat se blot den Som vun Sin Kled anröhrn muchen.</seg>
        </div>
        <div id="b.MAR.7" type="chapter">
          <seg id="b.MAR.7.1" type="verse"> Un de Pharisäers un weke vun de Schriftgelehrten, de vun Jerusalem kamen weern, keemen to Em.</seg>
          <seg id="b.MAR.7.2" type="verse"> Un as se seegen weke vun Sin Jüngers mit gemeen, dat is mit unwuschen Hann, dat Brod eten, schulln se daröwer.</seg>
          <seg id="b.MAR.7.3" type="verse"> Denn de Pharisäers un all de Juden eten nich, bevör se de Hann mennigmal wascht; holt also de Öllsten ehr Vörschriften.</seg>
          <seg id="b.MAR.7.4" type="verse"> Un wenn se vun’t Markt kamt, so eet se nich, se wascht sik denn. Un dar is noch veel mehr, dat se to holn hebbt na de Öwerleverung vun ehr Vaders, tom Bispill vun Drinkgeschirr, un Kruken, isern Geschirr, un Dischenwaschen.</seg>
          <seg id="b.MAR.7.5" type="verse"> Do frogen Em nu de Pharisäers un Schriftgelehrten: Warum wannelt Din Jüngers nich na de Öllsten ehr Vörschriften, sonnern eet dat Brod ahn sik de Hann to waschen?</seg>
          <seg id="b.MAR.7.6" type="verse"> He awer antworte un sprok to se: Wol fien hett vun ju Heuchlers Jesaias wiessagt, as dar schreven steiht: Dat Volk ehrt Mi mit de Lippen, awer ehr Hart is wiet vun Mi.</seg>
          <seg id="b.MAR.7.7" type="verse"> Vergevens awer is dat, dat se Mi deent, wiel se lehrt son Lehr, de nicks anners is as Minschen Gebot.</seg>
          <seg id="b.MAR.7.8" type="verse"> Ji verlat GOtt Sin Gebot un holt de Minschen ehr Vörschriften, vun Kruken un vun Drinkgeschirr to waschen, un desglieken doht ji veel.</seg>
          <seg id="b.MAR.7.9" type="verse"> Un He sprok to se: Wol fien hebbt ji GOtt Sin Gebot uphaven, up dat ji ju Vörschriften holt.</seg>
          <seg id="b.MAR.7.10" type="verse"> Denn Moses hett seggt: Du schast din Vader un din Moder ehren, un wer Vader oder Moder flucht, de schall starven.</seg>
          <seg id="b.MAR.7.11" type="verse"> Ji awer lehrt: Wenn een sprickt to Vader oder Moder: »Korban, dat heet: Wenn ik dat opfern doh, so is dat di veel nützlicher;« de deiht wol.</seg>
          <seg id="b.MAR.7.12" type="verse"> Un so lat ji em för sin Vader un sin Moder nicks mehr dohn.</seg>
          <seg id="b.MAR.7.13" type="verse"> Un makt GOttes Wort kraftlos dörch ju Vörschriften, de ji upsett hebbt. Un desglieken doht ji veel.</seg>
          <seg id="b.MAR.7.14" type="verse"> Un He reep to Sik dat ganze Volk, un sprok to se: Hört Mi all to un verstaht dat.</seg>
          <seg id="b.MAR.7.15" type="verse"> Dar is nicks buten den Minsch, dat em gemeen maken kunn, wenn dat in em geiht, sonnern wat vun em utgeiht, dat is dat, wat den Minsch gemeen makt.</seg>
          <seg id="b.MAR.7.16" type="verse"> Hett jemand Ohrn to hörn, de hör to!</seg>
          <seg id="b.MAR.7.17" type="verse"> Un as He vun dat Volk in dat Hus keem, frogen Em Sin Jüngers um düt Glieknis.</seg>
          <seg id="b.MAR.7.18" type="verse"> Un He sprok to se: Sünd ji denn ok so unverstännig? Verstaht ji noch nich, dat Allns, wat buten is un in den Minsch geiht, dat kann em nich gemeen maken?</seg>
          <seg id="b.MAR.7.19" type="verse"> Denn dat geiht nich in sin Hart, sonnern in den Buk, un geiht ut dörch den natürlichen Gang, de alle Spiesen utfegt.</seg>
          <seg id="b.MAR.7.20" type="verse"> Un He sprok: Wat ut den Minsch geiht, dat makt den Minsch gemeen;</seg>
          <seg id="b.MAR.7.21" type="verse"> Denn vun binnen, ut den Minsch sin Hart, gaht rut böse Gedanken, Ehebreken, Horerie, Mord,</seg>
          <seg id="b.MAR.7.22" type="verse"> Spitzboverie, Giez, Bosheit, Falschheit, Untucht, Afgünstigkeit, Gotteslästerung, Hoffahrt, Unvernunft.</seg>
          <seg id="b.MAR.7.23" type="verse"> All düsse bösen Saken gaht vun binnen rut, un makt den Minsch gemeen.</seg>
          <seg id="b.MAR.7.24" type="verse"> Un He stunn up, un gung vun dar in de Grenzen vun Tyrus un Sidon; un gung in en Hus, un wull dat Nüms weten laten, un kunn doch nich verborgen wesen.</seg>
          <seg id="b.MAR.7.25" type="verse"> Denn en Fru harr vun Em hört, de ehr lütt Dochter en unreinen Geist harr, un se keem, un full dal to Sin Föt.</seg>
          <seg id="b.MAR.7.26" type="verse"> (Un dat weer en griechische Fru ut Syrophönice.) Un se be’ Em, dat He den Düvel vun ehr Dochter utdrev.</seg>
          <seg id="b.MAR.7.27" type="verse"> JEsus awer sprok to ehr: Lat toeerst de Kinner satt warrn. Dat is nich fien, dat man de Kinner ehr Brod nehmen deiht, un smitt dat vör de Hunn.</seg>
          <seg id="b.MAR.7.28" type="verse"> Se antwort awer, un sprok to Em: Ja, HErr, awer doch eet de Hunn unnern Disch vun de Kinner ehr Krömen.</seg>
          <seg id="b.MAR.7.29" type="verse"> Un He sprok to ehr: Um dat Wort willen gah hen, de Düvel is vun din Dochter utfahrt.</seg>
          <seg id="b.MAR.7.30" type="verse"> Un se gung hen in ehr Hus, un funn, dat de Düvel utfahrt weer, un de Dochter up dat Bett liggen.</seg>
          <seg id="b.MAR.7.31" type="verse"> Un as He wedder utgung vun de Grenzen vun Tyrus un Sidon, keem He an den galiläischen See, merrn dörch de Grenz vun de tein Städte.</seg>
          <seg id="b.MAR.7.32" type="verse"> Un se brochen en Doven to Em, de dar stumm weer, un se beden Em, dat He de Hann up em lä.</seg>
          <seg id="b.MAR.7.33" type="verse"> Un He neem em vun dat Volk alleen, un lä em de Finger in de Ohrn, un spütt ut un rögde sin Tung an.</seg>
          <seg id="b.MAR.7.34" type="verse"> Un seeg up na den Himmel, süfz un sprok to em: Hephata! dat is: doh di apen!</seg>
          <seg id="b.MAR.7.35" type="verse"> Un alsbald dän sik sin Ohrn up, un dat Band vun sin Tung war los, un he sprok recht.</seg>
          <seg id="b.MAR.7.36" type="verse"> Un He verbo se, se schulln dat Nüms seggen. Awer je mehr He dat verbeeden dä, desto mehr bredten se dat ut.</seg>
          <seg id="b.MAR.7.37" type="verse"> Un verwunnerten sik öwer de Maten, un sproken: He hett dat Allns wol makt; de Doven makt He hörn, un de Stummen spreken.</seg>
        </div>
        <div id="b.MAR.8" type="chapter">
          <seg id="b.MAR.8.1" type="verse"> To de Tied, as veel Volk dar weer, un harrn nicks to eten, reep JEsus Sin Jüngers to Sik, un sprok to se:</seg>
          <seg id="b.MAR.8.2" type="verse"> Mi jammert dat Volk, denn se sünd nu dree Dag’ bi Mi bleven, un hebbt nicks to eten.</seg>
          <seg id="b.MAR.8.3" type="verse"> Un wenn Ik se hungrig vun Mi to Hus gahn leet, warn se up den Weg versmachten. Denn weke weern vun wieden kamen.</seg>
          <seg id="b.MAR.8.4" type="verse"> Sin Jüngers antworten Em: Wo nehmt wi hier Brod her in de Wüstenie, dat wi se satt makt?</seg>
          <seg id="b.MAR.8.5" type="verse"> Un He frog se: Wa veel Brod hebbt ji? Se sproken: Söven.</seg>
          <seg id="b.MAR.8.6" type="verse"> Un He befohl dat Volk, dat dat sik up de Eer lagern dä. Un He neem de söven Bröd, sprok dat Dankgebet daröwer un brok se, un gev se de Jüngers, dat se desülven vörleggen dän; un se län se dat Volk vör.</seg>
          <seg id="b.MAR.8.7" type="verse"> Un se harrn en beten Fisch; un He sprok dat Dankgebet daröwer, un befohl, desülvigen ok uptodregen.</seg>
          <seg id="b.MAR.8.8" type="verse"> Se eten awer un warn satt; un neemen de öwrigbleven Krömen up, söven Körv vull.</seg>
          <seg id="b.MAR.8.9" type="verse"> Un se weern bi veer Dusend, de dar eten harrn; un He leet se vun Sik.</seg>
          <seg id="b.MAR.8.10" type="verse"> Un gliek darup trä He in en Schipp mit Sin Jüngers, un keem in de Gegend Dalmanutha’s.</seg>
          <seg id="b.MAR.8.11" type="verse"> Un de Pharisäers gungen rut, fungen an, sik mit Em to befragen, versöchten Em, un begehrten vun Em en Teken vun den Himmel.</seg>
          <seg id="b.MAR.8.12" type="verse"> Un He süfz in Sin Geist, un sprok: Wat söcht doch düt Geslecht Teken? Wahrlich, Ik segg ju: Düt Geslecht ward keen Teken geven.</seg>
          <seg id="b.MAR.8.13" type="verse"> Un He verleet se, trä wedder in dat Schipp un fohr heröwer.</seg>
          <seg id="b.MAR.8.14" type="verse"> Un se harrn vergeten, Brod mit sik to nehmen, un harrn nich mehr mit sik up dat Schipp, as een Brod.</seg>
          <seg id="b.MAR.8.15" type="verse"> Un He befohl se, un sprok: Seht to, un seht ju vör vör de Pharisäers ehrn Suerdeeg un vör Herodes sin Suerdeeg.</seg>
          <seg id="b.MAR.8.16" type="verse"> Un se dachen hen un her, un sproken unner eenanner: Dat is, wiel wi keen Brod hebbt.</seg>
          <seg id="b.MAR.8.17" type="verse"> Un JEsus verneem dat, un sprok to se: Wat bekümmert ji ju doch, dat ji keen Brod hebbt? Verstaht ji denn noch nicks, un sünd ji noch nich verstännig? Hebbt ji noch en verblendt Hart in ju?</seg>
          <seg id="b.MAR.8.18" type="verse"> Hebbt Ogen, un seht nich, un hebbt Ohrn, un hört nich? Un denkt nich dar an?</seg>
          <seg id="b.MAR.8.19" type="verse"> As Ik fief Bröd brok unner Fiefdusend, wa veel Körv vull Krömen sammeln ji dar up? Se sproken: Twölf.</seg>
          <seg id="b.MAR.8.20" type="verse"> As Ik awer de söven brok unner de Veerdusend, wa veel Körv vull Krömen sammeln ji dar up? Se sproken: Söven.</seg>
          <seg id="b.MAR.8.21" type="verse"> Un He sprok to se: Wat verstaht ji denn nicks?</seg>
          <seg id="b.MAR.8.22" type="verse"> Un He keem na Bethsaida. Un se brochen en Blinden to Em, un beden Em, dat He em anröhrn much.</seg>
          <seg id="b.MAR.8.23" type="verse"> Un He neem den Blinden bi de Hand un föhr em rut vör den Flecken, un spütt in sin Ogen, un lä Sin Hann up em, un frog em, ob he wat sehn dä.</seg>
          <seg id="b.MAR.8.24" type="verse"> Un he seeg up, un sprok: Ik seh Minschen gahn, as wenn ik Böm seeg.</seg>
          <seg id="b.MAR.8.25" type="verse"> Darna lä He nochmal Sin Hann up sin Ogen, un befohl em, noch eenmal to sehn. Un he war wedder torecht brocht, dat he Allns scharp sehn kunn.</seg>
          <seg id="b.MAR.8.26" type="verse"> Un He schick em na Hus, un sprok: Gah nich rin in den Flecken, un segg dat ok Nüms darin.</seg>
          <seg id="b.MAR.8.27" type="verse"> Un JEsus gung rut, un Sin Jüngers, in de Märkte vun de Stadt Cäsarea Philippi. Un up den Weg frog He Sin Jüngers, un sprok to se: Wat seggt de Lüd, dat Ik bün?</seg>
          <seg id="b.MAR.8.28" type="verse"> Se antworten: Se seggt, Du büst Johannes de Döper, weke seggt, Du büst Elias, weke seggt, Du büst een vun de Propheten.</seg>
          <seg id="b.MAR.8.29" type="verse"> Un He sprok to se: Ji awer, wat seggt ji, dat Ik bün? Do antworte Petrus, un sprok to Em: Du büst Christus.</seg>
          <seg id="b.MAR.8.30" type="verse"> Un He droh se, dat se Nüms vun Em seggen schulln.</seg>
          <seg id="b.MAR.8.31" type="verse"> Un fung an, se to lehrn: De Minschensöhn mutt veel lieden, un ward versmeten warrn vun de Öllsten un Hohenpresters un Schriftgelehrten, un dod makt warrn, un öwer dree Dag’ upstahn.</seg>
          <seg id="b.MAR.8.32" type="verse"> Un He re’ dat Wort frie un apenbar. Un Petrus neem Em to sik, un fung an, Em to wehren.</seg>
          <seg id="b.MAR.8.33" type="verse"> He awer dreih Sik um, seeg Sin Jüngers an, un bedroh Petrus, un sprok: Gah achter Mi, du Satan; denn du meenst nich, dat göttlich is, sonnern dat minschlich is.</seg>
          <seg id="b.MAR.8.34" type="verse"> Un He reep to Sik dat Volk, samt Sin Jüngers, un sprok to ehr: Wer Mi nafolgen will, de verleugne sik sülvst, un nehm sin Krüz up sik, un folg Mi na.</seg>
          <seg id="b.MAR.8.35" type="verse"> Denn wer sin Leven beholn will, de ward dat verleern, un wer sin Leven verlüst um Mi un dat Evangelium willen, de ward dat beholn.</seg>
          <seg id="b.MAR.8.36" type="verse"> Wat hölp dat den Minsch, wenn he de ganze Welt gewinnen dä, un neem an sin Seel Schaden?</seg>
          <seg id="b.MAR.8.37" type="verse"> Oder wat kann de Minsch geven, darmit he sin Seel inlösen kann?</seg>
          <seg id="b.MAR.8.38" type="verse"> Wer sik awer vör Mi un vör Min Wör’ schamt unner düt ehebrekerisch un sündige Geslecht, vör de ward sik den Minschensöhn schamen, wenn He kamen ward in Sin Vader Sin Herrlichkeit mit de hilligen Engeln.</seg>
        </div>
        <div id="b.MAR.9" type="chapter">
          <seg id="b.MAR.9.1" type="verse"> Un He sprok to se: Wahrlich, Ik segg ju: Hier staht weke, de ward den Dod nich smecken, bet dat se sehn GOtt Sin Riek mit Kraft kamen.</seg>
          <seg id="b.MAR.9.2" type="verse"> Un na söß Dag’ neem JEsus to Sik Petrus, Jakobus un Johannes, un föhr se up en hogen Barg bisiet alleen, un verklär Sik vör se.</seg>
          <seg id="b.MAR.9.3" type="verse"> Un Sin Kleder warn hell, un heel witt, as de Snee, dat keen Farver up de Eer se so witt maken kann.</seg>
          <seg id="b.MAR.9.4" type="verse"> Un dar keem Elias mit Moses un unnerheel sik mit JEsus.</seg>
          <seg id="b.MAR.9.5" type="verse"> Un Petrus antworte un sprok to JEsus: Rabbi, hier is gut wesen, lat uns dree Hütten maken, Di een, Moses een un Elias een.</seg>
          <seg id="b.MAR.9.6" type="verse"> He wuß awer nich, wat he reden dä, denn se weern ganz verbiestert.</seg>
          <seg id="b.MAR.9.7" type="verse"> Un dar keem en Wolk, de öwerschatt se. Un en Stimm schall ut de Wolk, un sprok: Düt is Min leeven Söhn, den schüllt ji hörn!</seg>
          <seg id="b.MAR.9.8" type="verse"> Un bald darna seegen se um sik, un seegen Nüms mehr as alleen JEsus bi se.</seg>
          <seg id="b.MAR.9.9" type="verse"> As se awer den Barg dal gungen, verbo JEsus se, dat se Nüms seggen schulln, wat se sehn harrn, bet de Minschensöhn wedder upstahn weer vun de Doden.</seg>
          <seg id="b.MAR.9.10" type="verse"> Un se beheeln dat Wort bi sik, un befrogen sik unner enanner: Wat is doch dat Upstahn vun de Doden?</seg>
          <seg id="b.MAR.9.11" type="verse"> Un se frogen Em, un sproken: Seggt doch de Schriftgelehrten, dat Elias vörher kamen mutt?</seg>
          <seg id="b.MAR.9.12" type="verse"> He antworte awer, un sprok to se: Elias schall ja vörher kamen, un Allns wedder torecht bringen; darto de Minschensöhn schall veel lieden, un veracht warrn, as dar schreven steiht.</seg>
          <seg id="b.MAR.9.13" type="verse"> Awer Ik segg ju: Elias is kamen, un se hebbt an em dahn, wat se wulln, gliek as vun em schreven steiht.</seg>
          <seg id="b.MAR.9.14" type="verse"> Un He keem to Sin Jüngers, un seeg veel Volk um se, un Schriftgelehrte, de sik mit se befragen dän.</seg>
          <seg id="b.MAR.9.15" type="verse"> Un sogliek, as all dat Volk Em seeg, verwunnern se sik, lepen to Em, un gröten Em.</seg>
          <seg id="b.MAR.9.16" type="verse"> Un He frog de Schriftgelehrten: Wat striet ji ju mit se?</seg>
          <seg id="b.MAR.9.17" type="verse"> Een awer mank dat Volk antworte, un sprok: Meister, ik hef Min Söhn herbrocht to Di, de hett en spraklosen Geist;</seg>
          <seg id="b.MAR.9.18" type="verse"> Un wenn he em fat krigt, denn ritt he em, un schümt, un gnirscht mit de Tähn, un he tehrt af. Ik hef mit Din Jüngers spraken, dat se em utdrievt, un se künnt dat nich.</seg>
          <seg id="b.MAR.9.19" type="verse"> He antworte em awer, un sprok: O, du unglövig Geslecht, wa lang schall Ik mit ju lieden? Bringt em her to Mi.</seg>
          <seg id="b.MAR.9.20" type="verse"> Un se brochen em her to Em. Un sogliek, as Em de Geist sehn dä, reet he em, un full up de Eer, un wölter sik un de Schum stunn em vör den Mund.</seg>
          <seg id="b.MAR.9.21" type="verse"> Un He frog sin Vader: Wa lang is dat, dat em düt wedderfahrn is? He sprok: vun Kind up;</seg>
          <seg id="b.MAR.9.22" type="verse"> Un oft hett he em in dat Füer un in dat Water smeten, dat he em umbroch. Kannst Du awer wat, so erbarm Di öwer uns, un help uns.</seg>
          <seg id="b.MAR.9.23" type="verse"> JEsus awer sprok to em: Wenn du gloven kunnst. Alle Saken sünd för den möglich, de dar glovt.</seg>
          <seg id="b.MAR.9.24" type="verse"> Do schreeg dat Kind sin Vader mit Thranen, un sprok: Ik glov, leeve HErr, help min Unglov!</seg>
          <seg id="b.MAR.9.25" type="verse"> As nu JEsus sehn dä, dat dat Volk toleep, bedroh He den unreinen Geist, un sprok to em: Du spraklose un dove Geist, Ik befehl di, dat du vun em utfahrst, un fahrst vun nu an nich mehr in em.</seg>
          <seg id="b.MAR.9.26" type="verse"> Do schreeg he, un reet em heel, un fahr ut. Un he war as weer he dod, dat ok veele sän: He is dod.</seg>
          <seg id="b.MAR.9.27" type="verse"> JEsus awer greep em bi de Hand un rich em up, un he stunn up.</seg>
          <seg id="b.MAR.9.28" type="verse"> Un as He to Hus keem, frogen Em Sin Jüngers alleen: Worum kunnen wi em nich utdrieven?</seg>
          <seg id="b.MAR.9.29" type="verse"> Un He sprok: Düsse Art kann up keen Wies anners utfahrn, as dörch Beden un Fasten.</seg>
          <seg id="b.MAR.9.30" type="verse"> Un se gungen vun dar weg un gungen dörch Galiläa, un He wull nich, dat dat Jemand weten schull.</seg>
          <seg id="b.MAR.9.31" type="verse"> He lehr awer Sin Jüngers, un sprok to se: De Minschensöhn ward öwerantwort warrn in de Minschen ehr Hann, un se ward Em dod maken; un wenn He dod makt is, so ward He an den drütten Dag upstahn.</seg>
          <seg id="b.MAR.9.32" type="verse"> Awer se verstunnen dat Wort nich, un fürchten sik, Em to fragen.</seg>
          <seg id="b.MAR.9.33" type="verse"> Un He keem na Kapernaum. Un as He to Hus weer, frog He se: Wat harrn ji mit enanner up den Weg?</seg>
          <seg id="b.MAR.9.34" type="verse"> Se awer swegen still; denn se harrn mit enanner up den Weg streden, wer de grötste weer.</seg>
          <seg id="b.MAR.9.35" type="verse"> Un He sett Sik, un reep de Twölf, un sprok to se: Wenn jemand de eerste wesen will, de schall de letzte wesen vör All, un All ehr Knecht.</seg>
          <seg id="b.MAR.9.36" type="verse"> Un He neem en lütt Kind, un stell dat merrn mank se, un küß dat un sprok to se:</seg>
          <seg id="b.MAR.9.37" type="verse"> Wer son lütt Kind annimmt in Min Nam, de nimmt Mi an, un wer Mi annimmt, de nimmt nich Mi an, sonnern den, de Mi schickt hett.</seg>
          <seg id="b.MAR.9.38" type="verse"> Johannes awer antworte Em, un sprok: Meister, wi seegen een, de drev Düvels in Din Nam ut, de uns nich nafolgen dä. Un wi verboden dat em darum, dat he uns nich nafolgen dä.</seg>
          <seg id="b.MAR.9.39" type="verse"> JEsus awer sprok: Ji schüllt em dat nich verbeeden. Denn dar is Nüms, de en Wunner dohn kann in Min Nam, un mag öwel vun Mi reden.</seg>
          <seg id="b.MAR.9.40" type="verse"> Wer nich gegen uns is, de is för uns.</seg>
          <seg id="b.MAR.9.41" type="verse"> Wer ju awer en Beker Water to drinken gift in Min Nam, darum, dat ji Christus tohört; wahrlich, Ik segg ju, dat ward em nich unbelohnt blieven.</seg>
          <seg id="b.MAR.9.42" type="verse"> Un wer een vun de Lütten, de an Mi glovt, Argernis gift, den weer dat beter, dat em en Mölsteen an sin Hals hangt war, un he in den See smeten war.</seg>
          <seg id="b.MAR.9.43" type="verse"> Wenn di awer din Hand Argernis geven deiht, so hau se af. Dat is för di beter, dat du as en Kröpel to dat Leven ingeihst, as dat du twee Hann hest un fahrst in de Höll, in dat ewige Füer; Matth.  Mark.</seg>
          <seg id="b.MAR.9.44" type="verse"> Dar ehr Worm nich starvt, un ehr Füer nich utgeiht.</seg>
          <seg id="b.MAR.9.45" type="verse"> Wenn di din Fot Argernis geven deiht, so hau em af. Dat is di beter, dat du lahm to dat Leven ingeihst, as dat du twee Föt harrst, un warrst in de Höll smeten, in dat ewige Füer;</seg>
          <seg id="b.MAR.9.46" type="verse"> Dar ehr Worm nich starvt, un ehr Füer nich utgeiht.</seg>
          <seg id="b.MAR.9.47" type="verse"> Wenn di din Oog Argernis geven deiht, so smiet dat vun di. Dat is di beter, dat du eenögig in GOttes Riek ingeihst, as dat du twee Ogen hest, un warrst in dat höllische Füer smeten;</seg>
          <seg id="b.MAR.9.48" type="verse"> Dar ehr Worm nich starvt, un ehr Füer nich utgeiht.</seg>
          <seg id="b.MAR.9.49" type="verse"> Dat mutt alltomal mit Füer solten warrn, un all dat Opfer ward mit Solt solten.</seg>
          <seg id="b.MAR.9.50" type="verse"> Dat Solt is gut; wenn awer dat Solt dumm ward, womit ward man denn solten? Heft Solt bi ju, un hebbt Freden mank ju.</seg>
        </div>
        <div id="b.MAR.10" type="chapter">
          <seg id="b.MAR.10.1" type="verse"> Un He mak Sik up, un keem vun dar in de Ortschaften vun dat jüdische Land, up gündsiet vun den Jordan, un dat Volk gung wedder in Hupen to Em, un as Sin Gewohnheit weer, lehr He se.</seg>
          <seg id="b.MAR.10.2" type="verse"> Un de Pharisäers treden to Em, un frogen Em, ob en Mann sik scheeden kunn vun sin Fru, un versöchten Em darmit.</seg>
          <seg id="b.MAR.10.3" type="verse"> He antworte awer, un sprok: Wat hett ju Moses befahln?</seg>
          <seg id="b.MAR.10.4" type="verse"> Se sproken: Moses hett tolaten, en Scheedebref to schrieven, un sik to scheeden.</seg>
          <seg id="b.MAR.10.5" type="verse"> JEsus antworte un sprok: Wegen ju Hartens Hartigkeit hett he ju son Gebot schreven.</seg>
          <seg id="b.MAR.10.6" type="verse"> Awer vun Anfang vun de Kreatur hett se GOtt schapen een Mann un een Fru.</seg>
          <seg id="b.MAR.10.7" type="verse"> Darum ward en Minsch sin Vader un Moder verlaten, un ward sin Fru anhangen.</seg>
          <seg id="b.MAR.10.8" type="verse"> Un de twee ward een Fleesch wesen. So sünd se nu nich twee, sonnern een Fleesch.</seg>
          <seg id="b.MAR.10.9" type="verse"> Wat denn GOtt tosamenfogt hett, dat schall de Minsch nich scheeden.</seg>
          <seg id="b.MAR.10.10" type="verse"> Un to Hus frogen Em Sin Jüngers noch eenmal um datsülvige.</seg>
          <seg id="b.MAR.10.11" type="verse"> Un He sprok to se: Wer sik scheedt vun sin Fru, un friet en anner, de brickt de Eh an ehr;</seg>
          <seg id="b.MAR.10.12" type="verse"> Un wenn sik en Fru scheedt vun ehrn Mann, un friet en annern, de brickt ehr Eh.</seg>
          <seg id="b.MAR.10.13" type="verse"> Un se brochen lütte Kinner to Em, dat He se anröhrn dä. De Jüngers awer fahrn de bös an, de se drogen.</seg>
          <seg id="b.MAR.10.14" type="verse"> As dat awer JEsus sehn dä, war He unwillig, un sprok to se: Lat de lütten Kinner to Mi kamen un wehrt se nich; denn ehr is GOtt Sin Riek.</seg>
          <seg id="b.MAR.10.15" type="verse"> Wahrlich, Ik segg ju: Wer GOtt Sin Riek nich empfangen deiht as en lütt Kind, de ward nich rin kamen.</seg>
          <seg id="b.MAR.10.16" type="verse"> Un He neem se an Sin Hand, lä de Hann up se, un segen se.</seg>
          <seg id="b.MAR.10.17" type="verse"> Un as He rut gahn weer up den Weg, leep een vörut, knee vör Em dal, un frog Em: Min gude Meister, wat schall ik dohn, dat ik dat ewige Leven arven doh?</seg>
          <seg id="b.MAR.10.18" type="verse"> Awer JEsus sprok to Em: Wat heetst du Mi gut? Nüms is gut, denn de eenige GOtt.</seg>
          <seg id="b.MAR.10.19" type="verse"> Du weetst ja de Gebote wol: Du schast nich ehebreken. Du schast keen dod maken. Du schast nich stehlen. Du schast nich falsch Tügnis reden. Du schast Nüms bedregen. Ehr din Vader un Moder.</seg>
          <seg id="b.MAR.10.20" type="verse"> He antworte awer, un sprok to Em: Meister, dat hef ik Allns holn vun min Jugend up.</seg>
          <seg id="b.MAR.10.21" type="verse"> Un JEsus seeg em an, un harr em leef, un sprok to em: Eens fehlt di. Gah hen, verkop Allns, wat du hest, un gev dat de Armen, so warrst du en Schatz in den Himmel hebben; un kumm, folg Mi na, un nimm dat Krüz up di.</seg>
          <seg id="b.MAR.10.22" type="verse"> He awer war trurig öwer de Red, un gung trurig darvun, denn he harr veele Göder.</seg>
          <seg id="b.MAR.10.23" type="verse"> Un JEsus seeg Sik um, un sprok to Sin Jüngers: Wa swar ward de Rieken in dat Riek GOttes kamen.</seg>
          <seg id="b.MAR.10.24" type="verse"> De Jüngers awer verfehrn sik öwer Sin Red. Awer JEsus antworte wedderum, un sprok to se: Leeve Kinner, wa swar is dat, dat de, de ehr Vertrun up Riekdom setten doht, in dat Riek GOttes kamt!</seg>
          <seg id="b.MAR.10.25" type="verse"> Dat is lichter, dat en Kameel dörch en Nadeloog gahn dä, as dat en riek Minsch in GOtt Sin Riek kamen deiht.</seg>
          <seg id="b.MAR.10.26" type="verse"> Se verfehrn Sik awer noch veel mehr, un sproken unner eenanner: Wer kann denn selig warrn?</seg>
          <seg id="b.MAR.10.27" type="verse"> JEsus awer seeg se an, un sprok: Bi de Minschen is dat unmöglich, awer nich bi GOtt; denn alle Dinge sünd möglich bi GOtt.</seg>
          <seg id="b.MAR.10.28" type="verse"> Do sä Petrus to Em: Süh, wi hebbt Allns verlaten, un sünd Di nafolgt.</seg>
          <seg id="b.MAR.10.29" type="verse"> JEsus antworte, un sprok: Wahrlich, Ik segg ju: Dar is Nüms, wenn he verlett Hus, oder Bröder, oder Swestern, oder Vader oder Moder, um Minetwilln, un um dat Evangelium willn,</seg>
          <seg id="b.MAR.10.30" type="verse"> De nich hunnertfältig empfangen deiht, nu in düsse Tied, Hüser, un Bröder, un Swestern, un Moder, un Kinner, un Äcker, mit Verfolgungen, un in de tokünftige Welt dat ewige Leven.</seg>
          <seg id="b.MAR.10.31" type="verse"> Veele awer ward de Letzten wesen, de de Eersten sünd, un de Eersten wesen, de de Letzten sünd. Matth.  Mark.  Luk.</seg>
          <seg id="b.MAR.10.32" type="verse"> Se weern awer up den Weg un gungen rup na Jerusalem; un JEsus gung vör se her, un se verfehrn sik, folgten Em na, un weern bang. Un JEsus neem awermals de Twölf to Sik, un sä se, wat Em wedderfahrn war:</seg>
          <seg id="b.MAR.10.33" type="verse"> Seht, wi gaht rup na Jerusalem, un de Minschensöhn ward öwerantwort warrn de Hohenpresters un Schriftgelehrten, un se ward Em verdammen to den Dod, un öwerantworten de Heiden.</seg>
          <seg id="b.MAR.10.34" type="verse"> De ward Em verspotten un geißeln, un Em anspiegen, un dod maken; un an den drütten Dag ward He wedder upstahn.</seg>
          <seg id="b.MAR.10.35" type="verse"> Do gungen to Em Jakobus un Johannes, Zebedäus sin Söhns, un sproken: Meister, wi wüllt, dat du uns deihst, wat wi Di beden ward.</seg>
          <seg id="b.MAR.10.36" type="verse"> He sprok to se: Wat wüllt ji, dat Ik ju dohn schall?</seg>
          <seg id="b.MAR.10.37" type="verse"> Se sproken to Em: Gif uns, dat wi sitt, de een to Din rechte un de anner to Din linke Hand, in Din Herrlichkeit.</seg>
          <seg id="b.MAR.10.38" type="verse"> JEsus awer sprok to se: Ji weet nich, wat ji beden doht. Könnt ji den Kelch drinken, den Ik drinken doh, un ju döpen laten mit de Döp, dar Ik mit döfft ward?</seg>
          <seg id="b.MAR.10.39" type="verse"> Se sproken to Em: Ja, wi künnt dat wol. JEsus awer sprok to se: Twar ward ji den Kelch drinken, den Ik drink, un döfft warrn mit de Döp, dar Ik mit döfft ward;</seg>
          <seg id="b.MAR.10.40" type="verse"> Awer to sitten to Min rechte un linke Hand, steiht Mi nich to, ju to geven, sonnern weken dat bereitet is.</seg>
          <seg id="b.MAR.10.41" type="verse"> Un as dat de Tein hörten, warn se unwillig öwer Jakobus un Johannes.</seg>
          <seg id="b.MAR.10.42" type="verse"> Awer JEsus reep se, un sprok to se: Ji weet, dat de weltlichen Fürsten herrschen doht, un de Mächtigen mank se Gewalt hebbt.</seg>
          <seg id="b.MAR.10.43" type="verse"> Awer so schall dat mank ju nich wesen; sonnern wer grot warrn will mank ju, de schall ju Deener wesen.</seg>
          <seg id="b.MAR.10.44" type="verse"> Un wer mank ju will de Vörnehmste wesen, de schall all ehr Knecht wesen.</seg>
          <seg id="b.MAR.10.45" type="verse"> Denn ok de Minschensöhn is nich kamen, dat He Sik deenen lett, sonnern dat He deenen deiht, un gev Sin Leven to en Betahlung för veele.</seg>
          <seg id="b.MAR.10.46" type="verse"> Un se keemen na Jericho. Un as He ut Jericho gung, He un Sin Jüngers, un veel Volk; dar seet en Blinden, Bartimäus, Timäus sin Söhn, an den Weg, un bettel.</seg>
          <seg id="b.MAR.10.47" type="verse"> Un as he hörn dä, dat dar JEsus vun Nazareth weer, fung he an to schrien, un to seggen: JEsus, Du Söhn Davids, erbarm Di öwer mi!</seg>
          <seg id="b.MAR.10.48" type="verse"> Un veele bedrohten em, he schull still swiegen. He awer schreeg heel veel mehr: Du Söhn Davids, erbarm Di öwer mi!</seg>
          <seg id="b.MAR.10.49" type="verse"> Un JEsus stunn still, un leet em ropen. Un se repen den Blinden, un sproken to em: Hef guden Moth, stah up, He röpt di.</seg>
          <seg id="b.MAR.10.50" type="verse"> Un he smeet sin Kleed vun sik, stunn up, un keem to JEsus.</seg>
          <seg id="b.MAR.10.51" type="verse"> Un JEsus antworte, un sprok to em: Wat wullt du, dat Ik di dohn schall? De Blinde sprok to Em: Rabbuni, dat ik sehend ward.</seg>
          <seg id="b.MAR.10.52" type="verse"> JEsus awer sprok to em: Geh hen, din Glov hett di holpen. Un sogliek war he sehend, un folg Em na up den Weg.</seg>
        </div>
        <div id="b.MAR.11" type="chapter">
          <seg id="b.MAR.11.1" type="verse"> Un as se neeg bi Jerusalem keemen, na Bethphage un Bethanien, an den Ölbarg, schick He twee vun Sin Jüngers,</seg>
          <seg id="b.MAR.11.2" type="verse"> Un sprok to se: Gaht hen in den Flecken, de vör ju liggt, un gliek, wenn ji rin kamt, ward ji finnen en Fahlen anbunnen, up dat noch keen Minsch seten hett. Löst dat af un bringt dat her.</seg>
          <seg id="b.MAR.11.3" type="verse"> Un wenn jemand to ju seggen ward: Warum doht ji dat? so sprekt: De HErr brukt dat. So ward He dat bald herschicken.</seg>
          <seg id="b.MAR.11.4" type="verse"> Se gungen hen, un funnen dat Fahlen anbunnen bi de Döhr, buten up de Wegscheed, un lösten dat af.</seg>
          <seg id="b.MAR.11.5" type="verse"> Un weke, de dar stunnen, sproken to se: Wat makt ji, dat ji dat Fahlen losmakt?</seg>
          <seg id="b.MAR.11.6" type="verse"> Se sän awer to se, as se JEsus gebaden harr; un de leten dat to.</seg>
          <seg id="b.MAR.11.7" type="verse"> Un se brochen dat Fahlen to JEsus, un län ehr Kleder darup, un He sett Sik darup.</seg>
          <seg id="b.MAR.11.8" type="verse"> Veele awer bredten ehr Kleder up den Weg, weke hauen Telgen vun de Böm, un streuten se up den Weg.</seg>
          <seg id="b.MAR.11.9" type="verse"> Un de vöran gungen, un de nafolgten, schregen un sproken: Hosianna, gelavt wes’, de dar kummt in den HErrn Sin Namen!</seg>
          <seg id="b.MAR.11.10" type="verse"> Gelavt wes’ dat Riek vun unse Vader David, dat dar kummt in den HErrn Sin Namen! Hosianna in de Höh!</seg>
          <seg id="b.MAR.11.11" type="verse"> Un de HErr gung rin to Jerusalem, un in den Tempel, un He beseeg Allns, un an den Abend gung He rut na Bethanien mit de Twölf.</seg>
          <seg id="b.MAR.11.12" type="verse"> Un den annern Dag, as se vun Bethanien gungen, harr He Hunger.</seg>
          <seg id="b.MAR.11.13" type="verse"> Un seeg en Fiegenbom vun wieden, de dar Bläder harr; do trä He hento, ob He dar wat up finnen kunn. Un as He hento keem, funn He nicks as blot Bläder, denn dat weer noch keen Tied, dat Fiegen darup wesen schulln.</seg>
          <seg id="b.MAR.11.14" type="verse"> Un JEsus antworte, un sprok to em: Nu eet vun di Nüms keen Frucht ewiglich! Un Sin Jüngers hörn dat.</seg>
          <seg id="b.MAR.11.15" type="verse"> Un se keemen na Jerusalem. Un JEsus gung in den Tempel, fung an, un drev rut de Verköpers un Köpers in den Tempel; un de Weßlers ehr Dischen un de Duvenkrämers ehr Stöhl stött He um;</seg>
          <seg id="b.MAR.11.16" type="verse"> Un leet nich to, dat jemand wat dörch den Tempel drog.</seg>
          <seg id="b.MAR.11.17" type="verse"> Un He lehr, un sprok to se: Steiht dar nich schreven: Min Hus schall heeten en Bedhus för alle Völker? Ji awer hebbt en Mörderkul darut makt.</seg>
          <seg id="b.MAR.11.18" type="verse"> Un dat keem vör de Schriftgelehrten un Hohenpresters; un se trachten darna, wa se Em umbrochten. Se weern awer bang för Em, denn all dat Volk verwunner sik öwer Sin Lehr.</seg>
          <seg id="b.MAR.11.19" type="verse"> Un an den Abend gung He rut vör de Stadt.</seg>
          <seg id="b.MAR.11.20" type="verse"> Un an den Morgen gungen se voröwer, un seegen den Fiegenbom, dat he verdrögt weer, bet up de Wuddel.</seg>
          <seg id="b.MAR.11.21" type="verse"> Un Petrus dach daran, un sprok to Em: Rabbi, süh, de Fiegenbom, den Du verflucht hest, is verdrögt.</seg>
          <seg id="b.MAR.11.22" type="verse"> JEsus antworte, un sprok to se: Hebbt Glov an GOtt.</seg>
          <seg id="b.MAR.11.23" type="verse"> Wahrlich, Ik segg ju: wer to düssen Barg seggen dä: »Hev di up, un smiet di in den See« un twiefel nich in sin Hart, sonnern glov, dat dat geschehn ward, wat he seggt, so ward dat em geschehn, wat he seggt.</seg>
          <seg id="b.MAR.11.24" type="verse"> Darum segg Ik ju: Allns, wat ji beden doht in ju Gebet, glovt man, dat ji dat kriegen ward, so ward dat ju warrn. Matth.  Mark.  Luk.</seg>
          <seg id="b.MAR.11.25" type="verse"> Un wenn ji staht un bedt, so vergevt, wenn ji wat gegen jemand hebbt, up dat ok ju Vader in den Himmel ju vergev ju Fehlers.</seg>
          <seg id="b.MAR.11.26" type="verse"> Wenn ji awer nich vergeven ward, so ward ju ju Vader, de in den Himmel is, ju Fehlers ok nich vergeven.</seg>
          <seg id="b.MAR.11.27" type="verse"> Un se keemen nochmal na Jerusalem. Un as He in den Tempel gung, keemen to Em de Hohenpresters un Schriftgelehrten un de Öllsten,</seg>
          <seg id="b.MAR.11.28" type="verse"> Un sproken to Em: Ut wat för Macht deihst Du dat? Un wer hett Di de Macht geven, dat Du so wat deihst?</seg>
          <seg id="b.MAR.11.29" type="verse"> JEsus awer antworte, un sprok to se: Ik will ju ok en Wort fragen; antwort Mi, so will Ik ju seggen, ut wat för Macht Ik dat doh.</seg>
          <seg id="b.MAR.11.30" type="verse"> Johannes sin Döp, weer se vun den Himmel, oder vun Minschen? Antwort Mi!</seg>
          <seg id="b.MAR.11.31" type="verse"> Un se dachen bi sik sülvst, un sproken: Seggt wi, se weer vun den Himmel, so ward He seggen: Warum hebbt ji em denn nich glovt?</seg>
          <seg id="b.MAR.11.32" type="verse"> Seggt wi awer, se weer vun Minschen, so fürcht wi uns vör dat Volk. Denn se gloven all, dat Johannes en rechte Prophet weer.</seg>
          <seg id="b.MAR.11.33" type="verse"> Un se antworten un sproken to JEsus: Wi weet dat nich. Un JEsus antworte, un sprok to se: So segg Ik ju ok nich, ut wat för Macht Ik so wat doh.</seg>
        </div>
        <div id="b.MAR.12" type="chapter">
          <seg id="b.MAR.12.1" type="verse"> Un He fung an, to se dörch Glieknisse to reden: En Minsch plant en Wienbarg, un trock dar en Tun rum, un grav en Wienpress’, un bu’ en Thorn, un dä em ut an de Wiengarners, un trock öwer Land.</seg>
          <seg id="b.MAR.12.2" type="verse"> Un schick en Knecht hen, as de Tied keem, to de Wiengarners, dat he vun de Wiengarners neem vun de Wiendruven.</seg>
          <seg id="b.MAR.12.3" type="verse"> Se neemen em awer, un slogen em, un leten em lerrig vun sik.</seg>
          <seg id="b.MAR.12.4" type="verse"> Awermals schick he to se en annern Knecht; densülven smeten se an den Kopp mit Steen, un leten em mit Schimp vun sik.</seg>
          <seg id="b.MAR.12.5" type="verse"> Awermals schick he en annern; densülven maken se dod: un veele annere, weke slogen se, weke maken se dod.</seg>
          <seg id="b.MAR.12.6" type="verse"> Do harr he noch en eenzigen Söhn, de weer em leef; den schick he toletzt ok to se, un sprok: Se ward sik vör min Söhn schuen.</seg>
          <seg id="b.MAR.12.7" type="verse"> Awer desülven Wiengarners sproken unner eenanner: Düt is de Arv, lat uns em dod maken, so ward dat Arv uns wesen.</seg>
          <seg id="b.MAR.12.8" type="verse"> Un se neemen em, un maken em dod, un smeten em rut vör den Wienbarg.</seg>
          <seg id="b.MAR.12.9" type="verse"> Wat ward nu de HErr vun den Wienbarg dohn? He ward kamen, un de Wiengarners umbringen, un den Wienbarg annern geven.</seg>
          <seg id="b.MAR.12.10" type="verse"> Hebbt ji ok nich lesen düsse Schrift: »De Steen, den de Bulüd wegsmeten hebbt, de is en Ecksteen warn;</seg>
          <seg id="b.MAR.12.11" type="verse"> Vun den HErrn is dat geschehn, un dat is wunnerlich vör uns’ Ogen?«</seg>
          <seg id="b.MAR.12.12" type="verse"> Un se trachteten darna, wa se Em grepen, (un weern doch bang vör dat Volk,) denn se verstunn, dat He up se düt Glieknis redt harr; un se leten Em, un gungen darvun.</seg>
          <seg id="b.MAR.12.13" type="verse"> Un se schicken to Em weke vun de Pharisäers ehr un Herodes sin Deeners, dat se Em fungen in Worten.</seg>
          <seg id="b.MAR.12.14" type="verse"> Un se keemen, un sproken to Em: Meister, wi weet, dat Du wahrhaftig büst, un fragst na Nüms. Denn Du kümmerst Di um dat Ansehn vun de Minschen nich, sonnern Du lehrst den Weg GOttes recht. Is dat recht, dat man den Kaiser Stüer gift, oder nich? Schüllt wi em geven, oder nich geven?</seg>
          <seg id="b.MAR.12.15" type="verse"> He mark awer ehr Heuchelie, un sprok to se: Wat versökt ji Mi? Bringt Mi en Groschen her, dat Ik em seh.</seg>
          <seg id="b.MAR.12.16" type="verse"> Un se brochen Em en. Do sprok He: Wokeen sin Bild un Upschrift is dat? Se sproken to Em: Den Kaiser sin.</seg>
          <seg id="b.MAR.12.17" type="verse"> Do antworte JEsus, un sprok to se: So gevt den Kaiser, wat den Kaiser sin is, un GOtt, wat GOtt Sin is. Un se verwunnerten sik öwer Em.</seg>
          <seg id="b.MAR.12.18" type="verse"> Do treden de Sadducäer to Em, de darför holt, dat keen Uperstahung is; de frogen Em, un sproken:</seg>
          <seg id="b.MAR.12.19" type="verse"> Meister, Moses hett uns schreven: Wenn Een sin Broder starvt, un lett en Fru na, un lett keen Kinner na, so schall sin Broder düsse Fru nehmen, un sin Broder Nakamen tügen.</seg>
          <seg id="b.MAR.12.20" type="verse"> Nu sünd dar söven Bröder west. De eerste neem en Fru; de storv un leet keen Nakamen na.</seg>
          <seg id="b.MAR.12.21" type="verse"> Un de anner neem se, un storv, un leet ok keen Nakamen na. De drütte desglieken.</seg>
          <seg id="b.MAR.12.22" type="verse"> Un alle söven neemen se, un leeten keen Nakamen na. Toletzt na allen storv de Fru ok.</seg>
          <seg id="b.MAR.12.23" type="verse"> Nu in de Uperstahung, wenn se wedder upstaht, wokeen vun düsse sin Fru ward se wesen? Denn söven hebbt se ton Fru hatt.</seg>
          <seg id="b.MAR.12.24" type="verse"> Do antworte JEsus, un sprok to se: Is dat nich also? Ji irrt ju, darum, dat ji nich weet vun de Schrift, noch vun GOtt Sin Kraft.</seg>
          <seg id="b.MAR.12.25" type="verse"> Wenn se vun de Doden upstahn ward, so ward se nich frien, noch sik frien laten, sonnern se sünd as de Engeln in den Himmel.</seg>
          <seg id="b.MAR.12.26" type="verse"> Awer dat se wedder upstahn ward vun de Doden, hebbt ji dat nich les’t in dat Bok Moses, as GOtt bi den Busch to em sä, un sprok: »Ik bün Abraham sin GOtt, Isaak sin GOtt, un Jakob sin GOtt?«</seg>
          <seg id="b.MAR.12.27" type="verse"> GOtt is awer nich de Doden ehr GOtt, sonnern de Lebendigen ehr GOtt. Darum sünd ji heel in Biesternis.</seg>
          <seg id="b.MAR.12.28" type="verse"> Un een vun de Schriftgelehrten, de se tohört harr, as se sik mit enanner befrogen, trä to Em, un seeg, dat He se fien antwort harr, un frog Em: Wat för een is dat vörnehmste Gebot vör alle?</seg>
          <seg id="b.MAR.12.29" type="verse"> JEsus awer antworte em: Dat vörnehmste Gebot vör alle Gebote is dat: Hör, Israel, de HErr, uns’ GOtt, is en eenigen GOtt;</seg>
          <seg id="b.MAR.12.30" type="verse"> Un du schast GOtt, din HErrn, leef hebben vun ganzen Harten, vun ganze Seel, vun ganzen Gemöth, un vun all din Kräfte. Dat is dat vörnehmste Gebot.</seg>
          <seg id="b.MAR.12.31" type="verse"> Un dat anner is em liek: Du schast din Neegsten leef hebben as di sülvst. Dar is keen anner gröter Gebot as düsse.</seg>
          <seg id="b.MAR.12.32" type="verse"> Un de Schriftgelehrte sprok to Em: Meister, Du hest wahrlich recht redt; denn dar is Een GOtt, un is keen anner as He.</seg>
          <seg id="b.MAR.12.33" type="verse"> Un densülven leef hebben vun ganzen Harten, vun ganzen Gemöth, vun ganze Seel, un vun allen Kräften, un sin Neegsten leeven as sik sülvst, dat is mehr as Brandopfer un alle Opfer.</seg>
          <seg id="b.MAR.12.34" type="verse"> As JEsus awer seeg, dat he vernünftig antworten dä, sprok He to em: Du büst nich wiet af vun GOtt Sin Riek. Un dar dorf Em Nüms wieder fragen.</seg>
          <seg id="b.MAR.12.35" type="verse"> Un JEsus antworte un sprok, as He lehr in den Tempel: Wa seggt de Schriftgelehrten, Christus is David sin Söhn?</seg>
          <seg id="b.MAR.12.36" type="verse"> He awer, David, sprickt dörch den hilligen GEist: De HErr hett seggt to min HErr: Sett di to Min rechte Hand, bet dat Ik Din Fiende legg to Din Föt ehr Schemel.</seg>
          <seg id="b.MAR.12.37" type="verse"> Dar nennt Em ja David sin HErr; woans is He denn sin Söhn? Un veel Volk hör Em geern.</seg>
          <seg id="b.MAR.12.38" type="verse"> Un He lehr se, un sprok to se: Seht ju vör vör de Schriftgelehrten, de in lange Kleder gaht, un lat sik geern up den Markt gröten.</seg>
          <seg id="b.MAR.12.39" type="verse"> Un sitt geern baben an in de Scholen, un öwer Disch bi dat Abendeten.</seg>
          <seg id="b.MAR.12.40" type="verse"> Se fret de Wetfruen ehr Hüs’, un sprekt to en Schien lange Gebete. Desülven ward darum mehr Verdamnis kriegen.</seg>
          <seg id="b.MAR.12.41" type="verse"> Un JEsus sett Sik den Gotteskasten gegenöwer, un seeg, woans dat Volk Geld in den Gotteskasten leggen dä. Un veele Rieke lä’n veel rin.</seg>
          <seg id="b.MAR.12.42" type="verse"> Un dar keem en arme Wetfru, un lä twee Scherflein rin, de makt een Penning.</seg>
          <seg id="b.MAR.12.43" type="verse"> Un He reep Sin Jüngers to Sik, un sprok to se: Wahrlich, Ik segg ju: Düsse arme Wetfru hett mehr in den Gotteskasten leggt as alle, de darin leggt hebbt.</seg>
          <seg id="b.MAR.12.44" type="verse"> Denn se hebbt all vun ehr Öwerfloth rinleggt, düsse awer hett vun ehr Armoth, Allns, wat se harr, ehr ganze Nahrung rinleggt.</seg>
        </div>
        <div id="b.MAR.13" type="chapter">
          <seg id="b.MAR.13.1" type="verse"> Un as He ut den Tempel gung, sprok een vun Sin Jüngers to Em: Meister, süh, wat för Steen un wat för en Gebüd’ dat is!</seg>
          <seg id="b.MAR.13.2" type="verse"> Un JEsus antworte, un sprok to em: Sühst du wol all düt grote Buwark? Nich een Steen ward up den annern blieven, de nich tweibraken ward.</seg>
          <seg id="b.MAR.13.3" type="verse"> Un as He up den Ölbarg seet, den Tempel gegenöwer, frogen Em besonners Petrus un Jakobus un Johannes un Andreas:</seg>
          <seg id="b.MAR.13.4" type="verse"> Segg uns, wannehr ward dat Allns geschehn? un wat ward dat Teken wesen, wenn dat Allns schall vollendt warrn?</seg>
          <seg id="b.MAR.13.5" type="verse"> JEsus antwort se, un fung an to seggen: Seht to, dat ju Nüms verföhrn deiht!</seg>
          <seg id="b.MAR.13.6" type="verse"> Denn dar ward veele unner Min Nam kamen, un seggen: »Ik bün Christus,« un ward veele verföhrn.</seg>
          <seg id="b.MAR.13.7" type="verse"> Wenn ji awer hörn ward vun Kriegen un Gerüchten vun Kriegen, so ward nich bang, dat mutt so geschehn. Awer dat Enn is noch nich dar.</seg>
          <seg id="b.MAR.13.8" type="verse"> Dar ward een Volk gegen dat anner upstahn, un een Königriek öwer dat anner. Un ward geschehn Eerdbeven hier un dar, un ward wesen düre Tied un Schrecken. Dat is de Anfang vun de Noth.</seg>
          <seg id="b.MAR.13.9" type="verse"> Ji awer seht ju vör! Denn se ward ju öwerantworten vör de Rathüs’ un Scholen, un ji möt sla’n warrn, un vör Fürsten un Könige möt ji föhrt warrn um Mintwilln, to en Tügnis öwer se.</seg>
          <seg id="b.MAR.13.10" type="verse"> Un dat Evangelium mutt vörher predigt warrn mank alle Völker.</seg>
          <seg id="b.MAR.13.11" type="verse"> Wenn se ju nu wegföhrn un öwerantworten ward, so makt ju keen Sorg, wat ji reden schüllt, un bedenkt ju nich vörher, sonnern wat ju to düsse Stunn geven ward, dat redt. Denn ji sünd dat nich, de dar reden doht, sonnern de hillige GEist.</seg>
          <seg id="b.MAR.13.12" type="verse"> Dar ward awer een Broder den annern öwerantworten to den Dod, un de Vader den Söhn, un de Kinner ward sik upsetten gegen de Öllern, un ward se dod maken helpen.</seg>
          <seg id="b.MAR.13.13" type="verse"> Un ji ward haßt warrn vun jedereen um Min Namen willn. Wer awer bestännig blift bet an dat Enn, de ward selig.</seg>
          <seg id="b.MAR.13.14" type="verse"> Wenn ji awer sehn ward den Gruel vun de Verwüstung, dar de Prophet Daniel vun seggt hett, dat he steiht, dar he nich schall, (wer düt les’t, de mark darup); wer denn in Judäa is, de flücht sik up de Bargen.</seg>
          <seg id="b.MAR.13.15" type="verse"> Un wer up dat Dack is, de stieg nich dal in dat Hus, un kam nich rin, wat to halen ut dat Hus.</seg>
          <seg id="b.MAR.13.16" type="verse"> Un wer up dat Feld is, de wend sik nich um, sin Kleder to halen.</seg>
          <seg id="b.MAR.13.17" type="verse"> Weh awer de Swangern un de, weke Kinner an de Bost hebbt to de Tied!</seg>
          <seg id="b.MAR.13.18" type="verse"> Bedt awer, dat ju Flucht nich geschehn mag in den Winter.</seg>
          <seg id="b.MAR.13.19" type="verse"> Denn in düsse Dag’ ward son Drövnisse wesen, as se niemals west sünd vun Anfang up de Kreaturen, de GOtt schapen hett; un as ok nich warrn ward.</seg>
          <seg id="b.MAR.13.20" type="verse"> Un wenn de HErr düsse Dag’ nich afkört harr, war keen Minsch selig. Awer wegen de Utwählten, de He utwählt hett, hett He düsse Dag’ afkört.</seg>
          <seg id="b.MAR.13.21" type="verse"> Wenn nu Jemand to de Tied to ju seggen ward: »Süh, hier is Christus, süh, dar is He,« so glovt dat nich.</seg>
          <seg id="b.MAR.13.22" type="verse"> Denn dar ward sik erheven falsche Christus un falsche Propheten, de Teken un Wunner doht, dat se ok de Uterwählten verföhrn muchen, wenn dat möglich weer.</seg>
          <seg id="b.MAR.13.23" type="verse"> Ji awer seht ju vör! Süh, Ik hef ju Allns vörher seggt.</seg>
          <seg id="b.MAR.13.24" type="verse"> Awer to de Tied, na düsse Drövnisse, ward Sünn un Maand ehren Schien verleern.</seg>
          <seg id="b.MAR.13.25" type="verse"> Un de Steern ward vun den Himmel falln un de Himmelskräfte ward sik bewegen.</seg>
          <seg id="b.MAR.13.26" type="verse"> Un denn ward se sehn den Minschensöhn kamen in de Wolken, mit grote Kraft un Herrlichkeit.</seg>
          <seg id="b.MAR.13.27" type="verse"> Un denn ward He Sin Engeln utschicken un ward versammeln Sin Uterwählten vun de veer Winden, vun dat Enn vun de Eer bet to dat Enn vun den Himmel.</seg>
          <seg id="b.MAR.13.28" type="verse"> An den Fiegenbom lehrt en Glieknis. So bald as sin Twiegen saftig ward, un Bläder kriegt, so weet ji, dat de Sommer neeg bi is.</seg>
          <seg id="b.MAR.13.29" type="verse"> Also ok, wenn ji seht, dat so wat geschüht, so weet, dat dat neeg vör de Döhr is.</seg>
          <seg id="b.MAR.13.30" type="verse"> Wahrlich, Ik segg ju: Düt Geslecht ward nich vergahn, bet dat düt Allns geschüht.</seg>
          <seg id="b.MAR.13.31" type="verse"> Himmel un Eer ward vergahn; Min Wör’ awer ward nich vergahn.</seg>
          <seg id="b.MAR.13.32" type="verse"> Vun den Dag awer un de Stunn weet Nüms, ok de Engeln in den Himmel nich, ok de Söhn nich, sonnern alleen de Vader.</seg>
          <seg id="b.MAR.13.33" type="verse"> Seht to, wakt un bedt, denn ji weet nich, wenn de Tied is.</seg>
          <seg id="b.MAR.13.34" type="verse"> Gliek as en Minsch, de öwer Land trock, un verleet sin Hus, un gev sin Knechts Macht, en jeden sin Dagwark, un befohl den Döhrwächter, he schull waken.</seg>
          <seg id="b.MAR.13.35" type="verse"> So wakt nu, denn ji weet nich, wenn de Husherr kummt, ob he kummt up den Abend, oder to Mitternacht, oder um de Tied vun de Hahnenkreih, oder Morgens;</seg>
          <seg id="b.MAR.13.36" type="verse"> Up dat he nich unverwahrens kummt un findt ju slapen.</seg>
          <seg id="b.MAR.13.37" type="verse"> Wat ik awer ju segg, dat segg ik to all: Wakt!</seg>
        </div>
        <div id="b.MAR.14" type="chapter">
          <seg id="b.MAR.14.1" type="verse"> Un na twee Dag’ war dat Ostern, un de Dag’ vun de söten Bröd. Un de Hohenpresters un Schriftgelehrten söchten, woans se Em mit List grepen un dod maken dän.</seg>
          <seg id="b.MAR.14.2" type="verse"> Se sproken awer: Jo nich up dat Fest, up dat dar keen Uprohr ward in dat Volk!</seg>
          <seg id="b.MAR.14.3" type="verse"> Un as He to Bethanien weer in Simon den Utsätzigen sin Hus, un to Disch sitten dä, dar keem en Fru, de harr en Glas mit unverfälscht un köstlich Nardenwater. Un se brok dat Glas twei un got dat up Sin Kopp.</seg>
          <seg id="b.MAR.14.4" type="verse"> Dar weern enige, de warn unwillig, un sproken: Wat schall doch düsse Unrat?</seg>
          <seg id="b.MAR.14.5" type="verse"> Man kunn dat Water för mehr as dree hunnert Groschen verkofft hebben, un datsülve de Armen geven. Un murrten öwer se.</seg>
          <seg id="b.MAR.14.6" type="verse"> JEsus awer sprok: Lat se mit Freden! Wat bekümmert ji se? Se hett en gut Wark an Mi dahn.</seg>
          <seg id="b.MAR.14.7" type="verse"> Ji hebbt alle Tied Arme bi ju, un wenn ji wüllt, künnt ji se wat Gudes dohn, Mi awer hebbt ji nich alle Tied.</seg>
          <seg id="b.MAR.14.8" type="verse"> Se hett dahn, wat se kunn. Se is tovör kamen, Min Lieknam to salven to Min Begräfnis.</seg>
          <seg id="b.MAR.14.9" type="verse"> Wahrlich, Ik segg ju: Wo düt Evangelium predigt ward in alle Welt, dar ward man ok dat seggen to ehr Gedächtnis, wat se nu dahn hett.</seg>
          <seg id="b.MAR.14.10" type="verse"> Un Judas Ischarioth, een vun de Twölf, gung hen to de Hohenpresters, dat he Em verraden dä.</seg>
          <seg id="b.MAR.14.11" type="verse"> As se dat hörn, warn se froh, un versproken em Geld to geven. Un he söch, woans he Em paßlich verraden kunn.</seg>
          <seg id="b.MAR.14.12" type="verse"> Un an den eersten Dag vun de söten Brode, dar man dat Osterlamm opfern deiht, sproken Sin Jüngers to Em: Wo wullt Du, dat wi hengaht un toricht, dat Du dat Osterlamm eten magst?</seg>
          <seg id="b.MAR.14.13" type="verse"> Un he schick twee vun Sin Jüngers hen, un sprok to se: Gaht hen in de Stadt, un ju ward en Minsch in de Möt kamen, de drigt en Kruk mit Water, folgt em na.</seg>
          <seg id="b.MAR.14.14" type="verse"> Un wo he hengeiht, dar sprekt to den Huswirt: De Meister lett di seggen: Wo is dat Gasthus, dar Ik dat Osterlamm eten doh mit Min Jüngers?</seg>
          <seg id="b.MAR.14.15" type="verse"> Un he ward ju en groten Saal wiesen, de mit Pulsters versehn is; darsülvst richt för uns to.</seg>
          <seg id="b.MAR.14.16" type="verse"> Un de Jüngers gungen rut, un keemen in de Stadt, un funn’ dat, as He se seggt harr, un bereiten dat Osterlamm.</seg>
          <seg id="b.MAR.14.17" type="verse"> An den Abend awer keem He mit de Twölf.</seg>
          <seg id="b.MAR.14.18" type="verse"> Un as se to Disch sitten un eten dän, sprok JEsus: Wahrlich, Ik segg ju: Een vun ju, de mit Mi eten deiht, ward Mi verraden.</seg>
          <seg id="b.MAR.14.19" type="verse"> Un se warn trurig, un sän to Em, een na den annern: Bün ik dat? Un de anner: Bün ik dat?</seg>
          <seg id="b.MAR.14.20" type="verse"> He antwort, un sprok to se: Een vun de Twölf, de mit Mi in de Schöddel stippt.</seg>
          <seg id="b.MAR.14.21" type="verse"> Twar, de Minschensöhn geiht hen, as vun Em schreven steiht. Wehe awer den Minsch, dörch weken de Minschensöhn verraden ward. Dat weer densülven Minsch beter, dat he nie gebarn weer.</seg>
          <seg id="b.MAR.14.22" type="verse"> Un as se eten, neem JEsus dat Brod, dank, un brok dat, un gev dat se, un sprok: Nehmt, eet, dat is Min Fleesch.</seg>
          <seg id="b.MAR.14.23" type="verse"> Un neem den Kelch, un dank, un gev se den, un se drunken all darut.</seg>
          <seg id="b.MAR.14.24" type="verse"> Un He sprok to se: Dat is Min Blot vun dat nie Testament, dat vör veele vergaten ward.</seg>
          <seg id="b.MAR.14.25" type="verse"> Wahrlich, Ik segg ju, dat Ik nu fortan nich drinken ward vun de Druven vun den Wienstock, bet an den Dag, dar Ik dat drink in GOtt Sin Riek.</seg>
          <seg id="b.MAR.14.26" type="verse"> Un as se den Lofgesang spraken harrn, gungen se rut an den Ölbarg.</seg>
          <seg id="b.MAR.14.27" type="verse"> Un JEsus sprok to se: Ji ward ju in düsse Nacht all an Mi argern. Denn dar steiht schreven: Ik warr den Harr sla’n, un de Schap ward sik terstreun.</seg>
          <seg id="b.MAR.14.28" type="verse"> Awer nadem Ik upstahn bün, will Ik vör ju hengahn in Galiläa.</seg>
          <seg id="b.MAR.14.29" type="verse"> Petrus awer sä to Em: Un wenn se sik ok all argern dän, so wull Ik mi doch nich argern.</seg>
          <seg id="b.MAR.14.30" type="verse"> Un JEsus sprok to em: Wahrlich, Ik segg di, hüt in düsse Nacht, ehr denn de Hahn twee Mal kreiht, warrst du Mi dree Mal verleugnen.</seg>
          <seg id="b.MAR.14.31" type="verse"> He awer redt noch wieder: Ja, wenn ik ok mit Di starven schall, wull ik Di doch nich verleugnen. Datsülvig glieken sän se all.</seg>
          <seg id="b.MAR.14.32" type="verse"> Un se keemen na den Hof, mit Namen Gethsemane. Un He sprok to Sin Jüngers: Sett ju hier dal, bet dat Ik hengah, un beden doh.</seg>
          <seg id="b.MAR.14.33" type="verse"> Un He neem to Sik Petrus, un Jakobus, un Johannes, un fung an to bevern un zaghaftig to warrn.</seg>
          <seg id="b.MAR.14.34" type="verse"> Un sprok to se: Min Seel is bedrövt bet an den Dod; holt ju hier up, un wakt.</seg>
          <seg id="b.MAR.14.35" type="verse"> Un He gung en beten wieder, full up de Eer un bed’, dat, wenn dat möglich weer, de Stunn vöröwer gung.</seg>
          <seg id="b.MAR.14.36" type="verse"> Un sprok: Abba, Min Vader, Di is dat Allns möglich, nimm düssen Kelch vun Mi; doch nich wat Ik will, sonnern wat Du wullt.</seg>
          <seg id="b.MAR.14.37" type="verse"> Un He keem, un funn se slapen, un sprok to Petrus: Simon, slöppst du? Büst du nich in Stand, en Stunn to waken?</seg>
          <seg id="b.MAR.14.38" type="verse"> Wakt un bedt, dat ji nich in Anfechtung fallt. De Geist is willig; awer dat Fleesch is swack.</seg>
          <seg id="b.MAR.14.39" type="verse"> Un He gung wedder hen un be’, un sprok desülven Wör’.</seg>
          <seg id="b.MAR.14.40" type="verse"> Un keem wedder, un funn se awermals slapen; denn ehr Ogen weern vull Slap, un wussen nich, wat se Em antworten.</seg>
          <seg id="b.MAR.14.41" type="verse"> Un He keem ton drütten Mal, un sprok to se: Ach, wüllt ji nu slapen un ruhn? Dat is nu nog, de Stunn is kamen. Seht, de Minschensöhn ward öwerantwort warrn in de Sünners ehr Hann.</seg>
          <seg id="b.MAR.14.42" type="verse"> Staht up, lat uns gahn, seht, de Mi verraden deiht, is in de Neeg.</seg>
          <seg id="b.MAR.14.43" type="verse"> Un gliek, as He noch reden dä, keem herto Judas, een vun de Twölf, un en grot Volk mit em, mit Swerdters un mit Stangen vun de Hohenpresters un Schriftgelehrten un Öllsten.</seg>
          <seg id="b.MAR.14.44" type="verse"> Un de Verräter harr se en Teken geven, un seggt: Weken ik küssen ward, de is dat, den griept un föhrt Em seker af.</seg>
          <seg id="b.MAR.14.45" type="verse"> Un as He keem, trä he gliek to Em, un sprok to Em: Rabbi, Rabbi, un küß Em.</seg>
          <seg id="b.MAR.14.46" type="verse"> De annern awer län ehr Hann an Em, un grepen Em.</seg>
          <seg id="b.MAR.14.47" type="verse"> Een awer vun de, de darbi stunn, trock sin Swerdt rut, un slog den Hohenprester sin Knecht, un hau em en Ohr af.</seg>
          <seg id="b.MAR.14.48" type="verse"> Un JEsus antworte, un sprok to se: Ji sünd utgahn, as to en Mörder, mit Swerdten un mit Stangen, Mi to fangen;</seg>
          <seg id="b.MAR.14.49" type="verse"> Ik bün däglich bi ju in den Tempel west un hef lehrt, un ji hebbt Mi nich grepen. Awer up dat de Schrift erfüllt war.</seg>
          <seg id="b.MAR.14.50" type="verse"> Un de Jüngers verleeten Em alle un leepen weg.</seg>
          <seg id="b.MAR.14.51" type="verse"> Un dar weer en Jüngling, de folg Em na, de weer mit Linn’ kledt up de blote Hut; un de Jünglings grepen em.</seg>
          <seg id="b.MAR.14.52" type="verse"> He awer leet dat Linn’ fahrn, un leep nakelt darvun.</seg>
          <seg id="b.MAR.14.53" type="verse"> Un se föhrn JEsus to den Hohenprester, darhen tosamen kamen weern alle Hohenpresters un Öllsten un Schriftgelehrten.</seg>
          <seg id="b.MAR.14.54" type="verse"> Petrus awer folg vun wieden bet in den Hohenprester sin Palast; un he weer dar, un seet bi de Knechts un warm sik bi dat Füer.</seg>
          <seg id="b.MAR.14.55" type="verse"> Awer de Hohenpresters un de ganze Rath söchen Tügnisse wedder JEsus, up dat se Em ton Dod brochen, un se funnen nicks.</seg>
          <seg id="b.MAR.14.56" type="verse"> Veele geven falsch Tügnis wedder Em; awer ehr Tügnisse keemen nich öwereen.</seg>
          <seg id="b.MAR.14.57" type="verse"> Un weke stunnen up, un geven falsch Tügnis wedder Em, un sproken:</seg>
          <seg id="b.MAR.14.58" type="verse"> Wi hebbt hört, dat He sä: Ik will den Tempel, de mit Hann makt is, afbreken un in dree Dag’ en annern bu’n, de nich mit Hann makt is.</seg>
          <seg id="b.MAR.14.59" type="verse"> Awer ehr Tügnisse keemen noch nich öwereen.</seg>
          <seg id="b.MAR.14.60" type="verse"> Un de Hohenprester stunn up unner se, un frog JEsus, un sprok: Antwortst Du nicks to dat, wat düsse wedder Di tügt?</seg>
          <seg id="b.MAR.14.61" type="verse"> He awer sweeg still, un antworte nicks. Do frog Em de Hohenprester noch eenmal, un sprok to Em: Büst Du Christus, de Söhn vun den Hochgelavten?</seg>
          <seg id="b.MAR.14.62" type="verse"> JEsus awer sprok: Ik bün dat. Un ji ward sehn den Minschensöhn sitten to de rechte Hand vun de Kraft, un kamen mit de Wolken vun den Himmel.</seg>
          <seg id="b.MAR.14.63" type="verse"> Do reet de Hohenprester sin Rock entwei, un sprok: Wat brukt wi wieder noch Tügen?</seg>
          <seg id="b.MAR.14.64" type="verse"> Ji hebbt hört de Gotteslästerung! wat dünkt ju? Se awer verdammten Em all, dat He de Dod verdeent harr.</seg>
          <seg id="b.MAR.14.65" type="verse"> Do fungen weke an, Em antospiegen, un Sin Angesicht to bedecken, un mit Füst to sla’n, un to Em to seggen: Prophezieh uns mal! Un de Knechts slogen Em in dat Angesicht.</seg>
          <seg id="b.MAR.14.66" type="verse"> Un Petrus weer unnen in den Palast; do keem een vun den Hohenprester sin Deenstdierns rin.</seg>
          <seg id="b.MAR.14.67" type="verse"> Un as se seeg Petrus sik warmen, seeg se Em an, un sprok: Un du weerst ok mit den JEsus vun Nazareth.</seg>
          <seg id="b.MAR.14.68" type="verse"> He leugne dat awer, un sprok: Ik kenn Em nich, weet ok nich, wat du seggst. Un he gung rut na den Vörhof; un de Hahn kreih.</seg>
          <seg id="b.MAR.14.69" type="verse"> Un de Deenstdiern seeg Em, un fung an, noch eenmal to seggen to de, weke darbi stunn: Düsse is een vun se.</seg>
          <seg id="b.MAR.14.70" type="verse"> Un he leugne dat nochmal. Un na en kleene Wiel sproken awermal to Petrus, de darbi stunnen: Wahrlich, du büst een vun se; denn du büst en Galiläer, un din Sprak lud’ grad ebenso.</seg>
          <seg id="b.MAR.14.71" type="verse"> Awer he fung an, sik to verfluchen, un to swörn: Ik kenn den Minsch nich, dar ji vun seggt. Un de Hahn kreih ton annern Mal. Do dacht Petrus an dat Wort, dat JEsus to em sä: Ehr de Hahn twee Mal kreiht, warrst du Mi dree Mal verleugnen. Un he fung an to weenen.</seg>
        </div>
        <div id="b.MAR.15" type="chapter">
          <seg id="b.MAR.15.1" type="verse"> Un bald an den Morgen heeln de Hohenpresters en Rath mit de Öllsten un de Schriftgelehrten, darto de ganze Rath, un bunnen JEsus, un föhrn Em hen, un öwerantworten Em Pilatus.</seg>
          <seg id="b.MAR.15.2" type="verse"> Un Pilatus frog Em: Büst Du de Juden ehr König? He antworte awer, un sprok to Em: Du seggst dat.</seg>
          <seg id="b.MAR.15.3" type="verse"> Un de Hohenpresters beschülligten Em hart.</seg>
          <seg id="b.MAR.15.4" type="verse"> Pilatus awer frog Em noch eenmal un sprok: Antwortst Du nicks? Süh, wo hart se Di verklagt.</seg>
          <seg id="b.MAR.15.5" type="verse"> JEsus awer antworte nicks mehr, so dat sik ok Pilatus verwunner.</seg>
          <seg id="b.MAR.15.6" type="verse"> He plegg se awer up dat Osterfest een Gefangen los to geven, weken se begehrten.</seg>
          <seg id="b.MAR.15.7" type="verse"> Dar weer awer een, nennt Barabbas, fungen mit de Upröhrers, de in Uprohr en Mord begahn harr.</seg>
          <seg id="b.MAR.15.8" type="verse"> Un dat Volk gung rup, un be’ dat he dä, as he plegg.</seg>
          <seg id="b.MAR.15.9" type="verse"> Pilatus awer antworte se: Wüllt ji, dat ik ju den König vun de Juden los geven schall?</seg>
          <seg id="b.MAR.15.10" type="verse"> Denn he wuß, dat Em de Hohenpresters ut Nied öwerantwort harrn.</seg>
          <seg id="b.MAR.15.11" type="verse"> Awer de Hohenpresters reizten dat Volk, dat he se veel leever den Barabbas los geven schull.</seg>
          <seg id="b.MAR.15.12" type="verse"> Pilatus awer antworte wedder un sprok to se: Wat wüllt ji denn, dat ik mit den dohn schall, den ji beschülligt, dat He en König vun de Juden is?</seg>
          <seg id="b.MAR.15.13" type="verse"> Se schregen awermals: Krüzig Em!</seg>
          <seg id="b.MAR.15.14" type="verse"> Pilatus awer sprok to se: Wat hett He Slechtes dahn? Awer se schregen noch veel mehr: Krüzig Em!</seg>
          <seg id="b.MAR.15.15" type="verse"> Pilatus awer dach, dat Volk sin Willen to dohn, un gev se Barabbas los, un öwergev se JEsus, dat He geißelt un krüzigt war.</seg>
          <seg id="b.MAR.15.16" type="verse"> De Kriegsknechts awer föhrn Em hen in dat Richthus un repen tosamen de ganze Schaar;</seg>
          <seg id="b.MAR.15.17" type="verse"> Un trocken Em en Purpur an, un flechten en Kron vun Dornen, un setten se Em up.</seg>
          <seg id="b.MAR.15.18" type="verse"> Un fungen an Em to gröten: Gegröt schast Du wesen, König vun de Juden.</seg>
          <seg id="b.MAR.15.19" type="verse"> Un slogen Em den Kopp mit dat Rohr, un bespegen Em, un fulln up de Knee, un beden Em an.</seg>
          <seg id="b.MAR.15.20" type="verse"> Un as se Em verspott harrn, trocken se Em den Purpur ut un trocken Em Sin egen Kleder an, un föhrn Em rut, dat se Em krüzigen.</seg>
          <seg id="b.MAR.15.21" type="verse"> Un dwungen een, de dar vörbi gung, nennt Simon vun Kyrene, de vun dat Feld keem (de en Vader weer to Alexander un Rufus), dat he Em dat Krüz drog.</seg>
          <seg id="b.MAR.15.22" type="verse"> Un se brochen Em an de Stä Golgatha, dat is verdütscht: Schädelstä.</seg>
          <seg id="b.MAR.15.23" type="verse"> Un se geven Em Myrrhen in Wien to drinken; un He neem dat nich to Sik.</seg>
          <seg id="b.MAR.15.24" type="verse"> Un as se Em krüzigt harrn, deeln se sik Sin Kleder, un smeten dat Lot darum, wer wat afkreeg.</seg>
          <seg id="b.MAR.15.25" type="verse"> Un dat weer um de drütte Stunn, dat se Em krüzigten.</seg>
          <seg id="b.MAR.15.26" type="verse"> Un dat weer baben öwer Em schreven, wat man Em Schuld gev, nämlich: En König vun de Juden.</seg>
          <seg id="b.MAR.15.27" type="verse"> Un se krüzigten twee Mörders mit Em; een to Sin rechten un den annern to’r linken Hand.</seg>
          <seg id="b.MAR.15.28" type="verse"> Dar war de Schrift wahr makt, de dar seggt: He is to de Öweldoers rekent.</seg>
          <seg id="b.MAR.15.29" type="verse"> Un de dar vörbi gungen, lästerten Em, un schüttelten ehr Köpp, un sproken: Pfui Di, wa fien brickst Du den Tempel twei un bu’st em in dree Dag’!</seg>
          <seg id="b.MAR.15.30" type="verse"> Help Di nu Sülvst, un stieg herunner vun dat Krüz!</seg>
          <seg id="b.MAR.15.31" type="verse"> Dessülven glieken verspotten de Hohenpresters Em unner enanner, samt de Schriftgelehrten, un sproken: He hett anner Lüd holpen, un kann Sik Sülvst nich helpen.</seg>
          <seg id="b.MAR.15.32" type="verse"> Is He Christus un en König in Israel, so stieg He nu vun dat Krüz, dat wi seht un glovt. Un de mit Em krüzigt weern, höhnten Em ok.</seg>
          <seg id="b.MAR.15.33" type="verse"> Un na de sößte Stunn war en Düsternis öwer dat ganze Land, bet to de negente Stunn.</seg>
          <seg id="b.MAR.15.34" type="verse"> Un um de negente Stunn reep JEsus lut, un sprok: Eli, Eli, lama absathani! dat is verdütscht: Min GOtt, Min GOtt, warum hest Du Mi verlaten?</seg>
          <seg id="b.MAR.15.35" type="verse"> Un enige, de darbi stunnen, as se dat hörn, sproken se: Süh, He röpt den Elias.</seg>
          <seg id="b.MAR.15.36" type="verse"> Do leep een to Em, füll en Swamm mit Etig, un steek em up en Rohr, un gev Em wat to drinken, un sprok: Holt, lat mal sehn, ob Elias kummt un Em raf nimmt.</seg>
          <seg id="b.MAR.15.37" type="verse"> Awer JEsus schreeg lut, un verscheed.</seg>
          <seg id="b.MAR.15.38" type="verse"> Un de Vörhang in de Tempel reet in twee Stücken entwei, vun baben an bet unnen dal.</seg>
          <seg id="b.MAR.15.39" type="verse"> De Hauptmann awer, de darbi stunn, gegen Em öwer, as he seeg, dat He mit son Geschrigg verscheden dä, sprok he: Wahrhaftig, düsse Minsch is GOtt Sin Söhn west!</seg>
          <seg id="b.MAR.15.40" type="verse"> Un dar weern ok Fruens, de vun wieden düt Allns anseegen, mank weke weer Maria Magdalena, un Maria, den lütten Jakobus un Joses ehr Moder, un Salome,</seg>
          <seg id="b.MAR.15.41" type="verse"> De Em ok nafolgt weern, as He in Galiläa weer, un deent harrn, un veel anner, de mit Em rup na Jerusalem gahn weern.</seg>
          <seg id="b.MAR.15.42" type="verse"> Un up den Abend, wiel dat de Rüstdag weer, weke is de Vörsabbat,</seg>
          <seg id="b.MAR.15.43" type="verse"> Keem Joseph vun Arimathia, en ehrbare Ratsherr, de ok up GOtt Sin Riek töv; de wag dat, un gung rin to Pilatus, un bed’ um JEsus Sin Lieknam.</seg>
          <seg id="b.MAR.15.44" type="verse"> Pilatus awer wunner sik, dat He all dod weer, un reep den Hauptmann, un frog em, ob He längst dod weer?</seg>
          <seg id="b.MAR.15.45" type="verse"> Un as he dat vun den Hauptmann utkundschaft harr, gev he Joseph den Lieknam.</seg>
          <seg id="b.MAR.15.46" type="verse"> Un he koff Linn’, un neem Em af, un wickel Em in dat Linn’ un lä Em in en Graf, dat weer in en Felsen haut, un wölter en Steen vör de Döhr to dat Graf.</seg>
          <seg id="b.MAR.15.47" type="verse"> Awer Maria Magdalena, un Maria Joses keken to, wo He henleggt war.</seg>
        </div>
        <div id="b.MAR.16" type="chapter">
          <seg id="b.MAR.16.1" type="verse"> Un as de Sabbat vörbi weer, koffen Maria Magdalena, un Maria Jakobus un Salome Spezerien, up dat se keemen, un salvten Em.</seg>
          <seg id="b.MAR.16.2" type="verse"> Un se keemen to dat Graf up en Sabbat heel fröh, as de Sünn upgung.</seg>
          <seg id="b.MAR.16.3" type="verse"> Un se sproken unner enanner: Wer wöltert uns den Steen vun de Döhr vun dat Graf?</seg>
          <seg id="b.MAR.16.4" type="verse"> Un se seegen darhen, un warn gewahr, dat de Steen afwöltert weer, denn he weer heel grot.</seg>
          <seg id="b.MAR.16.5" type="verse"> Un se gungen rin in dat Graf un seegen en Jüngling to rechten Hand sitten, de harr en lang witt Kleed an, un se warn bang.</seg>
          <seg id="b.MAR.16.6" type="verse"> He awer sprok to se: Verfehrt ju nich. Ji sökt JEsus vun Nazareth, den Gekrüzigten; He is upstahn, un is nich hier. Seht dar de Stä, dar se Em henleggt harrn.</seg>
          <seg id="b.MAR.16.7" type="verse"> Gaht awer hen un seggt dat Sin Jüngers un Petrus, dat He vör ju hengahn ward in Galiläa, dar ward ji Em sehn, as He ju seggt hett.</seg>
          <seg id="b.MAR.16.8" type="verse"> Un se gungen flink rut, un lepen weg vun dat Graf, denn se weer en Bevern un Zittern ankamen, un sän Nüms wat, denn se fürchten sik.</seg>
          <seg id="b.MAR.16.9" type="verse"> JEsus awer, as He upstahn weer, fröh an den eersten Wekeldag, leet He Sik toeerst Maria Magdalena sehn, vun de He söven Düvels utdreven harr.</seg>
          <seg id="b.MAR.16.10" type="verse"> Un se gung hen, un verkünnig dat de, de mit Em west weern, de dar trurig weern un weenten.</seg>
          <seg id="b.MAR.16.11" type="verse"> Un desülvigen, as se hörn, dat He leven dä, un weer ehr erschienen, gloven se dat nich.</seg>
          <seg id="b.MAR.16.12" type="verse"> Darna, as twee vun se, de unnerwegs weern, apenbar He Sik unner en anner Gestalt, as se up dat Feld gungen.</seg>
          <seg id="b.MAR.16.13" type="verse"> Un desülven gungen ok hen, un verkünnigten dat de annern; de glovten se ok nich.</seg>
          <seg id="b.MAR.16.14" type="verse"> Toletzt, as de Ölven to Disch sitten dän, apenbar He Sik, un schull ehren Unglov, un ehr Hartens Hardigkeit, dat se nich glovt harrn de, de Em sehn harrn uperstahn.</seg>
          <seg id="b.MAR.16.15" type="verse"> Un sprok to se: Gaht hen in alle Welt, un predigt dat Evangelium alle Kreatur.</seg>
          <seg id="b.MAR.16.16" type="verse"> Wer dar glovt un döfft ward, de ward selig warrn, wer awer nich glovt, de ward verdammt warrn.</seg>
          <seg id="b.MAR.16.17" type="verse"> De Teken awer, de dar folgen ward de, de dar glovt, sünd düsse: In Min Namen ward se Düvels utdrieven, mit nie Tungen reden,</seg>
          <seg id="b.MAR.16.18" type="verse"> Slangen verdrieven, un wenn se wat Giftiges drinkt, ward dat se nich schaden, up de Kranken ward se de Hann leggen, so ward dat beter mit se warrn.</seg>
          <seg id="b.MAR.16.19" type="verse"> Un de HErr, nadem He mit se redt harr, war He upnahm to den Himmel, un sitt to rechten Hand GOttes.</seg>
          <seg id="b.MAR.16.20" type="verse"> Se awer gungen rut un predigten an alle Enn, un de HErr wirkte mit se, un bekräftig dat Wort dörch nafolgende Teken.</seg>
        </div>
      </div>
      <div id="b.LUK" type="book">
        <div id="b.LUK.1" type="chapter">
          <seg id="b.LUK.1.1" type="verse"> Aldewiel sik dat veele unnernahmen hebbt dat Vertelln vun de Geschichten, de mank uns geschehn sünd, völlig uptoschrieven;</seg>
          <seg id="b.LUK.1.2" type="verse"> As uns dat öwerlevert hebbt, de dat vun Anfang sülvst sehn hebbt, un Deener vun dat Wort west sünd:</seg>
          <seg id="b.LUK.1.3" type="verse"> Hef ik dat ok för gud ansehn, nadem ik dat alltomal vun Anfang erkündt hef, dat ik dat ok to di, min gude Theophilus, mit Fliet ordentlich schriev.</seg>
          <seg id="b.LUK.1.4" type="verse"> Up dat du en sekern Grund erfahrn deihst vun de Lehr, in weke du unnerricht büst.</seg>
          <seg id="b.LUK.1.5" type="verse"> To de Tied vun Herodes, den König vun Judäa, weer dar en Prester vun de Ordnung Abia, mit Namen Zacharias, un sin Fru vun de Döchter Aarons, weke Elisabeth heeten dä.</seg>
          <seg id="b.LUK.1.6" type="verse"> Se weern awer all beid fromm vör GOtt, un gungen in alle Gebote un Satzungen vun den HErrn unsträflich.</seg>
          <seg id="b.LUK.1.7" type="verse"> Un se harrn keen Kind, denn Elisabeth weer unfruchtbar, un weern beide to Jahren.</seg>
          <seg id="b.LUK.1.8" type="verse"> Un dat begev sik, as he dat Presteramt afwahr vör GOtt, to de Tied vun sin Ordnung,</seg>
          <seg id="b.LUK.1.9" type="verse"> Na Gewohnheit vun dat Presterdom, un dat an em weer, dat he rökern schull, gung he in den HErrn Sin Tempel.</seg>
          <seg id="b.LUK.1.10" type="verse"> Un de ganze Hupen Volk weer buten un be’ unner de Stunn vun dat Rokopfer.</seg>
          <seg id="b.LUK.1.11" type="verse"> Dar erschien em awer en Engel vun den HErrn, un stunn to rechten Hand an den Rokopferaltar.</seg>
          <seg id="b.LUK.1.12" type="verse"> Un as Zacharias em sehn dä, verfehr he sik, un em keem Bangen an.</seg>
          <seg id="b.LUK.1.13" type="verse"> Awer de Engel sprok to em: Wes’ nich bang, Zacharias, denn din Gebet is erhört, un din Fru Elisabeth ward di en Söhn to Welt bringen, den sin Namen schast du Johannes heeten.</seg>
          <seg id="b.LUK.1.14" type="verse"> Un du warrst daröwer Freud un Wonn’ hebben, un veele ward sik öwer sin Geburt freun.</seg>
          <seg id="b.LUK.1.15" type="verse"> Denn he ward grot wesen vör den HErrn. Wien un starke Gedränke ward he nich drinken. Un he ward noch in dat Moderlief erfüllt warrn mit den hilligen GEist.</seg>
          <seg id="b.LUK.1.16" type="verse"> Un he ward veele vun de Kinner Israel to GOtt, ehren HErrn, bekehrn.</seg>
          <seg id="b.LUK.1.17" type="verse"> Un he ward vör Em hergahn in Elias sin Kraft un Geist, to bekehrn de Vaders ehr Harten to de Kinner, un de Unglövigen to de Gerechten ehr Klokheit, to bereiten den HErrn en woltorüst Volk.</seg>
          <seg id="b.LUK.1.18" type="verse"> Zacharias sprok to den Engel: Wobi schall ik dat erkennen? Denn ik bün old un min Fru is to Jahren.</seg>
          <seg id="b.LUK.1.19" type="verse"> De Engel antworte, un sprok to em: Ik bün Gabriel, de vör GOtt steiht, un bün herschickt, mit di to reden, dat ik di düt verkünnigen schall.</seg>
          <seg id="b.LUK.1.20" type="verse"> Un süh, du warrst stumm warrn, un nich spreken künnen, bet up den Dag, wo dat geschehn ward; darum, dat du min Wör’ nich glovt hest, weke schüllt wahr makt warrn to ehr Tied.</seg>
          <seg id="b.LUK.1.21" type="verse"> Un dat Volk töv up Zacharias, un wunner sik, dat he so lang in den Tempel blev.</seg>
          <seg id="b.LUK.1.22" type="verse"> Un as he rut gung, kunn he nich mit se reden. Un se markten, dat he en Gesicht sehn harr in den Tempel. Un he wink se, un blev stumm.</seg>
          <seg id="b.LUK.1.23" type="verse"> Un dat begev sik, as sin Amtstied ut weer, gung he hen in sin Hus.</seg>
          <seg id="b.LUK.1.24" type="verse"> Un na de Dag’ war sin Fru Elisabeth swanger, un verbarg sik fief Monat lang, un sprok:</seg>
          <seg id="b.LUK.1.25" type="verse"> Also hett mi de HErr dahn in de Dag’, as He mi ansehn hett, dat He de Schand mank de Lüd vun mi neem.</seg>
          <seg id="b.LUK.1.26" type="verse"> Un in den sößten Monat war de Engel Gabriel schickt vun GOtt in en Stadt in Galiläa, de heet Nazareth,</seg>
          <seg id="b.LUK.1.27" type="verse"> To en Jungfru, de vertrut weer mit en Mann, mit Namen Joseph, vun David sin Hus, un de Jungfru heet Maria.</seg>
          <seg id="b.LUK.1.28" type="verse"> Un de Engel keem to ehr rin, un sprok: Wes’ gröt’, du Holdselige! De HErr is mit di, du Gebenedeite mank de Fruens!</seg>
          <seg id="b.LUK.1.29" type="verse"> As se em awer seeg, verfehr se sik öwer sin Red, un dach: Wat is dat för en Gruß?</seg>
          <seg id="b.LUK.1.30" type="verse"> Un de Engel sprok to ehr: Wes’ nich bang, Maria, du hest Gnad bi GOtt funn’.</seg>
          <seg id="b.LUK.1.31" type="verse"> Süh, du warrst swanger warrn in dat Lief, un en Söhn to Welt bringen, den Sin Namen schast du JEsus heeten.</seg>
          <seg id="b.LUK.1.32" type="verse"> De ward grot un en Söhn vun den Allerhöchsten nennt warrn, un GOtt de HErr ward Em den Stohl vun Sin Vader geven.</seg>
          <seg id="b.LUK.1.33" type="verse"> Un He ward en König sien öwer Jakob Sin Hus ewig, un up Sin Königriek ward keen Enn sien.</seg>
          <seg id="b.LUK.1.34" type="verse"> Do sprok Maria to den Engel: Woans schall dat togahn? alldewiel ik vun keen Mann weet?</seg>
          <seg id="b.LUK.1.35" type="verse"> De Engel antwort, un sprok to ehr: De hillige GEist ward öwer di kamen, un de Kraft vun den Höchsten ward di öwerschatten. Darum ok dat Hillige, dat vun di gebarn ward, ward GOttes Söhn nennt warrn.</seg>
          <seg id="b.LUK.1.36" type="verse"> Un süh, Elisabeth, din Blotsfründin, is ok swanger mit en Söhn in ehr Öller un geiht in den sößten Monat, de in Verrop steiht, dat se unfruchtbar is.</seg>
          <seg id="b.LUK.1.37" type="verse"> Denn bi GOtt is keen Ding unmöglich.</seg>
          <seg id="b.LUK.1.38" type="verse"> Maria awer sprok: Süh, ik bün den HErrn Sin Magd, mi gescheh, as du seggt hest. Un de Engel scheed vun ehr.</seg>
          <seg id="b.LUK.1.39" type="verse"> Maria awer stunn up in de Dag’ un gung mit Il in dat Gebirg na de Stadt Juda.</seg>
          <seg id="b.LUK.1.40" type="verse"> Un keem in Zacharias sin Hus un gröt Elisabeth.</seg>
          <seg id="b.LUK.1.41" type="verse"> Un dat begev sik, as Elisabeth Maria ehrn Gruß hör, hüpp dat Kind in ehr Lief. Un Elisabeth war vull vun den hilligen GEist.</seg>
          <seg id="b.LUK.1.42" type="verse"> Un reep lut, un sprok: Gebenedeiet büst du mank de Fruens, un gebenedeiet is de Frucht vun din Lief.</seg>
          <seg id="b.LUK.1.43" type="verse"> Un wa kummt mi dat her, dat min HErr Sin Moder to mi kummt?</seg>
          <seg id="b.LUK.1.44" type="verse"> Süh, as ik de Stimm vun din Gruß hör, hüpp dat Kind mit Freuden in Min Lief.</seg>
          <seg id="b.LUK.1.45" type="verse"> Un, o selig büst du, de du glovt hest! Denn dat ward wahr makt warrn, dat di seggt is vun den HErrn.</seg>
          <seg id="b.LUK.1.46" type="verse"> Un Maria sprok: Min Seel erhevt den HErrn,</seg>
          <seg id="b.LUK.1.47" type="verse"> Un min Geist freut sik an GOtt, min HEiland.</seg>
          <seg id="b.LUK.1.48" type="verse"> Denn He hett Sin elende Magd ansehn. Süh, vun nu af an ward mi selig priesen alle Kinneskinner.</seg>
          <seg id="b.LUK.1.49" type="verse"> Denn He hett grote Ding’ an mi dahn, de dar mächtig is, un den Sin Namen hillig is.</seg>
          <seg id="b.LUK.1.50" type="verse"> Un Sin Barmhartigkeit wahrt ümmer vun een Geslecht to dat annere bi de, de Em fürchten doht.</seg>
          <seg id="b.LUK.1.51" type="verse"> He övt Gewalt mit Sin Arm, un terstreut, de hoffardig sünd in de Gedanken vun ehr Hart.</seg>
          <seg id="b.LUK.1.52" type="verse"> He stött de Gewaltigen vun den Stohl, un erhevt den Elenden.</seg>
          <seg id="b.LUK.1.53" type="verse"> De Hungrigen füllt He mit Göder, un lett de Rieken lerrig.</seg>
          <seg id="b.LUK.1.54" type="verse"> He denkt an de Barmhartigkeit, un helpt Sin Deener Israel up.</seg>
          <seg id="b.LUK.1.55" type="verse"> As He redt hett to unsen Vader Abraham un sin Samen ewig.</seg>
          <seg id="b.LUK.1.56" type="verse"> Un Maria blev bi ehr bi dree Monat; darna kehr se wedder um na Hus.</seg>
          <seg id="b.LUK.1.57" type="verse"> Un för Elisabeth keem ehr Tied, dat se gebärn schull, un se broch en Söhn to Welt.</seg>
          <seg id="b.LUK.1.58" type="verse"> Un ehr Nawers un Blotsfrünn hörn, dat de HErr grote Barmhartigkeit an ehr dahn harr, un freuten sik mit ehr.</seg>
          <seg id="b.LUK.1.59" type="verse"> Un dat begev sik up den achten Dag, keemen se, dat Kind to besnieden, un heeten em na sin Vader Zacharias.</seg>
          <seg id="b.LUK.1.60" type="verse"> Awer sin Moder antworte, un sprok: Keenfalls, he schall Johannes heeten.</seg>
          <seg id="b.LUK.1.61" type="verse"> Un se sproken to ehr: Is doch Nüms in din Fründschap, de so heeten deiht.</seg>
          <seg id="b.LUK.1.62" type="verse"> Un se winkten sin Vader, wa he em wull heeten laten.</seg>
          <seg id="b.LUK.1.63" type="verse"> Un he verlang en Tafel, schrev un sprok: He heet Johannes. Un se wunnerten sik all.</seg>
          <seg id="b.LUK.1.64" type="verse"> Un sogliek war sin Mund un sin Tung updahn, un he sprok, un lavte GOtt.</seg>
          <seg id="b.LUK.1.65" type="verse"> Un dar keem en Furcht öwer alle Nawers; un düsse Geschicht war ruchbar up dat ganze jüdische Gebirg.</seg>
          <seg id="b.LUK.1.66" type="verse"> Un all, de dat hörn, neemen dat to Harten, un sproken: Wat, meenst du, wat will ut dat lütt Kind warrn? Denn den HErrn Sin Hand weer mit em.</seg>
          <seg id="b.LUK.1.67" type="verse"> Un sin Vader Zacharias war vull vun den hilligen GEist, prophezie, un sprok:</seg>
          <seg id="b.LUK.1.68" type="verse"> Lavt wes’ de HErr, Israel Sin GOtt, denn He hett besöcht un erlöst Sin Volk.</seg>
          <seg id="b.LUK.1.69" type="verse"> Un hett uns upricht en Horn vun dat Heil in Sin Deener David sin Hus.</seg>
          <seg id="b.LUK.1.70" type="verse"> As He vör Tieden redt hett dörch Sin hillige Propheten ehrn Mund:</seg>
          <seg id="b.LUK.1.71" type="verse"> Dat He uns retten dä vun unse Fiende, un vun all de ehr Hand, de uns haßt.</seg>
          <seg id="b.LUK.1.72" type="verse"> Un de Barmhartigkeit bewiest unse Vaders, un dach an Sin hilligen Bund,</seg>
          <seg id="b.LUK.1.73" type="verse"> Un an den Eed, den He sworen hett unsen Vader Abraham, uns to geven;</seg>
          <seg id="b.LUK.1.74" type="verse"> Dat wi, erlöst ut uns’ Fiend ehr Hand, Em deent ahn Furcht unse Leven lang,</seg>
          <seg id="b.LUK.1.75" type="verse"> In Hilligkeit un Gerechtigkeit, de Em gefällig is.</seg>
          <seg id="b.LUK.1.76" type="verse"> Un du, lütt Kind, warrst en Prophet vun den Höchsten heeten; du warrst vör den HErrn hergahn, dat du Sin Weg bereit makst,</seg>
          <seg id="b.LUK.1.77" type="verse"> Un Erkenntnis vun dat Heil gevst Sin Volk, de dar is in de Vergevung vun ehr Sünn.</seg>
          <seg id="b.LUK.1.78" type="verse"> Dörch de hartliche Barmhartigkeit vun unsen GOtt, dörch weke uns besöcht hett de Upgang ut de Hög,</seg>
          <seg id="b.LUK.1.79" type="verse"> Up dat He erschien de, de dar sitten doht in de Düsternis un Schatten vun den Dod, un richt unse Föt up den Weg to den Freden.</seg>
          <seg id="b.LUK.1.80" type="verse"> Un dat lütt Kind wuß un war stark in Geist, un weer in de Wüstenie, bet dat he schull hervörtreden vör dat Volk Israel.</seg>
        </div>
        <div id="b.LUK.2" type="chapter">
          <seg id="b.LUK.2.1" type="verse"> Dat begev sik awer to de Tied, dat en Gebot vun den Kaiser Augustus utgung, dat de ganze Welt inschatzt war.</seg>
          <seg id="b.LUK.2.2" type="verse"> Un düsse Schatzung weer de allereerste, un gescheeg to de Tied, as Cyrenius Landpleger in Syrien weer.</seg>
          <seg id="b.LUK.2.3" type="verse"> Un jedermann gung hen, dat he sik inschatzen leet, jedereen in sin Stadt.</seg>
          <seg id="b.LUK.2.4" type="verse"> Do mak sik ok Joseph up, ut Galiläa, ut de Stadt Nazareth, in dat jüdische Land, na de Stadt Davids, de dar heet Bethlehem, darum, dat he vun dat Hus un Geslecht Davids weer.</seg>
          <seg id="b.LUK.2.5" type="verse"> Up dat he sik inschatzen leet mit Maria, sin vertrute Fru. De weer swanger.</seg>
          <seg id="b.LUK.2.6" type="verse"> Un as se dar weern, keem de Tied, dat se gebärn schull.</seg>
          <seg id="b.LUK.2.7" type="verse"> Un se broch ehrn eersten Söhn to Welt, un wickel Em in Windeln, un lä Em in en Krüff, denn se harrn sunst keen Platz in de Harbarg.</seg>
          <seg id="b.LUK.2.8" type="verse"> Un dar weern Harrn in desülve Gegend up dat Feld bi de Herden, de höden des Nachts ehr Herden.</seg>
          <seg id="b.LUK.2.9" type="verse"> Un süh, den HErrn Sin Engel trä to se, un de Klarheit vun den HErrn lüch um se, un se weern heel bang.</seg>
          <seg id="b.LUK.2.10" type="verse"> Un de Engel sprok to se: West nich bang, seht, ik verkünnig ju grote Freud, de alle Lüd wedderfahrn ward:</seg>
          <seg id="b.LUK.2.11" type="verse"> Denn ju is hüt de HEiland gebarn, de dar is Christus, de HErr in de Stadt Davids.</seg>
          <seg id="b.LUK.2.12" type="verse"> Un dat hebbt ton Teken: Ji ward finnen dat Kind in Windeln wickelt un in en Krüff liggen.</seg>
          <seg id="b.LUK.2.13" type="verse"> Un gliek darup weern dar bi den Engel de veelen himmlischen Heerscharen, de lavten GOtt, un sproken:</seg>
          <seg id="b.LUK.2.14" type="verse"> Ehre wes’ GOtt in de Hög, un Freden up de Eer, un de Minschen en Wolgefalln!</seg>
          <seg id="b.LUK.2.15" type="verse"> Un as de Engeln vun se na den Himmel fohrn, sproken de Harrn unner enanner: Lat uns nu gahn na Bethlehem, un de Geschicht sehn, de dar geschehn is, de uns de HErr kund dahn hett.</seg>
          <seg id="b.LUK.2.16" type="verse"> Un se keemen flink, un funn beide, Maria un Joseph, darto dat Kind in de Krüff liggen.</seg>
          <seg id="b.LUK.2.17" type="verse"> As se dat awer sehn harrn, breeden se dat Wort ut, wat to ehr vun düt Kind seggt weer.</seg>
          <seg id="b.LUK.2.18" type="verse"> Un alle, vör de dat keem, wunnerten sik öwer de Red, de se de Harrn seggt harrn.</seg>
          <seg id="b.LUK.2.19" type="verse"> Maria awer beheel all düsse Wör’, un beweg se in ehr Hart.</seg>
          <seg id="b.LUK.2.20" type="verse"> Un de Harrn kehrten wedder um, priesen un lavten GOtt um Allns, wat se hört un sehn harrn, as denn to se seggt weer.</seg>
          <seg id="b.LUK.2.21" type="verse"> Un as acht Dag um weern, dat dat Kind besneden war; dar war Sin Namen nennt JEsus, as He nennt weer vun den Engel, ehr He in Moderlief empfangen war.</seg>
          <seg id="b.LUK.2.22" type="verse"> Un as de Dag’ vun ehr Reinigung na dat Gesetz Moses keemen, brochen se Em na Jerusalem, up dat se Em öwerantwort den HErrn;</seg>
          <seg id="b.LUK.2.23" type="verse"> As denn schreven steiht in den HErrn Sin Gesetz: Alle Mannslüd, de tom eersten de Moder brickt, schall den HErrn hilligt heeten.</seg>
          <seg id="b.LUK.2.24" type="verse"> Un dat se geven dat Opfer, na dem, as dar seggt is, in dat Gesetz vun den HErrn, een paar Turtelduven oder twee junge Duven.</seg>
          <seg id="b.LUK.2.25" type="verse"> Un süh, en Minsch weer to Jerusalem, mit Namen Simeon, un desülve Minsch weer fromm un gottesfürchtig, töv up Israel sin Trost, un de hillige GEist weer in em.</seg>
          <seg id="b.LUK.2.26" type="verse"> Un em weer en Antwort warn vun den hilligen GEist, he schull den Dod nich sehn, he harr denn tovör den HErrn Sin Christus sehn.</seg>
          <seg id="b.LUK.2.27" type="verse"> Un he keem up Anregung vun den hilligen GEist in den Tempel. Un as de Öllern dat Kind JEsus in den Tempel brochten, dat se för Em dän, as man pleggt na dat Gesetz to dohn,</seg>
          <seg id="b.LUK.2.28" type="verse"> Do neem he Em up sin Arm, un lavte GOtt, un sprok:</seg>
          <seg id="b.LUK.2.29" type="verse"> HErr, nu letst Du Din Deener in Freden fahrn, as Du seggt hest.</seg>
          <seg id="b.LUK.2.30" type="verse"> Denn min Ogen hebbt Din HEiland sehn,</seg>
          <seg id="b.LUK.2.31" type="verse"> Weken Du tobereit hest för alle Völker.</seg>
          <seg id="b.LUK.2.32" type="verse"> En Licht, hell to maken de Heiden, un ton Pries vör Din Volk Israel.</seg>
          <seg id="b.LUK.2.33" type="verse"> Un Sin Vader un Moder wunnerten sik öwer dat, wat vun Em seggt war.</seg>
          <seg id="b.LUK.2.34" type="verse"> Un Simeon segen se, un sprok to Maria, Sin Moder: Süh, düsse ward sett to en Dalfall un Upstahn vun veele in Israel, un to en Teken, dat wedderspraken ward.</seg>
          <seg id="b.LUK.2.35" type="verse"> (Un dar ward en Swerdt dörch din Seel gahn), up dat veele Harten ehr Gedanken apenbar ward.</seg>
          <seg id="b.LUK.2.36" type="verse"> Un dar weer en Prophetin, Hanna, en Dochter vun Phanuel, vun dat Geslecht Aser, de weer hoch to Jahren, un harr levt söven Jahr mit ehrn Mann na ehr Jungfernschaft,</seg>
          <seg id="b.LUK.2.37" type="verse"> Un weer nu en Wetfru bi veer un tachentig Jahr, de verleet nümmer den Tempel, deente GOtt mit Beden un Fasten Dag un Nacht.</seg>
          <seg id="b.LUK.2.38" type="verse"> Desülve trä ok hento to desülve Stunn, un pries den HErrn, un red vun Em to alle, de up de Erlösung to Jerusalem tövten.</seg>
          <seg id="b.LUK.2.39" type="verse"> Un as se dat Allns vullbrocht harrn na den HErrn Sin Gesetz, kehrten se wedder torügg na Galiläa to ehr Stadt Nazareth.</seg>
          <seg id="b.LUK.2.40" type="verse"> Awer dat Kind wuß, un war stark in den GEist, vull Wiesheit; un GOtt Sin Gnad weer bi Em.</seg>
          <seg id="b.LUK.2.41" type="verse"> Un Sin Öllern gungen alle Jahr na Jerusalem up dat Osterfest.</seg>
          <seg id="b.LUK.2.42" type="verse"> Un as He twölf Jahr old weer, gungen se rup na Jerusalem, as dat bi dat Fest so Bruk weer.</seg>
          <seg id="b.LUK.2.43" type="verse"> Un as de Dag’ to Enn weern, un se wedder to Hus gungen, blev dat Kind JEsus in Jerusalem, un Sin Öllern wussen dat nich.</seg>
          <seg id="b.LUK.2.44" type="verse"> Se meenten awer, He weer mank de Gesellschaft, un keemen en Dagsreis, un söchten Em mank de Frünnen un Bekannten.</seg>
          <seg id="b.LUK.2.45" type="verse"> Un as se Em nich finnen dän, gungen se wedder na Jerusalem, un söchten Em.</seg>
          <seg id="b.LUK.2.46" type="verse"> Un dat begev sik na dree Dag’, funn se Em in den Tempel sitten merrn mank de Lehrers, dat He se tohör un se frog.</seg>
          <seg id="b.LUK.2.47" type="verse"> Un alle, de Em tohörn, wunnerten sik öwer Sin Verstand un öwer Sin Antwort.</seg>
          <seg id="b.LUK.2.48" type="verse"> Un as se Em sehn dän, verfehrten se sik. Un Sin Moder sprok to Em: Min Söhn, warum hest Du uns dat dahn? Süh, Din Vader un ik hebbt Di mit Smarten söcht.</seg>
          <seg id="b.LUK.2.49" type="verse"> Un He sprok to se: Wat is dat, dat ji Mi söcht hebbt? Weet ji nich, dat Ik sien mutt in dat, wat Min Vader Sin is?</seg>
          <seg id="b.LUK.2.50" type="verse"> Un se verstunn dat Wort nich, dat He mit se reden dä.</seg>
          <seg id="b.LUK.2.51" type="verse"> Un He gung mit se hendal un keem na Nazareth, un weer se unnerdahn. Un Sin Moder beheel all düsse Wör in ehr Hart.</seg>
          <seg id="b.LUK.2.52" type="verse"> Un JEsus neem to an Wiesheit, Öller un Gnad bi GOtt un de Minschen.</seg>
        </div>
        <div id="b.LUK.3" type="chapter">
          <seg id="b.LUK.3.1" type="verse"> In dat föfteinste Jahr vun Kaiser Tiberius sin Regeerung, as Pontius Pilatus Landpleger in Judäa weer, un Herodes en Veerfürst in Galiläa, un sin Broder Philippus en Veerfürst in Ituräa, un in de Gegend Trochonitis, un Lysanias en Veerfürst in Abilene;</seg>
          <seg id="b.LUK.3.2" type="verse"> As Hannas un Kaiphas Hohepresters weern, do keem Befehl vun GOtt an Johannes, Zacharias sin Söhn, in de Wüstenie.</seg>
          <seg id="b.LUK.3.3" type="verse"> Un he keem in de Gegend um den Jordan, un predig de Döp vun de Buß to Vergevung vun de Sünden;</seg>
          <seg id="b.LUK.3.4" type="verse"> As schreven steiht in dat Bok vun den Prophet Jesaias sin Red, de dar seggt: Dar is en Stimm vun en Prediger in de Wüstenie: Makt den HErrn Sin Weg bereit, un makt Sin Stege eben!</seg>
          <seg id="b.LUK.3.5" type="verse"> Alle Sluchten schüllt vull warrn, un alle Bargen un Hügel schüllt sied makt warrn, un wat krumm is, schall grad warrn, un wat uneben is, schall en eben Weg warrn.</seg>
          <seg id="b.LUK.3.6" type="verse"> Un all Fleesch ward den HEiland GOttes sehn.</seg>
          <seg id="b.LUK.3.7" type="verse"> Do sprok he to dat Volk, dat herrut keem, dat dat sik vun Em döpen leet: Ji Adderngetücht, wer hett ju denn wiest, dat ji den tokünftigen Torn entlopen ward?</seg>
          <seg id="b.LUK.3.8" type="verse"> Seht to, doht rechtschapen Frücht vun de Buß, un nehmt ju nich vör, to seggen: Wi hebbt Abraham ton Vader. Denn ik segg ju: GOtt kann Abraham ut düsse Steen Kinner upwecken.</seg>
          <seg id="b.LUK.3.9" type="verse"> De Äx is all de Böm an de Wuddel leggt. Weke Bom nich gude Frucht bringt, de ward afhaut un in dat Füer smeten.</seg>
          <seg id="b.LUK.3.10" type="verse"> Un dat Volk frog em, un sprok: Wat schüllt wi denn dohn?</seg>
          <seg id="b.LUK.3.11" type="verse"> He antworte, un sprok to se: Wer twee Röck hett, de gef den, de keen hett, un wer Spies hett, de doh ok so.</seg>
          <seg id="b.LUK.3.12" type="verse"> Dar keemen ok de Töllners, dat se sik döpen leeten, un sproken to em: Meister, wat schüllt wi denn dohn?</seg>
          <seg id="b.LUK.3.13" type="verse"> He sprok to se: Föddert nich mehr, as fastsett is.</seg>
          <seg id="b.LUK.3.14" type="verse"> Do frogen em ok de Kriegslüd, un sproken: Wat schüllt wi denn dohn? Un he sprok to se: Doht Nüms Gewalt un Unrecht, un lat ju begnögen mit ju Löhnung.</seg>
          <seg id="b.LUK.3.15" type="verse"> As awer dat Volk in den Irrdom weer, un dachen alle in ehrn Harten vun Johannes, ob he vellicht Christus weer,</seg>
          <seg id="b.LUK.3.16" type="verse"> Antworte Johannes un sprok to alle: Ik döp ju mit Water. Dar kummt awer en Starken na mi, den ik nich nog bün, dat ik de Reems vun Sin Schoh uplösen doh. De ward ju mit den hilligen GEist un mit Füer döpen.</seg>
          <seg id="b.LUK.3.17" type="verse"> In Den Sin Hand is de Wörpschüffel, un He ward Sin Döschdeel fegen, un ward den Weeten in Sin Schün sammeln, un dat Kaff ward He mit ewig Füer verbrennen.</seg>
          <seg id="b.LUK.3.18" type="verse"> Un veel anners mehr vermahn un verkünnig he dat Volk.</seg>
          <seg id="b.LUK.3.19" type="verse"> Herodes awer, de Veerfürst, as he vun em straft war, wegen Herodias, sin Broder sin Fru, un wegen all dat Böse, dat Herodes dohn dä;</seg>
          <seg id="b.LUK.3.20" type="verse"> Um dat Allns lä he Johannes gefangen.</seg>
          <seg id="b.LUK.3.21" type="verse"> Un dat begev sik, as sik all dat Volk döpen leet, un JEsus ok döfft weer un beden dä, dat de Himmel sik updä;</seg>
          <seg id="b.LUK.3.22" type="verse"> Un de hillige GEist fahr hendal in liefliche Gestalt up Em, as en Duv; un en Stimm keem ut den Himmel, de sprok: Du büst Min leve Söhn, an den Ik en Wolgefalln hef.</seg>
          <seg id="b.LUK.3.23" type="verse"> Un JEsus gung in dat dörtigste Jahr, un war holn för en Söhn vun Joseph, de dar weer en Söhn vun Eli,</seg>
          <seg id="b.LUK.3.24" type="verse"> De weer en Söhn vun Matthat, de weer en Söhn vun Levi, de weer en Söhn vun Melchi, de weer en Söhn vun Janna, de weer en Söhn vun Joseph,</seg>
          <seg id="b.LUK.3.25" type="verse"> De weer en Söhn vun Mattathia, de weer en Söhn vun Amos, de weer en Söhn vun Nahum, de weer en Söhn vun Esli, de weer en Söhn vun Nange,</seg>
          <seg id="b.LUK.3.26" type="verse"> De weer en Söhn vun Maath, de weer en Söhn vun Mattathia, de weer en Söhn vun Semei, de weer en Söhn vun Joseph, de weer en Söhn vun Juda,</seg>
          <seg id="b.LUK.3.27" type="verse"> De weer en Söhn vun Johanna, de weer en Söhn vun Resia, de weer en Söhn vun Zerobabel, de weer en Söhn vun Salathiel, de weer en Söhn vun Neri,</seg>
          <seg id="b.LUK.3.28" type="verse"> De weer en Söhn vun Melchi, de weer en Söhn vun Addi, de weer en Söhn vun Kosam, de weer en Söhn vun Elmodam, de weer en Söhn vun Her,</seg>
          <seg id="b.LUK.3.29" type="verse"> De weer en Söhn vun Jose, de weer en Söhn vun Eliezer, de weer en Söhn vun Jorem, de weer en Söhn vun Matthat, de weer en Söhn vun Levi,</seg>
          <seg id="b.LUK.3.30" type="verse"> De weer en Söhn vun Simeon, de weer en Söhn vun Juda, de weer en Söhn vun Joseph, de weer en Söhn vun Jonam, de weer en Söhn vun Eliakim,</seg>
          <seg id="b.LUK.3.31" type="verse"> De weer en Söhn vun Melea, de weer en Söhn vun Menam, de weer en Söhn vun Mattathan, de weer en Söhn vun Nathan, de weer en Söhn vun David,</seg>
          <seg id="b.LUK.3.32" type="verse"> De weer en Söhn vun Jesse, de weer en Söhn vun Obed, de weer en Söhn vun Boas, de weer en Söhn vun Salmon, de weer en Söhn vun Nahasson,</seg>
          <seg id="b.LUK.3.33" type="verse"> De weer en Söhn vun Aminadab, de weer en Söhn vun Aram, de weer en Söhn vun Esrom, de weer en Söhn vun Phares, de weer en Söhn vun Juda,</seg>
          <seg id="b.LUK.3.34" type="verse"> De weer en Söhn vun Jakob, de weer en Söhn vun Isaak, de weer en Söhn vun Abraham, de weer en Söhn vun Tharah, de weer en Söhn vun Nachor,</seg>
          <seg id="b.LUK.3.35" type="verse"> De weer en Söhn vun Saruch, de weer en Söhn vun Rahagu, de weer en Söhn vun Phaleg, de weer en Söhn vun Eber, de weer en Söhn vun Sala,</seg>
          <seg id="b.LUK.3.36" type="verse"> De weer en Söhn vun Cainan, de weer en Söhn vun Arphachsad, de weer en Söhn vun Sem, de weer en Söhn vun Noah, de weer en Söhn vun Lamech,</seg>
          <seg id="b.LUK.3.37" type="verse"> De weer en Söhn vun Mathusalah, de weer en Söhn vun Enoch, de weer en Söhn vun Jared, de weer en Söhn vun Maleleel, de weer en Söhn vun Cainan,</seg>
          <seg id="b.LUK.3.38" type="verse"> De weer en Söhn vun Enoch, de weer en Söhn vun Seth, de weer en Söhn vun Adam, de weer vun GOtt.</seg>
        </div>
        <div id="b.LUK.4" type="chapter">
          <seg id="b.LUK.4.1" type="verse"> JEsus awer, vull vun den hilligen GEist, keem wedder vun den Jordan, un war vun den GEist in de Wüstenie föhrt.</seg>
          <seg id="b.LUK.4.2" type="verse"> Un war veertig Dag’ lang vun den Düvel versöcht. Un He eet nicks in desülven Dag’. Un as desülven en Enn harrn, hunger Em darna.</seg>
          <seg id="b.LUK.4.3" type="verse"> De Düwel awer sprok to Em: Büst Du GOtt Sin Söhn, so sprick to düssen Steen, dat he Brod ward.</seg>
          <seg id="b.LUK.4.4" type="verse"> Un JEsus antworte un sprok to em: Dar steiht schreven: De Minsch levt nich alleen vun dat Brod, sonnern vun en jedes Wort ut GOtt.</seg>
          <seg id="b.LUK.4.5" type="verse"> Un de Düwel föhr Em up en hohen Barg, un wies Em alle Rieke in de ganze Welt in en Ogenblick.</seg>
          <seg id="b.LUK.4.6" type="verse"> Un sprok to Em: Düsse Macht will ik Di all geven, un ehr Herrlichkeit; denn se is mi öwergeven, un ik gev se, weken ik will.</seg>
          <seg id="b.LUK.4.7" type="verse"> Wenn Du nu mi wullt anbeden, so schall all dat Din wesen.</seg>
          <seg id="b.LUK.4.8" type="verse"> JEsus antworte em, un sprok: Mak di vun Mi weg, Satan! Dar steiht schreven: Du schast GOtt, din HErrn, anbeden, un Em alleen deenen.</seg>
          <seg id="b.LUK.4.9" type="verse"> Un he föhr Em na Jerusalem, un stell Em up dat Dack vun den Tempel, un sprok to Em: Büst Du GOtt Sin Söhn, so smiet Di vun hier hendal;</seg>
          <seg id="b.LUK.4.10" type="verse"> Denn dar steiht schreven: He ward Sin Engeln befehln öwer Di, dat se Di bewahrt,</seg>
          <seg id="b.LUK.4.11" type="verse"> Un up de Hann dregt, up dat Du Din Fot nich an en Steen stöten magst.</seg>
          <seg id="b.LUK.4.12" type="verse"> JEsus antworte, un sprok to em: Dar is seggt: Du schast GOtt, din HErrn, nich versöken.</seg>
          <seg id="b.LUK.4.13" type="verse"> Un as de Düvel alle Versökung to Enn brocht harr, week he en Tied lang vun Em.</seg>
          <seg id="b.LUK.4.14" type="verse"> Un JEsus keem wedder in den GEist sin Kraft in Galiläa, un dat Gerücht war lut vun Em dörch alle umliggen Örter.</seg>
          <seg id="b.LUK.4.15" type="verse"> Un He lehr in ehr Scholen, un war vun Jedereen priest.</seg>
          <seg id="b.LUK.4.16" type="verse"> Un He keem na Nazareth, wo He uptrocken weer, un gung in de Schol na Sin Gewohnheit up den Sabbatdag un stunn up un wull lesen.</seg>
          <seg id="b.LUK.4.17" type="verse"> Do war Em dat Bok vun den Prophet Jesaias hendahn. Un as He dat Bok umslog, funn He den Ort, dar schreven steiht:</seg>
          <seg id="b.LUK.4.18" type="verse"> Den HErrn Sin GEist is bi mi, darum wiel He mi salvt hett un utschickt, to verkünnigen dat Evangelium de Armen, to heeln de tonichtstötten Harten, to predigen de Gefangen, dat se los sien schüllt, un de Blinden dat Gesicht, un de, de tonicht sla’n sünd, dat se frie un los sien schüllt,</seg>
          <seg id="b.LUK.4.19" type="verse"> Un to predigen dat angenehme Jahr vun den HErrn.</seg>
          <seg id="b.LUK.4.20" type="verse"> Un as He dat Bok tomak, gev He dat den Deener, un sett sik dal, un de Ogen vun alle, de in de Schol weern, seegen up Em.</seg>
          <seg id="b.LUK.4.21" type="verse"> Un He fung an, to se to seggen: Hüt is de Schrift erfüllt vör ju Ohrn.</seg>
          <seg id="b.LUK.4.22" type="verse"> Un se geven all Tügnis vun Em, un wunnerten sik öwer de holdseligen Wör’, de ut Sin Mund gungen, un sproken: Is dat nich Joseph sin Söhn?</seg>
          <seg id="b.LUK.4.23" type="verse"> Un He sprok to se: Ji ward frielich to Mi seggen dat Sprückwort: »Dokter, help Di sülvst,« denn wo grote Dinge hebben wi hört, de to Kapernaum geschehn sünd? Doh ok so hier in Din Vaderland.</seg>
          <seg id="b.LUK.4.24" type="verse"> He awer sprok: Wahrlich, Ik segg ju: Keen Prophet is angenehm in sin Vaderland.</seg>
          <seg id="b.LUK.4.25" type="verse"> Awer in de Wahrheit segg Ik ju: Dar weern veele Wetfruens in Israel to Elias sin Tied, as de Himmel toslaten weer dree Jahr un söß Monat, as dar en grote düre Tied weer in dat ganze Land;</seg>
          <seg id="b.LUK.4.26" type="verse"> Un to keen vun de war Elias schickt as alleen na Sarepta, in dat Sidonier-Land, to en Wetfru.</seg>
          <seg id="b.LUK.4.27" type="verse"> Un veele Utsätzige weern in Israel to den Prophet Elisa sin Tied, un dar war keen rein makt, as alleen Naemann ut Syrien.</seg>
          <seg id="b.LUK.4.28" type="verse"> Un se warn upbrocht all, de in de Schol weern, as se dat hörten.</seg>
          <seg id="b.LUK.4.29" type="verse"> Un stunnen up, un stötten Em to de Stadt rut, un föhrten Em up en Rand vun den Barg, dar ehr Stadt up bu’t weer, dat se Em raf stötten.</seg>
          <seg id="b.LUK.4.30" type="verse"> Awer He gung merrn dörch se henweg,</seg>
          <seg id="b.LUK.4.31" type="verse"> Un keem na Kapernaum, in de Stadt vun Galiläa, un lehr se an de Sabbats.</seg>
          <seg id="b.LUK.4.32" type="verse"> Un se wunnerten sik öwer Sin Lehr; denn Sin Red weer gewaltig.</seg>
          <seg id="b.LUK.4.33" type="verse"> Un dar weer en Minsch in de Schol beseten mit en unreinen Düvel. Un de schreeg lut,</seg>
          <seg id="b.LUK.4.34" type="verse"> Un sprok: Hör up, wat hebbt wi mit Di to schaffen, JEsus vun Nazareth? Du büst kamen, uns to verdarven. Ik weet, wer Du büst, nämlich GOtt Sin Hillige.</seg>
          <seg id="b.LUK.4.35" type="verse"> Un JEsus bedroh em, un sprok: Wes’ still, un fahr vun em ut! Un de Düvel smeet em merrn mank se, un fahr vun em ut, un dä em keen Schaden.</seg>
          <seg id="b.LUK.4.36" type="verse"> Un en Furcht keem öwer se all, un reden mit enanner, un sproken: Wat is dat för en Ding? He befehlt mit Macht un Gewalt de unreinen Geister, un se fahrt ut.</seg>
          <seg id="b.LUK.4.37" type="verse"> Un Sin Rop war lut in alle Örter vun dat umliggende Land.</seg>
          <seg id="b.LUK.4.38" type="verse"> Un He stunn up ut de Schol, un keem in Simon sin Hus. Un Simon sin Husfru ehr Moder weer mit en hart Fever behaft, un se beden för ehr.</seg>
          <seg id="b.LUK.4.39" type="verse"> Un He trä to ehr, un befohl dat Fever, un dat verleet se. Un bald stunn se up un deen se.</seg>
          <seg id="b.LUK.4.40" type="verse"> Un as de Sünn unnergahn weer, brochen se all de, de dar Kranke mit allerlie Süken harrn, to Em. Un He lä up jeden de Hann, un mak se gesund.</seg>
          <seg id="b.LUK.4.41" type="verse"> Dar fahrn ok de Düvels vun veele ut, schregen, un sproken: Du büst Christus, GOtt Sin Söhn. Un He bedroh se, un leet se nich reden; denn se wussen, dat He Christus weer.</seg>
          <seg id="b.LUK.4.42" type="verse"> As dat awer Dag war, gung He rut an en Stä in de Wüstenie, un dat Volk söch Em, un keemen to Em, un heeln Em up, dat He nich vun se gung.</seg>
          <seg id="b.LUK.4.43" type="verse"> He awer sprok to se: Ik mutt ok anner Städte dat Evangelium predigen vun GOtt Sin Riek, denn darto bün Ik utschickt.</seg>
          <seg id="b.LUK.4.44" type="verse"> Un He predig in de Scholen vun Galiläa.</seg>
        </div>
        <div id="b.LUK.5" type="chapter">
          <seg id="b.LUK.5.1" type="verse"> Dat begev sik awer, as sik dat Volk to Em dräng, to hörn GOtt Sin Wort, un He stunn an den See Genezareth.</seg>
          <seg id="b.LUK.5.2" type="verse"> Un seeg twee Scheep an den See stahn; de Fischers awer weern uttreden, un wuschen ehr Nett:</seg>
          <seg id="b.LUK.5.3" type="verse"> Trä He in een vun de Scheep, dat Simon sin weer, un be’ em, dat he dat en beten vun dat Land föhrn dä. Un He sett sik, un lehr dat Volk ut dat Schipp.</seg>
          <seg id="b.LUK.5.4" type="verse"> Un as He uphört harr to reden, sprok He to Simon: Fahr up de Hög, un smiet ju Nett ut, dat ji en Tog doht.</seg>
          <seg id="b.LUK.5.5" type="verse"> Un Simon antworte, un sprok to Em: Meister, wi hebbt de ganze Nacht arbeidt, un nicks fungen, awer up Din Wort will ik dat Nett utsmieten.</seg>
          <seg id="b.LUK.5.6" type="verse"> Un as se dat dän, fungen se en groten Hupen Fisch, un ehr Nett reet twei.</seg>
          <seg id="b.LUK.5.7" type="verse"> Un se winkten ehr Gesellen, de in dat anner Schipp weern, dat se keemen un hulpen se tehn. Un se keemen un fülln beide Scheep vull, also, dat se sinken dän.</seg>
          <seg id="b.LUK.5.8" type="verse"> As dat Simon Petrus seeg, full he JEsus to de Knee, un sprok: HErr, gah vun mi rut, ik bün en sündigen Minsch.</seg>
          <seg id="b.LUK.5.9" type="verse"> Denn em weer en Schrecken ankamen, un alle, de mit Em weern, öwer düssen Fischtog, den se mit eenanner dahn harrn.</seg>
          <seg id="b.LUK.5.10" type="verse"> Dessülvigen glieken ok Jakobus un Johannes, Zebedäus sin Söhns, Simon sin Gesellen. Un JEsus sprok to Simon: Wes’ nich bang, denn vun nu an warrst du Minschen fangen.</seg>
          <seg id="b.LUK.5.11" type="verse"> Un se föhrten de Scheep an dat Land, un verleeten Allns, un folgten Em na.</seg>
          <seg id="b.LUK.5.12" type="verse"> Un dat begev sik, as He in en Stadt weer, süh, dar weer en Mann vull Utsätzigkeit. As de JEsus seeg, full he up sin Angesicht, un be’ Em, un sprok: HErr, wullt Du, so kannst Du mi wol rein maken.</seg>
          <seg id="b.LUK.5.13" type="verse"> Un He streck de Hand ut, un beröhr em, un sprok: Ik will dat dohn, wes’ reinigt. Un alsbald gung de Utsätzigkeit vun em.</seg>
          <seg id="b.LUK.5.14" type="verse"> Un He befohl em, dat he dat Nüms seggen schull, sonnern gah hen, sä He, un wies’ di den Prester, un opfer för din Reinigung, as Moses gebaden hett, to en Tügnis.</seg>
          <seg id="b.LUK.5.15" type="verse"> Dat Gerücht vun Em war noch mehr utbredt, un veel Volk keem tosamen, dat se Em hörten un dörch Em gesund warn vun ehr Krankheiten.</seg>
          <seg id="b.LUK.5.16" type="verse"> He awer week in de Wüstenie, un bed.</seg>
          <seg id="b.LUK.5.17" type="verse"> Un dat begev sik up en Dag, dat He lehrn dä. Un dar seeten de Pharisäers un Schriftgelehrten, de dar kamen weern ut alle Flecken in Galiläa un Judäa, un vun Jerusalem. Un de Kraft vun den HErrn gung vun Em, un hulp jedermann.</seg>
          <seg id="b.LUK.5.18" type="verse"> Un süh, enige Männer brochen en Minsch up en Bett, de harr de Jicht, un se söchten, wa se em rin brochten, un vör Em leggen dän.</seg>
          <seg id="b.LUK.5.19" type="verse"> Un as se vör dat Volk nich finnen kunnen, an wat för en Ort se em muchen rin bringen, steegen se up dat Dack, un leeten em dörch de Teegelsteen dal mit dat Bett, merrn mank se vör JEsus.</seg>
          <seg id="b.LUK.5.20" type="verse"> Un as He ehrn Glov seeg, sprok He to em: Minsch, din Sünden sünd di vergeven.</seg>
          <seg id="b.LUK.5.21" type="verse"> Un de Schriftgelehrten un Pharisäers fungen an to denken, un sproken: Wer is de, dat He Gotteslästerung redt? Wer kann de Sünn vergeven, as alleen GOtt?</seg>
          <seg id="b.LUK.5.22" type="verse"> As awer JEsus ehr Gedanken marken dä, antworte He, un sprok to se: Wat denkt ji in ju Hart?</seg>
          <seg id="b.LUK.5.23" type="verse"> Wat is lichter to seggen: Di sünd din Sünden vergeven? oder to seggen: Stah up un gah?</seg>
          <seg id="b.LUK.5.24" type="verse"> Up dat ji awer weten doht, dat de Minschensöhn Macht hett up de Eer Sünden to vergeven, sprok He to den Jichtkranken: Ik segg di, stah up, un nimm din Bett up, un gah na Hus.</seg>
          <seg id="b.LUK.5.25" type="verse"> Un sogliek stunn he up vör ehr Ogen, un neem dat Bett up, dar he up legen harr, un gung na Hus, un pries GOtt.</seg>
          <seg id="b.LUK.5.26" type="verse"> Un se verfehrten sik all, un priesen GOtt, un warn heel bang, un sproken: Wi hebbt hüt sonnerbare Dinge sehn.</seg>
          <seg id="b.LUK.5.27" type="verse"> Un darna gung He rut, un seeg en Töllner, mit Namen Levi, an den Toll sitten, un sprok to em: Folg Mi na.</seg>
          <seg id="b.LUK.5.28" type="verse"> Un he verleet Allns, stunn up, un folg Em na.</seg>
          <seg id="b.LUK.5.29" type="verse"> Un düsse Levi mak en grote Mahltied in sin Hus, un veele Töllners un annere seeten mit Em to Disch.</seg>
          <seg id="b.LUK.5.30" type="verse"> Un de Schriftgelehrten un Pharisäers murrten öwer Sin Jüngers, un sproken: Warum eet ji mit de Töllners un Sünners?</seg>
          <seg id="b.LUK.5.31" type="verse"> Un JEsus antworte, un sprok to se: De Gesunden brukt den Dokter nich, sonnern de Kranken;</seg>
          <seg id="b.LUK.5.32" type="verse"> Ik bün kamen, to ropen de Sünners to Buße, un nich de Gerechten.</seg>
          <seg id="b.LUK.5.33" type="verse"> Se awer sproken to Em: Warum fast Johannes sin Jüngers so oft un bed so veel, desglieken de Pharisäers ehr Jüngers, awer Din Jüngers eet un drinkt?</seg>
          <seg id="b.LUK.5.34" type="verse"> He sprok awer to se: Ji künnt de Hochtiedslüd nich to dat Fasten drieven, so lang de Brüdigam bi se is.</seg>
          <seg id="b.LUK.5.35" type="verse"> De Tied ward awer kamen, dat de Brüdigam vun se nahm ward; denn ward se fasten.</seg>
          <seg id="b.LUK.5.36" type="verse"> Un He sä to se en Glieknis: Nüms sett en Lappen vun nie Dok up en ol Kleed, sunst ritt ok dat nie twei, un de Lappen vun dat nie schickt sik nich up dat ole.</seg>
          <seg id="b.LUK.5.37" type="verse"> Un Nüms deiht Most in ole Wienbälge, sunst territt de Most de Wienbälge, un ward vergaten, un de Wienbälge verdarvt.</seg>
          <seg id="b.LUK.5.38" type="verse"> Sonnern de Most schall man in nie Wienbälge dohn, so ward se alle beide beholn.</seg>
          <seg id="b.LUK.5.39" type="verse"> Un Nüms is, de vun den olen drinkt, un will bald den nien; denn he seggt: De ole is milder.</seg>
        </div>
        <div id="b.LUK.6" type="chapter">
          <seg id="b.LUK.6.1" type="verse"> Un dat begev sik up en Nasabbat, dat He dörch dat Korn gung, un Sin Jüngers reten Ahrn ut, un eten, un reven se mit de Hann.</seg>
          <seg id="b.LUK.6.2" type="verse"> Weke awer vun de Pharisäers sproken to se: Warum doht ji, dat sik nich schickt to dohn up de Sabbats?</seg>
          <seg id="b.LUK.6.3" type="verse"> Un JEsus antworte un sprok to se: Hebbt ji dat nich les’t, wat David dä, as em hunger, un de mit em weern?</seg>
          <seg id="b.LUK.6.4" type="verse"> Wo he in dat Gotteshus gung, un neem de Schaubröd, un eet se, un gev se ok de, de mit em weern; de doch Nüms eten dörft, as alleen de Presters.</seg>
          <seg id="b.LUK.6.5" type="verse"> Un sprok to se: De Minschensöhn is en HErr, ok vun den Sabbat.</seg>
          <seg id="b.LUK.6.6" type="verse"> Dat gescheeg awer up en annern Sabbat, dat He gung in de Schol, un lehr. Un dar weer en Minsch, den sin rechte Hand verdrögt weer.</seg>
          <seg id="b.LUK.6.7" type="verse"> Awer de Schriftgelehrten un Pharisäers heeln up Em, ob He ok heeln war up den Sabbat, up dat se en Sak gegen Em funnen.</seg>
          <seg id="b.LUK.6.8" type="verse"> He mark awer ehr Gedanken, un sprok to den Minschen mit de verdrögte Hand: Stah up, un trä hervör! Un he stunn up, un trä darhen.</seg>
          <seg id="b.LUK.6.9" type="verse"> Do sprok JEsus to se: Ik frag ju, wat schickt sik to dohn up den Sabbat, wat Gudes oder Slechtes, dat Leven erholn oder verdarven?</seg>
          <seg id="b.LUK.6.10" type="verse"> Un He seeg se alltomal umher an, un sprok to den Minsch: Streck din Hand ut! Un he dä dat. Do war em sin Hand wedder torecht brocht, gesund as de annere.</seg>
          <seg id="b.LUK.6.11" type="verse"> Se awer warn ganz unsinnig, un besproken sik mit enanner, wat se Em dohn wulln.</seg>
          <seg id="b.LUK.6.12" type="verse"> Dat begev sik awer to de Tied, dat He gung up en Barg to beden, un He blev de Nacht öwer in dat Gebed to GOtt.</seg>
          <seg id="b.LUK.6.13" type="verse"> Un as dat Dag war, reep He Sin Jüngers, un wählte twölf vun se, weke He ok Apostel nennen dä:</seg>
          <seg id="b.LUK.6.14" type="verse"> Simon, den He Petrus nenn dä, un Andreas, sin Broder, Jakobus un Johannes, Philippus un Bartholomäus,</seg>
          <seg id="b.LUK.6.15" type="verse"> Matthäus un Thomas, Jakobus, Alphäus sin Söhn, Simon, genannt Zelotes,</seg>
          <seg id="b.LUK.6.16" type="verse"> Judas, Jakobus sin Söhn, un Judas Ischarioth, de Verräther.</seg>
          <seg id="b.LUK.6.17" type="verse"> Un He gung raf mit se, un trä up en Platz in dat Feld, un de Hupen vun Sin Jüngers, un en grote Meng vun dat Volk ut dat ganze jüdische Land, un Jerusalem, un Tyrus un Sidon, an den See gelegen.</seg>
          <seg id="b.LUK.6.18" type="verse"> De dar kamen weern, Em to hörn, un dat se heelt warn vun ehr Süken, un de vun unreine Geister umherdreven warn, de warn gesund.</seg>
          <seg id="b.LUK.6.19" type="verse"> Un all dat Volk wull Em beröhrn; denn dar gung Kraft vun Em, un heel se all.</seg>
          <seg id="b.LUK.6.20" type="verse"> Un He hev Sin Ogen up öwer Sin Jüngers, un sprok: Selig sünd ji Arme; denn dat Riek GOttes hört ju to.</seg>
          <seg id="b.LUK.6.21" type="verse"> Selig sünd ji, de ji hier hungert; denn ji schüllt satt warrn. Selig sünd ji, de ji hier weent; denn ji ward lachen.</seg>
          <seg id="b.LUK.6.22" type="verse"> Selig sünd ji, wenn ju de Lüd haßt, un ju afsonnert, un schellt ju, un veracht ju Namen, as en boshaftigen, wegen den Minschensöhn.</seg>
          <seg id="b.LUK.6.23" type="verse"> Freut ju denn un hüppt, denn seht, ju Lohn is grot in den Himmel. Desglieken dä’n ehr Vaders de Propheten ok.</seg>
          <seg id="b.LUK.6.24" type="verse"> Awer dargegen, wehe ju Rieken; denn ji hebbt ju Trost weg.</seg>
          <seg id="b.LUK.6.25" type="verse"> Wehe ju, de ji vull sünd; denn ju ward hungern. Wehe ju, de ji hier lacht; denn ji ward weenen un huln.</seg>
          <seg id="b.LUK.6.26" type="verse"> Wehe ju, wenn ju jedereen lavt. Desglieken dän ehr Vaders de falschen Propheten ok.</seg>
          <seg id="b.LUK.6.27" type="verse"> Awer Ik segg ju, de ji tohört: Leevt ju Fiende; doht de wohl, de ju hassen doht;</seg>
          <seg id="b.LUK.6.28" type="verse"> Segent de, de ju verflucht; bedt för de, de ju beleidigt.</seg>
          <seg id="b.LUK.6.29" type="verse"> Un wer di sleit up de een Back, den bee de anner ok an; un wer di den Mantel nimmt, den weiger ok nich, den Rock to geven.</seg>
          <seg id="b.LUK.6.30" type="verse"> Wer di beden deiht, den gif, un wer di dat Dine nimmt, dar födder dat nich wedder.</seg>
          <seg id="b.LUK.6.31" type="verse"> Un as ji wüllt, dat ju de Lüd dohn schüllt, so doht ji ok se.</seg>
          <seg id="b.LUK.6.32" type="verse"> Un wenn ji leef hebbt, de ju leef hebbt, wat för Dank hebbt ji darvun? Denn de Sünners leeft ok, de se leef hebbt.</seg>
          <seg id="b.LUK.6.33" type="verse"> Un wenn ji ju Woldäders wol doht; wat för en Dank hebbt ji darvun? Denn de Sünners doht ok datsülve.</seg>
          <seg id="b.LUK.6.34" type="verse"> Un wenn ji lehnt, vun de ji höpt, wedder to nehmen; wat för en Dank hebbt ji darvun? Denn ok de Sünners lehnt de Sünners, up dat se Gliekes wedder nehmt.</seg>
          <seg id="b.LUK.6.35" type="verse"> Doch awer leeft ju Fiende; doht wol un deent, dat ji nicks darför höpt, so ward ju Lohn grot wesen, un ward Kinner vun den Allerhöchsten wesen. Denn He is gütig ok öwer de Undankbaren un de Boshaften.</seg>
          <seg id="b.LUK.6.36" type="verse"> Darum west barmhartig, as ok ju Vader barmhartig is.</seg>
          <seg id="b.LUK.6.37" type="verse"> Richt nich, so ward ji ok nich richt. Verdammt nich, so ward ji ok nich verdammt. Vergevt, so ward ju vergeven.</seg>
          <seg id="b.LUK.6.38" type="verse"> Gevt, so ward ju geven. En vull, gedrückt, gerüttelt un öwerflödig Maat ward man in ju Schoot geven; denn grad mit dat Maat, dar ji mit meet, ward man ju wedder meeten.</seg>
          <seg id="b.LUK.6.39" type="verse"> Un He sä se en Glieknis: Kann ok en Blinde en Blinden den Weg wiesen? Warn se nich alle beide in de Kuhl falln?</seg>
          <seg id="b.LUK.6.40" type="verse"> De Jünger is nich öwer sin Meister. Wenn de Jünger is as sin Meister, so is he vullkamen.</seg>
          <seg id="b.LUK.6.41" type="verse"> Wat sühst du awer en Splitter in din Broder sin Oog, un den Balken in din Oog warrst du nich wahr?</seg>
          <seg id="b.LUK.6.42" type="verse"> Oder wa kannst du seggen to din Broder: Hol still, Broder, ik will den Splitter ut din Oog trecken; un du sühst sülvst nich den Balken in din egen Oog? Du Heuchler, treck toeerst den Balken ut din Oog un süh denn to, dat du den Splitter ut din Broder sin Oog treckst.</seg>
          <seg id="b.LUK.6.43" type="verse"> Dat is keen gude Bom, de böse Frucht dricht, un keen böse Bom, de gude Frucht dricht.</seg>
          <seg id="b.LUK.6.44" type="verse"> En jede Bom ward an sin egen Frucht kennt. Denn man plückt keen Fiegen vun de Dornen, ok so plückt man keen Wiendruven vun de Dornbüsch.</seg>
          <seg id="b.LUK.6.45" type="verse"> En gude Minsch bringt wat Gudes hervör ut den guden Schatz vun sin Hart. Un en slechte Minsch bringt wat Böses hervör ut den bösen Schatz vun sin Hart. Denn wovun dat Hart vull is, darvun geiht de Mund öwer.</seg>
          <seg id="b.LUK.6.46" type="verse"> Wat heet ji Mi awer HErr, HErr, un doht nich, wat Ik ju segg?</seg>
          <seg id="b.LUK.6.47" type="verse"> Wer to Mi kummt, un hört Min Red un deiht se, den will Ik ju wiesen, wem he to verglieken is.</seg>
          <seg id="b.LUK.6.48" type="verse"> He is liek en Minsch, de en Hus bu’ un grav deep, un lä den Grund up den Fels. As awer en Water keem, do reet de Strom na dat Hus ran, un kunn dat nich bewegen; denn dat weer up den Felsen gründt.</seg>
          <seg id="b.LUK.6.49" type="verse"> Wer awer hört un nich deiht, de is liek en Minsch, de en Hus bu’ up de Eer ahn Grund, un de Strom reet to em ran, un dat full bald, un dat Hus kreeg en groten Reet.</seg>
        </div>
        <div id="b.LUK.7" type="chapter">
          <seg id="b.LUK.7.1" type="verse"> As He awer vör dat Volk utredt harr, gung He na Kapernaum.</seg>
          <seg id="b.LUK.7.2" type="verse"> Un de Knecht vun en Hauptmann, den he werth heel, leeg dodkrank.</seg>
          <seg id="b.LUK.7.3" type="verse"> As he awer vun JEsus hör, schick he de Öllsten vun de Juden to Em, un be’ Em, dat He keem un sin Knecht gesund maken dä.</seg>
          <seg id="b.LUK.7.4" type="verse"> As se awer to JEsus keemen, beden se Em mit Fliet, un sproken: He is werth, dat Du em dat erwiesen deihst.</seg>
          <seg id="b.LUK.7.5" type="verse"> Denn he hett uns Volk leef, un hett uns de Schol bu’t.</seg>
          <seg id="b.LUK.7.6" type="verse"> JEsus awer gung mit se hen. As se awer nu nich wiet vun dat Hus weern, schick de Hauptmann vun sin Frünn to Em, un leet Em seggen: Ach, HErr, bemöh Di nich, ik bün dat nich werth, dat Du unner min Dack geihst.</seg>
          <seg id="b.LUK.7.7" type="verse"> Darum hef ik ok mi sülvst nich würdig holn, dat ik to Di keem; sonnern sprek een Wort, so ward min Jung gesund.</seg>
          <seg id="b.LUK.7.8" type="verse"> Denn ok ik bün en Minsch, de Obrigkeit unnerdahn, un hef Kriegsknechts unner mi, un sprek to een: »Gah hen!« so geiht he hen, un to den annern: »Komm her!« so kummt he, un to min Knecht: »Doh dat!« so deiht he dat.</seg>
          <seg id="b.LUK.7.9" type="verse"> As awer JEsus dat hör, wunner He sik öwer em, un wenn’ sik um, un sprok to dat Volk, dat Em nafolgen dä: Ik segg ju, son Glov hef Ik in Israel nich funn’.</seg>
          <seg id="b.LUK.7.10" type="verse"> Un as de, weke utschickt weern, wedder na Hus keemen, funn’ se den kranken Knecht gesund.</seg>
          <seg id="b.LUK.7.11" type="verse"> Un dat begev sik darna, dat He in en Stadt mit Namen Nain gung, un veele vun Sin Jüngers gungen mit Em, un veel Volk.</seg>
          <seg id="b.LUK.7.12" type="verse"> As He awer neeg an dat Stadtdohr keem, süh, do drog man en Doden rut, de de enzige Söhn vun sin Moder weer; un se weer en Wetfru, un veel Volk ut de Stadt gung mit ehr.</seg>
          <seg id="b.LUK.7.13" type="verse"> Un as de HErr se sehn dä, dä se Em leed, un He sprok to ehr: Ween nich!</seg>
          <seg id="b.LUK.7.14" type="verse"> Un trä hento, un röhr den Sarg an, un de Dregers stunnen still. Un He sprok: Jüngling, Ik segg di, stah up!</seg>
          <seg id="b.LUK.7.15" type="verse"> Un de Dode rich sik up, un fung an to spreken. Un He gev em sin Moder.</seg>
          <seg id="b.LUK.7.16" type="verse"> Un dar keem se all en Furcht an, un priesen GOtt, un sproken: Dar is en grote Prophet unner uns upstahn, un GOtt hett Sin Volk besöcht.</seg>
          <seg id="b.LUK.7.17" type="verse"> Un düsse Red öwer Em war lut dörch dat ganze jüdische Land, un alle umliggen Länner.</seg>
          <seg id="b.LUK.7.18" type="verse"> Un dat Allns verkünnigten Johannes sin Jüngers em. Un he reep to sik twee vun sin Jüngers,</seg>
          <seg id="b.LUK.7.19" type="verse"> Un schick se to JEsus, un leet Em seggen: Büst Du, de dar kamen schall, oder schüllt wi up en annern töven?</seg>
          <seg id="b.LUK.7.20" type="verse"> As awer de Jüngers to Em kemen, sproken se: Johannes de Döper hett uns to Di schickt, un lett Di seggen: Büst Du, de dar kamen schall, oder schüllt wi up en annern töven?</seg>
          <seg id="b.LUK.7.21" type="verse"> To düsse Stunn awer mak He veele gesund vun Süken un Plagen un böse Geister, un veele Blinden schenk He dat Gesicht.</seg>
          <seg id="b.LUK.7.22" type="verse"> Un JEsus antwort un sprok to se: Gaht hen, un verkünnigt Johannes, wat ji sehn un hört hebbt: De Blinden seht, de Lahmen gaht, de Utsätzigen ward rein, de Doden staht up, un de Armen ward dat Evangelium predigt;</seg>
          <seg id="b.LUK.7.23" type="verse"> Un selig is, wer sik nich an Mi argern deiht.</seg>
          <seg id="b.LUK.7.24" type="verse"> As awer Johannes sin Baden torüggungen, fung JEsus an to reden to dat Volk vun Johannes: Wat sünd ji rut gahn in de Wüstenie to sehn? Wüllt ji en Rohr sehn, dat vun den Wind bewegt ward?</seg>
          <seg id="b.LUK.7.25" type="verse"> Oder wat sünd ji rut gahn to sehn? Wüllt ji en Minsch sehn in weeke Kleder? Seht, de in herrliche Kleder un Lüsten levt, de sünd in de königliche Höf.</seg>
          <seg id="b.LUK.7.26" type="verse"> Oder wat sünd ji rutgahn to sehn? Wüllt ji en Prophet sehn? Ja, Ik segg ju, de dar mehr is as en Prophet.</seg>
          <seg id="b.LUK.7.27" type="verse"> He is dat, vun den schreven steiht: Süh, Ik schick Min Engel vör Din Angesicht her, de dar torecht maken schall Din Weg vör Di.</seg>
          <seg id="b.LUK.7.28" type="verse"> Denn Ik segg ju, dat unner de, de vun Fruens gebarn sünd, keen gröter Prophet is as Johannes de Döper; de awer lütter is in dat Riek GOttes, de is gröter as he.</seg>
          <seg id="b.LUK.7.29" type="verse"> Un all dat Volk, dat Em hörn dä, un de Töllners, geven GOtt Recht, un leten sik döpen mit Johannes sin Döp.</seg>
          <seg id="b.LUK.7.30" type="verse"> Awer de Pharisäers un Schriftgelehrten verachten GOtt Sin Rat gegen sik sülvst, un leten sik nich vun Em döpen.</seg>
          <seg id="b.LUK.7.31" type="verse"> Awer de HErr sprok: Wokeen schall Ik de Minschen vun düt Geslecht verglieken? Un wokeen sünd se to verglieken?</seg>
          <seg id="b.LUK.7.32" type="verse"> Se sünd to verglieken de Kinner, de up den Markt sitt un ropt gegen enanner, un sprekt: Wi hebbt vör ju fleut, un ji hebbt nich danzt; wi hebbt ju klagt, un ji hebbt nich weent.</seg>
          <seg id="b.LUK.7.33" type="verse"> Denn Johannes de Döper is kamen, un eet keen Brod, un drunk keen Wien; so seggt ji: He hett den Düvel.</seg>
          <seg id="b.LUK.7.34" type="verse"> De Minschensöhn is kamen, itt un drinkt; so seggt ji: Seht, de Minsch is en Freter un Wiensuper, en Fründ vun de Töllners un Sünners.</seg>
          <seg id="b.LUK.7.35" type="verse"> Un de Wiesheit mutt sik rechtfardigen laten vun all ehr Kinner.</seg>
          <seg id="b.LUK.7.36" type="verse"> Een vun de Pharisäers be’ Em awer, dat He mit em eten schull. Un He gung rin na den Pharisäer sin Hus, un sett Sik to Disch.</seg>
          <seg id="b.LUK.7.37" type="verse"> Un süh, en Fru weer in de Stadt, de weer en Sünnerin. As se vernehmen dä, dat He to Disch sitten dä in den Pharisäer sin Hus, broch se en Glas mit Salv.</seg>
          <seg id="b.LUK.7.38" type="verse"> Un trä vun achtern to Sin Föt, un ween, un fung an, Sin Föt to netten mit Thranen, un mit de Haar vun ehrn Kopp to drögen, un küß Sin Föt, un salv se mit Salv.</seg>
          <seg id="b.LUK.7.39" type="verse"> As awer dat de Pharisäer seeg, de Em laden harr, sprok he bi sik sülvst, un sä: Wenn düsse en Prophet weer, so wüß He, wer un wat vör en Wief dat is, de Em anröhrn deiht; denn se is en Sünnerin.</seg>
          <seg id="b.LUK.7.40" type="verse"> JEsus antworte, un sprok: Simon, Ik hef di wat to seggen. He awer sprok: Meister, segg an.</seg>
          <seg id="b.LUK.7.41" type="verse"> Dar weer en Wucherer, de harr twee Schuldners. De een weer schüllig fief hunnert Groschen, de anner föftig.</seg>
          <seg id="b.LUK.7.42" type="verse"> As se awer nicks harrn to betahln, schenk he dat alle beide. Segg an: Wer vun se ward em am meisten leef hebben?</seg>
          <seg id="b.LUK.7.43" type="verse"> Simon antworte un sprok: Ik meen, den he am meisten schenkt hett. He awer sprok to em: Du hest recht ordeelt.</seg>
          <seg id="b.LUK.7.44" type="verse"> Un He wenn’ sik to dat Wief, un sprok to Simon: Sühst du düt Wief wol? Ik bün in din Hus kamen, du hest Mi keen Water geven to min Föt, düsse awer hett min Föt mit Thranen nett, un mit de Haar vun ehrn Kopp afdrögt.</seg>
          <seg id="b.LUK.7.45" type="verse"> Du hest Mi keen Kuß geven; düsse awer, nadem se rin kamen is, hett nich aflaten, Min Föt to küssen.</seg>
          <seg id="b.LUK.7.46" type="verse"> Du hest Min Kopp nich mit Öl salvt; se awer hett Min Föt mit Salv salvt.</seg>
          <seg id="b.LUK.7.47" type="verse"> Darum segg Ik di: Ehr sünd veele Sünden vergeven, denn se hett veel leef hatt; weken awer wenig vergeven ward, de leeft wenig.</seg>
          <seg id="b.LUK.7.48" type="verse"> Un He sprok to ehr: Di sünd din Sünden vergeven.</seg>
          <seg id="b.LUK.7.49" type="verse"> Do fungen an, de mit Em to Disch sitten dän, un sproken to sik sülvst: Wer is düsse, de ok de Sünden vergift?</seg>
          <seg id="b.LUK.7.50" type="verse"> He awer sprok to dat Wief: Din Glov hett di holpen, gah hen mit Freden!</seg>
        </div>
        <div id="b.LUK.8" type="chapter">
          <seg id="b.LUK.8.1" type="verse"> Un dat begev sik darna, dat He reisen dä dörch Städte un Flecken, un predig un verkünnig dat Evangelium vun dat Riek GOttes, un de Twölf mit Em.</seg>
          <seg id="b.LUK.8.2" type="verse"> Darto enige Fruens, de He gesund makt harr vun de bösen Geister un Süken; nämlich Maria, de dar Magdalena heet, vun weke weern söven Düvels utfahrn,</seg>
          <seg id="b.LUK.8.3" type="verse"> Un Johanna, Chusa, den Pleger vun Herodes, sin Fru, un Susanna, un veele annere, de Em Handrekung dän vun ehr Göder.</seg>
          <seg id="b.LUK.8.4" type="verse"> As nu veel Volk bi enanner weer un ut de Städte to Em kemen, sprok He dörch en Glieknis:</seg>
          <seg id="b.LUK.8.5" type="verse"> Dar gung en Saimann rut, to sai’n sin Saat; un as he sai’, full wat an den Weg, un war tweiperrt, un de Vageln unner den Himmel freten dat up.</seg>
          <seg id="b.LUK.8.6" type="verse"> Un wat full up den Felsen, un as dat upgung, verdrög dat, darum, dat dat keen Saft harr.</seg>
          <seg id="b.LUK.8.7" type="verse"> Un wat full merrn mank de Dornen; un de Dornen gungen mit up, un heeln dat unner.</seg>
          <seg id="b.LUK.8.8" type="verse"> Un wat full up en gude Land; un dat gung up, un drog hunnertfältig Frucht. As He dat sä, reep He: Wer Ohrn hett to hörn, de hör to!</seg>
          <seg id="b.LUK.8.9" type="verse"> Sin Jüngers awer frogen Em, un sproken, wat düt Glieknis weer.</seg>
          <seg id="b.LUK.8.10" type="verse"> He awer sprok: Ju is dat geven, to weeten dat Geheemnis vun GOtt Sin Riek; de annern awer in Glieknissen, dat se dat nich seht, ob se dat wol seht, un nich verstaht, ob se dat wol hört.</seg>
          <seg id="b.LUK.8.11" type="verse"> Düt is awer dat Glieknis: De Saat is GOtt Sin Wort.</seg>
          <seg id="b.LUK.8.12" type="verse"> De awer an den Weg sünd, dat sünd, de dat hört; darna kummt de Düvel, un nimmt dat Wort vun ehr Hart, up dat se nich glovt un selig ward.</seg>
          <seg id="b.LUK.8.13" type="verse"> De awer up den Felsen, sünd de: wenn se dat hört, nehmt se dat Wort mit Freuden an; un de hebbt keen Wuddeln, en Tied lang glovt se, un to de Tied vun de Anfechtung fallt se af.</seg>
          <seg id="b.LUK.8.14" type="verse"> Dat awer mank de Dornen full, dat sünd de, de dat hört, un gaht hen unner de Sorgen, Riekdom un Wollust vun dat Leven, un erstickt, un bringt keen Frucht.</seg>
          <seg id="b.LUK.8.15" type="verse"> Dat awer up dat gude Land sünd de, de dat Wort hört un beholt in en fein gut Hart, un bringt Frucht in Geduld.</seg>
          <seg id="b.LUK.8.16" type="verse"> Nüms awer stickt en Licht an, un deckt dat mit en Fatt to, oder sett dat unner en Bank; sonnern he sett dat up en Lüchter, up dat, wer rin geiht, dat Licht sehn deiht.</seg>
          <seg id="b.LUK.8.17" type="verse"> Denn dar is nicks verborgen, dat nich apenbar ward, ok nicks Heemlichs, dat nich bekannt war un an den Dag keem.</seg>
          <seg id="b.LUK.8.18" type="verse"> So seht nu darup, woans ji tohört. Denn wer dar hett, den ward geven, wer awer nich hett, vun den ward nahm, ok dat he meent to hebben.</seg>
          <seg id="b.LUK.8.19" type="verse"> Dar gungen awer hento Sin Moder un Sin Bröder, un kunnen vör dat Volk nich to Em kamen.</seg>
          <seg id="b.LUK.8.20" type="verse"> Un dat war Em anseggt: Din Moder un Din Bröder staht buten, un wüllt Di sehn.</seg>
          <seg id="b.LUK.8.21" type="verse"> He awer antworte, un sprok: Min Moder un min Bröder sünd düsse, de GOttes Wort hört un doht.</seg>
          <seg id="b.LUK.8.22" type="verse"> Un dat begev sik up een vun de Dag’, dat He in en Schipp trä mit samt Sin Jüngers. Un He sprok to se: Lat uns öwer den See fahrn, un se stötten vun Lann.</seg>
          <seg id="b.LUK.8.23" type="verse"> Un as se segeln dän, sleep He in. Un dar keem en Stormwind up den See, un de Waggen öwerfulln se, un se stunnen in grote Gefahr.</seg>
          <seg id="b.LUK.8.24" type="verse"> Do treden se to Em, un weckten Em up, un sproken: Meister, Meister, wi kamt um! Do stunn He up, un bedroh den Wind un de Waggen vun dat Water, un dat leet af un war still.</seg>
          <seg id="b.LUK.8.25" type="verse"> He sprok awer to se: Wo is ju Glov? Se fürchten sik awer, un wunnerten sik, un sproken unner enanner: Wer is düsse? Denn He befehlt den Wind un dat Water, un se sünd Em gehorsam.</seg>
          <seg id="b.LUK.8.26" type="verse"> Un se segelten fort in de Gegend vun de Gadarener, weke is grad öwer vun Galiläa.</seg>
          <seg id="b.LUK.8.27" type="verse"> Un as He utträ up dat Land, keem Em en Mann in de Möt ut de Stadt, de harr Düvels vun lange Tied her, un he trock keen Kleder an, un blev in keen Hus, sonnern in de Dodenkulen.</seg>
          <seg id="b.LUK.8.28" type="verse"> As he awer JEsus seeg, schreeg he un full vör Em dal, un reep lut, un sprok: Wat hef ik mit Di to schaffen, JEsus, Du Söhn vun GOtt, den Allerhöchsten? Ik bed Di, Du wullst mi nich quälen.</seg>
          <seg id="b.LUK.8.29" type="verse"> Denn He befohl den unreinen Geist, dat he vun den Minsch utfahrn dä; denn he harr em lange Tied plagt. Un he weer mit Keden bunden un mit Fotfesseln anbunden, un he terreet de Bann’, un war vun den Düvel dreven in de Wüstenie.</seg>
          <seg id="b.LUK.8.30" type="verse"> Un JEsus frog em, un sprok: Wa heetst du? He sprok: Legion, denn dar weern veele Düvels in em fahrn.</seg>
          <seg id="b.LUK.8.31" type="verse"> Un se beden Em, dat He se nich in de Deep fahrn leet.</seg>
          <seg id="b.LUK.8.32" type="verse"> Dar weer awer darsülvst en grote Drift Sögen an de Weid up den Barg. Un se beden Em, dat He se Frielöv gev, in desülven to fahrn. Un He verlöv se dat.</seg>
          <seg id="b.LUK.8.33" type="verse"> Do fahrn de Düvels ut vun den Minsch, un fahrn in de Sögen, un de Drift störrt sik vun de steile Hög in den See, un versopen.</seg>
          <seg id="b.LUK.8.34" type="verse"> As awer de Harrn seegen, wat gescheeg, lepen se weg, un verkünnigten dat in de Stadt un in de Dörper.</seg>
          <seg id="b.LUK.8.35" type="verse"> Do gungen se rut to sehn, wat dar geschehn weer; un keemen to JEsus, un funn’ den Minsch, vun den de Düvels utfahrn weern, sitten to JEsus Sin Föt, antrocken un vernünftig, un se verfehrten sik.</seg>
          <seg id="b.LUK.8.36" type="verse"> Un de dat sehn harrn, verkünnigten se dat, woans de Besetene gesund warn weer.</seg>
          <seg id="b.LUK.8.37" type="verse"> Un de ganze Menge vun de umliggen Länner vun de Gadarener be’ Em, dat He vun se gung. Denn en grote Furcht weer se ankamen. Un He trä in dat Schipp, un kehr wedder um.</seg>
          <seg id="b.LUK.8.38" type="verse"> Do be’ Em awer de Mann, vun den de Düvels utfahrn weern, dat he much bi Em wesen. Awer JEsus leet em vun Sik, un sprok:</seg>
          <seg id="b.LUK.8.39" type="verse"> Gah wedder to Hus, un segg, wa grote Dinge GOtt an di dahn hett. Un he gung hen, un predig dörch de ganze Stadt, wa grote Dinge JEsus an em dahn harr.</seg>
          <seg id="b.LUK.8.40" type="verse"> Un dat begev sik, as JEsus wedder keem, neem Em dat Volk up, denn se tövten alle up Em.</seg>
          <seg id="b.LUK.8.41" type="verse"> Un süh, dar keem en Mann, mit Namen Jairus, de en Scholöbberste weer, full JEsus to Föt, un be’ Em, dat He wull in sin Hus kamen.</seg>
          <seg id="b.LUK.8.42" type="verse"> Denn he harr en eenzige Dochter bi twölf Jahr, de leeg up dat Letz. Un as He hengung, dräng Em dat Volk.</seg>
          <seg id="b.LUK.8.43" type="verse"> Un en Fru harr den Blodgang twölf Jahr hatt; de harr all ehr Hav un Gut an Dokters wendt, un kunn vun keen heelt warrn.</seg>
          <seg id="b.LUK.8.44" type="verse"> De trä vun achtern to Em, fat den Som vun Sin Kleed an, un sogliek stunn de Blodgang still.</seg>
          <seg id="b.LUK.8.45" type="verse"> Un JEsus sprok: Wer hett Mi anfat? As se dat awer all leugnen, sprok Petrus, un de mit em weern: Meister, dat Volk drängt un drückt Di, un du seggst: Wer hett Mi anröhrt?</seg>
          <seg id="b.LUK.8.46" type="verse"> JEsus awer sprok: Mi hett jemand anröhrt; denn Ik föhl, dat en Kraft vun Mi utgahn is.</seg>
          <seg id="b.LUK.8.47" type="verse"> As awer de Fru seeg, dat dat nich verborgen weer, keem se mit Bevern, un full vör Em dal, un verkünnig dat vör all dat Volk, ut wat för en Orsak se Em anröhrt harr, un woans se weer so bald gesund warn.</seg>
          <seg id="b.LUK.8.48" type="verse"> He awer sprok to ehr: Hef guden Moth, Min Dochter, din Glov hett di holpen, gah hen mit Freden.</seg>
          <seg id="b.LUK.8.49" type="verse"> As He noch reden dä, keem een vun de Scholöbbersten sin Lüd, un sprok to Em: Din Dochter is storven, bemöh den Meister nich.</seg>
          <seg id="b.LUK.8.50" type="verse"> As awer JEsus dat hör, antwor’ He em, un sprok: Wes’ nich bang; glov blot, so ward se gesund.</seg>
          <seg id="b.LUK.8.51" type="verse"> As He awer in dat Hus keem, leet He Nüms rin gahn, as alleen Petrus, Jakobus un Johannes, un den Vader un de Moder vun dat Kind.</seg>
          <seg id="b.LUK.8.52" type="verse"> Se weenten awer all, un beklagten se. He awer sprok: Weent nich, se is nich storven, sonnern se slöpt.</seg>
          <seg id="b.LUK.8.53" type="verse"> Un se lachten Em ut; denn se wussen wol, dat se storven weer.</seg>
          <seg id="b.LUK.8.54" type="verse"> He awer drev se all rut, neem se bi de Hand, reep un sprok: Kind, stah up!</seg>
          <seg id="b.LUK.8.55" type="verse"> Un ehr Geist keem wedder, un se stunn sogliek up. Un He befohl, man schull ehr wat to eten geven.</seg>
          <seg id="b.LUK.8.56" type="verse"> Un ehr Öllern verfehrn sik. He awer befohl se, dat se Nüms sän, wat geschehn weer.</seg>
        </div>
        <div id="b.LUK.9" type="chapter">
          <seg id="b.LUK.9.1" type="verse"> He reep awer de Twölf tosamen, un gev se Gewalt un Macht öwer alle Düvels, un dat se Süken heeln kunn’,</seg>
          <seg id="b.LUK.9.2" type="verse"> Un schick se ut to predigen dat Riek GOttes, un de Kranken gesund to maken.</seg>
          <seg id="b.LUK.9.3" type="verse"> Un sprok to se: Ji schüllt nicks mit ju nehmen up den Weg, weder Stock, noch Tasch, noch Brod, noch Geld; ok schall dar een nich twee Röck hebben.</seg>
          <seg id="b.LUK.9.4" type="verse"> Un wo ji in en Hus gaht, dar blievt, bet ji vun dar treckt.</seg>
          <seg id="b.LUK.9.5" type="verse"> Un vun de, de ju nich upnehmt, dar gaht rut vun desülvige Stadt, un slaht ok den Stoff af vun ju Föt, to en Tügnis öwer se.</seg>
          <seg id="b.LUK.9.6" type="verse"> Un se gungen ut, un dörchtrocken de Flecken, predigten dat Evangelium, un maken gesund allerwegens.</seg>
          <seg id="b.LUK.9.7" type="verse"> Dar keem awer vör Herodes, den Veerfürsten, allns, wat dörch Em gescheeg, un he weer besorgt, wiel vun enige seggt war: Johannes is vun de Doden wedder upstahn;</seg>
          <seg id="b.LUK.9.8" type="verse"> Vun enige awer: Elias is kamen; vun enige awer: Dar is een vun de olen Propheten wedder upstahn.</seg>
          <seg id="b.LUK.9.9" type="verse"> Un Herodes sprok: Johannes, den hef ik den Kopp afsla’n; wer is awer düsse, vun den ik so wat hörn doh? Un he wull Em sehn.</seg>
          <seg id="b.LUK.9.10" type="verse"> Un de Apostels keemen wedder, un vertelln Em, wa grote Dinge se dahn harrn. Un He neem se to sik, un gung afsiets in en Wüstenie bi de Stadt, de dar heet Bethsaida.</seg>
          <seg id="b.LUK.9.11" type="verse"> As düt dat Volk wies war, trock dat Em na; un He leet se to Sik, un sä se vun GOtt Sin Riek, un mak gesund, de dat nödig harrn. Awer de Dag fung an, up de Neeg to gahn.</seg>
          <seg id="b.LUK.9.12" type="verse"> Do treden to Em de Twölf, un sproken to Em: Lat dat Volk vun Di, dat se hengaht in de Flecken umher, un in de Dörper, dat se Harbarg un Spies finnt; denn wi sünd hier in de Wüstenie.</seg>
          <seg id="b.LUK.9.13" type="verse"> He awer sprok to se: Gevt ji se wat to eten. Se sproken: Wi hebbt nich mehr as fief Bröd un twee Fisch; dat wes’ denn, dat wi hengahn schüllt, un Spies kopen för so veel Volk.</seg>
          <seg id="b.LUK.9.14" type="verse"> (Denn dar weern bi fief dusend Mann.) He sprok awer to Sin Jüngers: Lat se sik setten schichtwies’, bi föftig un föftig.</seg>
          <seg id="b.LUK.9.15" type="verse"> Un se dän so, un setten sik all.</seg>
          <seg id="b.LUK.9.16" type="verse"> Do neem He de fief Bröd un twee Fisch, un seeg up na den Himmel, un dank darför, brok se, un gev se de Jüngers, dat se dat Volk vörleggen dän.</seg>
          <seg id="b.LUK.9.17" type="verse"> Un se eten, un warn all satt, un warn uphaven, wat se öwrig blev vun Krömen, twölf Körf vull.</seg>
          <seg id="b.LUK.9.18" type="verse"> Un dat begev sik, as He alleen weer, un bed, un Sin Jüngers bi Em, frog He se, un sprok: Wat seggt de Lüd öwer Mi, dat Ik bün?</seg>
          <seg id="b.LUK.9.19" type="verse"> Se antworten un sproken: Se seggt, Du büst Johannes de Döper; weke awer, Du büst Elias; weke awer, dar is een vun de olen Propheten wedder upstahn.</seg>
          <seg id="b.LUK.9.20" type="verse"> He awer sprok to se: Wer seggt ji awer, dat Ik bün? Do antworte Petrus un sprok: Du büst GOtt Sin Christus.</seg>
          <seg id="b.LUK.9.21" type="verse"> Un He bedroh se, un befohl, dat se dat Nüms sä’n.</seg>
          <seg id="b.LUK.9.22" type="verse"> Un sprok: Denn de Minschensöhn mutt noch veel lieden, un verstött warrn vun de Öllsten un Hohenpresters, un Schriftgelehrten, un dod makt warrn, un an den drütten Dag wedder upstahn.</seg>
          <seg id="b.LUK.9.23" type="verse"> Do sprok He to se all: Wer Mi folgen will, de verleugen sik sülvst, un nehm sin Krüz up sik däglich, un folg Mi na.</seg>
          <seg id="b.LUK.9.24" type="verse"> Denn wer sin Leven erholn will, de ward dat verleern; wer awer sin Leven verleert um Minetwilln, de ward dat erholn.</seg>
          <seg id="b.LUK.9.25" type="verse"> Un wat förn Nutzen harr de Minsch, wenn he de ganze Welt gewinnen dä, un verlor sik sülvst, oder dä sik sülvst Schaden?</seg>
          <seg id="b.LUK.9.26" type="verse"> Wer sik awer vör Mi un Min Wör’ schamt, vör den ward sik ok de Minschensöhn schamen, wenn He kamen ward in Sin un Sin Vaders un in de hilligen Engeln ehr Herrlichkeit.</seg>
          <seg id="b.LUK.9.27" type="verse"> Ik segg ju awer wahrlich, dat enige sünd vun de, de hier staht, de den Dod nich smecken ward, bet dat se GOtt Sin Riek seht.</seg>
          <seg id="b.LUK.9.28" type="verse"> Un dat begev sik na düsse Reden bi acht Dag’, dat He to Sik nehm Petrus, Johannes un Jakobus, un gung up en Barg to beden.</seg>
          <seg id="b.LUK.9.29" type="verse"> Un as He bed, war de Gestalt vun Sin Angesicht anners, un Sin Kleed war witt, un glänz.</seg>
          <seg id="b.LUK.9.30" type="verse"> Un süh, twee Männer reden mit Em, weke weern Moses un Elias.</seg>
          <seg id="b.LUK.9.31" type="verse"> De erschienen in Klarheit, un reden vun den Utgang, weken He schull erfülln in Jerusalem.</seg>
          <seg id="b.LUK.9.32" type="verse"> Petrus awer un de mit em weern, weern vull Slap. As se awer upwaken dän, seegen se Sin Klarheit, un de twee Männer, de bi Em stunn’.</seg>
          <seg id="b.LUK.9.33" type="verse"> Un dat begev sik, as de vun Em wieken dän, sprok Petrus to Em: Meister, hier is gut wesen, lat uns dree Hütten maken, Di een, Moses een, un Elias een. Un he wuß nich, wat he reden dä.</seg>
          <seg id="b.LUK.9.34" type="verse"> As he awer düt reden dä, keem en Wolk, un öwerschatt se, un se verfehrn sik, as de Wolk se öwertrock.</seg>
          <seg id="b.LUK.9.35" type="verse"> Un dar keem en Stimm ut de Wolk, de sprok: Düt is Min leeve Söhn, den schüllt ji hörn.</seg>
          <seg id="b.LUK.9.36" type="verse"> Un indem son Stimm gescheeg, funnen se JEsus alleen. Un se versweegen dat, un verkünnigten Nüms in desülvigen Dag’, wat se sehn harrn.</seg>
          <seg id="b.LUK.9.37" type="verse"> Dat begev sik awer den Dag darna, as se vun den Barg keemen, keem se veel Volk in de Möt.</seg>
          <seg id="b.LUK.9.38" type="verse"> Un süh, en Mann mank dat Volk reep, un sprok: Meister, ik bed Di, beseh doch min Söhn; denn he is min eenzige Söhn.</seg>
          <seg id="b.LUK.9.39" type="verse"> Süh, de Geist grippt em, so schriggt he gliek, un he ritt em, dat he schümt, un mit grote Noth wiekt he vun em, wenn he em reten hett;</seg>
          <seg id="b.LUK.9.40" type="verse"> Un ik hef Din Jüngers beden, dat se em utdrieven schulln, un se kunn dat nich.</seg>
          <seg id="b.LUK.9.41" type="verse"> Do antworte JEsus, un sprok: O du unglövige un verkehrte Art, wa lang schall Ik bi ju wesen, un ju dulden? Bring din Söhn her.</seg>
          <seg id="b.LUK.9.42" type="verse"> Un as he to Em keem, reet em de Düvel, un quäl em. JEsus awer bedroh den unsaubern Geist, un mak den Jungen gesund, un gev em sin Vader wedder.</seg>
          <seg id="b.LUK.9.43" type="verse"> Un alle Lüd verfehrn sik öwer GOtt Sin Herrlichkeit. As se sik awer all verwunnerten öwer Allns, wat He dä, sprok He to Sin Jüngers:</seg>
          <seg id="b.LUK.9.44" type="verse"> Fat ji mit ju Ohrn düsse Red; denn de Minschensöhn mutt öwerantwort warrn in de Minschen ehr Hann.</seg>
          <seg id="b.LUK.9.45" type="verse"> Awer dat Wort verstunn’ se nich, un dat weer vör se verborgen, dat se dat nich begrepen. Un se weern to bang, Em to fragen um datsülvige Wort.</seg>
          <seg id="b.LUK.9.46" type="verse"> Dar keem ok en Gedanke mank se: Wer mank se de Gröttste weer.</seg>
          <seg id="b.LUK.9.47" type="verse"> As awer JEsus de Gedanken vun ehr Harten sehn dä, greep He en Kind, un stell dat bi Sik.</seg>
          <seg id="b.LUK.9.48" type="verse"> Un sprok to se: Wer dat Kind upnimmt in Min Nam, de nimmt Mi ok up, un wer Mi upnimmt, de nimmt Den up, de Mi schickt hett. Wer awer de Lüttste is mank ju, de ward grot wesen.</seg>
          <seg id="b.LUK.9.49" type="verse"> Do antworte Johannes, un sprok: Meister, wi seegen een, de drev Düvels ut in Din Nam, un wi wehrn em, denn he folg Di nich mit uns.</seg>
          <seg id="b.LUK.9.50" type="verse"> Un JEsus sprok to em: Wehrt em nich; denn wer nich wedder uns is, de is för uns.</seg>
          <seg id="b.LUK.9.51" type="verse"> Dat begev sik awer, as de Tied erfüllt weer, dat He schull vun hier nahmen warrn, richt He Sin Gesicht, stracks na Jerusalem to wanneln.</seg>
          <seg id="b.LUK.9.52" type="verse"> Un He schick Baden vör Sik hen; de gungen hen un keemen in en Flecken vun de Samariters, dat se Em Harbarg bestellten.</seg>
          <seg id="b.LUK.9.53" type="verse"> Un se neemen Em nich an, darum, dat He Sin Gesicht richt harr, to wanneln na Jerusalem.</seg>
          <seg id="b.LUK.9.54" type="verse"> As awer dat Sin Jüngers, Jakobus un Johannes, sehn dän, sproken se: HErr, wullt Du, so wüllt wi seggen, dat dar Füer vun den Himmel falln deiht, un se vertehrt, as Elias dä?</seg>
          <seg id="b.LUK.9.55" type="verse"> JEsus awer wenn’ Sik, un bedroh se, un sprok: Weet ji nich, wat för en Geist sin Kinner ji sünd?</seg>
          <seg id="b.LUK.9.56" type="verse"> De Minschensöhn is nich kamen, de Minschen ehr Seel to verdarven, sonnern to erholn.</seg>
          <seg id="b.LUK.9.57" type="verse"> Un se gungen in en annern Flecken. Dat begev sik awer, as se up den Weg weern, sprok een to Em: Ik will Di folgen, wo Du hengeihst.</seg>
          <seg id="b.LUK.9.58" type="verse"> Un JEsus sprok to Em: De Föß hebbt Kuhlen, un de Vageln unner den Himmel hebbt Nester: awer de Minschensöhn hett nich, wo He Sin Kopp henleggt.</seg>
          <seg id="b.LUK.9.59" type="verse"> Un He sprok to en annern: Folg Mi na! De sprok awer: HErr, gif mi Frielöv, dat ik tovör hengah un min Vader begrav.</seg>
          <seg id="b.LUK.9.60" type="verse"> Awer JEsus sprok to em: Lat de Doden ehr Doden begraven, gah du awer hen, un verkünnig GOtt Sin Riek.</seg>
          <seg id="b.LUK.9.61" type="verse"> Un en anner sprok: HErr, ik will Di nafolgen, awer verlöv mi tovör, dat ik en Afscheed maken doh mit de, de in min Hus sünd.</seg>
          <seg id="b.LUK.9.62" type="verse"> JEsus awer sprok to em: Wer sin Hand an de Plog leggt, un süht torügg, de is nich geschickt to GOtt Sin Riek.</seg>
        </div>
        <div id="b.LUK.10" type="chapter">
          <seg id="b.LUK.10.1" type="verse"> Darna wähl de HErr anner söventig ut, un schick se je twee un twee vör sik her, in alle Städte un Örter, dar He henkamen wull;</seg>
          <seg id="b.LUK.10.2" type="verse"> Un sprok to se: De Aarn is grot, de Arbeiter awer sünd wenig; bed den HErrn vun de Aarn, dat He Arbeiters utschickt in Sin Aarn.</seg>
          <seg id="b.LUK.10.3" type="verse"> Gaht hen, süh, Ik schick ju as de Lämmer merrn mank de Wülf.</seg>
          <seg id="b.LUK.10.4" type="verse"> Dregt keen Büdel, noch Tasch, noch Schoh, un gröt Nüms up de Strat.</seg>
          <seg id="b.LUK.10.5" type="verse"> Wo ji in en Hus kamt, dar sprekt toeerst: Freden wes’ mit ju!</seg>
          <seg id="b.LUK.10.6" type="verse"> Un wenn darsülvst en Kind vun den Freden sin ward, so ward ju Freden up em ruhn; wo awer nich, so ward ju Freden sik wedder to ju wennen.</seg>
          <seg id="b.LUK.10.7" type="verse"> In datsülvige Hus awer blievt, eet un drinkt, wat se hebbt. Denn en Arbeiter is sin Lohn werth. Ji schüllt nich vun een Hus na dat anner gahn.</seg>
          <seg id="b.LUK.10.8" type="verse"> Un wo ji in en Stadt kamt, un se ju annehmt, dar eet, wat ju vörsett ward.</seg>
          <seg id="b.LUK.10.9" type="verse"> Un makt de Kranken, de darsülvst sünd, gesund, un seggt se: GOtt Sin Riek is neeg to ju kamen.</seg>
          <seg id="b.LUK.10.10" type="verse"> Wo ji awer in en Stadt kamt, dar se ju nich annehmt, dar gaht rut up ehr Straten, un sprekt:</seg>
          <seg id="b.LUK.10.11" type="verse"> Ok den Stoff, de sik an uns hangt hett vun ju Stadt, sla’t wi af up ju. Doch schüllt ji weten, dat ju GOtt Sin Riek neeg west is.</seg>
          <seg id="b.LUK.10.12" type="verse"> Ik segg ju: Dat ward de Sodomer erdräglicher gahn an jenen Dag denn son Stadt.</seg>
          <seg id="b.LUK.10.13" type="verse"> Wehe di, Chorazin! Wehe di, Bethsaida! Denn weern de Daden to Tyrus un Sidon geschehn, de bi ju geschehn sünd, se harrn vör Tieden in Sack un in de Asch seten, un Buß dahn.</seg>
          <seg id="b.LUK.10.14" type="verse"> Doch dat ward Tyrus un Sidon erdräglicher gahn an dat jüngste Gericht, as ju.</seg>
          <seg id="b.LUK.10.15" type="verse"> Un du Kapernaum, de du bet an den Himmel erhaven büst, du warrst bet in de Höll runner stött warrn.</seg>
          <seg id="b.LUK.10.16" type="verse"> Wer ju hört, de hört Mi; un wer ju veracht, de veracht Mi; wer awer Mi veracht, de veracht Den, de Mi schickt hett.</seg>
          <seg id="b.LUK.10.17" type="verse"> De söventig awer keemen wedder mit Freuden, un sproken: HErr, uns sünd ok de Düvels unnerdahn in Din Nam.</seg>
          <seg id="b.LUK.10.18" type="verse"> He sprok awer to se: Ik seeg wol den Satanas vun den Himmel falln, as en Blitz.</seg>
          <seg id="b.LUK.10.19" type="verse"> Seht, Ik hef ju Macht geven, to perrn up Slangen un Skorpionen, un öwer alle Fiendesgewalt; un ju ward nicks schaden künnen.</seg>
          <seg id="b.LUK.10.20" type="verse"> Doch darin freut ju nich, dat ju de Geister unnerdahn sünd, freut ju awer, dat ju Namen in den Himmel anschreven sünd.</seg>
          <seg id="b.LUK.10.21" type="verse"> To de Stunn freu Sik JEsus in den GEist, un sprok: Ik pries Di, Vader un HErr vun den Himmel un de Eer, dat Du so wat verborgen hest vör de Wiesen un Kloken, un hest dat de Unmünnigen apenbart. Ja, Vader, also weer dat wolgefällig vör Di.</seg>
          <seg id="b.LUK.10.22" type="verse"> Dat is Mi Allns öwergeven vun Min Vader. Un Nüms weet, wer de Söhn is, as alleen de Vader, noch wer de Vader is, as alleen de Söhn, un wakeen dat de Söhn will apenbarn.</seg>
          <seg id="b.LUK.10.23" type="verse"> Un He wenn’ Sik to Sin Jüngers, un sprok to se alleen: Selig sünd de Ogen, de dat seht, wat ji seht. Kön. 10, Matth.</seg>
          <seg id="b.LUK.10.24" type="verse"> Denn Ik segg ju: Veele Propheten un Könige wulln sehn, wat ji seht, un hebbt dat nich sehn, un hörn, wat ji hört, un hebbt dat nich hört.</seg>
          <seg id="b.LUK.10.25" type="verse"> Un süh, dar stunn en Schriftgelehrten up, versöch Em, un sprok: Meister, wat mutt ik dohn, dat ik dat ewige Leven arv?</seg>
          <seg id="b.LUK.10.26" type="verse"> He awer sprok to Em: Wa steiht in dat Gesetz schreven? Woans lis’t du dar?</seg>
          <seg id="b.LUK.10.27" type="verse"> He antworte, un sprok: Du schast GOtt, Din HErr, leef hebben vun ganzen Harten, vun ganze Seel, vun allen Kräften, un vun ganzen Gemöt, un din Neegsten as di sülvst.</seg>
          <seg id="b.LUK.10.28" type="verse"> He awer sprok to em: Du hest recht antwort; doh dat, so warrst du leven.</seg>
          <seg id="b.LUK.10.29" type="verse"> He awer wull sik sülvst rechtfardigen, un sprok to JEsus: Wer is denn min Neegste?</seg>
          <seg id="b.LUK.10.30" type="verse"> Do antworte JEsus, un sprok: Dar weer en Minsch, de gung vun Jerusalem raf na Jericho, un full unner de Mörders; de trocken em ut, un slogen em, un gungen darvun, un leeten em halfdod liggen.</seg>
          <seg id="b.LUK.10.31" type="verse"> Dat begev sik awer vun ungefehr, dat en Prester desülve Strat raf trock, un as he em seeg, gung he vöröwer.</seg>
          <seg id="b.LUK.10.32" type="verse"> Desglieken ok en Levit, as he keem bi de Stä, un seeg em, gung he vöröwer.</seg>
          <seg id="b.LUK.10.33" type="verse"> En Samariter awer reis’, un keem darhen, un as he em sehn dä, jammer he em,</seg>
          <seg id="b.LUK.10.34" type="verse"> Gung to em, verbunn em sin Wunden, un got dar Öl un Wien rin; un bör em up sin Thier, un broch em in de Harbarg, un pleg em.</seg>
          <seg id="b.LUK.10.35" type="verse"> An den annern Dag reis’ he, un trock rut twee Groschen un gev se den Werth, un sprok to em: Pleg em; un wenn du wat mehr utleggen warrst, will ik di dat betaln, wenn ik wedder kam.</seg>
          <seg id="b.LUK.10.36" type="verse"> Wat för een, dünkt di, de mank düsse dree de Neegste west is to den, de mank de Mörders fulln weer?</seg>
          <seg id="b.LUK.10.37" type="verse"> He sprok: De de Barmhartigkeit an em dä. Do sprok JEsus to em: So gah hen, un doh desglieken.</seg>
          <seg id="b.LUK.10.38" type="verse"> Dat begev sik awer, as se wannelten, gung He in en Flecken. Dar weer en Fru, mit Namen Martha, de neem Em up in ehr Hus.</seg>
          <seg id="b.LUK.10.39" type="verse"> Un se harr en Swester, de heet Maria; de sett sik to JEsus Sin Föt, un hör Sin Red to.</seg>
          <seg id="b.LUK.10.40" type="verse"> Martha awer mak sik veel to schaffen, Em to deen’. Un se trä hento, un sprok: HErr, fragst Du nich darna, dat min Swester mi alleen deen’ lett? Segg ehr doch, dat se dat ok angrippt.</seg>
          <seg id="b.LUK.10.41" type="verse"> JEsus awer antworte, un sprok to ehr: Martha, Martha, du hest veel Sorg un Möh;</seg>
          <seg id="b.LUK.10.42" type="verse"> Eens awer is Noth. Maria hett dat gude Deel utwählt, dat schall nich vun ehr nahmen warrn.</seg>
        </div>
        <div id="b.LUK.11" type="chapter">
          <seg id="b.LUK.11.1" type="verse"> Un dat begev sik, dat He weer an en Ort un beden dä. Un as He uphört harr, sprok een vun Sin Jüngers to Em: HErr, lehr uns beden, as ok Johannes sin Jüngers lehr.</seg>
          <seg id="b.LUK.11.2" type="verse"> He awer sprok to se: Wenn ji beden doht, so sprekt: Uns’ Vader in den Himmel, Din Nam warr hilligt. Din Riek kam. Din Will gescheh up de Eer as in den Himmel.</seg>
          <seg id="b.LUK.11.3" type="verse"> Uns’ däglich Brod gev uns ümmerdar.</seg>
          <seg id="b.LUK.11.4" type="verse"> Un vergev uns unse Sünden; denn ok wi vergevt alle, de uns schüllig sünd. Un föhr uns nich in Versökung, sonnern erlös’ uns vun dat Övel.</seg>
          <seg id="b.LUK.11.5" type="verse"> Un He sprok to se: Wer is mank ju, de en Fründ hett, un gung to em um Merrnnacht, un sprok to em: Leeve Fründ, lehn mi dree Bröd.</seg>
          <seg id="b.LUK.11.6" type="verse"> Denn dar is min Fründ to mi kamen vun de Strat, un ik hef nich, dat ik em vörlegg.</seg>
          <seg id="b.LUK.11.7" type="verse"> Un de, weke darinnen weer, antwort em, un sprok: Mak mi keen Unruh; de Döhr is all toslaten, un min lütten Kinner sünd bi mi in de Kamer; ik kann nich upstahn un di geven.</seg>
          <seg id="b.LUK.11.8" type="verse"> Ik segg ju, un ob he nich upsteiht, un gift em, darum, dat he sin Fründ is; so ward he doch wegen sin Utverschamtheit upstahn, un em geven so veel as he brukt.</seg>
          <seg id="b.LUK.11.9" type="verse"> Un Ik segg ju ok: Bedt, so ward ju geven; sökt, so ward ji finn’; kloppt an, so ward ju updahn.</seg>
          <seg id="b.LUK.11.10" type="verse"> Denn wer dar bedt, de nimmt, un wer dar söcht, de finnt, un wer dar ankloppt, den ward updahn.</seg>
          <seg id="b.LUK.11.11" type="verse"> Wo bedt mank ju en Söhn den Vader um Brod, de em en Steen darför beeden deiht? un so he um en Fisch bedt, de em en Slang för den Fisch beeden deiht?</seg>
          <seg id="b.LUK.11.12" type="verse"> Oder wenn he um en Ei bedt, de em en Skorpion darför beeden deiht?</seg>
          <seg id="b.LUK.11.13" type="verse"> Wenn denn ji, de ji bös sünd, künnt ju Kinner gude Gaven geven, wa veel mehr ward de Vader in den Himmel den hilligen GEist geven de, de Em bedt.</seg>
          <seg id="b.LUK.11.14" type="verse"> Un He drev en Düvel ut, de weer stumm. Un dat gescheeg, as de Düvel utfahrn dä, do sprok de Stumme. Un dat Volk verwunner sik.</seg>
          <seg id="b.LUK.11.15" type="verse"> Weke awer mank se sproken: He drift de Düvels ut dörch Beelzebub, den Böwersten vun de Düvels.</seg>
          <seg id="b.LUK.11.16" type="verse"> De annern awer versöchten Em, un begehrten en Teken vun Em vun den Himmel.</seg>
          <seg id="b.LUK.11.17" type="verse"> He awer vernehm ehr Gedanken un sprok to se: En jede Riek, wenn dat mit sik sülvst uneens ward, dat ward wüst, un een Hus fallt öwer dat anner.</seg>
          <seg id="b.LUK.11.18" type="verse"> Is denn de Satanas ok mit sik sülvst uneens, woans will sin Riek bestahn? Denn ji seggt, Ik driev de Düvels ut dörch Beelzebub.</seg>
          <seg id="b.LUK.11.19" type="verse"> Wenn awer Ik de Düvels dörch Beelzebub utdriev, dörch wen drievt se ju Kinner ut? Darum ward se ju Richters wesen.</seg>
          <seg id="b.LUK.11.20" type="verse"> Wenn Ik awer dörch GOtt Sin Finger de Düvels utdriev, so kummt ja dat Riek GOttes to ju.</seg>
          <seg id="b.LUK.11.21" type="verse"> Wenn en Mann, de sik mit Waffen gut versehn hett, sin Palast bewahrt, so blift dat Sine mit Freden.</seg>
          <seg id="b.LUK.11.22" type="verse"> Wenn awer en Starkerer öwer em kummt, un öwerwindt em, so nimmt he em sin Harnisch, worup he sik verleet, un deelt den Rov ut.</seg>
          <seg id="b.LUK.11.23" type="verse"> Wer nich mit Mi is, de is wedder Mi; un wer nich mit Mi sammelt, de streut utenanner.</seg>
          <seg id="b.LUK.11.24" type="verse"> Wenn de unreine Geist vun den Minsch utfahrt, so dörchwannert he wüste Stä’n, söcht Ruh un findt se nich; so sprickt he: Ik will wedder umkehrn in min Hus, dar ik utgahn bün.</seg>
          <seg id="b.LUK.11.25" type="verse"> Un wenn he kummt, so findt he dat mit Bessens rein makt un smückt.</seg>
          <seg id="b.LUK.11.26" type="verse"> Denn geiht he hen, un nimmt söven Geister to sik, de arger sünd, as he sülvst; un wenn se rinkamt, wahnt se dar, un dat ward darna mit densülvigen Minschen arger, as vörher.</seg>
          <seg id="b.LUK.11.27" type="verse"> Un dat begev sik, as He düt reden dä, hev en Fru mank dat Volk ehr Stimm up, un sprok to Em: Selig is de Lief, de Di dragen hett, un de Bost, an de Du legen hest.</seg>
          <seg id="b.LUK.11.28" type="verse"> He awer sprok: Ja, selig sünd, de GOttes Wort hört un bewahrt.</seg>
          <seg id="b.LUK.11.29" type="verse"> Dat Volk awer dräng dar hento. Do fung He an, un sä: Düt is en bös Geslecht, se begehrt en Teken, un se ward keen Teken geven, as alleen dat Teken vun den Prophet Jonas.</seg>
          <seg id="b.LUK.11.30" type="verse"> Denn gliek as Jonas weer en Teken för de Niniviten: also ward dat de Minschensöhn wesen för düt Geslecht.</seg>
          <seg id="b.LUK.11.31" type="verse"> De Königin vun Middag ward hervör treden vör dat Gericht mit de Lüd vun düt Geslecht, un ward se verdammen; denn se keem vun dat Enn vun de Welt, to hörn Salomo sin Wiesheit. Un seht, hier is mehr as Salomo.</seg>
          <seg id="b.LUK.11.32" type="verse"> De Lüd vun Ninive ward hervörtreden vör dat Gericht mit de Lüd vun düt Geslecht, un ward dat verdammen; denn se dän Buße na Jonas sin Predigt. Un seht, hier is mehr as Jonas.</seg>
          <seg id="b.LUK.11.33" type="verse"> Nüms stickt en Licht an, un sett dat an en heemlichen Ort, ok nich unner en Kornmaat; sonnern up en Lüchter, up dat, wer rin geiht, dat Licht sehn deiht.</seg>
          <seg id="b.LUK.11.34" type="verse"> Dat Oog is dat Licht vun den Lief. Wenn nu din Oog eenfoltig wesen ward, so is din ganze Lief licht. Wenn awer din Oog arg is, so is ok din Lief düster.</seg>
          <seg id="b.LUK.11.35" type="verse"> So seh darup, dat nich dat Licht in di Düsternis is.</seg>
          <seg id="b.LUK.11.36" type="verse"> Wenn nu din Lief ganz hell is, dat he keen Stück vun de Düsternis hett, so ward he ganz hell wesen, ward di hell maken as en hellen Blitz.</seg>
          <seg id="b.LUK.11.37" type="verse"> As He awer in de Red weer, be’ Em en Pharisäer, dat He mit em de Middagsmahltied eet. Un He gung rin, un sett Sik to Disch.</seg>
          <seg id="b.LUK.11.38" type="verse"> As dat de Pharisäer sehn dä, wunner he sik, dat He Sik nich vör dat Eten wuschen harr.</seg>
          <seg id="b.LUK.11.39" type="verse"> De HErr awer sprok to em: Ji Pharisäers holt dat Utwennige vun de Bekers un de Schöddeln rein, awer ju Inwenniges is vull Rov un Bosheit.</seg>
          <seg id="b.LUK.11.40" type="verse"> Ji Narren, meent ji, dat dat binnen rein is, wenn dat buten rein is?</seg>
          <seg id="b.LUK.11.41" type="verse"> Doch gevt Almosen vun dat, dat dar is; süh, so is ju Allns rein.</seg>
          <seg id="b.LUK.11.42" type="verse"> Awer wehe ju Pharisäers, dat ji vun Pfeffermünz un Raute, un allerlie Grönkrut den Teinten nehmt, un gaht vör dat Gericht öwer, un vör GOttes Leef. Düt schull man dohn, un dat nich laten.</seg>
          <seg id="b.LUK.11.43" type="verse"> Wehe ju Pharisäers, dat ji geern baben an sitt in de Scholen, un wüllt gröt’ warrn up den Markt.</seg>
          <seg id="b.LUK.11.44" type="verse"> Wehe ju Schriftgelehrten un Pharisäers, ji Heuchlers, dat ji west gliek as de verdeckten Gräver, dar de Lüd öwer lopt un kennt se nich.</seg>
          <seg id="b.LUK.11.45" type="verse"> Do antworte een vun de Schriftgelehrten, un sprok to Em: Meister, mit de Wör’ beschimpst Du ok uns.</seg>
          <seg id="b.LUK.11.46" type="verse"> He awer sprok: Un wehe ok ju Schriftgelehrten! denn ji beladt de Minschen mit unerdrägliche Lasten, un ji röhrt se nich mit een Finger an.</seg>
          <seg id="b.LUK.11.47" type="verse"> Wehe ju! denn ji bu’t de Propheten ehr Gräver; ju Vaders awer hebbt se dod makt.</seg>
          <seg id="b.LUK.11.48" type="verse"> So betügt ji twar, un willigt in ju Vaders ehr Wark; denn maken se se dod, so bu’t ji ehr Gräver.</seg>
          <seg id="b.LUK.11.49" type="verse"> Darum sprickt GOtt Sin Wiesheit: Ik will Propheten un Apostels to se schicken, un vun düssen ward se weke dod maken un verfolgen.</seg>
          <seg id="b.LUK.11.50" type="verse"> Up dat förrert ward vun düt Geslecht dat Blod vun alle Propheten, dat vergaten is, siet de Grund vun de Welt leggt is.</seg>
          <seg id="b.LUK.11.51" type="verse"> Vun Abel sin Blot an bet up dat Blot vun Zacharias, de umkeem twischen den Altar un den Tempel. Ja, Ik segg ju: Dat ward förrert warrn vun düt Geslecht.</seg>
          <seg id="b.LUK.11.52" type="verse"> Wehe ju Schriftgelehrten! denn ji hebbt den Slötel to de Erkenntnis. Ji kamt nich rin, un ji wehrt de, de rin wüllt.</seg>
          <seg id="b.LUK.11.53" type="verse"> As He awer so wat to se seggen dä, fungen de Schriftgelehrten un Pharisäers an, hart up Em to drängen, un Em mit allerlie Fragen den Mund to stoppen.</seg>
          <seg id="b.LUK.11.54" type="verse"> Un luerten up Em, un söchten, ob se wat fangen kunnen ut Sin Mund, dat se en Sak wedder Em harrn.</seg>
        </div>
        <div id="b.LUK.12" type="chapter">
          <seg id="b.LUK.12.1" type="verse"> Dar leep dat Volk to, un keemen weke Dusend tosamen, so dat se sik unner enanner perrten. Do fung He an, un sä to Sin Jüngers: Ton eersten hödt ju vör de Pharisäers ehrn Suerdeeg, denn dat is de Heuchelie.</seg>
          <seg id="b.LUK.12.2" type="verse"> Dar is awer nicks verborgen, dat nich apenbar ward, un is nicks heemlich, dat man nich weeten ward.</seg>
          <seg id="b.LUK.12.3" type="verse"> Darum, wat ji in Düsternis seggt, dat ward man int Licht hörn; wat ji redt in dat Ohr in de Kamer, dat ward man up dat Dack predigen.</seg>
          <seg id="b.LUK.12.4" type="verse"> Ik segg ju awer, Min Frünn, west nich bang vör de, de den Lief dod makt, un darna nicks mehr dohn künnt.</seg>
          <seg id="b.LUK.12.5" type="verse"> Ik will ju awer wiesen, vör weke ji bang wesen schüllt: West bang vör Den, de, nadem He dod makt hett, ok Macht hett, to smieten in de Höll. Ja, Ik segg ju, vör Den west bang.</seg>
          <seg id="b.LUK.12.6" type="verse"> Verkofft man nich fief Lünken för twee Penning? Noch hett GOtt vun desülvigen nich een vergeten.</seg>
          <seg id="b.LUK.12.7" type="verse"> Ok sünd de Haar up ju Kopp all tellt. Darum west nich bang, denn ji sünd beter, as veele Lünken.</seg>
          <seg id="b.LUK.12.8" type="verse"> Ik segg ju awer: Wer Mi bekennen deiht vör de Minschen, den ward ok de Minschensöhn bekennen vör GOtt Sin Engel.</seg>
          <seg id="b.LUK.12.9" type="verse"> Wer Mi awer verleugnet vör de Minschen, de ward verleugnet warrn vör GOtt Sin Engeln.</seg>
          <seg id="b.LUK.12.10" type="verse"> Un wer dar redt en Wort wedder den Minschensöhn, den schall dat vergeven warrn; wer awer den hilligen GEist lästert, den schall dat nich vergeven warrn.</seg>
          <seg id="b.LUK.12.11" type="verse"> Wenn se ju awer föhrn ward in ehr Scholn, un vör de Obrigkeit un de Gewaltigen, so sorgt nich, wa oder wat ji antworten, oder wat ji seggen schüllt.</seg>
          <seg id="b.LUK.12.12" type="verse"> Denn de hillige GEist ward ju to desülvige Stunn lehrn, wat ji seggen schüllt.</seg>
          <seg id="b.LUK.12.13" type="verse"> Do sprok awer een vun dat Volk to Em: Meister, segg min Broder, dat he mit mi dat Arv deelt.</seg>
          <seg id="b.LUK.12.14" type="verse"> He awer sprok to em: Minsch, wer hett mi to en Richter oder Arvscheeder öwer ju sett?</seg>
          <seg id="b.LUK.12.15" type="verse"> Un sprok to se: Seht to, un hödt ju vör den Giez; denn Nüms levt darvun, dat he veel Göder hett.</seg>
          <seg id="b.LUK.12.16" type="verse"> Un He sä se en Glieknis, un sprok: Dar weer en rieken Mann, den sin Feld harr gut dragen.</seg>
          <seg id="b.LUK.12.17" type="verse"> Un He dach bi sik sülvst, un sprok: Wat schall ik dohn? Ik hef nich, dar ik min Frücht hensammeln kann.</seg>
          <seg id="b.LUK.12.18" type="verse"> Un sprok: Dat will ik dohn, ik will min Schüns afbreken, un se gröter bu’n, un will darin sammeln Allns, wat mi wussen is, un min Göder.</seg>
          <seg id="b.LUK.12.19" type="verse"> Un will seggen to min Seel: Leeve Seel, du hest en groten Vörrath up veele Jahrn; hef nu Ruh, itt un drink, un hef guden Moth.</seg>
          <seg id="b.LUK.12.20" type="verse"> Awer GOtt sprok to em: Du Narr, in düsse Nacht ward man din Seel vun di förrern; un wokeen sin ward dat wesen, wat du bereidet hest?</seg>
          <seg id="b.LUK.12.21" type="verse"> Also geiht dat, wer sik Schätze sammelt, un is nich riek in GOtt.</seg>
          <seg id="b.LUK.12.22" type="verse"> He sprok awer to Sin Jüngers: Darum segg Ik ju: Sorgt nich för ju Leven, wat ji eten schüllt, ok nich för ju Lief, wat ji antrecken schüllt.</seg>
          <seg id="b.LUK.12.23" type="verse"> Dat Leven is mehr, as de Spies, un de Lief mehr as de Kledung.</seg>
          <seg id="b.LUK.12.24" type="verse"> Seht up de Raven, se sai’t nich, se aarnt nich, se hebbt ok keen Kellers, noch Schüns; un GOtt nährt se doch. Wa veel awer sünd ji beter, as de Vageln!</seg>
          <seg id="b.LUK.12.25" type="verse"> Wer is mank ju, ob he ok darum sorgen deiht, de dar kunn ok een El lang to sin Gröte setten?</seg>
          <seg id="b.LUK.12.26" type="verse"> So ji denn dat Geringste nich vermögt, warum sorgt ji för dat annere?</seg>
          <seg id="b.LUK.12.27" type="verse"> Seht up de Lilln up dat Feld, wa se wasst; se arbeidt nich, so spinnt se ok nich. Ik segg ju awer: dat ok Salomo in all sin Herrlichkeit nich is kledt west as een vun de.</seg>
          <seg id="b.LUK.12.28" type="verse"> Wenn denn GOtt dat Gras, dat hüt up dat Feld steiht un morgen in den Aben smeten ward, so kleden deiht, wa veel mehr ward He ju kleden, ji Kleenglovigen!</seg>
          <seg id="b.LUK.12.29" type="verse"> Darum ok ji, fragt nicks darna, wat ji eten, oder wat ji drinken schüllt; west nich wankelmödig.</seg>
          <seg id="b.LUK.12.30" type="verse"> Na so wat Allns tracht de Heiden in de Welt; awer ju Vader weet dat wol, dat ji dat brukt.</seg>
          <seg id="b.LUK.12.31" type="verse"> Doch tracht na GOtt Sin Riek, so ward ju dat Allns tofalln.</seg>
          <seg id="b.LUK.12.32" type="verse"> West nich bang, du lütte Herde; denn dat is ju Vader Sin Wolgefalln, ju dat Riek to geven.</seg>
          <seg id="b.LUK.12.33" type="verse"> Verkopt, wat ji hebbt, un gevt Almosen. Makt ju Säcke, de nich old ward, en Schatz, de nümmer afnimmt in den Himmel, dar keen Deef tokummt, un den keen Motten fret.</seg>
          <seg id="b.LUK.12.34" type="verse"> Denn wo ju Schatz is, dar ward ju Hart ok wesen.</seg>
          <seg id="b.LUK.12.35" type="verse"> Lat ju Lenden umgürt wesen un ju Lichter brenn’;</seg>
          <seg id="b.LUK.12.36" type="verse"> Un west gliek de Minschen, de up ehrn HErrn tövt, wenn He upbreken ward vun de Hochtied, up dat, wenn He kummt, un ankloppt, se Em bald upmakt.</seg>
          <seg id="b.LUK.12.37" type="verse"> Selig sünd de Knechts, de de HErr, wenn He kummt, waken findt. Wahrlich, Ik segg ju: He ward sik upschörten, un ward se to Disch setten, un vör se gahn un se deen.</seg>
          <seg id="b.LUK.12.38" type="verse"> Un wenn He kummt in de tweete Wacht, un in de drütte Wacht, un ward dat also finn; selig sünd düsse Knechten.</seg>
          <seg id="b.LUK.12.39" type="verse"> Dat schüllt ji awer weten, wenn en Husherr wüß, to weke Stunn de Deef kamen dä, so wak he, un leet nich in sin Hus breken.</seg>
          <seg id="b.LUK.12.40" type="verse"> Darum west ji ok bereit; denn de Minschensöhn ward kamen to de Stunn, dar ji dat nich meent.</seg>
          <seg id="b.LUK.12.41" type="verse"> Petrus awer sprok to Em: HErr, seggst Du düt Glieknis to uns oder ok to alle?</seg>
          <seg id="b.LUK.12.42" type="verse"> De HErr awer sprok: Wat för en grot Ding is dat um en truen un kloken Husholer, den de HErr sett öwer Sin Lüd, dat he se to rechte Tied ehr Gebühr geven deiht!</seg>
          <seg id="b.LUK.12.43" type="verse"> Selig is de Knecht, den sin Herr findt also dohn, wenn he kummt.</seg>
          <seg id="b.LUK.12.44" type="verse"> Wahrlich, Ik segg ju, he ward em öwer all sin Göder setten.</seg>
          <seg id="b.LUK.12.45" type="verse"> Wenn awer desülve Knecht in sin Harten seggen ward: Min HErr vertreckt to kamen; un fangt an to sla’n de Knechts un Deerns, ok to eten un to drinken, un sik vull to supen,</seg>
          <seg id="b.LUK.12.46" type="verse"> So ward düsse Knecht sin HErr kamen an den Dag, wenn he sik dat nich versüht, un to de Stunn, de he nich weet, un ward em in Stücken tweirieten, un ward em sin Lohn geven mit de Unglövigen.</seg>
          <seg id="b.LUK.12.47" type="verse"> De Knecht awer, de sin Herrn sin Willen weet, un hett sik nich bereit holn, de ward veel Släg utstahn möten.</seg>
          <seg id="b.LUK.12.48" type="verse"> De dat awer nich weet, un hett doch dahn dat, wat Släg werth is, de ward wenig Släg kriegen. Denn weken veel geven is, bi den ward man veel söken; un weken veel befahln is, vun den ward man veel förrern.</seg>
          <seg id="b.LUK.12.49" type="verse"> Ik bün kamen, dat Ik en Füer anstek up de Eer: wat wull Ik leever, as dat dat all brenn dä!</seg>
          <seg id="b.LUK.12.50" type="verse"> Awer Ik mutt mi tovör döpen laten mit en Döp. Un wa is Mi so bang, bet se vullbrocht ward!</seg>
          <seg id="b.LUK.12.51" type="verse"> Meent ji, dat Ik herkamen bün, Freden to bringen up de Eer? Ik segg: Nee; sonnern Striet.</seg>
          <seg id="b.LUK.12.52" type="verse"> Denn vun nu af an ward fief in en Hus uneens wesen; dree gegen twee, un twee gegen dree.</seg>
          <seg id="b.LUK.12.53" type="verse"> De Vader ward gegen den Söhn wesen, un de Söhn gegen den Vader; de Moder gegen de Dochter, un de Dochter gegen de Moder; den Mann sin Moder gegen sin Fru, un den Söhn sin Fru gegen ehrn Mann sin Moder.</seg>
          <seg id="b.LUK.12.54" type="verse"> He awer sprok to dat Volk: Wenn ji en Wolk seht upgahn vun Westen, so sprekt ji bald: Dar kummt Regen, un dat geschüht so.</seg>
          <seg id="b.LUK.12.55" type="verse"> Un wenn ji seht den Südwind weihn, so seggt ji: Dat ward hitt warrn, un dat geschüht so.</seg>
          <seg id="b.LUK.12.56" type="verse"> Ji Heuchler, de Gestalt vun de Eer un den Himmel künnt ji unnersöken, warum unnersökt ji düsse Tied nich?</seg>
          <seg id="b.LUK.12.57" type="verse"> Warum richt ji nich an ju sülvst, wat recht is?</seg>
          <seg id="b.LUK.12.58" type="verse"> Wenn du awer mit din Weddersaker vör den Fürsten geihst, so doh Fliet up den Weg, dat du em los warrst, up dat he di nich etwa vör den Richter trecken deiht, un de Richter öwerlevert di den Stockmeister, un de Stockmeister smitt di in dat Gefängnis.</seg>
          <seg id="b.LUK.12.59" type="verse"> Ik segg di: Du warrst vun dar nich rut kamen, bet du den allerletzten Penning betahln deihst.</seg>
        </div>
        <div id="b.LUK.13" type="chapter">
          <seg id="b.LUK.13.1" type="verse"> Dar weern awer to desülve Tied weke darbi, de verkünnigten Em vun de Galiläer, de ehr Blod Pilatus mit ehr Opfer mengt harr.</seg>
          <seg id="b.LUK.13.2" type="verse"> Un JEsus antworte, un sprok to se: Meent ji, dat düsse Galiläer vör alle Galiläers Sünners west sünd, wiel se dat leden hebbt?</seg>
          <seg id="b.LUK.13.3" type="verse"> Ik segg: Nee; sonnern, wenn ji ju nich betert, ward ok ji all up glieke Wies umkamen.</seg>
          <seg id="b.LUK.13.4" type="verse"> Oder meent ji, dat de achtein, up weke de Thorn in Siloah full un se dod slog, mehr schüllig west sünd as alle Minschen, de in Jerusalem wahnt?</seg>
          <seg id="b.LUK.13.5" type="verse"> Ik segg: Nee; sonnern, wenn ji ju nich betert, ward ji alle up glieke Wies umkamen.</seg>
          <seg id="b.LUK.13.6" type="verse"> He sä se awer düt Glieknis: Dar harr Een en Fiegenbom, de weer plant in sin Wienbarg, un he keem, un söch Frucht darup, un funn se nich.</seg>
          <seg id="b.LUK.13.7" type="verse"> Do sprok he to den Wiengarner: Süh, ik bün nu dree Jahr lang alle Jahr kamen, un hef Frucht söcht up düssen Fiegenbom, un finn se nich; hau em af, wat hinnert he dat Land?</seg>
          <seg id="b.LUK.13.8" type="verse"> He awer antworte un sprok to em: Herr, lat em noch düt Jahr stahn, bet dat ik um em grav, un em Mist geven doh,</seg>
          <seg id="b.LUK.13.9" type="verse"> Ob he wull Frucht bringen, wo nich, so hau em darna af.</seg>
          <seg id="b.LUK.13.10" type="verse"> Un He lehr in en Schol up den Sabbat.</seg>
          <seg id="b.LUK.13.11" type="verse"> Un süh, en Fru weer dar, de harr en Krankheitsgeist achtein Jahr, un se weer krumm, un kunn sik nich uprichten.</seg>
          <seg id="b.LUK.13.12" type="verse"> As JEsus se awer seeg, reep He se to sik un sprok to ehr: Fru, wes’ los vun din Krankheit.</seg>
          <seg id="b.LUK.13.13" type="verse"> Un lä de Hann up ehr. Un sogliek rich se sik up, un pries GOtt.</seg>
          <seg id="b.LUK.13.14" type="verse"> Do antworte de Scholöbberste, un war unwillig, dat JEsus up den Sabbat heel, un sprok to dat Volk: Dar sünd söß Dag, darin man arbeiden schall; in düsse kamt un lat ju heeln, un nich an en Sabbatdag.</seg>
          <seg id="b.LUK.13.15" type="verse"> Do antworte em de HErr, un sprok: Du Heuchler! Löst nich jedereen unner ju sin Ossen oder Esel vun de Krüff up den Sabbat, un bringt em to Water?</seg>
          <seg id="b.LUK.13.16" type="verse"> Schull awer nich löst warrn an den Sabbat düsse, de doch Abraham sin Dochter is, vun düsse Bande, de Satanas bunden hett nu wol achtein Jahr?</seg>
          <seg id="b.LUK.13.17" type="verse"> Un as He düt sä, mußten sik scham’ all, de Em towedder west weern; un all dat Volk freu sik öwer all de herrliche Daden, de vun Em geschehn.</seg>
          <seg id="b.LUK.13.18" type="verse"> He sprok awer: Womit is GOtt Sin Riek to verglieken? Un womit schall ik dat verglieken?</seg>
          <seg id="b.LUK.13.19" type="verse"> Dat is mit en Sempkorn to verglieken, dat en Minsch neem, un legg dat in sin Garn, un dat wuß un war en groten Bom, un de Vageln vun den Himmel wahn’ unner sin Twiegen.</seg>
          <seg id="b.LUK.13.20" type="verse"> Un awermals sprok He: Womit schall Ik GOtt Sin Riek verglieken?</seg>
          <seg id="b.LUK.13.21" type="verse"> Dat is mit en Suerdeeg to verglieken, den en Fru neem, un meng em mank dree Schepel Mehl, bet dat dat alltosam suer war.</seg>
          <seg id="b.LUK.13.22" type="verse"> Un He gung dörch Städte un Flecken, un lehr, un neem Sin Weg na Jerusalem.</seg>
          <seg id="b.LUK.13.23" type="verse"> Dar sprok awer een to Em: HErr, sünd dar wenige, de selig ward? He sprok to se:</seg>
          <seg id="b.LUK.13.24" type="verse"> Ringt darna, dat ji ingaht dörch de enge Port, denn veele ward, dat segg Ik ju, darna trachten, woans se rin kamt, un ward dat nich dohn künn.</seg>
          <seg id="b.LUK.13.25" type="verse"> Vun de Tied an, wenn de Husvader upstahn is, un de Döhr toslaten hett, dar ward ji denn anfangen, buten to stahn, un an de Döhr to kloppen, un seggen: »HErr, HErr, mak uns apen!« Un He ward antworten, un to ju seggen: Ik kenn ju nich, wo ji her sünd!«</seg>
          <seg id="b.LUK.13.26" type="verse"> So ward ji denn anfangen to seggen: »Wi hebbt vör Di seten un drunken, un up de Straten hest Du uns lehrt.«</seg>
          <seg id="b.LUK.13.27" type="verse"> Un He ward seggen: »Ik segg ju, Ik kenn ju nich, wo ji her sünd; wiekt alle vun Mi, ji Öveldoers!«</seg>
          <seg id="b.LUK.13.28" type="verse"> Dar ward wesen Hulen un Tänklappern; wenn ji sehn ward Abraham, un Isaak, un Jakob, un alle Propheten in GOtt Sin Riek, ju awer rut stött.</seg>
          <seg id="b.LUK.13.29" type="verse"> Un dar ward kamen vun Osten un vun Westen, vun Norden un vun Süden, de to Disch sitten ward in GOtt Sin Riek.</seg>
          <seg id="b.LUK.13.30" type="verse"> Un süh, dar sünd weke, de de Letzten sünd, de ward de Eersten wesen, un sünd Eerste, de ward de Letzten wesen.</seg>
          <seg id="b.LUK.13.31" type="verse"> An densülvigen Dag keemen weke Pharisäers, un sproken to Em: Mak di rut, un gah vun hier; denn Herodes will Di dod maken.</seg>
          <seg id="b.LUK.13.32" type="verse"> Un He sprok to se: Gaht hen, un seggt düssen Foß: Süh, Ik drief Düvels ut, un mak gesund hüt un morgen, un an den drütten Dag warr Ik en Enn nehmen.</seg>
          <seg id="b.LUK.13.33" type="verse"> Doch mutt Ik hüt un morgen, un bi Dag darna wanneln; denn dat hört sik nich, dat en Prophet umkamen deiht buten vör Jerusalem.</seg>
          <seg id="b.LUK.13.34" type="verse"> Jerusalem, Jerusalem, de du dod makst de Propheten, un steenigst, de to di schickt ward, wa oft hef Ik din Kinner versammeln wullt, as en Hehn ehr Küken unner ehr Flünken, un ji hebbt nich wullt.</seg>
          <seg id="b.LUK.13.35" type="verse"> Seht, ju Hus schall ju wüste laten warrn. Denn Ik segg ju: Ji ward Mi nich sehn, bet dat Ik kam, dat ji seggen ward: Gelavt wes’, de dar kummt in den HErrn Sin Namen!</seg>
        </div>
        <div id="b.LUK.14" type="chapter">
          <seg id="b.LUK.14.1" type="verse"> Un dat begev sik, dat He keem in en Hogen vun de Pharisäers sin Hus up en Sabbat, dat Brod to eten; un se heeln up Em.</seg>
          <seg id="b.LUK.14.2" type="verse"> Un süh, dar weer en Minsch vör Em, de weer watersüchtig.</seg>
          <seg id="b.LUK.14.3" type="verse"> Un JEsus antworte, un sä to de Schriftgelehrten un Pharisäers, un sprok: Is dat ok recht, up den Sabbat to heeln?</seg>
          <seg id="b.LUK.14.4" type="verse"> Se awer swegen still. Un He greep em an, un heel em, un leet em gahn.</seg>
          <seg id="b.LUK.14.5" type="verse"> Un antworte, un sprok to se: Wokeen is mank ju, den sin Oß oder Esel in den Sot fallt, un he nich sogliek em ruttreckt up den Sabbatdag?</seg>
          <seg id="b.LUK.14.6" type="verse"> Un se kunn em darup wedder keen Antwort geven.</seg>
          <seg id="b.LUK.14.7" type="verse"> He sä awer en Glieknis to de Gäste, as He marken dä, wa se wählten, baben an to sitten, un sprok to se:</seg>
          <seg id="b.LUK.14.8" type="verse"> Wenn du vun Jemand nödigt warrst to Hochtied, so sett di nich baben an, dat nich vellicht een, de höger stellt is, as du, vun em laden ward.</seg>
          <seg id="b.LUK.14.9" type="verse"> Un wenn denn kummt, de di un em laden hett, sprickt to di: »Wiek düssen;« un du mußt denn mit Scham unner an sitten.</seg>
          <seg id="b.LUK.14.10" type="verse"> Sonnern wenn du laden warrst, so gah hen, un sett di unneran, up dat, wenn dar kummt, de di laden hett, he to di sprickt: »Fründ, rück rup.« Denn warrst du Ehr hebben vör de, de mit di to Disch sitten doht.</seg>
          <seg id="b.LUK.14.11" type="verse"> Denn wer sik sülvst verhögt, de schall dal sett warrn; un wer sik sülvst siet makt, de schall verhögt warrn. Mark.</seg>
          <seg id="b.LUK.14.12" type="verse"> He sprok ok to den, de em laden harr: Wenn du en Middags- oder Abendmahltied makst, so lad nich din Frünn, noch din Bröder, noch din Blodsfrünn, noch din Nawers, de dar riek sünd; up dat se nich di vellicht wedder ladt, un dat di vergolten ward;</seg>
          <seg id="b.LUK.14.13" type="verse"> Sonnern wenn du en Mahltied maken deihst, so lad de Armen, de Kröpels, de Lahmen, de Blinden:</seg>
          <seg id="b.LUK.14.14" type="verse"> So büst du selig; denn se hebbt dat di nich to vergellen. Dat ward di awer vergollen warrn in de Uperstahung vun de Gerechten.</seg>
          <seg id="b.LUK.14.15" type="verse"> As awer een so wat hör, de mit to Disch seet, sprok he to Em: Selig is de, de dat Brod eeten deiht in GOtt Sin Riek.</seg>
          <seg id="b.LUK.14.16" type="verse"> He awer sprok to Em: Dar weer en Minsch, de mak en grot Abendeten, un lad veele darto.</seg>
          <seg id="b.LUK.14.17" type="verse"> Un schick sin Knechten ut to de Stunn vun dat Abendeten, de beden sünd to seggen: Kamt, denn Allns is fardig.</seg>
          <seg id="b.LUK.14.18" type="verse"> Un se fungen alle an, een na den annern sik to entschülligen. De eerste sprok to Em: Ik hef en Acker kofft, un mutt rut gahn, un em besehn; ik bed di, entschüllig mi.</seg>
          <seg id="b.LUK.14.19" type="verse"> Un de anner sprok: Ik hef fief Spann Ossen kofft, un ik gah nu hen, se to besehn; ik bed di, entschüllig mi.</seg>
          <seg id="b.LUK.14.20" type="verse"> Un de drütte sprok: Ik hef en Fru nahm, darum kann ik nich kamen.</seg>
          <seg id="b.LUK.14.21" type="verse"> Un de Knecht keem, un sä dat sin HErrn wedder. Do war de Husherr falsch, un sprok to sin Knecht: Gah nu rut up de Weg’ un Straten vun de Stadt, un bring de Armen, de Kröpels, un Lahmen, un Blinden rin.</seg>
          <seg id="b.LUK.14.22" type="verse"> Un de Knecht sprok: Herr, dat is geschehn, wat du befahln hest; dar is awer noch mehr Platz.</seg>
          <seg id="b.LUK.14.23" type="verse"> Un de Herr sprok to den Knecht: Gah rut up de Landstraten, un an de Tün, un nödig se, rin to kamen, up dat min Hus vull ward!</seg>
          <seg id="b.LUK.14.24" type="verse"> Ik segg ju awer, dat vun de Männer, de dar laden sünd, nich een min Abendeten smecken ward.</seg>
          <seg id="b.LUK.14.25" type="verse"> Dar gung awer veel Volk mit Em, un He kehr Sik um, un sprok to se:</seg>
          <seg id="b.LUK.14.26" type="verse"> Wenn jemand to Mi kummt, un haßt nich sin Vader, Moder, Fru, Kinner, Bröder, Swester, ok darto sin egen Leven, de kann Min Jünger nich wesen.</seg>
          <seg id="b.LUK.14.27" type="verse"> Un wer nich sin Krüz driggt, un folgt Mi na, de kann Min Jünger nich wesen.</seg>
          <seg id="b.LUK.14.28" type="verse"> Wer is dar awer mank ju, de en Thorn bu’n will, un sitt nich tovör, un öwersleiht de Kosten, ob he dat hett, dat uttoföhrn?</seg>
          <seg id="b.LUK.14.29" type="verse"> Up dat nich, wenn he den Grund leggt hett, un kann dat nich utföhrn, alle, de dat sehn doht, anfangt öwer em to spotten,</seg>
          <seg id="b.LUK.14.30" type="verse"> Un seggt: Düsse Minsch fung an to bu’n, un kunn dat nich utföhrn.</seg>
          <seg id="b.LUK.14.31" type="verse"> Oder wat för en König will sik in en Striet begeven gegen en annern König, un sitt nich tovör un hol Rath, ob he kunn mit tein Dusend gegen den gahn, de öwer em kummt mit twintig Dusend?</seg>
          <seg id="b.LUK.14.32" type="verse"> Wa nich, schickt he Baden, wenn de annere noch wiet af is, un bed um Freden.</seg>
          <seg id="b.LUK.14.33" type="verse"> Also ok jedereen vun ju, de nich afseggt Allns, dat he hett, kann nich Min Jünger wesen.</seg>
          <seg id="b.LUK.14.34" type="verse"> Dat Solt is en gut Ding; wenn awer dat Solt slecht ward, womit schall man solten?</seg>
          <seg id="b.LUK.14.35" type="verse"> Dat is weder up dat Land, noch in den Mist wat nütz, sonnern man ward dat wegsmieten. Wer Ohrn hett to hörn, de hör to.</seg>
        </div>
        <div id="b.LUK.15" type="chapter">
          <seg id="b.LUK.15.1" type="verse"> Dar keemen awer to Em allerlie Töllners un Sünners, dat se em hörn dän.</seg>
          <seg id="b.LUK.15.2" type="verse"> Un de Pharisäers un Schriftgelehrten murrten, un sproken: Düsse nimmt de Sünners an, un itt mit se.</seg>
          <seg id="b.LUK.15.3" type="verse"> He sä awer to se düt Glieknis, un sprok:</seg>
          <seg id="b.LUK.15.4" type="verse"> Weke Minsch is mank ju, de hunnert Schap hett, un wenn he darvun een verlüst, de nich lett de negenunnegentig in de Wüstenie, un geiht hen na dat verlaren, bet dat he dat finn deiht?</seg>
          <seg id="b.LUK.15.5" type="verse"> Un wenn he dat funn hett, so leggt he dat up sin Schuller mit Freuden.</seg>
          <seg id="b.LUK.15.6" type="verse"> Un wenn he to Hus kummt, röppt he sin Frünn un Nawers, un sprickt to se: Freut ju mit mi, denn ik hef min Schap funn, dat verlarn weer.</seg>
          <seg id="b.LUK.15.7" type="verse"> Ik segg ju: Also ward ok Freud wesen in den Himmel öwer Een Sünner, de Buße deiht, vör negenunnegentig Gerechte, de keen Buße brukt.</seg>
          <seg id="b.LUK.15.8" type="verse"> Oder, weke Fru is, de tein Groschen hett, wenn se een darvun verlüst, de nich en Licht anstickt, un dat Hus fegen deiht, un mit Fliet söcht, bet dat se em findt?</seg>
          <seg id="b.LUK.15.9" type="verse"> Un wenn se em funn hett, röppt se ehr Fründinnen un Nawerschen, un sprickt: Freut ju mit mi; denn ik hef min Groschen funn, den ik verlarn harr.</seg>
          <seg id="b.LUK.15.10" type="verse"> Also ok, segg Ik ju, ward Freud wesen vör de Engeln GOttes öwer een Sünner, de Buße deiht.</seg>
          <seg id="b.LUK.15.11" type="verse"> Un He sprok: En Minsch harr twee Söhns;</seg>
          <seg id="b.LUK.15.12" type="verse"> Un de jüngste vun se sprok to den Vader: Gif mi, Vader, dat Deel vun de Göder, dat mi tohört. Un he deel dat Gut.</seg>
          <seg id="b.LUK.15.13" type="verse"> Un nich lang naher sammel de jüngste Söhn Allns tosam, un trock wiet öwer Land, un darsülvst broch he sin Gut dörch mit Prassen.</seg>
          <seg id="b.LUK.15.14" type="verse"> As he nu all dat Sine vertehrt harr, keem en grote düre Tied öwer datsülvige Land, un he fung an to darven.</seg>
          <seg id="b.LUK.15.15" type="verse"> Un gung hen, un hung sik an en Börger in dat Land, de schick em up sin Acker, de Sögen to höden.</seg>
          <seg id="b.LUK.15.16" type="verse"> Un he harr geern sin Buk mit Träbern füllt, de de Sögen eeten; awer Nüms gev se em.</seg>
          <seg id="b.LUK.15.17" type="verse"> Do keem he to sik sülvst, un sprok: Wa veel Daglöhners hett min Vader, de Brod in Öwerfloth hebbt, un ik kam um vör Hunger.</seg>
          <seg id="b.LUK.15.18" type="verse"> Ik will mi upmaken un to min Vader gahn, un to em seggen: Vader, ik hef sünnigt in den Himmel un vör di;</seg>
          <seg id="b.LUK.15.19" type="verse"> Un bün vun nu an nich mehr werth, dat ik din Söhn heet; mak mi as een vun din Daglöhners.</seg>
          <seg id="b.LUK.15.20" type="verse"> Un he mak sik up, un keem to sin Vader. As he awer noch wiet weg weer, seeg em sin Vader, un dat jammer em, leep hen, un full em um sin Hals, un küß em.</seg>
          <seg id="b.LUK.15.21" type="verse"> De Söhn awer sprok to em: Vader, ik hef sünnigt in den Himmel un vör di, un bün nu nich mehr werth, dat ik din Söhn heet.</seg>
          <seg id="b.LUK.15.22" type="verse"> Awer de Vader sprok to sin Knechts: Bringt dat beste Kleed hervör un treckt dat em an, un gevt em en Fingerring an sin Hand, un Schoh an sin Föt;</seg>
          <seg id="b.LUK.15.23" type="verse"> Un bringt en Mastkalf her, un slacht dat, lat uns eten un vergnögt wesen;</seg>
          <seg id="b.LUK.15.24" type="verse"> Denn düsse min Söhn weer dod, un is wedder lebendig warn; he weer verlarn, un is funn warn. Un se fungen an, vergnögt to wesen.</seg>
          <seg id="b.LUK.15.25" type="verse"> Awer de öllste Söhn weer up dat Feld, un as he neeg bi dat Hus keem, hör he dat Singen un dat Speeln;</seg>
          <seg id="b.LUK.15.26" type="verse"> Un reep to sik een vun de Knechts, un frog em, wat dat weer.</seg>
          <seg id="b.LUK.15.27" type="verse"> De awer sä em: Din Broder is kamen, un din Vader hett en Mastkalf slacht, wiel he em gesund wedder hett.</seg>
          <seg id="b.LUK.15.28" type="verse"> Do war he falsch, un wull nich rin gahn. Do gung sin Vader rut un be’ em.</seg>
          <seg id="b.LUK.15.29" type="verse"> He antworte awer, un sprok to den Vader: Süh, so veele Jahr deen ik di, un hef din Gebot noch nie öwertreden; un du hest mi to keen Tied en Bock geven, dat ik mit min Frünn vergnögt wesen kunn.</seg>
          <seg id="b.LUK.15.30" type="verse"> Nu awer düsse din Söhn kamen is, de sin Gut mit Horen vertehrt hett, hest du en Mastkalf slacht.</seg>
          <seg id="b.LUK.15.31" type="verse"> He awer sprok to em: Min Söhn, du büst all Tied bi mi, un Allns, wat min is, dat is din.</seg>
          <seg id="b.LUK.15.32" type="verse"> Du schust awer vergnögt un guden Moths wesen; denn düsse din Broder weer dod, un is wedder lebendig warn; he weer verlarn, un is wedder funn.</seg>
        </div>
        <div id="b.LUK.16" type="chapter">
          <seg id="b.LUK.16.1" type="verse"> He sprok awer ok to Sin Jüngers: Dar weer en rieken Mann; de harr en Husholer, de war vör em berüchtigt, as harr he em sin Göder umbrocht.</seg>
          <seg id="b.LUK.16.2" type="verse"> Un he leet em kamen, un sprok to em: Wa hör ik dat vun di? Doh Rekenschap vun din Husholn; denn du kannst vun nu an keen Husholer mehr wesen.</seg>
          <seg id="b.LUK.16.3" type="verse"> De Husholer awer sprok bi sik sülvst: Wat schall ik dohn? Min Herr nimmt dat Amt vun mi; graven kann ik nich, so scham ik mi to beddeln.</seg>
          <seg id="b.LUK.16.4" type="verse"> Ik weet wol, wat ik dohn will, wenn ik nu vun dat Amt sett warr, dat se mi in ehr Hüser nehmt.</seg>
          <seg id="b.LUK.16.5" type="verse"> Un he reep to sik alle, de sin Herr wat schüllig weern, un sprok to den eersten: Waveel büst du min Herr schüllig?</seg>
          <seg id="b.LUK.16.6" type="verse"> He sprok: Hunnert Tünn Öl. Un he sprok to em: Nimm din Bref, sett di hen, un schriev gau föftig.</seg>
          <seg id="b.LUK.16.7" type="verse"> Darna sprok he to den annern: Du awer, waveel büst du schüllig? He sprok: Hunnert Tünn Weeten. Un he sprok to em: Nimm din Bref un schriev tachendig.</seg>
          <seg id="b.LUK.16.8" type="verse"> Un de Herr lav den ungerechten Husholer, dat he klok dahn harr. Denn de Kinner vun düsse Welt sünd klöker as de Kinner vun dat Licht in ehr Art.</seg>
          <seg id="b.LUK.16.9" type="verse"> Un Ik segg ju ok: Makt ju Frünn mit den ungerechten Mammon, up dat, wenn ji Noth lieden doht, se ju upnehmt in de ewigen Hütten.</seg>
          <seg id="b.LUK.16.10" type="verse"> Wer in dat Geringste tru is, de is ok in dat Grote tru, un wer in dat Geringste unrecht is, de is ok in dat Grote unrecht.</seg>
          <seg id="b.LUK.16.11" type="verse"> Wenn ji nu in den ungerechten Mammon nich tru sünd, wer will ju dat Wahrhafte anvertrun?</seg>
          <seg id="b.LUK.16.12" type="verse"> Un wenn ji in dat Fremde nich tru sünd, wer will ju geven dat, wat ju egen is?</seg>
          <seg id="b.LUK.16.13" type="verse"> Keen Husknecht kann twee Herren deenen: entweder he ward den een hassen, un den annern leef hebben; oder ward een anhangen un den annern verachten. Ji künnt nich GOtt deenen un den Mammon.</seg>
          <seg id="b.LUK.16.14" type="verse"> Dat Allns hörn ok de Pharisäers, de weern giezig, un spotten öwer Em.</seg>
          <seg id="b.LUK.16.15" type="verse"> Un He sprok to se: Ji sünd dat, de ji ju sülvst rechtfardigt vör de Minschen, awer GOtt kennt ju Harten; denn wat hoch is mank de Minschen, dat is en Gruel vör GOtt.</seg>
          <seg id="b.LUK.16.16" type="verse"> Dat Gesetz un de Propheten prophezeihn bet up Johannes, un vun de Tied an ward dat Riek GOttes dörch dat Evangelium predigt, un jedereen drängt sik mit Gewalt darin.</seg>
          <seg id="b.LUK.16.17" type="verse"> Dat is awer lichter, dat Himmel un Eer vergaht, as dat en Tüttel vun dat Gesetz falln deiht.</seg>
          <seg id="b.LUK.16.18" type="verse"> Wer sik scheeden deiht vun sin Fru, un en anner frien deiht, de brickt de Eh’; un wer de frien deiht, de vun ehrn Mann scheeden is, de brickt ok de Eh’.</seg>
          <seg id="b.LUK.16.19" type="verse"> Dar weer awer en rieken Mann, de sik in Purpur un wunnerschön Linn’ kleden dä, un alle Dag’ herrlich un in Freuden lev.</seg>
          <seg id="b.LUK.16.20" type="verse"> Dar weer awer en armen Mann, mit Namen Lazarus, de leeg vör sin Döhr vull Schwären.</seg>
          <seg id="b.LUK.16.21" type="verse"> Un begehr sik satt to eten vun de Kröm, de vun den Rieken sin Disch fulln; doch keemen de Hunn, un leckten em sin Schwären.</seg>
          <seg id="b.LUK.16.22" type="verse"> Dat begev sik awer, dat de arme Mann storv, un war vun de Engeln in Abraham sin Schot dragen. De Rieke awer storv ok un war begraven.</seg>
          <seg id="b.LUK.16.23" type="verse"> As he nu in de Höll un in de Qual weer, slog he sin Ogen up, un seeg Abraham vun wieden, un Lazarus in sin Schot,</seg>
          <seg id="b.LUK.16.24" type="verse"> Reep, un sprok: Vader Abraham, erbarm di öwer mi, un schick Lazarus her, dat he dat Üterste vun sin Finger in dat Water stippt, un min Tung köhlt; denn ik lie grote Pien in düsse Flamm.</seg>
          <seg id="b.LUK.16.25" type="verse"> Abraham awer sprok: Denk daran, Söhn, dat du din Gudes kregen hest in din Leven, un Lazarus dargegen hett dat Böse kregen; nu awer ward he tröst, un du warrst pienigt.</seg>
          <seg id="b.LUK.16.26" type="verse"> Un öwer dat Allns is twischen ju un uns en grote Kluft fast sett, dat de, de dar wulln vun hier raf fahrn to ju, künnt dat nich, un ok nich vun dar to uns röwer fahrn.</seg>
          <seg id="b.LUK.16.27" type="verse"> Do sprok he: So be’ ik di, Vader, dat du em schickst in min Vader sin Hus.</seg>
          <seg id="b.LUK.16.28" type="verse"> Denn ik hef noch fief Bröder, dat he se’t betügen deiht, up dat se nich ok kamt an düssen Ort vun de Qual.</seg>
          <seg id="b.LUK.16.29" type="verse"> Abraham sprok to em: Se hebbt Moses un de Propheten; lat se de hörn. Jes. 8, Luk.</seg>
          <seg id="b.LUK.16.30" type="verse"> He awer sprok: Nee, Vader Abraham, sonnern wenn een vun de Doden to se gung, so warn se Buß dohn.</seg>
          <seg id="b.LUK.16.31" type="verse"> He awer sprok to em: Hörn se Moses un de Propheten nich, so ward se ok nich gloven, wenn een vun de Doden upstahn deiht.</seg>
        </div>
        <div id="b.LUK.17" type="chapter">
          <seg id="b.LUK.17.1" type="verse"> He sprok awer to Sin Jüngers: Dat is unmöglich, dat nich Argernis kamen ward; wehe awer den, dörch weken se kamt!</seg>
          <seg id="b.LUK.17.2" type="verse"> Dat weer em beter, dat man en Möhlsteen an sin Hals hangen, un em in de See smieten dä, as dat he Een vun düsse Lüttjen en Anstot gift.</seg>
          <seg id="b.LUK.17.3" type="verse"> Höd ju! Wenn din Broder an di sünnigen deiht, so straf em; un wenn he sik betert, so vergif em.</seg>
          <seg id="b.LUK.17.4" type="verse"> Un wenn he söven Mal den Dag an di sünnigen dä, un söven Mal den Dag wedder keem to di, un spreken dä: »Dat deiht mi leed,« so schast du em vergeven.</seg>
          <seg id="b.LUK.17.5" type="verse"> Un de Apostels sproken to den HErrn: Mak unsen Glov stark!</seg>
          <seg id="b.LUK.17.6" type="verse"> De HErr awer sprok: Wenn ji Glov hebbt as en Sempkorn, un seggt to düssen Mulbeerbom: »Riet di ut, un sett di in de See!« so ward he ju gehorsam wesen.</seg>
          <seg id="b.LUK.17.7" type="verse"> Wer is mank ju, de en Knecht hett, de för em plögen, oder dat Veeh höden deiht, wenn he to Hus kummt vun dat Feld, dat he to em seggt: »Gah gliek hen, un sett di to Disch?«</seg>
          <seg id="b.LUK.17.8" type="verse"> Is dat nich so, dat he to em seggt: »Mak fardig, dat ik to Abend eten doh, bind en Schört vör, un bedeen mi, bet dat ik eten un drunken hef; darna schast du ok eten un drinken!«</seg>
          <seg id="b.LUK.17.9" type="verse"> Dankt he ok den Knecht, dat he dahn hett, wat em befahln weer? Ik meen dat nich.</seg>
          <seg id="b.LUK.17.10" type="verse"> Also ok ji, wenn ji Allns dahn hebbt, wat ju befahln is, so sprekt: »Wi sünd unnütze Knechts; wi hebbt dahn, wat wi to dohn schüllig weern.«</seg>
          <seg id="b.LUK.17.11" type="verse"> Un dat begev sik, as He na Jerusalem reisen dä, trock He merrn dörch Samaria un Galiläa.</seg>
          <seg id="b.LUK.17.12" type="verse"> Un as He in en Flecken keem, keemen em tein utsätzige Mannslüd entgegen, de stunn vun wieden,</seg>
          <seg id="b.LUK.17.13" type="verse"> Un se fungen an to schrien, un sproken: JEsu, leeve Meister, erbarm Di öwer uns!</seg>
          <seg id="b.LUK.17.14" type="verse"> Un as He se sehn dä, sprok He to se: Gaht hen, un lat ju sehn bi de Presters. Un dat gescheeg, as se hengungen, warn se rein.</seg>
          <seg id="b.LUK.17.15" type="verse"> Een awer mank se, as he seeg, dat he gesund warn weer, kehr he um, un pries GOtt mit lude Stimm.</seg>
          <seg id="b.LUK.17.16" type="verse"> Un full dal up sin Angesicht to Sin Föt, un dank Em. Un dat weer en Samariter.</seg>
          <seg id="b.LUK.17.17" type="verse"> JEsus awer antworte un sprok: Sünd nich tein vun se rein warn? Wo sünd awer de Negen?</seg>
          <seg id="b.LUK.17.18" type="verse"> Hett sik sunst keen funn, de wedder umkehrn un GOtt de Ehr geven dä, as düsse Fremde?</seg>
          <seg id="b.LUK.17.19" type="verse"> Un He sprok to em: Stah up, gah hen, din Glov hett di holpen.</seg>
          <seg id="b.LUK.17.20" type="verse"> Do He awer fragt war vun de Pharisäers: Wannehr kummt GOtt Sin Riek? antworte He se un sprok: GOtt Sin Riek kummt nich as wat Üterliches.</seg>
          <seg id="b.LUK.17.21" type="verse"> Man ward ok nich seggen: »Süh hier, oder, dar is dat.« Denn seht, GOtt Sin Riek is inwennig in ju.</seg>
          <seg id="b.LUK.17.22" type="verse"> He awer sprok to Sin Jüngers: De Tied ward kamen, dat ji ward begehrn to sehn een Dag vun den Minschensöhn, un ward Em nich sehn.</seg>
          <seg id="b.LUK.17.23" type="verse"> Un se ward to ju seggen: »Süh hier, süh dar.« Gaht nich hen un folgt ok nich.</seg>
          <seg id="b.LUK.17.24" type="verse"> Denn so as de Blitz baben vun den Himmel blitzt, un lücht öwer Allns, dat unner den Himmel is: so ward de Minschensöhn an Sin Dag wesen.</seg>
          <seg id="b.LUK.17.25" type="verse"> Tovör awer mutt He veel lieden, un verstött warrn vun düt Geslecht.</seg>
          <seg id="b.LUK.17.26" type="verse"> Un so as dat gescheeg to Noah sin Tieden: so ward dat ok geschehn in de Dag’ vun den Minschensöhn.</seg>
          <seg id="b.LUK.17.27" type="verse"> Se eeten, se drunken, se frieten un leeten sik frien bet up den Dag, as Noah in de Arch gung, un de Sündfloth keem, un broch se all um.</seg>
          <seg id="b.LUK.17.28" type="verse"> Dessülven glieken as dat gescheeg to Lot sin Tieden. Se eeten, se drunken, se kofften, se verkofften, se planten, se bu’ten.</seg>
          <seg id="b.LUK.17.29" type="verse"> An den Dag awer, as Lot ut Sodom gung, do regen dat Füer un Swefel vun den Himmel un broch se all um.</seg>
          <seg id="b.LUK.17.30" type="verse"> Up düsse Wies’ ward dat ok togahn an den Dag, wenn de Minschensöhn schall apenbart warrn.</seg>
          <seg id="b.LUK.17.31" type="verse"> An densülven Dag, wer up dat Dack is, un sin Husrat in dat Hus, de stieg nich dal, datsülve to haln. Dessülven glieken, wer up dat Feld is, de wenn’ nich um na dat, wat achter em is.</seg>
          <seg id="b.LUK.17.32" type="verse"> Denkt an Lot sin Fru!</seg>
          <seg id="b.LUK.17.33" type="verse"> Wer sin Seel söcht to erholn, de ward se verleern, un wer se verleern ward, de ward ehr to dat Leven helpen.</seg>
          <seg id="b.LUK.17.34" type="verse"> Ik segg ju: In düsse Nacht ward twee up en Bett liggen; een ward annahmen, de anner ward verlaten warrn.</seg>
          <seg id="b.LUK.17.35" type="verse"> Twee ward mahln mit enanner; de een ward annahmen, de anner ward verlaten warrn.</seg>
          <seg id="b.LUK.17.36" type="verse"> Twee ward up dat Feld wesen; een ward annahmen, un de anner ward verlaten warrn.</seg>
          <seg id="b.LUK.17.37" type="verse"> Un se antworten, un sproken to Em: HErr, wo dar? He awer sprok to se: Wo dat Aas is, dar sammelt sik de Adlers.</seg>
        </div>
        <div id="b.LUK.18" type="chapter">
          <seg id="b.LUK.18.1" type="verse"> He sä se awer en Glieknis darvun, dat man alle Tied beden, un nich möd warrn schull;</seg>
          <seg id="b.LUK.18.2" type="verse"> Un sprok: Dar weer en Richter in en Stadt, de weer nich bang vör GOtt, un schu sik vör keen Minsch.</seg>
          <seg id="b.LUK.18.3" type="verse"> Dar weer awer en Wetfru in desülvige Stadt, de keem to em, un sprok: Rett mi vun min Verfolger!</seg>
          <seg id="b.LUK.18.4" type="verse"> Un he wull lang nich. Darna dach he awer bi sik sülvst: Ob ik ok vör GOtt nich bang bün, noch mi vör keen Minsch schuen doh;</seg>
          <seg id="b.LUK.18.5" type="verse"> Wiel mi awer düsse Wetfru so veel Möh maken deiht, will ik se retten, up dat se nich toletzt kamen deiht un öwerlöppt mi.</seg>
          <seg id="b.LUK.18.6" type="verse"> Do sprok de HErr: Hört hier, wat de ungerechte Richter seggen deiht!</seg>
          <seg id="b.LUK.18.7" type="verse"> Schull awer GOtt nich ok retten Sin Uterwählten, de Dag un Nacht to em ropt; un schull Geduld daröwer hebben?</seg>
          <seg id="b.LUK.18.8" type="verse"> Ik segg ju: He ward se retten in’t Korte. Doch wenn de Minschensöhn kamen ward, meenst du, dat He ok ward Glov finn up de Eer?</seg>
          <seg id="b.LUK.18.9" type="verse"> He sä awer to weke, de öwer sik sülvst de hoge Meenung harrn, dat se fromm weern, un verachten de annern, so en Glieknis:</seg>
          <seg id="b.LUK.18.10" type="verse"> Dar gungen twee Minschen rup in den Tempel, to beden: de een en Pharisäer, de anner en Töllner.</seg>
          <seg id="b.LUK.18.11" type="verse"> De Pharisäer stunn, un be’ bi sik sülvst also: Ik dank Di, GOtt, dat ik nich bün as anner Lüd, Röver, Ungerechte, Ehebreker, oder ok as düsse Töllner;</seg>
          <seg id="b.LUK.18.12" type="verse"> Ik fast twee Mal in de Week, un gev den Teinten vun Allns, dat ik hef.</seg>
          <seg id="b.LUK.18.13" type="verse"> Un de Töllner stunn vun feern, wull ok sin Ogen nich upheven to den Himmel; sonnern slog an sin Bost, un sprok: GOtt, wes’ mi Sünner gnädig!</seg>
          <seg id="b.LUK.18.14" type="verse"> Ik segg ju: düsse gung raf rechtfardigt in sin Hus vör den annern. Denn wer sik sülvst verhögen deiht, de ward erniedrigt warrn, un wer sik sülvst erniedrigt, de ward verhögt warrn.</seg>
          <seg id="b.LUK.18.15" type="verse"> Se brochten ok junge Kinner to Em, dat He de Hand up se leggen schull. As dat awer de Jüngers segen, bedrohn se de.</seg>
          <seg id="b.LUK.18.16" type="verse"> Awer JEsus reep se to Sik un sprok: Lat de lüttjen Kinner to Mi kamen, un wehrt se dat nich; denn GOtt Sin Riek is ehr.</seg>
          <seg id="b.LUK.18.17" type="verse"> Wahrlich, Ik segg ju: Wer nich GOtt Sin Riek nimmt as en Kind, de ward nich rin kamen.</seg>
          <seg id="b.LUK.18.18" type="verse"> Un dar frog Em en Öbberste, un sprok: Gude Meister, wat schall ik dohn, dat ik dat ewige Leven arven doh?</seg>
          <seg id="b.LUK.18.19" type="verse"> JEsus awer sprok to Em: Wat heetst du Mi gut? Nüms is gut, as alleen de eenige GOtt.</seg>
          <seg id="b.LUK.18.20" type="verse"> Du weetst de Gebote wol: Du schast nich ehebreken. Du schast nich dod maken. Du schast nich stehlen. Du schast nich falsch Tügnis reden. Du schast din Vader un din Moder ehrn.</seg>
          <seg id="b.LUK.18.21" type="verse"> He awer sprok: Dat hef ik Allns holn vun min Jugend up.</seg>
          <seg id="b.LUK.18.22" type="verse"> As JEsus dat hör, sprok He to em: Eens fehlt di noch. Verkop Allns, wat du hest, un gif dat an de Armen, so warrst du en Schatz in den Himmel hebben; un kumm, un folg Mi na.</seg>
          <seg id="b.LUK.18.23" type="verse"> As he dat hörn dä, war he trurig; denn he weer heel riek.</seg>
          <seg id="b.LUK.18.24" type="verse"> As awer JEsus seeg, dat he trurig warn weer, sprok He: Wa swarlich ward de Rieken in GOtt Sin Riek kamen.</seg>
          <seg id="b.LUK.18.25" type="verse"> Dat is lichter, dat en Kameel dörch en Nadelöhr geiht, as dat en Rieke in GOtt Sin Riek kummt.</seg>
          <seg id="b.LUK.18.26" type="verse"> Do sproken, de dat hörn dän: Wer kann denn selig warrn?</seg>
          <seg id="b.LUK.18.27" type="verse"> He awer sprok: Wat bi de Minschen unmöglich is, dat is bi GOtt möglich.</seg>
          <seg id="b.LUK.18.28" type="verse"> Do sprok Petrus: Süh, wi hebbt Allns verlaten, un sünd di nafolgt.</seg>
          <seg id="b.LUK.18.29" type="verse"> He awer sprok to se: Wahrlich, Ik segg ju: Dar is Nüms, de en Hus verlett, oder Öllern, oder Bröder, oder Fru, oder Kinner vun wegen GOtt Sin Riek,</seg>
          <seg id="b.LUK.18.30" type="verse"> De dat nich veelfältig wedder kriegen deiht in düsse Tied, un in de tokünftige Welt dat ewige Leven.</seg>
          <seg id="b.LUK.18.31" type="verse"> He awer neem to Sik de Twölf, un sprok to se: Seht, wi gaht rup na Jerusalem, un dat ward Allns vollendt warrn, dat schreven is dörch de Propheten vun den Minschensöhn.</seg>
          <seg id="b.LUK.18.32" type="verse"> Denn He ward öwerantwort warrn an de Heiden, un He ward verspott, un beschimpt, un bespiet warrn;</seg>
          <seg id="b.LUK.18.33" type="verse"> Un se ward Em geißeln, un dod maken, un an den drütten Dag ward He wedder upstahn.</seg>
          <seg id="b.LUK.18.34" type="verse"> Se awer verstunn nicks darvun, un de Red weer se verborgen, un se wussen nich, wat dar seggt weer.</seg>
          <seg id="b.LUK.18.35" type="verse"> Dat gescheeg awer, as He neeg to Jericho keem, seet en Blinde an den Weg un beddel.</seg>
          <seg id="b.LUK.18.36" type="verse"> Do he awer hör dat Volk, dat dar hen gung, forsch he, wat dat weer.</seg>
          <seg id="b.LUK.18.37" type="verse"> Do verkünnigten se em, JEsus vun Nazareth gung dar vöröwer.</seg>
          <seg id="b.LUK.18.38" type="verse"> Un he reep un sprok: JEsus, David sin Söhn, erbarm Di öwer mi!</seg>
          <seg id="b.LUK.18.39" type="verse"> De awer vöran gungen, drohten em, he schull still swiegen. He awer schreeg veel luder: Du Söhn Davids, erbarm Di öwer Mi!</seg>
          <seg id="b.LUK.18.40" type="verse"> JEsus awer stunn still, un heet em to sik bringen. As se em awer neeg bi Em brochten, frog He em,</seg>
          <seg id="b.LUK.18.41" type="verse"> Un sprok: Wat wullt du, dat Ik di dohn schall? He sprok: HErr, dat ik sehn much.</seg>
          <seg id="b.LUK.18.42" type="verse"> Un JEsus sprok to em: Wes’ sehend! Din Glov hett Di holpen.</seg>
          <seg id="b.LUK.18.43" type="verse"> Un sogliek war he sehend, un folg Em na, un pries GOtt. Un all dat Volk, dat düt sehn dä, lav GOtt.</seg>
        </div>
        <div id="b.LUK.19" type="chapter">
          <seg id="b.LUK.19.1" type="verse"> Un He trock rin un gung dörch Jericho.</seg>
          <seg id="b.LUK.19.2" type="verse"> Un süh, dar weer en Mann, mit Namen Zachäus, de weer en Öbberste vun de Töllners, un weer riek;</seg>
          <seg id="b.LUK.19.3" type="verse"> Un wull geern JEsus sehn, wer He weer, un kunn nich vör dat Volk, denn he weer kleen vun Person.</seg>
          <seg id="b.LUK.19.4" type="verse"> Un he leep vöran, un steeg up in en Mulbeerbom, up dat he Em sehn kunn; denn dar schull He dörchkamen.</seg>
          <seg id="b.LUK.19.5" type="verse"> Un as JEsus keem an de Stä, seeg He up, un war em wahr, un sprok to em: Zachäus, stieg flink runner; denn Ik mutt hüt in din Hus inkehrn.</seg>
          <seg id="b.LUK.19.6" type="verse"> Un he steeg flink runner, un nehm Em up mit Freuden.</seg>
          <seg id="b.LUK.19.7" type="verse"> Do se dat sehn dän, murrten se all, dat He to en Sünner inkehrn dä.</seg>
          <seg id="b.LUK.19.8" type="verse"> Zachäus awer stunn up, un sprok to den HErrn: Süh, HErr, de Hälft vun min Göder gev ik de Armen, un wenn ik jemand bedragen hef, dat gef ik em veerfältig wedder.</seg>
          <seg id="b.LUK.19.9" type="verse"> JEsus awer sprok to em: Hüt is düt Hus Heil wedderfahrn, alldewiel he ok Abraham sin Söhn is.</seg>
          <seg id="b.LUK.19.10" type="verse"> Denn de Minschensöhn is kamen, to söken un selig to maken, dat verlarn is.</seg>
          <seg id="b.LUK.19.11" type="verse"> Do se Em tohörten, fahr He fort un sä wieder en Glieknis, darum, dat He neeg bi Jerusalem weer, un se meenten, dat Riek GOttes schull bald apenbart warrn;</seg>
          <seg id="b.LUK.19.12" type="verse"> Un sprok: En Edelmann trock wiet hen in en Land, dat he en Riek innehmen dä, un denn wedder kamen dä.</seg>
          <seg id="b.LUK.19.13" type="verse"> Düsse födder tein vun sin Knechts, un gev se tein Pund, un sprok to se: Handelt, bet dat ik wedderkam doh.</seg>
          <seg id="b.LUK.19.14" type="verse"> Sin Börgers awer weern em fiend, un schickten Baden na em, un leeten em seggen: Wi wüllt nich, dat düsse öwer uns herrschen deiht.</seg>
          <seg id="b.LUK.19.15" type="verse"> Un dat begev sik, as he wedder keem, nadem he dat Riek innahmen harr, heet he de Knechts föddern, de he dat Geld geven harr, darmit he wuß, wat jedereen handelt harr.</seg>
          <seg id="b.LUK.19.16" type="verse"> Do trä herto de Eerste, un sprok: Herr, din Pund hett tein Pund verdeent.</seg>
          <seg id="b.LUK.19.17" type="verse"> Un he sprok to em: Ei, du fromme Knecht, wiel du büst in dat Lüttste tru west, schast du Macht hebben öwer tein Städte.</seg>
          <seg id="b.LUK.19.18" type="verse"> De anner keem ok, un sprok: Herr, din Pund hett fief Pund dragen.</seg>
          <seg id="b.LUK.19.19" type="verse"> To den sprok he ok: Un du schast herrschen öwer fief Städte.</seg>
          <seg id="b.LUK.19.20" type="verse"> Un de drütte keem, un sprok: HErr, süh dar, hier is din Pund, dat hef ik in en Sweetdok bewahrt;</seg>
          <seg id="b.LUK.19.21" type="verse"> Ik weer bang vör di; denn du büst en harden Mann: du nimmst, wat du nich leggt hest, un aarnst, wat du nich sai’t hest.</seg>
          <seg id="b.LUK.19.22" type="verse"> He sprok to em: Ut din Mund richt ik di, du Schalk. Wußt du, dat ik en harden Mann bün, un nehmen doh, wat ik nich leggt hef, un aarn doh, wat ik nich sai’t hef;</seg>
          <seg id="b.LUK.19.23" type="verse"> Warum hest du denn min Geld nich in de Wesselbank dahn? Un wenn ik kamen weer, harr ik dat mit Zinsen föddert.</seg>
          <seg id="b.LUK.19.24" type="verse"> Un he sprok to de, de darbi stunnen: Nehmt dat Pund vun em, un gevt dat den, de tein Pund hett.</seg>
          <seg id="b.LUK.19.25" type="verse"> Un se sproken to em: Herr, he hett doch tein Pund.</seg>
          <seg id="b.LUK.19.26" type="verse"> Ik segg ju awer: Wer dar hett, den ward geven warrn; vun den awer, de nich hett, ward ok dat nahm warrn, wat he hett.</seg>
          <seg id="b.LUK.19.27" type="verse"> Doch jene, min Fiende, de nich wulln, dat ik öwer se herrschen schull, bringt her, un wörgt se vör min Ogen.</seg>
          <seg id="b.LUK.19.28" type="verse"> Un as He düt sä, trock He fort, un reis’ rup na Jerusalem.</seg>
          <seg id="b.LUK.19.29" type="verse"> Un dat begev sik, as He neeg bi Bethphage un Bethanien weer, un keem an den Ölbarg, schick He twee vun Sin Jüngers,</seg>
          <seg id="b.LUK.19.30" type="verse"> Un sprok: Gaht hen in den Flecken, de vör ju liggt, un wenn ji rin kamt, ward ji en Fahlen anbunnen finn, up dat noch nie keen Minsch seten hett. Makt dat los un bringt dat her.</seg>
          <seg id="b.LUK.19.31" type="verse"> Un wenn ju jemand fragt, warum ji dat losmaken doht, denn seggt also to em: De HErr brukt se.</seg>
          <seg id="b.LUK.19.32" type="verse"> Un de Gesandten gungen hen, un funnen, as He se seggt harr.</seg>
          <seg id="b.LUK.19.33" type="verse"> Do se awer dat Fahlen losmakten, sproken sin Herren to se: Warum makt ji dat Fahlen los?</seg>
          <seg id="b.LUK.19.34" type="verse"> Se awer sproken: De HErr brukt dat.</seg>
          <seg id="b.LUK.19.35" type="verse"> Un se brochten dat to JEsus, un lä’n ehr Kleder up dat Fahlen, un setten JEsus darup.</seg>
          <seg id="b.LUK.19.36" type="verse"> As He nu hentrock, bredten se ehr Kleder up den Weg.</seg>
          <seg id="b.LUK.19.37" type="verse"> Un as He neeg hento keem, un trock den Ölbarg hendal, fung de ganze Hupen vun Sin Jüngers an, mit Freuden GOtt to laven mit lude Stimm öwer alle Dahten, de se sehn harrn,</seg>
          <seg id="b.LUK.19.38" type="verse"> Un sproken: Lavt wes’, de dar kummt, en König, in den HErrn Sin Namen! Fred wes’ in den Himmel, un Ehr’ in de Hög!</seg>
          <seg id="b.LUK.19.39" type="verse"> Un weke vun de Pharisäers in dat Volk sproken to Em: Meister, straf doch din Jüngers.</seg>
          <seg id="b.LUK.19.40" type="verse"> He antworte, un sprok to se: Ik segg ju: Wo düsse warrn still swiegen, so ward de Steen schrien.</seg>
          <seg id="b.LUK.19.41" type="verse"> Un as He neeg hento keem, seeg He de Stadt an, un ween’ öwer se.</seg>
          <seg id="b.LUK.19.42" type="verse"> Un sprok: Wenn du dat wußt, so warst du ok bedenken to düsse din Tied, wat to din Freden deent. Awer nu is dat vör din Ogen verborgen.</seg>
          <seg id="b.LUK.19.43" type="verse"> Denn dar ward de Tied öwer di kamen, dat din Fiende ward um di un din Kinner mit di en Wagenburg slag’n, di belagern un alle Orten Angst maken;</seg>
          <seg id="b.LUK.19.44" type="verse"> Un ward di sleifen, un keen Steen up den annern laten, darum, dat du nich erkennt hest de Tied, darin du heemsöcht büst.</seg>
          <seg id="b.LUK.19.45" type="verse"> Un He gung in den Tempel, un fung an uttodrieven, de darin verkofften un kofften.</seg>
          <seg id="b.LUK.19.46" type="verse"> Un sprok to se: Dar steiht schreven: Min Hus is en Bedhus, ji awer hebbt dat makt to en Mörderkul.</seg>
          <seg id="b.LUK.19.47" type="verse"> Un He lehr däglich in den Tempel. Awer de Hohenpresters un Schriftgelehrten, un de Vörnehmsten in dat Volk, stellten Em na, dat se Em umbrochten;</seg>
          <seg id="b.LUK.19.48" type="verse"> Un funn nich, woans se Em dohn schulln, denn all dat Volk hung Em an, un hör Em.</seg>
        </div>
        <div id="b.LUK.20" type="chapter">
          <seg id="b.LUK.20.1" type="verse"> Un dat begev sik up een vun de Dag’, as He dat Volk lehr in den Tempel, un predigen dä dat Evangelium, do treden to Em de Hohenpresters un Schriftgelehrten mit de Öllsten.</seg>
          <seg id="b.LUK.20.2" type="verse"> Un sän to Em, un sproken: Segg uns, ut wat för Macht deihst Du dat? Oder wer hett Di de Macht geven?</seg>
          <seg id="b.LUK.20.3" type="verse"> He awer antworte un sprok to se: Ik will ju ok en Wort fragen, seggt Mi dat:</seg>
          <seg id="b.LUK.20.4" type="verse"> Johannes sin Döp, weer se vun den Himmel, oder vun de Minschen?</seg>
          <seg id="b.LUK.20.5" type="verse"> Se awer dachten bi sik sülvst, un sproken: Seggt wi: »Vun den Himmel,« so ward He seggen: »Warum hebbt ji Em denn nich glovt?«</seg>
          <seg id="b.LUK.20.6" type="verse"> Seggt wi awer: »Vun de Minschen,« so ward uns all dat Volk steenigen, un se staht darup, dat Johannes en Prophet is.</seg>
          <seg id="b.LUK.20.7" type="verse"> Un se antworten, se wussen dat nich, wo se her weer.</seg>
          <seg id="b.LUK.20.8" type="verse"> Un JEsus sprok to se: So segg Ik ju ok nich, ut wat för Macht Ik dat doh.</seg>
          <seg id="b.LUK.20.9" type="verse"> He fung awer an, dat Volk to seggen düt Glieknis: En Minsch plant en Wienbarg, un dä em an de Wiengarners ut, un trock öwer Land en lange Tied.</seg>
          <seg id="b.LUK.20.10" type="verse"> Un to sin Tied schick he en Knecht to de Wiengarners, dat se em geven dän vun den Wienbarg sin Frucht. Awer de Wiengarners slogen em, un leeten em lerrig vun sik.</seg>
          <seg id="b.LUK.20.11" type="verse"> Un öwer dat schick he noch en annern Knecht hen. Se slogen awer densülvigen ok, un verhöhnten em, un leeten em lerrig vun sik.</seg>
          <seg id="b.LUK.20.12" type="verse"> Un öwer dat schick he den drütten hen; se awer verwundeten den ok, un stötten em rut.</seg>
          <seg id="b.LUK.20.13" type="verse"> Do sprok de HErr vun den Wienbarg: Wat schall ik dohn? Ik will min leeven Söhn henschicken; vellicht, wenn se den seht, ward se sik schuen.</seg>
          <seg id="b.LUK.20.14" type="verse"> As awer de Wiengarners den Söhn seegen, dachten se bi sik sülvst, un sproken: Dat is de Arv, lat uns den dod maken, up dat dat Arvgut unse ward.</seg>
          <seg id="b.LUK.20.15" type="verse"> Un se stötten em rut vör den Wienbarg, un maken em dod. Wat ward nu de Herr vun den Wienbarg se dohn?</seg>
          <seg id="b.LUK.20.16" type="verse"> He ward kamen, un düsse Wiengarners umbringen, un sin Wienbarg an annere utdohn. As se dat hörten, sproken se: Dat fehl ok noch!</seg>
          <seg id="b.LUK.20.17" type="verse"> He awer seeg se an, un sprok: Wat is denn dat, dat schreven steiht: »De Steen, den de Bulüd wegsmeten hebbt, is to en Ecksteen warn;</seg>
          <seg id="b.LUK.20.18" type="verse"> Wer up düssen Steen falln deiht, de ward tweibreken; up weken he awer fallt, den ward he to Grus maken.«</seg>
          <seg id="b.LUK.20.19" type="verse"> Un de Hohenpresters un Schriftgelehrten trachten darna, woans se de Hand an Em leggen dän to düsse Stunn, un weern bang vör dat Volk; denn se verstunn, dat He up se dat Glieknis seggt harr.</seg>
          <seg id="b.LUK.20.20" type="verse"> Un se heeln up Em, un schickten Lurers ut, de sik stelln schulln, as weern se fromm, up dat se Em in de Red fungen, darmit se Em öwerantworten kunn de Obrigkeit un den Landpleger sin Gewalt.</seg>
          <seg id="b.LUK.20.21" type="verse"> Un se frogen Em, un sproken: Meister, wi weet, dat Du uprichtig reden un lehrn deihst, un Du achtst keen Minschen sin Ansehn, sonnern Du lehrst den Weg to GOtt recht.</seg>
          <seg id="b.LUK.20.22" type="verse"> Is dat recht, dat wi den Kaiser Koppgeld gevt oder nich?</seg>
          <seg id="b.LUK.20.23" type="verse"> He awer mark ehr List, un sprok to se: Wat versökt ji Mi?</seg>
          <seg id="b.LUK.20.24" type="verse"> Wiest Mi den Groschen, wokeen sin Bild un Öwerschrift hett he? Se antworten un sproken: Den Kaiser sin.</seg>
          <seg id="b.LUK.20.25" type="verse"> He awer sprok to se: So gevt den Kaiser, wat den Kaiser sin is, un GOtt, wat GOtt Sin is.</seg>
          <seg id="b.LUK.20.26" type="verse"> Un se kunn Sin Wort nich tadeln vör dat Volk; un verwunnerten Sik öwer Sin Antwort, un swegen still.</seg>
          <seg id="b.LUK.20.27" type="verse"> Do treden to Em weke vun de Sadducäers, de dar meent, dar is keen Uperstahung, un fragten Em,</seg>
          <seg id="b.LUK.20.28" type="verse"> Un sproken: Meister, Moses hett uns schreven: Wenn jemand sin Broder starven deiht, de en Fru hett, un starvt ahn Kinner, so schall sin Broder de Fru nehmen, un sin Broder Kinner tügen.</seg>
          <seg id="b.LUK.20.29" type="verse"> Nu weern söven Bröder. De eerste neem en Fru, un storv ahn Kinner.</seg>
          <seg id="b.LUK.20.30" type="verse"> Un de anner neem de Fru, un storv ok ahn Kinner.</seg>
          <seg id="b.LUK.20.31" type="verse"> Un de drütte neem ehr. Dessülvigen glieken alle söven, un leeten keen Kinner, un storven.</seg>
          <seg id="b.LUK.20.32" type="verse"> Toletzt na alle storv ok de Fru.</seg>
          <seg id="b.LUK.20.33" type="verse"> Nu in de Uperstahung, wokeen sin Fru ward se wesen mank de söven? Denn alle söven hebbt ehr ton Fru hatt.</seg>
          <seg id="b.LUK.20.34" type="verse"> Un JEsus antworte, un sprok to se: De Kinner vun düsse Welt friet un lat sik frien;</seg>
          <seg id="b.LUK.20.35" type="verse"> Weke awer würdig wesen ward, de anner Welt to kriegen, un de Uperstahung vun de Doden, de ward nich frien, noch sik frien laten.</seg>
          <seg id="b.LUK.20.36" type="verse"> Denn se künnt nu nich mehr starven; denn se sünd de Engeln gliek, un GOtt sin Kinner, wiel se Kinner sünd vun de Uperstahung.</seg>
          <seg id="b.LUK.20.37" type="verse"> Dat awer de Doden uperstaht, hett ok Moses andüdt, bi den Busch, as he den HErrn heten deiht: Abraham sin GOtt, un Isaak sin GOtt, un Jakob sin GOtt.</seg>
          <seg id="b.LUK.20.38" type="verse"> GOtt awer is nich en GOtt vun de Doden, sonnern vun de Lebennigen; denn se levt Em alle.</seg>
          <seg id="b.LUK.20.39" type="verse"> Do antworten weke vun de Schriftgelehrten, un sproken: Meister, Du hest recht seggt.</seg>
          <seg id="b.LUK.20.40" type="verse"> Un se dörften Em vun nu an nicks mehr fragen.</seg>
          <seg id="b.LUK.20.41" type="verse"> He awer sprok to se: Wa seggt se: Christus is David sin Söhn?</seg>
          <seg id="b.LUK.20.42" type="verse"> Un he sülvst, David, sprickt in dat Psalmbok: De HErr hett seggt to min HErrn: Sett Di to min rechte Hand,</seg>
          <seg id="b.LUK.20.43" type="verse"> Bet dat Ik legg Din Fiende ton Schemel vun Din Föt.</seg>
          <seg id="b.LUK.20.44" type="verse"> David nennt Em en HErr, woans is He denn sin Söhn?</seg>
          <seg id="b.LUK.20.45" type="verse"> Do awer all dat Volk tohören dä, sprok He to Sin Jüngers:</seg>
          <seg id="b.LUK.20.46" type="verse"> Nehmt ju in Acht vör de Schriftgelehrten, de in lange Kleder gahn wüllt, un sik geern gröten lat up dat Mark, un sitt geern baben an in de Scholen un öwer Disch.</seg>
          <seg id="b.LUK.20.47" type="verse"> Se fret de Wetfruns ehr Hüs’, un wendt lange Gebede vör. De ward desto swarer Verdammnis kriegen.</seg>
        </div>
        <div id="b.LUK.21" type="chapter">
          <seg id="b.LUK.21.1" type="verse"> He seeg awer up, un seeg de Rieken, wa se ehr Opfer in den Gotteskasten inlä’n.</seg>
          <seg id="b.LUK.21.2" type="verse"> He seeg awer ok en arme Wetfru, de legg twee Penning rin.</seg>
          <seg id="b.LUK.21.3" type="verse"> Un He sprok: Wahrlich, Ik segg ju: Düsse arme Wetfru hett mehr rinleggt as se all.</seg>
          <seg id="b.LUK.21.4" type="verse"> Denn düsse all hebbt vun ehr Överflot rinleggt to GOtt Sin Opfer; awer se hett vun ehr Armot all ehr Nahrung, de se harr, inleggt.</seg>
          <seg id="b.LUK.21.5" type="verse"> Un as weke vun den Tempel seggen dän, dat he smückt weer mit fine Steen un Kleenode, sprok He:</seg>
          <seg id="b.LUK.21.6" type="verse"> Dar ward de Tied kamen, in de vun dat all, dat ji sehn doht, nich een Steen up den annern laten ward, de nich entwei braken ward.</seg>
          <seg id="b.LUK.21.7" type="verse"> Se fragten Em awer, un sproken: Meister, wannehr schall dat warrn? Un wat is dat Teken, wenn dat geschehn ward?</seg>
          <seg id="b.LUK.21.8" type="verse"> He awer sprok: Seht to, lat ju nich verföhrn. Denn veele ward kamen in Min Namen, un seggen: Ik bün dat, un: De Tied is herbi kamen. Folgt se nich na!</seg>
          <seg id="b.LUK.21.9" type="verse"> Wenn ji awer hörn ward vun Kriegen un Empörungen, so verfehrt ju nich; denn düt mutt tovör geschehn; awer dat Enn is nich so bald dar.</seg>
          <seg id="b.LUK.21.10" type="verse"> Do sprok He to se: Een Volk ward upstahn gegen dat anner, un een Riek gegen dat anner;</seg>
          <seg id="b.LUK.21.11" type="verse"> Un ward geschehn grote Erdbeven hier un dar, düre Tied un Pestilenz; ok ward Schrecknisse un grote Teken vun den Himmel geschehn.</seg>
          <seg id="b.LUK.21.12" type="verse"> Awer vör düt Allns ward se de Hann an ju leggen, un ju verfolgen, un ward ju öwerlevern in ehr Scholen un Gefängnisse, un vör Könige un Fürsten trecken um Min Namen willen.</seg>
          <seg id="b.LUK.21.13" type="verse"> Dat ward ju awer wedderfahrn to en Tügnis.</seg>
          <seg id="b.LUK.21.14" type="verse"> So nehmt nu to Harten, dat ji nich sorgen doht, woans ji ju verantworten schüllt.</seg>
          <seg id="b.LUK.21.15" type="verse"> Denn Ik will ju Mund un Wiesheit geven, weke nich schüllt wedderspreken mögen, noch wedderstahn all ju Gegenpart.</seg>
          <seg id="b.LUK.21.16" type="verse"> Ji ward awer öwerlevert warrn vun de Öllern, Bröder, Blotsfrünn un Frünn; un se ward weke mank ju dod maken.</seg>
          <seg id="b.LUK.21.17" type="verse"> Un ji ward haßt wesen vun jedereen um Min Namen willen.</seg>
          <seg id="b.LUK.21.18" type="verse"> Un een Haar vun ju Kopp schall nich umkamen.</seg>
          <seg id="b.LUK.21.19" type="verse"> Fat ju Seelen mit Geduld.</seg>
          <seg id="b.LUK.21.20" type="verse"> Wenn ji awer Jerusalem sehn ward, belagert mit en Heer, so markt, dat ehr Verwüstung herbi kamen is.</seg>
          <seg id="b.LUK.21.21" type="verse"> Alsdann, wer in Judäa is, de lop weg up de Bargen; un wer merrn darin is, de wiek rut; un wer up dat Land is, de kam nich rin.</seg>
          <seg id="b.LUK.21.22" type="verse"> Denn dat sünd de Dag’ vun de Rach, up dat erfüllt ward Allns, wat schreven steiht.</seg>
          <seg id="b.LUK.21.23" type="verse"> Wehe awer de Swangern un de Fruen, de Bost gevt, in düsse Dag’; denn dar ward grote Not up de Eer wesen, un en Torn öwer düt Volk.</seg>
          <seg id="b.LUK.21.24" type="verse"> Un se ward falln vun dat Swerdt, un gefangen föhrt unner alle Völker; un Jerusalem ward tonicht perrt warrn vun de Heiden, bet dat de Heiden ehr Tied erfüllt ward.</seg>
          <seg id="b.LUK.21.25" type="verse"> Un dar ward Teken geschehn an de Sünn un den Maand un de Steerns; un up de Eer ward de Lüd bang wesen, un ward vertwiefeln, un de See un Waggen ward brusen.</seg>
          <seg id="b.LUK.21.26" type="verse"> Un de Minschen ward versmachten vör Furcht un vör Töven up de Dinge, de dar kamen schüllt up de Eer. Denn ok de Kräfte vun den Himmel ward sik bewegen.</seg>
          <seg id="b.LUK.21.27" type="verse"> Un denn ward se sehn den Minschensöhn kamen in de Wolk, mit grote Kraft un Herrlichkeit.</seg>
          <seg id="b.LUK.21.28" type="verse"> Wenn awer düt anfangt to geschehn, so kiekt up, un hevt ju Ogen up, darum dat ju Erlösung sik naht.</seg>
          <seg id="b.LUK.21.29" type="verse"> Un He sä se en Glieknis: Kiekt an den Fiegenbom un alle Böm.</seg>
          <seg id="b.LUK.21.30" type="verse"> Wenn se nu utslat, so seht ji dat an se, un markt, dat nu de Sommer neeg is.</seg>
          <seg id="b.LUK.21.31" type="verse"> Also ok ji, wenn ji düt Allns angahn seht, so weet, dat GOtt Sin Riek neeg is.</seg>
          <seg id="b.LUK.21.32" type="verse"> Wahrlich, Ik segg ju: Düt Geslecht ward nich vergahn, bet dat düt Allns geschüt.</seg>
          <seg id="b.LUK.21.33" type="verse"> Himmel un Eer ward vergahn, awer Min Wör vergaht nich.</seg>
          <seg id="b.LUK.21.34" type="verse"> Awer nehmt ju in acht, dat ju Harten nich beswert ward mit Freten un Supen, un mit Sorgen um de Nahrung, un düsse Dag kummt unverwahrns öwer ju;</seg>
          <seg id="b.LUK.21.35" type="verse"> Denn gliek as en Fallstrick ward he kamen öwer alle, de up de Eer wahnt.</seg>
          <seg id="b.LUK.21.36" type="verse"> So west nu wacker alle Tied, un bedt, dat ji würdig warrn mögt, to entlopen düt all, dat geschehn schall, un to stahn vör den Minschensöhn.</seg>
          <seg id="b.LUK.21.37" type="verse"> Un He lehr bi Dag’ in den Tempel; in de Nacht awer gung He rut, un blev öwer Nacht an den Ölbarg.</seg>
          <seg id="b.LUK.21.38" type="verse"> Un all dat Volk mak sik up to Em in den Tempel, Em to hörn.</seg>
        </div>
        <div id="b.LUK.22" type="chapter">
          <seg id="b.LUK.22.1" type="verse"> Dat weer awer neeg bi dat Fest vun de söten Bröd, dat dar Ostern heet.</seg>
          <seg id="b.LUK.22.2" type="verse"> Un de Hohenpresters un Schriftgelehrten trachten darna, woans se Em dod maken kunn, se weern awer bang vör dat Volk.</seg>
          <seg id="b.LUK.22.3" type="verse"> Awer de Satanas fahr in Judas, nennt Ischarioth, de dar weer ut de Tall vun de Twölf.</seg>
          <seg id="b.LUK.22.4" type="verse"> Un he gung hen, un sprok mit de Hohenpresters un mit de Hauptlüd, woans he Em se wull öwerlevern.</seg>
          <seg id="b.LUK.22.5" type="verse"> Un se warn froh, un versproken em Geld to geven.</seg>
          <seg id="b.LUK.22.6" type="verse"> Un he versprok sik, un söch Gelegenheit, dat he Em öwerlevern dä ahn Rumor.</seg>
          <seg id="b.LUK.22.7" type="verse"> Dar keem nu de Dag vun de söten Bröd, up den man opfern muß dat Osterlamm.</seg>
          <seg id="b.LUK.22.8" type="verse"> Un He schick Petrus un Johannes, un sprok: Gaht hen, makt uns dat Osterlamm fardig, up dat wi dat eten.</seg>
          <seg id="b.LUK.22.9" type="verse"> Se sproken awer to Em: Wo wullt Du, dat wi dat fardig makt?</seg>
          <seg id="b.LUK.22.10" type="verse"> He sprok to se: Süh, wenn ji na de Stadt rin kamt, ward ju en Minsch in de Möt kamen, de driggt en Waterkruk; folgt em na in dat Hus, dar he rin geiht.</seg>
          <seg id="b.LUK.22.11" type="verse"> Un seggt to den Husherrn: De Meister lett di seggen: Wo is de Harbarg, dar Ik mit Min Jüngers dat Osterlamm eten kann?</seg>
          <seg id="b.LUK.22.12" type="verse"> Un he ward ju en groten getafelten Saal wiesen; dar richt dat to.</seg>
          <seg id="b.LUK.22.13" type="verse"> Se gungen hen, un funn dat so, as He se seggt harr, un richten dat Osterlamm to.</seg>
          <seg id="b.LUK.22.14" type="verse"> Un as de Stunn keem, sett He sik dal, un de twölf Apostels mit Em.</seg>
          <seg id="b.LUK.22.15" type="verse"> Un He sprok to se: Mi hett vun Harten darna lengt, düt Osterlamm mit ju to eten, bevör Ik lieden doh.</seg>
          <seg id="b.LUK.22.16" type="verse"> Denn Ik segg ju, dat Ik vun nu af an nich mehr darvun eten warr, bet dat dat erfüllt ward in GOtt Sin Riek.</seg>
          <seg id="b.LUK.22.17" type="verse"> Un He neem den Kelch, dank, un sprok: Nehmt densülven, un deelt em mank ju;</seg>
          <seg id="b.LUK.22.18" type="verse"> Denn Ik segg ju: Ik warr nich drinken vun dat Gewächs vun den Wienstock, bet GOtt Sin Riek kamen deiht.</seg>
          <seg id="b.LUK.22.19" type="verse"> Un He neem dat Brod, dank, un brok dat, un gev dat se, un sprok: Dat is Min Lief, de för ju geven ward; dat doht to Min Gedächtnis.</seg>
          <seg id="b.LUK.22.20" type="verse"> Dessülven glieken ok den Kelch na dat Abendmahl, un sprok: Dat is de Kelch, dat nie Testament in Min Blot, dat för ju vergaten ward.</seg>
          <seg id="b.LUK.22.21" type="verse"> Doch süh, de Hand vun Min Verräter, is mit Mi öwer Disch.</seg>
          <seg id="b.LUK.22.22" type="verse"> Un twar de Minschensöhn geiht hen, as dat beslaten is. Doch wehe den Minsch, dörch den He verraden ward.</seg>
          <seg id="b.LUK.22.23" type="verse"> Un se fungen an to fragen mank sik sülvst, wokeen dat doch wol weer unner se, de dat dohn war?</seg>
          <seg id="b.LUK.22.24" type="verse"> Dar entstunn ok en Striet mank se, wer mank se schull för den Gröttsten holn warrn?</seg>
          <seg id="b.LUK.22.25" type="verse"> He awer sprok to se: De weltlichen Könige herrscht, un de Gewaltigen heet man gnädige Herrn:</seg>
          <seg id="b.LUK.22.26" type="verse"> Ji awer nich also; sonnern de Gröttste mank ju schall wesen as de Jüngste, un de Vörnehmste as en Deener.</seg>
          <seg id="b.LUK.22.27" type="verse"> Denn wer is de Gröttste? De to Disch sitt, oder de deent? Is dat nich so, dat de to Disch sitten deiht? Ik awer bün mank ju as en Deener.</seg>
          <seg id="b.LUK.22.28" type="verse"> Ji awer sünd dat, de ji bi Mi bleven sünd in Min Anfechtungs.</seg>
          <seg id="b.LUK.22.29" type="verse"> Un Ik will ju dat Riek vermaken, as Mi dat Min Vader vermakt hett;</seg>
          <seg id="b.LUK.22.30" type="verse"> Dat ji eten un drinken schüllt bi Min Disch in Min Riek, un sitten up Stöhl, un richten de twölf Geslechter Israels.</seg>
          <seg id="b.LUK.22.31" type="verse"> De HErr awer sprok: Simon, Simon, süh, de Satan hett ju begehrt, dat he ju sichten mug, as den Weeten.</seg>
          <seg id="b.LUK.22.32" type="verse"> Ik awer hef för di beden, dat din Glov nich uphörn deiht. Un wenn du di namals bekehrn deihst, so mak din Bröder stark.</seg>
          <seg id="b.LUK.22.33" type="verse"> He awer sprok to Em: HErr, ik bün bereit, mit Di in dat Gefängnis un in den Dod to gahn.</seg>
          <seg id="b.LUK.22.34" type="verse"> He awer sprok: Petrus, Ik segg di, de Hahn ward hüt nich kreihn, bevör du dree mal leugnen deihst, dat du Mi kennst. Matth.  Mark.</seg>
          <seg id="b.LUK.22.35" type="verse"> Un He sprok to se: So oft as Ik ju utschickt hef ahn Büdel, ahn Tasch, un ahn Schoh, hebbt ji ok je Mangel hatt? Se sproken: Niemals keen.</seg>
          <seg id="b.LUK.22.36" type="verse"> Do sprok He to se: Awer nu, wer en Büdel hett, de nehm em, dessülven glieken ok de Tasch. Wer awer nich hett, de verkop sin Kleed, un kop en Swerdt.</seg>
          <seg id="b.LUK.22.37" type="verse"> Denn Ik segg ju: Dat mutt ok noch an Mi vullbrocht warrn, dat schreven steiht: »He is unner de Öweldoers rekent.« Denn wat vun Mi schreven is, dat hett en Enn.</seg>
          <seg id="b.LUK.22.38" type="verse"> Se sproken awer: HErr, süh, hier sünd twee Swerdten. He awer sprok to se: Dat is genog.</seg>
          <seg id="b.LUK.22.39" type="verse"> Un He gung rut na Sin Gewohnheit an den Ölbarg. Em folgten awer Sin Jüngers na an densülven Ort.</seg>
          <seg id="b.LUK.22.40" type="verse"> Un as He darhen keem, sprok He to se: Bedt, up dat ji nich in Anfechtung fallt.</seg>
          <seg id="b.LUK.22.41" type="verse"> Un He reet sik vun se af, so wiet as man mit en Steen smieten kann, un knee dal, un be’.</seg>
          <seg id="b.LUK.22.42" type="verse"> Un sprok: Vader, wullt Du, so nimm düssen Kelch vun Mi; doch nich Min, sonnern Din Will schall geschehn.</seg>
          <seg id="b.LUK.22.43" type="verse"> Dar erschien Em awer en Engel vun den Himmel, un stärk Em.</seg>
          <seg id="b.LUK.22.44" type="verse"> Un dat keem so wiet, dat He mit den Dod ringen dä, un be’ heftiger. Do war awer Sin Sweet as Blotsdruppen, de fulln up de Eer.</seg>
          <seg id="b.LUK.22.45" type="verse"> Un He stunn up vun dat Gebet, un keem to Sin Jüngers, un funn se slapen vör Trurigkeit;</seg>
          <seg id="b.LUK.22.46" type="verse"> Un sprok to se: Wat slapt ji? Staht up un bedt, dat ji nich in Anfechtung fallt.</seg>
          <seg id="b.LUK.22.47" type="verse"> As He awer noch reden dä, süh, de Schar, un een vun de Twölf, nömt Judas, gung vör se her, un gung up JEsus to, um Em to küssen.</seg>
          <seg id="b.LUK.22.48" type="verse"> JEsus awer sprok to em: Judas, verradest du den Minschensöhn mit en Kuß?</seg>
          <seg id="b.LUK.22.49" type="verse"> As de awer, de um Em weern, seegen, wat dar warrn wull, sproken se to Em: HErr, schüllt wi mit dat Swerdt darmank slahn?</seg>
          <seg id="b.LUK.22.50" type="verse"> Un een vun se slog den Hohenprester sin Knecht, un hau em sin rechte Ohr af.</seg>
          <seg id="b.LUK.22.51" type="verse"> JEsus awer antwort, un sprok: Lat se doch so wieder maken. Un He röhr sin Ohr an, un heel em.</seg>
          <seg id="b.LUK.22.52" type="verse"> JEsus awer sprok to de Hohenpresters un Hauptlüd vun den Tempel, un de Öllsten, de to Em kamen weern: Ji sünd, as to en Mörder, mit Swerdten un mit Stangen utgahn.</seg>
          <seg id="b.LUK.22.53" type="verse"> Ik bün däglich bi ju in den Tempel west, un ji hebbt keen Hand an Mi leggt; awer düt is ju Stunn, un de Macht vun de Finsternis.</seg>
          <seg id="b.LUK.22.54" type="verse"> Se grepen Em awer, un föhrn Em af, un brochten Em in den Hohenprester sin Hus. Petrus awer folg von wieden.</seg>
          <seg id="b.LUK.22.55" type="verse"> Do maken se en Füer an merrn in den Palast, un setten sik tosam, un Petrus sett sik mank se.</seg>
          <seg id="b.LUK.22.56" type="verse"> Do seeg em en Deenstdeern bi dat Füer sitten, un seeg em fast an, un sprok to em: Düsse weer ok mit Em.</seg>
          <seg id="b.LUK.22.57" type="verse"> He awer verleugen Em, un sprok: Deern, ik kenn Em nich.</seg>
          <seg id="b.LUK.22.58" type="verse"> Un na en lüttje Wiel seeg em en anner, un sprok: Du büst ok een vun de. Petrus awer sprok: Minsch, ik bün dat nich.</seg>
          <seg id="b.LUK.22.59" type="verse"> Un na en Wiel, bi en Stunn, bekräftig dat en anner, un sprok: Wahrlich, düsse weer ok mit Em; denn he is en Galiläer.</seg>
          <seg id="b.LUK.22.60" type="verse"> Petrus awer sprok: Minsch, ik weet nich, wat du seggst. Un gliek darup, as he noch so reden dä, kreih de Hahn.</seg>
          <seg id="b.LUK.22.61" type="verse"> Un de HErr kehr sik um, un seeg Petrus an. Un Petrus dach an den HErrn Sin Wort: Bevör de Hahn kreihn ward, warrst du mi dree mal verleugnen.</seg>
          <seg id="b.LUK.22.62" type="verse"> Un Petrus gung rut, un ween bitterlich.</seg>
          <seg id="b.LUK.22.63" type="verse"> De Männer awer, de JEsus holn dän, verspotten Em, un slogen Em,</seg>
          <seg id="b.LUK.22.64" type="verse"> Deckten Sin Gesicht to, un slogen Em in dat Gesicht, un fragten Em, un sproken: Prophezei, wer is dat, de Di slahn dä?</seg>
          <seg id="b.LUK.22.65" type="verse"> Un veel anner Lästerwör sän se gegen Em.</seg>
          <seg id="b.LUK.22.66" type="verse"> Un as dat Dag war, versammelten sik de Öllsten vun dat Volk, de Hohenpresters un Schriftgelehrten, un föhrn Em rut vör ehrn Rath,</seg>
          <seg id="b.LUK.22.67" type="verse"> Un sproken: Büst Du Christus? Segg uns dat. He sprok awer to se: Segg Ik ju dat, so glövt ji dat nich;</seg>
          <seg id="b.LUK.22.68" type="verse"> Frag Ik awer, so antwort ji nich, un lat Mi doch nich los.</seg>
          <seg id="b.LUK.22.69" type="verse"> Darum vun nu an ward de Minschensöhn sitten to de rechte Hand vun GOtt Sin Kraft.</seg>
          <seg id="b.LUK.22.70" type="verse"> Do sproken se all: Büst Du denn GOtt Sin Söhn? He sprok to se: Ji seggt dat, denn Ik bün dat.</seg>
          <seg id="b.LUK.22.71" type="verse"> Se awer sproken: Wat brukt wi wieder för Tügnis? Wi hebbt dat sülvst hört ut Sin Mund.</seg>
        </div>
        <div id="b.LUK.23" type="chapter">
          <seg id="b.LUK.23.1" type="verse"> Un de ganze Hupen stunn up, un föhrn Em vör Pilatus.</seg>
          <seg id="b.LUK.23.2" type="verse"> Un fungen an, Em to verklagen, un sproken: Düssen finnt wi, dat He dat Volk afwendt, un verbeedt, den Kaiser Zins to geven, un sprickt, He is Christus, en König.</seg>
          <seg id="b.LUK.23.3" type="verse"> Pilatus awer frog Em, un sprok: Büst Du de Juden ehr König? He antworte em, un sprok: Du seggst dat.</seg>
          <seg id="b.LUK.23.4" type="verse"> Pilatus sprok to de Hohenpreesters, un to dat Volk: Ik finn keen Schuld an düssen Minsch.</seg>
          <seg id="b.LUK.23.5" type="verse"> Se awer heeln an, un sproken: He hett dat Volk upregt darmit, dat He lehrt hett hier un dar in’t ganze jüdische Land, un hett in Galiläa anfungen bet hierher.</seg>
          <seg id="b.LUK.23.6" type="verse"> Do awer Pilatus Galiläa hörn dä, frog he, ob He ut Galiläa weer.</seg>
          <seg id="b.LUK.23.7" type="verse"> Un as he toweeten kreeg, dat He ünner Herodes sin Obrigkeit hör, schick he Em to Herodes, de in desülvigen Dag’ ok to Jerusalem weer.</seg>
          <seg id="b.LUK.23.8" type="verse"> As awer Herodes JEsus sehn dä, war he heel vergnögt, denn he harr Em all lang geern sehn; denn he harr veel vun Em hört, un höp, he war en Teken sehn.</seg>
          <seg id="b.LUK.23.9" type="verse"> Un he frog Em allerlei; He antworte em awer nicks.</seg>
          <seg id="b.LUK.23.10" type="verse"> De Hohenpreesters awer un Schriftgelehrten stunn un verklagten Em hart.</seg>
          <seg id="b.LUK.23.11" type="verse"> Awer Herodes mit sin Hoflüd veracht un verspott Em, lä Em en witt Kleed an, un schick Em wedder to Pilatus.</seg>
          <seg id="b.LUK.23.12" type="verse"> Up den Dag warn Pilatus un Herodes Frünn mit enanner; denn tovör weern se enanner fiend.</seg>
          <seg id="b.LUK.23.13" type="verse"> Pilatus awer reep de Hohenpreesters un de Öbbersten, un dat Volk tosam,</seg>
          <seg id="b.LUK.23.14" type="verse"> Un sprok to se: Ji hebbt düssen Minsch to mi brocht, as een, de dat Volk afwenden deiht. Un seht, ik hef Em vör ju verhört, un finn an den Minsch keen vun de Saken, de ji Em beschülligen doht;</seg>
          <seg id="b.LUK.23.15" type="verse"> Herodes ok nich; denn ik hef ju to em schickt, un seht, man hett nicks up Em brocht, dat den Dod werth is.</seg>
          <seg id="b.LUK.23.16" type="verse"> Darum will ik Em tüchtigen un los laten.</seg>
          <seg id="b.LUK.23.17" type="verse"> Denn he muß se een na Festgebruk los geven.</seg>
          <seg id="b.LUK.23.18" type="verse"> Do schreeg de ganze Hupen, un sprok: Fort mit düssen, un gif uns Barabbas los!</seg>
          <seg id="b.LUK.23.19" type="verse"> Weke weer wegen en Uprohr, de in de Stadt geschehn weer, un wegen en Mord in dat Gefängnis smeeten.</seg>
          <seg id="b.LUK.23.20" type="verse"> Do reep Pilatus noch eenmal to se, un wull JEsus loslaten.</seg>
          <seg id="b.LUK.23.21" type="verse"> Se reepen awer un sproken: Krüzig, krüzig Em!</seg>
          <seg id="b.LUK.23.22" type="verse"> He awer sprok tom drütten Mal to se: Wat hett denn düsse Öwels dahn? Ik finn keen Schuld an Em, weßwegen He starven müß; darum will ik Em tüchtigen un loslaten.</seg>
          <seg id="b.LUK.23.23" type="verse"> Awer se leegen em an mit grot Geschrig, un verlangden, dat He krüzigt war. Un dat Geschrig vun se un de Hohenpresters neem öwerhand.</seg>
          <seg id="b.LUK.23.24" type="verse"> Pilatus awer urdeel, dat ehr Bitt geschehn dä;</seg>
          <seg id="b.LUK.23.25" type="verse"> Un leet den los, de wegen Uprohr un Mord in dat Gefängnis smeeten weer, um den se beden dän, awer JEsus öwergeev he ehrn Willen.</seg>
          <seg id="b.LUK.23.26" type="verse"> Un as se Em henföhrn dän, grepen se een, Simon vun Kyrene, de keem vun dat Feld; un se lä’n dat Krüz up em, dat he dat JEsus nadregen dä.</seg>
          <seg id="b.LUK.23.27" type="verse"> Dar folg Em awer na en grote Hupen Volk un Fruens, de klagten un beweenten Em.</seg>
          <seg id="b.LUK.23.28" type="verse"> JEsus awer dreih sik um to se, un sprok: Ji Döchter vun Jerusalem, weent nich öwer Mi, sonnern weent öwer ju sülvst, un öwer ju Kinner.</seg>
          <seg id="b.LUK.23.29" type="verse"> Denn süh, de Tied ward kamen, wo man seggen ward: Selig sünd de Unfruchtbaren, un de Liev, de nich gebaren hebbt, un de Böst, de nich sögt hebbt.</seg>
          <seg id="b.LUK.23.30" type="verse"> Denn ward se anfangen to seggen to de Bargen: Fallt öwer uns! un to de Hügel: Bedeckt uns!</seg>
          <seg id="b.LUK.23.31" type="verse"> Denn wenn man dat deiht mit dat gröne Holt, wat will mit dat dröge warrn?</seg>
          <seg id="b.LUK.23.32" type="verse"> Dar warn awer ok henföhrt twee anner Öweldäders, dat se mit Em afdahn warn.</seg>
          <seg id="b.LUK.23.33" type="verse"> Un as se keemen an de Stä, de dar heet Schädelstä, krüzigten se Em dar, un de Öweldäders mit Em, een to Rechten, un een to Linken.</seg>
          <seg id="b.LUK.23.34" type="verse"> JEsus awer sprok: Vader, vergiv se dat, denn se weet nich, wat se doht. Un se deelten Sin Kleder, un smeeten dat Lott darum.</seg>
          <seg id="b.LUK.23.35" type="verse"> Un dat Volk stunn, un seeg to. Un de Öbbersten un se verspotten Em, un sproken: He hett anner holpen, lat Em Sik Sülvst helpen, wenn He Christus is, de Uterwählte vun GOtt.</seg>
          <seg id="b.LUK.23.36" type="verse"> Dar verspotten Em ok de Kriegsknechts, treden to Em, un brochten Em Edig.</seg>
          <seg id="b.LUK.23.37" type="verse"> Un sproken: Büst Du de Juden ehr König, so help Di Sülbn.</seg>
          <seg id="b.LUK.23.38" type="verse"> Dar weer ok baben öwer Em de Öwerschrift schreven, mit griechische, un latinsche, un hebräische Bokstaven: Düt is de Juden ehr König.</seg>
          <seg id="b.LUK.23.39" type="verse"> Awer een vun de Öweldäders, de dar hangt weern, läster Em, un sprok: Büst Du Christus, so help Di Sülbn un uns.</seg>
          <seg id="b.LUK.23.40" type="verse"> Do antwort de anner, straf em, un sprok: Un du büst ok nich bang vör GOtt, de Du doch in glieke Verdammnis büst?</seg>
          <seg id="b.LUK.23.41" type="verse"> Un twar wi sünd dat mit recht, denn wi kriegt, wat unse Daten weert sünd; düsse awer hett nicks Unbilliges dahn.</seg>
          <seg id="b.LUK.23.42" type="verse"> Un sprok to JEsus: HErr, denk an mi, wenn Du in Din Riek kummst.</seg>
          <seg id="b.LUK.23.43" type="verse"> Un JEsus sprok to Em: Wahrlich, Ik segg di, hüt warrst du mit Mi in’t Paradies sien.</seg>
          <seg id="b.LUK.23.44" type="verse"> Un dat weer um de sößte Stunn, un dat war en Düsternis öwer dat ganze Land bet an de negente Stunn.</seg>
          <seg id="b.LUK.23.45" type="verse"> Un de Sünn verlor ehrn Schien, un de Vörhang in den Tempel reet midden entwei.</seg>
          <seg id="b.LUK.23.46" type="verse"> Un JEsus reep lut, un sprok: Vader, Ik befehl Min GEist in Din Hann. Un as He dat seggt harr, verscheed He.</seg>
          <seg id="b.LUK.23.47" type="verse"> As awer de Hauptmann sehn dä, wat dar gescheeg, pries he GOtt, un sprok: Gewiß, Düsse is en frommen Mann west.</seg>
          <seg id="b.LUK.23.48" type="verse"> Un all dat Volk, dat darbi weer, un tokieken dä, as se seegen, wat dar gescheeg, slogen se an ehr Bost, un kehrten wedder um.</seg>
          <seg id="b.LUK.23.49" type="verse"> All Sin Verwandte awer stunn vun wieden, un de Fruns, de Em ut Galiläa nafolgt weern, un seegen dat Allns.</seg>
          <seg id="b.LUK.23.50" type="verse"> Un süh, en Mann, mit Namen Joseph, en Ratsherr, de weer en guden, frommen Mann.</seg>
          <seg id="b.LUK.23.51" type="verse"> De harr nich willigt in ehrn Rat un Handel, de weer vun Arimathia, de Juden ehr Stadt, de ok up GOtt Sin Riek töven dä.</seg>
          <seg id="b.LUK.23.52" type="verse"> De gung to Pilatus, un be’ um JEsus Sin Lieknam.</seg>
          <seg id="b.LUK.23.53" type="verse"> Un he neem Em af, wickel Em in Linnen, un lä Em in en Graf, dat in Felsen uthaut weer, darin noch Nüms legen harr.</seg>
          <seg id="b.LUK.23.54" type="verse"> Un dat weer de Rüstdag, un de Sabbat brok an.</seg>
          <seg id="b.LUK.23.55" type="verse"> Dar folgden awer de Fruns na, de mit Em kamen weern ut Galiläa, un beseegen dat Graf, un woans Sin Lieknam henleggt war.</seg>
          <seg id="b.LUK.23.56" type="verse"> Se kehrten awer um, un makten Spezerien un Salven torecht; den Sabbat öwer awer weern se still na dat Gesetz.</seg>
        </div>
        <div id="b.LUK.24" type="chapter">
          <seg id="b.LUK.24.1" type="verse"> Awer an een vun de Sabbats, heel fröh, keemen se na dat Graf, un drogen de Spezerie, de se fardig makt harrn, un weke mit se.</seg>
          <seg id="b.LUK.24.2" type="verse"> Se funn awer den Steen afwöltert vun dat Graf;</seg>
          <seg id="b.LUK.24.3" type="verse"> Un gungen rin, un funn den HErrn JEsus Sin Lieknam nich.</seg>
          <seg id="b.LUK.24.4" type="verse"> Un as se daröwer bekümmert weern, süh, do treden twee Mannslüd mit blanke Kleder to se.</seg>
          <seg id="b.LUK.24.5" type="verse"> Un se verfehrn sik, un keken dal na de Eer. Do sproken se to se: Wat sökt ji den Lebennigen bi de Doden?</seg>
          <seg id="b.LUK.24.6" type="verse"> He is nich hier, He is upstahn. Denkt daran, wat He ju seggen dä, as He noch in Galiläa weer,</seg>
          <seg id="b.LUK.24.7" type="verse"> Un sprok: De Minschensöhn mutt öwergeven warrn in de Sünners ehr Hann, un krüzigt warrn, un an den drütten Dag upstahn.</seg>
          <seg id="b.LUK.24.8" type="verse"> Un se dachten an Sin Wör.</seg>
          <seg id="b.LUK.24.9" type="verse"> Un se gungen wedder vun dat Graf, un verkünnigten dat Allns de Elv, un de annern alltosamen.</seg>
          <seg id="b.LUK.24.10" type="verse"> Dat weer awer Maria Magdalena, un Johanna, un Maria Jakobi, un anner mit se, de düt de Apostels seggen dän.</seg>
          <seg id="b.LUK.24.11" type="verse"> Un dar düchten se ehr Wör grad, as weern dat Märken, un glövten se nich.</seg>
          <seg id="b.LUK.24.12" type="verse"> Petrus awer stunn up, un leep na dat Graf, un buck sik rin, un seeg de linnen Döker alleen liggen, un gung darvun; un he wunner sik, woans dat togung.</seg>
          <seg id="b.LUK.24.13" type="verse"> Un süh, twee vun se gungen densülven Dag in en Flecken, de weer vun Jerusalem sößtig Stadien wiet, den sin Namen heet Emmaus.</seg>
          <seg id="b.LUK.24.14" type="verse"> Un se sproken mit enanner vun all düsse Geschichten.</seg>
          <seg id="b.LUK.24.15" type="verse"> Un dat gescheeg, as se so reden dän, un befragten sik mit enanner, keem JEsus to se ran, un gung mit se.</seg>
          <seg id="b.LUK.24.16" type="verse"> Awer ehr Ogen warn toholn, dat se Em nich kennen dä’n.</seg>
          <seg id="b.LUK.24.17" type="verse"> He awer sprok to se: Wat sünd dat för Reden, de ji twischen ju verhandeln doht unnerwegs, un sünd trurig?</seg>
          <seg id="b.LUK.24.18" type="verse"> Do antworte de een, mit Namen Kleophas, un sprok to Em: Büst Du alleen unner de Frömden to Jerusalem, de nich weet, wat in düsse Dag’ darin geschehn is?</seg>
          <seg id="b.LUK.24.19" type="verse"> Un He sprok to se: Wat denn? Se awer sproken to Em: Dat vun JEsus vun Nazareth, weke weer en Prophet, mächtig vun Daten un Worten, vör GOtt un all dat Volk;</seg>
          <seg id="b.LUK.24.20" type="verse"> Wa Em unse Hohenpresters un Öbbersten öwergeven hebbt, dat He to den Dod verurdeelt un krüzigt is.</seg>
          <seg id="b.LUK.24.21" type="verse"> Wi awer höpen, He schull Israel erlösen. Un öwer dat Allns is hüt de drütte Dag, dat düt geschehn is.</seg>
          <seg id="b.LUK.24.22" type="verse"> Ok hebbt uns bang makt weke Fruns vun de Unsen, de sünd fröh bi dat Graf west,</seg>
          <seg id="b.LUK.24.23" type="verse"> Hebbt Sin Lieknam nich funn, kamt un seggt, se hebbt en Gesicht vun de Engeln sehn, de segg hebbt, dat He leven dä.</seg>
          <seg id="b.LUK.24.24" type="verse"> Un enige mank uns gungen hen na dat Graf, un funn dat so, as de Fruens seggt harrn, awer Em funn se nich.</seg>
          <seg id="b.LUK.24.25" type="verse"> Un He sprok to se: O, ji dösigen Lüd un trag vun Harten, to gloven all dat, wat de Propheten seggt hebbt.</seg>
          <seg id="b.LUK.24.26" type="verse"> Muß nich Christus düt lieden, un to Sin Herrlichkeit ingahn?</seg>
          <seg id="b.LUK.24.27" type="verse"> Un He fung an vun Moses un alle Propheten, un lä se alle Schriften ut, de vun Em seggt weern.</seg>
          <seg id="b.LUK.24.28" type="verse"> Un se keemen neeg to den Flecken, dar se hengungen; un He stell sik an, as wull He wieder gahn.</seg>
          <seg id="b.LUK.24.29" type="verse"> Un se nödigten Em, un sproken: Blief bi uns, denn dat will Abend warrn, un de Dag geiht to Enn. Un He gung rin, bi se to blieven.</seg>
          <seg id="b.LUK.24.30" type="verse"> Un dat gescheeg, as He mit se to Disch sitten dä, neem He dat Brod, dank, brok dat, un gev se dat.</seg>
          <seg id="b.LUK.24.31" type="verse"> Do warn ehr Ogen apen dahn, un se warn Em künnig. Un He verswunn vör se.</seg>
          <seg id="b.LUK.24.32" type="verse"> Un se sproken unner enanner: Brenn uns’ Hart nich in uns, as He mit uns reden dä ünnerwegens, as He uns de Schrift utleggen dä?</seg>
          <seg id="b.LUK.24.33" type="verse"> Un se stunn up to desülvige Stunn, kehrten wedder um na Jerusalem, un funn de Elv versammelt, un de bi se weern,</seg>
          <seg id="b.LUK.24.34" type="verse"> Weke sproken: De HErr is wahrhaftig upstahn, un Simon hett Em sehn.</seg>
          <seg id="b.LUK.24.35" type="verse"> Un se vertelln se, wat up den Weg geschehn weer, un woans He se künnig warn weer an dat, as He dat Brod brok.</seg>
          <seg id="b.LUK.24.36" type="verse"> As se awer darvun sproken, trä He sülvst, JEsus, merrn mank se, un sprok to se: Freden wes’ mit ju!</seg>
          <seg id="b.LUK.24.37" type="verse"> Se verfehrn sik awer, un weern bang, meenten, se seegen en Geist.</seg>
          <seg id="b.LUK.24.38" type="verse"> Un He sprok to se: Wat sünd ji so bang? Un warum kamt son Gedanken in ju Harten? Matth.</seg>
          <seg id="b.LUK.24.39" type="verse"> Kiekt Min Hann an, un Min Föt, Ik bün dat Sülven; föhlt Mi an, un seht; denn en Geist hett nich Fleesch un Knaken, as ji seht, dat Ik hef.</seg>
          <seg id="b.LUK.24.40" type="verse"> Un as He dat seggen dä, wies’ He se Hann un Föt.</seg>
          <seg id="b.LUK.24.41" type="verse"> As se awer noch nich glovten vör Freuden, un sik verwunnerten, sprok He to se: Hebbt ji hier wat to eten?</seg>
          <seg id="b.LUK.24.42" type="verse"> Un se län Em en Stück vun braden Fisch un Honnig vör.</seg>
          <seg id="b.LUK.24.43" type="verse"> Un He neem dat un eet vör se.</seg>
          <seg id="b.LUK.24.44" type="verse"> He sprok awer to se: Dat sünd de Reden, de Ik to ju seggen dä, as Ik noch bi ju weer; denn dat mutt Allns erfüllt warrn, wat vun Mi schreven is in dat Gesetz Moses, in de Propheten, un in de Psalmen.</seg>
          <seg id="b.LUK.24.45" type="verse"> Do mak He se den Verstand apen, dat se de Schrift verstahn dän,</seg>
          <seg id="b.LUK.24.46" type="verse"> Un sprok to se: Also is dat schreven, un also muß Christus lieden, un upstahn vun de Doden an den drütten Dag,</seg>
          <seg id="b.LUK.24.47" type="verse"> Un predigen laten in Sin Namen Buß un Vergebung vun de Sünden ünner alle Völker, un anfangen to Jerusalem.</seg>
          <seg id="b.LUK.24.48" type="verse"> Ji awer sünd Tügen vun dat All.</seg>
          <seg id="b.LUK.24.49" type="verse"> Un süh, Ik will up ju senden de Verheißung vun Min Vader. Ji awer schüllt in de Stadt Jerusalem blieven, bet dat ji andahn ward mit Kraft ut de Höch.</seg>
          <seg id="b.LUK.24.50" type="verse"> He föhr se awer rut bet na Bethanien, un hev de Hann up, un segen se.</seg>
          <seg id="b.LUK.24.51" type="verse"> Un dat gescheeg, as He se segen, scheed He vun se, un fahr up na den Himmel.</seg>
          <seg id="b.LUK.24.52" type="verse"> Se awer be’n Em an, un kehrten wedder na Jerusalem torügg mit grote Freud;</seg>
          <seg id="b.LUK.24.53" type="verse"> Un weern alle Tied in den Tempel, priesen un lavten GOtt.</seg>
        </div>
      </div>
      <div id="b.JOH" type="book">
        <div id="b.JOH.1" type="chapter">
          <seg id="b.JOH.1.1" type="verse"> To Anfang weer dat Wort, un dat Wort weer bi GOtt, un GOtt weer dat Wort.</seg>
          <seg id="b.JOH.1.2" type="verse"> Datsülve weer to Anfang bi GOtt.</seg>
          <seg id="b.JOH.1.3" type="verse"> Alle Ding’ sünd dörch datsülve makt, un ahn datsülve is nicks makt, wat makt is.</seg>
          <seg id="b.JOH.1.4" type="verse"> In Em weer dat Leven, un dat Leven weer dat Licht för de Minschen.</seg>
          <seg id="b.JOH.1.5" type="verse"> Un dat Licht schient in de Düsternis, un de Düsternis hebbt dat nich begrepen.</seg>
          <seg id="b.JOH.1.6" type="verse"> Dar war en Minsch vun GOtt schickt, de Johannes heeten dä.</seg>
          <seg id="b.JOH.1.7" type="verse"> Desülve keem to’n Tügnis, dat he vun dat Licht tügen dä, up dat se all dörch Em glovten.</seg>
          <seg id="b.JOH.1.8" type="verse"> He weer nich dat Licht, sonnern dat he tüg vun dat Licht.</seg>
          <seg id="b.JOH.1.9" type="verse"> Dat weer dat wahrhaftige Licht, dat alle Minschen hell maken deiht, de in düsse Welt kamt.</seg>
          <seg id="b.JOH.1.10" type="verse"> Dat weer in de Welt, un de Welt is dörch datsülve makt; un de Welt kenn dat nich.</seg>
          <seg id="b.JOH.1.11" type="verse"> He keem in Sin Egendom, un Sin Lüd neemen Em nich up.</seg>
          <seg id="b.JOH.1.12" type="verse"> So veel Em awer upneemen, de gev He Macht, GOtt Sin Kinner to warrn, de an Sin Namen gloven dän.</seg>
          <seg id="b.JOH.1.13" type="verse"> Weke nich vun dat Geblöt, noch vun dat Fleesch sin Will, noch vun en Mann sin Will; sonnern vun GOtt gebarn sünd.</seg>
          <seg id="b.JOH.1.14" type="verse"> Un dat Wort war Fleesch, un wahn ünner uns, un wi seegen Sin Herrlichkeit, en Herrlichkeit as vun den eengebornen Söhn vun den Vader, vull Gnad un Wahrheit.</seg>
          <seg id="b.JOH.1.15" type="verse"> Johannes tügt vun Em, röpt un sprickt: Düsse weer dat, vun Den Ik seggt hef: Na mi ward kamen, de vör mi west is, denn He weer fröher as ik.</seg>
          <seg id="b.JOH.1.16" type="verse"> Un vun Sin Füll hebbt wi all nahmen Gnad öwer Gnad.</seg>
          <seg id="b.JOH.1.17" type="verse"> Denn dat Gesetz is dörch Moses geven; de Gnad un Wahrheit is dörch JEsus Christus warn.</seg>
          <seg id="b.JOH.1.18" type="verse"> Nüms hett GOtt jemals sehn. De eengeborne Söhn, de in den Vader Sin Schoot is, de hett uns dat verkünnigt.</seg>
          <seg id="b.JOH.1.19" type="verse"> Un düt is Johannes sin Tügnis, as de Juden vun Jerusalem Presters un Leviten schicken dä’n, dat se em frogen: Wer büst Du?</seg>
          <seg id="b.JOH.1.20" type="verse"> Un he bekenn un leugne nich, un he bekenn: Ik bün nich Christus.</seg>
          <seg id="b.JOH.1.21" type="verse"> Un se frogen em: Wat denn? Büst du Elias? He sprok: Ik bün dat nich. Büst du en Prophet? Un he antwort: Nee.</seg>
          <seg id="b.JOH.1.22" type="verse"> Do sproken se to em: Wat büst du denn? Up dat wi Antwort geven de, de uns schickt hebbt. Wat seggst du vun di sülvst?</seg>
          <seg id="b.JOH.1.23" type="verse"> He sprok: Ik bün de Stimm vun en, de in de Wüst röpt: »Makt den HErrn Sin Weg torecht;« as de Prophet Jesaias seggt hett.</seg>
          <seg id="b.JOH.1.24" type="verse"> Un de schickt weern, de weern vun de Pharisäers;</seg>
          <seg id="b.JOH.1.25" type="verse"> Un se frogen em, un sproken to em: Warum döffst du denn, wenn du nich Christus büst, noch Elias, noch en Prophet?</seg>
          <seg id="b.JOH.1.26" type="verse"> Johannes antwort se, un sprok: Ik döp ju mit Water; awer He is midden mank ju treden, den ji nich kennt.</seg>
          <seg id="b.JOH.1.27" type="verse"> De is dat, de na mi kamen ward, weke vör mi west is, för den ik nich weert bün, dat ik Sin Schohreemen uplösen doh.</seg>
          <seg id="b.JOH.1.28" type="verse"> Düt gescheeg to Bethabara up gündsiet vun den Jordan, wo Johannes döpen dä.</seg>
          <seg id="b.JOH.1.29" type="verse"> Den annern Dag süht Johannes JEsus to sik kamen, un sprickt: Süh, dat is GOtt Sin Lamm, dat de Welt ehr Sünden dregen deiht.</seg>
          <seg id="b.JOH.1.30" type="verse"> Düsse is dat, vun Den ik seggt hef: Na mi kummt en Mann, de vör mi west is: denn He weer fröher as ik.</seg>
          <seg id="b.JOH.1.31" type="verse"> Un ik kenn Em nich; sonnern up dat He bekannt war in Israel, darum bün ik kamen to döpen mit Water.</seg>
          <seg id="b.JOH.1.32" type="verse"> Un Johannes tüg, un sprok: Ik seeg, dat de GEist rünner fahrn dä as en Duv vun den Himmel, un bleev up Em.</seg>
          <seg id="b.JOH.1.33" type="verse"> Un ik kenn Em nich; awer de mi schicken dä to döpen mit Water, desülve sprok to mi: Öwer weken du sehn warrst den GEist rünner fahrn, un up em blieven, desülve is dat, de mit den hilligen GEist döpen deiht.</seg>
          <seg id="b.JOH.1.34" type="verse"> Un ik seeg dat, un tüg, dat düsse GOtt Sin Söhn is.</seg>
          <seg id="b.JOH.1.35" type="verse"> Den annern Dag stunn Johannes awermals dar, un twee vun sin Jüngers.</seg>
          <seg id="b.JOH.1.36" type="verse"> Un as he JEsus gahn seeg, sprok he: Süh, dat is GOtt Sin Lamm.</seg>
          <seg id="b.JOH.1.37" type="verse"> Un twee vun sin Jüngers hörn em reden, un folgden JEsus na.</seg>
          <seg id="b.JOH.1.38" type="verse"> JEsus awer kehr sik um, un seeg se nafolgen, un sprok to se: Wat sökt ji? Se awer sproken to Em: Rabbi, (dat heet up dütsch: Meister), wo büst Du to Harbarg?</seg>
          <seg id="b.JOH.1.39" type="verse"> He sprok to se: Kamt un seht dat. Se keemen, un seegen dat, un bleeven densülven Dag bi Em. Dat weer awer um de teinte Stunn.</seg>
          <seg id="b.JOH.1.40" type="verse"> Een vun de twee, de vun Johannes hörn, un JEsus nafolgden, weer Andreas, Simon Petrus sin Broder.</seg>
          <seg id="b.JOH.1.41" type="verse"> Düsse funn toeerst sin Broder Simon, un sprickt to em: Wi hebbt den Messias funnen (dat heet up dütsch: de Gesalvde).</seg>
          <seg id="b.JOH.1.42" type="verse"> Un föhr em to JEsus. As JEsus em sehn dä, sprok He: Du büst Simon, Jonas sin Söhn, du schast Kephas heeten (dat heet up dütsch: en Fels).</seg>
          <seg id="b.JOH.1.43" type="verse"> An den annern Dag wull JEsus wedder na Galiläa gehn, un findt Philippus, un sprickt to em: Folg Mi na.</seg>
          <seg id="b.JOH.1.44" type="verse"> Philippus awer weer vun Bethsaida, ut Andreas un Petrus ehr Stadt.</seg>
          <seg id="b.JOH.1.45" type="verse"> Philippus findt Nathanael, un sprickt to em: Wi hebbt Den funnen, vun weken Moses in dat Gesetz, un de Propheten schreven hebbt, JEsus, Josephs Söhn vun Nazareth.</seg>
          <seg id="b.JOH.1.46" type="verse"> Un Nathanael sprok to em: Wat kann vun Nazareth Gudes kamen? Philippus sprickt to em: Kumm un seh dat.</seg>
          <seg id="b.JOH.1.47" type="verse"> JEsus seeg Nathanael to sik kamen, un sprickt vun em: Süh, en rechte Israelit, in den keen Falsch is.</seg>
          <seg id="b.JOH.1.48" type="verse"> Nathanael sprickt to Em: Woher kennst Du mi? JEsus antworte, un sprok: Bevör di Philippus ropen dä, as du ünner den Figenbom weerst, seeg Ik di.</seg>
          <seg id="b.JOH.1.49" type="verse"> Nathanael antworte, un sprickt to Em: Rabbi, Du büst GOtt Sin Söhn, Du büst de König vun Israel.</seg>
          <seg id="b.JOH.1.50" type="verse"> JEsus antworte un sprok to em: Du glövst, wiel Ik di seggt hef, dat Ik di ünner den Figenbom sehn hef; du warrst noch Gröteres as dat sehn.</seg>
          <seg id="b.JOH.1.51" type="verse"> Un sprickt to em: Wahrlich, wahrlich, Ik segg ju, vun nu an ward ji den Himmel apen sehn, un de Engeln GOttes up un dal fahrn up den Minschensöhn.</seg>
        </div>
        <div id="b.JOH.2" type="chapter">
          <seg id="b.JOH.2.1" type="verse"> Un an den drütten Dag war en Hochtied to Kana in Galiläa; un JEsus Sin Moder weer ok dar.</seg>
          <seg id="b.JOH.2.2" type="verse"> JEsus awer un Sin Jüngers warn ok up de Hochtied beden.</seg>
          <seg id="b.JOH.2.3" type="verse"> Un as dar nich genog Wien weer, sprickt JEsus Sin Moder to Em: Se hebbt keen Wien.</seg>
          <seg id="b.JOH.2.4" type="verse"> JEsus sprickt to ehr: Wief, wat hef Ik mit di to dohn? Min Stunn is noch nich kamen.</seg>
          <seg id="b.JOH.2.5" type="verse"> Sin Moder sprickt to de Deeners: Wat He ju seggt, dat doht.</seg>
          <seg id="b.JOH.2.6" type="verse"> Dar weern awer söß steenern Waterfät sett, na den Gebruk vun de Juden ehr Reinigung; un in en jede gungen twee oder dree Emer vull.</seg>
          <seg id="b.JOH.2.7" type="verse"> JEsus sprickt to se: Füllt de Fät mit Water. Un se füllten se bet baben an.</seg>
          <seg id="b.JOH.2.8" type="verse"> Un He sprickt to se: Geet dat nu ut, un bringt dat den Schaffer. Un se brochten dat.</seg>
          <seg id="b.JOH.2.9" type="verse"> As awer de Schaffer den Wien, de Water west weer, pröven dä, un nich wuß, woher he keem, (de Deeners awer wußten dat, de dat Water ingaten harrn,) röpt de Schaffer den Brüdigam,</seg>
          <seg id="b.JOH.2.10" type="verse"> Un sprickt to em: Jedereen gift toeerst den guden Wien, un wenn se veel drunken hebbt denn den ringern; du hest den guden Wien bet nu beholn.</seg>
          <seg id="b.JOH.2.11" type="verse"> Dat is dat eerste Teken, dat JEsus dä, geschehn to Kana in Galiläa, un apenbar Sin Herrlichkeit. Un Sin Jüngers glövten an Em.</seg>
          <seg id="b.JOH.2.12" type="verse"> Darna trock He dal na Kapernaum, He, Sin Moder, Sin Bröder un Sin Jüngers, un bleven nich lang darsülvst.</seg>
          <seg id="b.JOH.2.13" type="verse"> Un de Juden ehr Ostern weer neeg bi, un JEsus trock up na Jerusalem.</seg>
          <seg id="b.JOH.2.14" type="verse"> Un funn in den Tempel sitten, de dar Ossen, Schap un Duven to Verkop harrn, un de Weslers.</seg>
          <seg id="b.JOH.2.15" type="verse"> Un He mak en Geißel ut Tauen, un dreev se all ut den Tempel rut, mitsamt de Schap un Ossen, un schütt de Weslers dat Geld weg, un stött de Dischen um;</seg>
          <seg id="b.JOH.2.16" type="verse"> Un sprok to de, weke de Duven to Verkop harrn: Dregt dat vun hier weg, un makt nich Min Vader Sin Hus to en Kopmannshus.</seg>
          <seg id="b.JOH.2.17" type="verse"> Sin Jüngers awer dachten daran, dat dar schreven steiht: De Iwer för Din Hus hett mi freten.</seg>
          <seg id="b.JOH.2.18" type="verse"> Do antworten nu de Juden, un sproken to Em: Wat wiest Du uns för en Teken, dat Du so wat dohn dörfst?</seg>
          <seg id="b.JOH.2.19" type="verse"> JEsus antworte un sprok to se: Terbrekt düssen Tempel, un an den drütten Dag will Ik em upbu’n.</seg>
          <seg id="b.JOH.2.20" type="verse"> Do sproken de Juden: Düsse Tempel is in sößunveertig Jahr upbu’t, un Du wullt em in dree Dag’ wedder upbu’n?</seg>
          <seg id="b.JOH.2.21" type="verse"> He awer sprok vun den Tempel vun Sin Lief.</seg>
          <seg id="b.JOH.2.22" type="verse"> As He nu upstahn weer vun de Doden, dachten Sin Jünger daran, dat He düt seggt harr, un se glövten de Schrift, un de Red, de JEsus seggt harr.</seg>
          <seg id="b.JOH.2.23" type="verse"> As He awer to Jerusalem weer in de Ostern up dat Fest, glövten veele an Sin Nam, as se de Teken sehn dän, de He dä.</seg>
          <seg id="b.JOH.2.24" type="verse"> Awer JEsus vertru Sik se nich an, denn He kenn se all.</seg>
          <seg id="b.JOH.2.25" type="verse"> Un bruk nich, dat jemand Tügnis geven dä, vun en Minsch; denn He wuß wol, wat in den Minschen weer.</seg>
        </div>
        <div id="b.JOH.3" type="chapter">
          <seg id="b.JOH.3.1" type="verse"> Dar weer awer en Minsch mank de Pharisäers, mit Namen Nikodemus, en Öbberste mank de Juden;</seg>
          <seg id="b.JOH.3.2" type="verse"> De keem to JEsus bi de Nacht, un sprok to Em: Meister, wi weet, dat Du büst en Lehrer vun GOtt kamen; denn Nüms kann de Teken dohn, de Du deihst, dat wes’ denn, dat GOtt mit em is.</seg>
          <seg id="b.JOH.3.3" type="verse"> JEsus antworte, un sprok to em: Wahrlich, wahrlich, Ik segg di: Dat wes’ denn, dat jemand vun nien gebarn ward, so kann he GOtt Sin Riek nich sehn.</seg>
          <seg id="b.JOH.3.4" type="verse"> Nikodemus sprickt to Em: Woans kann en Minsch gebarn warrn, wenn he old is? Kann he ok wedder in sin Moder ehrn Lief gahn, un gebarn warrn?</seg>
          <seg id="b.JOH.3.5" type="verse"> JEsus antworte: Wahrlich, wahrlich, Ik segg di: Dat wes’ denn, dat jemand gebarn ward ut dat Water un den GEist, so kann he nich in GOtt Sin Riek kamen.</seg>
          <seg id="b.JOH.3.6" type="verse"> Wat vun dat Fleesch gebarn ward, dat is Fleesch, un wat vun den GEist gebarn ward, dat is Geist.</seg>
          <seg id="b.JOH.3.7" type="verse"> Wunner di nich, dat Ik di seggt hef: Ji möt vun nien gebarn warrn.</seg>
          <seg id="b.JOH.3.8" type="verse"> De Wind weiht, wo he will, un du hörst sin Susen wol; awer du weest nich, vun woher he kummt, un wo he henfahrt. So is en jeder, de ut den GEist gebarn is.</seg>
          <seg id="b.JOH.3.9" type="verse"> Nikodemus antwort un sprok to Em: Wa mag so wat togahn?</seg>
          <seg id="b.JOH.3.10" type="verse"> JEsus antwort un sprok to em: Büst du en Meister in Israel, un weest dat nich?</seg>
          <seg id="b.JOH.3.11" type="verse"> Wahrlich, wahrlich, Ik segg di: Wi redt, dat wi weet, un tügt, dat wi sehn hebbt, un ji nehmt uns’ Tügnis nich an.</seg>
          <seg id="b.JOH.3.12" type="verse"> Glövt ji nich, wenn Ik ju vun irdische Dinge seggen doh; wa ward ji denn glöven, wenn Ik ju vun himmlische Dinge seggen war?</seg>
          <seg id="b.JOH.3.13" type="verse"> Un Nüms fahrt na den Himmel as alleen de, de vun den Himmel dal kamen is, nämlich de Minschensöhn, de in den Himmel is.</seg>
          <seg id="b.JOH.3.14" type="verse"> Un gliek as Moses in de Wüstenie en Slang verhögt hett, also mutt de Minschensöhn verhögt warrn.</seg>
          <seg id="b.JOH.3.15" type="verse"> Up dat all, de an Em glovt, nich verlarn ward, sonnern dat ewige Leven hebbt.</seg>
          <seg id="b.JOH.3.16" type="verse"> Also hett GOtt de Welt leef hatt, dat He Sin eengeborn Söhn geven hett, up dat alle, de an Em gloven doht, nich verlarn ward, sonnern dat ewige Leven hebbt.</seg>
          <seg id="b.JOH.3.17" type="verse"> Denn GOtt hett Sin Söhn nich schickt in de Welt, dat He de Welt richten dä, sonnern dat de Welt dörch Em selig warrn schall.</seg>
          <seg id="b.JOH.3.18" type="verse"> Wer an Em glövt, de ward nich richt; wer awer nich glövt, de is all richt; denn he glövt nich an GOtt Sin eengeborn Söhn Sin Namen.</seg>
          <seg id="b.JOH.3.19" type="verse"> Dat is awer dat Gericht, dat dat Licht in de Welt kamen is; un de Minschen harrn de Düsternis mehr leef as dat Licht. Denn ehr Werke weern bös.</seg>
          <seg id="b.JOH.3.20" type="verse"> Wer Öwel deiht, de haßt dat Licht, un kummt nich an dat Licht, up dat sin Werke nich straft ward.</seg>
          <seg id="b.JOH.3.21" type="verse"> Wer awer de Wahrheit deiht, de kummt an dat Licht, dat sin Werke apenbar ward; denn se sünd in GOtt dahn.</seg>
          <seg id="b.JOH.3.22" type="verse"> Darna keem JEsus un Sin Jüngers in dat jüdische Land, un He harr darsülvst Sin Wesen mit se un döff.</seg>
          <seg id="b.JOH.3.23" type="verse"> Johannes awer döff ok noch to Enon, neeg bi Salim; denn dar weer veel Water, un se keemen darhen, un leeten sik döpen.</seg>
          <seg id="b.JOH.3.24" type="verse"> Denn Johannes weer noch in dat Stockhus leggt.</seg>
          <seg id="b.JOH.3.25" type="verse"> Do keem en Frag up mank Johannes sin Jüngers un de Juden öwer de Reinigung;</seg>
          <seg id="b.JOH.3.26" type="verse"> Un se keemen to Johannes, un sproken to em: Meister, de bi di weer up de günd Siet vun den Jordan, vun den du tügt hest, süh, de döfft, un jedereen kummt to Em.</seg>
          <seg id="b.JOH.3.27" type="verse"> Johannes antwort, un sprok: En Minsch kann sik nicks nehmen, dat ward em denn geven vun den Himmel.</seg>
          <seg id="b.JOH.3.28" type="verse"> Ji sülvst sünd min Tügen, dat Ik seggt hef: Ik bün nich Christus, sonnern bün vör Em her schickt.</seg>
          <seg id="b.JOH.3.29" type="verse"> Wer de Brut hett, de is de Brüdigam; de Fründ awer nun den Brüdigam steiht un hört Em to, un freut sik heel öwer den Brüdigam Sin Stimm. Düsse min Freud is nu erfüllt.</seg>
          <seg id="b.JOH.3.30" type="verse"> He mutt wassen, ik awer mutt afnehmen.</seg>
          <seg id="b.JOH.3.31" type="verse"> De vun baben her kummt, is öwer Alle. Wer vun de Eer is, de is vun de Eer, un redt vun de Eer. De vun den Himmel kummt, de is öwer Alle,</seg>
          <seg id="b.JOH.3.32" type="verse"> Un gift Tügnis vun dat, wat he sehn un hört hett; un Sin Tügnis nimmt Nüms an.</seg>
          <seg id="b.JOH.3.33" type="verse"> Wer dat awer annimmt, de versegelt dat, dat GOtt wahrhaftig is.</seg>
          <seg id="b.JOH.3.34" type="verse"> Denn weken GOtt schickt hett, de redt GOtt Sin Wör; denn GOtt gift den GEist nich na dat Maat.</seg>
          <seg id="b.JOH.3.35" type="verse"> De Vader hett den Söhn leef, un hett Em Allns in Sin Hand geven.</seg>
          <seg id="b.JOH.3.36" type="verse"> Wer an den Söhn glöven deiht, de hett dat ewige Leven. Wer den Söhn nich glöven deiht, de ward dat Leven nich sehn, sonnern GOtt Sin Torn blift öwer em.</seg>
        </div>
        <div id="b.JOH.4" type="chapter">
          <seg id="b.JOH.4.1" type="verse"> As nu de HErr erfahrn dä, dat vör de Pharisäers kamen weer, dat JEsus mehr Jüngers mak un döpen dä, as Johannes,</seg>
          <seg id="b.JOH.4.2" type="verse"> (Obgliek JEsus sülvst nich döpen dä, sonnern Sin Jüngers);</seg>
          <seg id="b.JOH.4.3" type="verse"> Verleet He dat Land Judäa, un trock wedder na Galiläa.</seg>
          <seg id="b.JOH.4.4" type="verse"> He muß awer dörch Samaria reisen.</seg>
          <seg id="b.JOH.4.5" type="verse"> Do keem He in en Stadt vun Samaria, de heet Sichar, neeg bi dat Stück Land, dat Jakob sin Söhn Joseph geev.</seg>
          <seg id="b.JOH.4.6" type="verse"> Dar weer awer darsülvst Jakob Sin Born. As nu JEsus möd weer vun de Reis’, sett He sik up den Born; un dat weer um de sößte Stunn.</seg>
          <seg id="b.JOH.4.7" type="verse"> Dar kummt en Fru vun Samaria, Water to haln. JEsus sprickt to ehr: Gif Mi to drinken.</seg>
          <seg id="b.JOH.4.8" type="verse"> Denn Sin Jüngers weern in de Stadt gahn, dat se Spies kofften.</seg>
          <seg id="b.JOH.4.9" type="verse"> Sprickt nu de samaritische Fru to Em: Wa biddest Du vun mi to drinken, do Du doch en Jud büst, un ik en samaritische Fru? Denn de Juden hebbt keen Gemeenschap mit de Samariters.</seg>
          <seg id="b.JOH.4.10" type="verse"> JEsus antworte un sprok to ehr: Wenn du GOtt Sin Gav kennen dä’st, un wer De is, de to di seggt: Gif Mi to drinken; du warst Em be’n, un He war di lebennig Water geven.</seg>
          <seg id="b.JOH.4.11" type="verse"> Sprickt to Em de Fru: HErr, hest Du doch nicks, wo Du mit utfülln kannst, un de Born is deep; woher hest Du denn lebennig Water?</seg>
          <seg id="b.JOH.4.12" type="verse"> Büst Du mehr, as unse Vader Jakob, de uns düssen Born geven hett; un he hett darut drunken, un sin Kinner, un sin Veh.</seg>
          <seg id="b.JOH.4.13" type="verse"> JEsus antworte, un sprok to ehr: Wer düt Water drinkt, de ward wedder döstig warrn,</seg>
          <seg id="b.JOH.4.14" type="verse"> Wer awer vun dat Water drinkt, dat Ik em geven doh, de ward ewiglich nich döstig warrn; sonnern dat Water, dat Ik em geven warr, dat ward in em en Born to dat Water warrn, dat in dat ewige Leven quellen deiht.</seg>
          <seg id="b.JOH.4.15" type="verse"> Sprickt de Fru to Em: HErr, gif mi düt Water, up dat ik nich döstig warr, dat ik nich herkamen muß, Water to haln.</seg>
          <seg id="b.JOH.4.16" type="verse"> JEsus sprickt to ehr: Gah hen, rop din Mann, un kumm her.</seg>
          <seg id="b.JOH.4.17" type="verse"> De Fru antwort, un sprok to Em: Ik hef keen Mann. JEsus sprickt to ehr: Du hest recht seggt: »Ik hef keen Mann.«</seg>
          <seg id="b.JOH.4.18" type="verse"> Fief Männer hest du hatt, un den du nu hest, de is nich din Mann. Dar hest du recht seggt.</seg>
          <seg id="b.JOH.4.19" type="verse"> De Fru sprickt to Em: HErr, ik seh, dat du en Prophet büst.</seg>
          <seg id="b.JOH.4.20" type="verse"> Unse Vaders hebbt up düssen Barg anbedt, un ji seggt, Jerusalem is de Stä, dar man anbeden schall.</seg>
          <seg id="b.JOH.4.21" type="verse"> JEsus sprickt to ehr: Fru, glöv mi, de Tied kummt, dat ji weder up düssen Barg, noch to Jerusalem ward den Vader anbeden.</seg>
          <seg id="b.JOH.4.22" type="verse"> Ji weet nich, wat ji anbeden doht; wi weet awer, wat wi anbeden doht; denn dat Heil kummt vun de Juden.</seg>
          <seg id="b.JOH.4.23" type="verse"> Awer de Tied kummt, un is nu all, dat de wahrhaftigen Anbeder ward den Vader anbeden in den Geist un in de Wahrheit; denn de Vader will son hebben, de Em also anbedt.</seg>
          <seg id="b.JOH.4.24" type="verse"> GOtt is en GEist, un de Em anbedt, möt Em in den Geist un in de Wahrheit anbeden.</seg>
          <seg id="b.JOH.4.25" type="verse"> Sprickt de Fru to Em: Ik weet, dat de Messias kummt, de dar Christus heeten deiht. Wenn Desülvige kamen ward, so ward He uns dat Allns verkünnigen.</seg>
          <seg id="b.JOH.4.26" type="verse"> JEsus sprickt to ehr: Ik bün dat, de mit di reden deiht.</seg>
          <seg id="b.JOH.4.27" type="verse"> Un öwer dat keemen Sin Jüngers, un se wunnerten sik, dat He mit de Fru spreken dä. Doch sprok Nüms: Wat fragst Du? oder: Wat redst Du mit ehr?</seg>
          <seg id="b.JOH.4.28" type="verse"> Do leet de Fru ehr Fatt stahn, un gung hen in de Stadt, un sprok to de Lüd:</seg>
          <seg id="b.JOH.4.29" type="verse"> Kamt, seht en Minsch, de mi seggt hett Allns, wat ik dahn hef, ob He nich Christus is?</seg>
          <seg id="b.JOH.4.30" type="verse"> Do gungen se ut de Stadt, un keemen to Em.</seg>
          <seg id="b.JOH.4.31" type="verse"> Ünnerdeß nödigten Em de Jüngers, un sproken: Rabbi, itt.</seg>
          <seg id="b.JOH.4.32" type="verse"> He awer sprok to se: Ik hef en Spies to eten, dar weet ji nicks vun.</seg>
          <seg id="b.JOH.4.33" type="verse"> Do sproken de Jüngers ünner enanner: Hett Em een wat to eten brocht?</seg>
          <seg id="b.JOH.4.34" type="verse"> JEsus sprickt to se: Min Spies is de, dat Ik Den Sin Willen doh, de Mi schickt hett, un vollbring Sin Wark.</seg>
          <seg id="b.JOH.4.35" type="verse"> Seggt ji nich sülvst: Dat sünd noch veer Monat, so kummt de Aarn? Seht, Ik segg ju: Hevt ju Ogen up, un kiekt in dat Feld; denn dat is all witt to de Aarn.</seg>
          <seg id="b.JOH.4.36" type="verse"> Un wer dar meihn deiht, de kriggt Lohn, un sammelt Frucht to dat ewige Leven, up dat sik tosamen freuen, de dar sei’t, un de dar meiht.</seg>
          <seg id="b.JOH.4.37" type="verse"> Denn hier is de Spruch wahr: Düsse sei’t, de annere meiht.</seg>
          <seg id="b.JOH.4.38" type="verse"> Ik hef ju schickt, to meihn, dat ji nich arbeidt hebbt; annere hebbt arbeidt, un ji sünd in ehr Arbeid kamen.</seg>
          <seg id="b.JOH.4.39" type="verse"> Dar glövten awer an Em veele vun de Samariters ut düsse Stadt, um de Fru ehr Red’ willen, de dar betüg: He hett mi seggt Allns, wat ik dahn hef.</seg>
          <seg id="b.JOH.4.40" type="verse"> As nu de Samariters to Em keemen, beden se Em, dat He bi se blieven dä, un He bleev twee Dag’ dar.</seg>
          <seg id="b.JOH.4.41" type="verse"> Un veel mehr glövten wegen Sin Wort.</seg>
          <seg id="b.JOH.4.42" type="verse"> Un sproken to de Fru: Wi glövt vun nu an nich um din Red’ willen, wi hebbt sülvst hört un insehn, dat düsse wahrlich is Christus, de Welt ehr HEiland.</seg>
          <seg id="b.JOH.4.43" type="verse"> Awer na twee Dag’ trock He ut vun dar, un trock na Galiläa.</seg>
          <seg id="b.JOH.4.44" type="verse"> Denn He Sülbn, JEsus, tüg, dat en Prophet bi em to Hus nicks gellen deiht.</seg>
          <seg id="b.JOH.4.45" type="verse"> As He nu na Galiläa keem, neemen Em de Galiläer up, de sehn harrn Allns, wat He to Jerusalem up dat Fest dahn harr. Denn se weern ok to dat Fest kamen.</seg>
          <seg id="b.JOH.4.46" type="verse"> Un JEsus keem awermals na Kana in Galiläa, wo He dat Water to Wien makt harr.</seg>
          <seg id="b.JOH.4.47" type="verse"> Un dar weer en Königschen, den sin Söhn leeg krank to Kapernaum. Düsse hör, dat JEsus keem ut Judäa na Galiläa, un gung hen to Em, un be’ Em, dat He hendal keem, un hölp sin Söhn; denn he weer dodkrank.</seg>
          <seg id="b.JOH.4.48" type="verse"> Un JEsus sprok to em: Wenn ji nich Teken un Wunner seht, so glövt ji nich.</seg>
          <seg id="b.JOH.4.49" type="verse"> De Königsche sprok to Em: HErr, kumm hendal, bevör min Kind starven deiht.</seg>
          <seg id="b.JOH.4.50" type="verse"> JEsus sprickt to Em: Gah hen, din Söhn levt. De Minsch glöv dat Wort, dat JEsus to em seggen dä, un gung hen.</seg>
          <seg id="b.JOH.4.51" type="verse"> Un as he hendal gung, keemen em sin Knechts in de Möt, verkünnigten em, un sproken: Din Kind levt.</seg>
          <seg id="b.JOH.4.52" type="verse"> Do forscht he vun se de Stunn, in weke dat beter mit em warn weer. Un se sproken to em: Güstern um de sövente Stunn verleet dat Fewer em.</seg>
          <seg id="b.JOH.4.53" type="verse"> Do mark de Vader, dat dat um de Stunn weer, in weke JEsus to em seggt harr: Din Söhn levt. Un he glöv mit sin ganze Hus.</seg>
          <seg id="b.JOH.4.54" type="verse"> Dat is nu dat anner Teken, dat JEsus dä, as He ut Judäa in Galiläa keem.</seg>
        </div>
        <div id="b.JOH.5" type="chapter">
          <seg id="b.JOH.5.1" type="verse"> Darna weer en Fest vun de Juden, un JEsus trock rup na Jerusalem.</seg>
          <seg id="b.JOH.5.2" type="verse"> Dar is awer to Jerusalem bi dat Schapdohr en Diek, de heet up Ebräisch Bethesda, un hett fief Vörhüs’,</seg>
          <seg id="b.JOH.5.3" type="verse"> In weke leegen veele Kranke, Blinde, Lahme, Jichtige; de tövten, bet sik dat Water bewegen dä.</seg>
          <seg id="b.JOH.5.4" type="verse"> Denn to sin Tied fahr en Engel dal in den Diek, un beweg dat Water. Weke nu as de eerste, nadem dat Water bewegt weer, rin stiegen dä, de war gesund, mit wat för en Sük he ok behaft weer.</seg>
          <seg id="b.JOH.5.5" type="verse"> Darsülvst weer awer en Minsch, de harr achtundörtig Jahr krank legen.</seg>
          <seg id="b.JOH.5.6" type="verse"> As JEsus em liggen seeg, un vernöm, dat he so lang legen harr, sprickt He to em: Wullt du gesund warrn?</seg>
          <seg id="b.JOH.5.7" type="verse"> De Kranke antwort Em: HErr, ik hef keen Minsch, de mi in den Diek laten deiht, wenn dat Water sik bewegt; un wenn ik kamen doh, so stiggt en anner vör mi rin.</seg>
          <seg id="b.JOH.5.8" type="verse"> JEsus sprickt to em: Stah up, nimm din Bett, un gah hen!</seg>
          <seg id="b.JOH.5.9" type="verse"> Un sogliek war de Minsch gesund, un neem sin Bett, un gung hen. Dat weer awer düsse Dag de Sabbat.</seg>
          <seg id="b.JOH.5.10" type="verse"> Do sproken de Juden to den, de gesund warn weer: Dat is hüt Sabbat, dat schickt sik nich för di, dat Bett to dregen.</seg>
          <seg id="b.JOH.5.11" type="verse"> He antwort se: De mi gesund makt hett, de sprok to mi: »Nimm din Bett, un gah hen!«</seg>
          <seg id="b.JOH.5.12" type="verse"> Do frogen se em: Wer is de Minsch, de to di seggt hett: »Nimm din Bett, un gah hen?«</seg>
          <seg id="b.JOH.5.13" type="verse"> De awer gesund warn weer, wuß nich, wer He weer; denn JEsus weer weg gahn, as so veel Volk an den Ort weer.</seg>
          <seg id="b.JOH.5.14" type="verse"> Darna funn em JEsus in den Tempel, un sprok to em: Süh to, du büst gesund warn; sündig vun nu an nich mehr, darmit di nich noch wat Slimmeres drapen deiht.</seg>
          <seg id="b.JOH.5.15" type="verse"> De Minsch gung hen, un verkünnig dat de Juden, dat JEsus dat weer, de em gesund makt harr.</seg>
          <seg id="b.JOH.5.16" type="verse"> Darum verfolgten de Juden JEsus un söchten Em dod to maken, dat He so wat dahn harr up den Sabbat.</seg>
          <seg id="b.JOH.5.17" type="verse"> JEsus awer antwort se: Min Vader wirkt bet to düsse Stunn, un Ik wirk ok.</seg>
          <seg id="b.JOH.5.18" type="verse"> Darum stellten Em de Juden nu veel mehr na, dat se Em dod makten, dat He nich alleen den Sabbat breken, sonnern ok seggen dä, dat GOtt Sin Vader weer, un Sik mit GOtt gliek maken dä.</seg>
          <seg id="b.JOH.5.19" type="verse"> Do antwort JEsus, un sprok to se: Wahrlich, wahrlich, Ik segg ju: De Söhn kann nicks vun Em Sülbn dohn, denn wat He süht den Vader dohn; denn wat desülve deiht, dat deiht gliekfalls ok de Söhn.</seg>
          <seg id="b.JOH.5.20" type="verse"> De Vader awer hett den Söhn leef, un wies’t Em Allns, wat He deiht, un ward Em noch gröttere Warke wiesen, dat ji ju wunnern ward.</seg>
          <seg id="b.JOH.5.21" type="verse"> Denn gliek as de Vader de Doden upwecken un lebennig maken deiht, so makt ok de Söhn lebennig, weke He will.</seg>
          <seg id="b.JOH.5.22" type="verse"> Denn de Vader richt Nüms, sonnern all Gericht hett He den Söhn öwergeven.</seg>
          <seg id="b.JOH.5.23" type="verse"> Up dat se all den Söhn ehrt, as se den Vader ehrt. Wer den Söhn nich ehrt, de ehrt ok den Vader nich, de Em schickt hett.</seg>
          <seg id="b.JOH.5.24" type="verse"> Wahrlich, wahrlich, Ik segg ju: Wer Min Wort hörn deiht, un glövt Den, de Mi schickt hett, de hett dat ewige Leven, un kummt nich in dat Gericht, sonnern he is vun den Dod to dat Leven hendörch drungen.</seg>
          <seg id="b.JOH.5.25" type="verse"> Wahrlich, wahrlich, Ik segg ju: Dar kummt de Stunn, un is nu all dar, dat de Doden ward GOtt Sin Söhn Sin Stimm hörn; un de se hörn ward, de ward leven.</seg>
          <seg id="b.JOH.5.26" type="verse"> Denn gliek as de Vader dat Leven hett in Sik Sülbn, so hett He den Söhn geven to hebben dat Leven in Em Sülbn.</seg>
          <seg id="b.JOH.5.27" type="verse"> Un hett Em Macht geven, ok dat Gericht to holn, darum, dat He de Minschensöhn is.</seg>
          <seg id="b.JOH.5.28" type="verse"> Wunnert ju daröwer nich. Denn dar kummt de Stunn, in weke alle, de in de Dodenkulen sünd, ward Sin Stimm hörn;</seg>
          <seg id="b.JOH.5.29" type="verse"> Un ward hervör gahn, de dar Gudes dahn hebbt, to de Uperstahung to dat Leven, de awer Öwels dahn hebbt, to de Uperstahung to dat Gericht.</seg>
          <seg id="b.JOH.5.30" type="verse"> Ik kann nicks vun Mi Sülbn dohn. So as Ik hörn doh, so richt Ik, un Min Gericht is recht; denn Ik sök nich Min Willen, sonnern den Vader Sin Willen, de Mi schickt hett.</seg>
          <seg id="b.JOH.5.31" type="verse"> Wenn Ik vun Mi Sülbn tügen doh, so is Min Tügnis nich wahr.</seg>
          <seg id="b.JOH.5.32" type="verse"> En anner is dat, de vun Mi tügen deiht, un Ik weet, dat dat Tügnis wahr is, dat He vun Mi tügen deiht.</seg>
          <seg id="b.JOH.5.33" type="verse"> Ji hebbt henschickt to Johannes, un he tüg vun de Wahrheit.</seg>
          <seg id="b.JOH.5.34" type="verse"> Ik awer nehm nich Tügnis vun Minschen; sonnern düt segg Ik, darmit ji selig ward.</seg>
          <seg id="b.JOH.5.35" type="verse"> He weer en Licht, dat brennen un schienen deiht; ji awer wulln en lütte Wiel vergnögt sien vun sin Licht.</seg>
          <seg id="b.JOH.5.36" type="verse"> Ik awer hef en grötter Tügnis, as Johannes Sin Tügnis; denn de Warke, de Mi de Vader geven hett, dat Ik se vullenden doh, düsse Warke, de Ik doh, tügt vun Mi, dat Mi de Vader schickt hett.</seg>
          <seg id="b.JOH.5.37" type="verse"> Un de Vader, de Mi schickt hett, desülve hett vun Mi tügt. Ji hebbt niemals weder Sin Stimm hört, noch Sin Gestalt sehn;</seg>
          <seg id="b.JOH.5.38" type="verse"> Un Sin Wort hebbt ji nich in ju wahnen. Denn ji glövt Den nich, Den He schickt hett.</seg>
          <seg id="b.JOH.5.39" type="verse"> Sökt in de Schrift, denn ji meent, ji hebbt dat ewige Leven darin; un se is dat, de vun Mi tügen deiht.</seg>
          <seg id="b.JOH.5.40" type="verse"> Un ji wüllt nich to Mi kamen, dat ji dat Leven hebbt.</seg>
          <seg id="b.JOH.5.41" type="verse"> Ik nehm keen Ehr vun de Minschen.</seg>
          <seg id="b.JOH.5.42" type="verse"> Awer Ik kenn ju, dat ji nich GOtt Sin Leev in ju hebbt.</seg>
          <seg id="b.JOH.5.43" type="verse"> Ik bün kamen in Min Vader Sin Nam, un ji nehmt Mi nich an. Wenn en anner in sin egen Nam kamen ward, den ward ji annehmen.</seg>
          <seg id="b.JOH.5.44" type="verse"> Wa künnt ji glöven, de ji Ehr vun enanner nehmen doht? Un de Ehr, de vun GOtt alleen is, sökt ji nich.</seg>
          <seg id="b.JOH.5.45" type="verse"> Ji schüllt nich meenen, dat Ik ju bi den Vader verklagen warr. Dar is een, de ju verklagen deiht, Moses, up den ji höpen doht.</seg>
          <seg id="b.JOH.5.46" type="verse"> Wenn ji Moses glövt, so glövt ji Mi ok; denn he hett vun Mi schreven.</seg>
          <seg id="b.JOH.5.47" type="verse"> Wenn ji awer sin Schriften nich glöven doht, wa ward ji denn Min Wort glöven?</seg>
        </div>
        <div id="b.JOH.6" type="chapter">
          <seg id="b.JOH.6.1" type="verse"> Darna fahr JEsus weg öwer den See an de Stadt Tiberias in Galiläa.</seg>
          <seg id="b.JOH.6.2" type="verse"> Un veel Volk trock Em na, dat se de Teken sehn dä’n, de He an de Kranken dä.</seg>
          <seg id="b.JOH.6.3" type="verse"> JEsus awer gung rup up en Barg, un sett Sik darsülvst mit Sin Jüngers.</seg>
          <seg id="b.JOH.6.4" type="verse"> Dat weer awer neeg bi Ostern, de Juden ehr Fest.</seg>
          <seg id="b.JOH.6.5" type="verse"> Do hev JEsus Sin Ogen up, un seeg, dat veel Volk to Em keem, un sprickt to Philippus: Wo kopt wi Brod, dat düsse eten doht?</seg>
          <seg id="b.JOH.6.6" type="verse"> (Dat sä He awer, em to versöken; denn He wuß wol, wat He dohn wull.)</seg>
          <seg id="b.JOH.6.7" type="verse"> Philippus antwort Em: För twee hunnert Groschen Brod is nich genog mank se, dat jeder vun se en beten kriegen kann.</seg>
          <seg id="b.JOH.6.8" type="verse"> Sprickt to Em een vun Sin Jüngers, Andreas, Simon Petrus sin Broder:</seg>
          <seg id="b.JOH.6.9" type="verse"> Dar is en Jung, de hett fief Gastenbröd, un twee Fisch; awer wat is dat ünner so veele?</seg>
          <seg id="b.JOH.6.10" type="verse"> JEsus awer sprok: Makt, dat sik dat Volk lagern deiht. Dar weer awer veel Gras an den Ort. Do lagerten sik bi fief dusend Mann.</seg>
          <seg id="b.JOH.6.11" type="verse"> JEsus awer neem de Bröd, dankte, un geev se de Jüngers, de Jüngers awer de, de sik lagert harrn; des glieken ok vun de Fisch, so veel as se wulln.</seg>
          <seg id="b.JOH.6.12" type="verse"> As se awer satt weern, sprok He to Sin Jüngers: Sammelt de öwrigen Kröm, dat nicks umkamen deiht.</seg>
          <seg id="b.JOH.6.13" type="verse"> Do sammelten se, un makten twölf Körv vull mit Kröm vun de fief Gastenbröd, de öwrig bleven weern vun de, de eten harrn.</seg>
          <seg id="b.JOH.6.14" type="verse"> As nu de Minschen dat Teken seegen, dat JEsus dä, sproken se: Dat is wahrlich de Prophet, de in de Welt kamen schall.</seg>
          <seg id="b.JOH.6.15" type="verse"> As JEsus nu marken dä, dat se kamen warn, un Em griepen, dat se Em to’n König maken dä’n, mak He Sik awermals darvun up den Barg, He ganz alleen.</seg>
          <seg id="b.JOH.6.16" type="verse"> Up den Abend awer gungen de Jüngers dal an den See.</seg>
          <seg id="b.JOH.6.17" type="verse"> Un treden in dat Schipp, un keemen öwer den See na Kapernaum. Un dat weer all düster warn, un JEsus weer nich to se kamen.</seg>
          <seg id="b.JOH.6.18" type="verse"> Un de See war upwöhlt vun en groten Wind.</seg>
          <seg id="b.JOH.6.19" type="verse"> As se nu rudert harrn, bi fief un twintig oder dörtig Stadien, seegen se JEsus up den See darher gahn, un neeg an dat Schipp kamen; un se weern bang.</seg>
          <seg id="b.JOH.6.20" type="verse"> He awer sprok to se: Ik bün dat, wes’t nich bang.</seg>
          <seg id="b.JOH.6.21" type="verse"> Do wulln se Em in dat Schipp nehmen; un gliek darup weer dat Schipp an dat Land, dar se henföhrten.</seg>
          <seg id="b.JOH.6.22" type="verse"> An den annern Dag seeg dat Volk, dat up düsse Siet vun den See stunn, dat keen anner Schipp dar weer, as blot dat, dar Sin Jüngers inträ’n weern, un dat JEsus nich mit Sin Jüngers in dat Schipp trä’n weer, sonnern alleen Sin Jüngers weern wegföhrt.</seg>
          <seg id="b.JOH.6.23" type="verse"> Dar keemen awer anner Scheep vun Tiberias neeg to de Stä, dar se dat Brod eten harrn dörch den HErrn Sin Dankseggung.</seg>
          <seg id="b.JOH.6.24" type="verse"> As nu dat Volk sehn dä, dat JEsus dar nich weer, noch Sin Jüngers, treden se ok in de Scheep, un keemen na Kapernaum, un söchten JEsus.</seg>
          <seg id="b.JOH.6.25" type="verse"> Un as se Em funnen up de anner Siet vun den See, sproken se to Em: Rabbi, wannehr büst Du herkamen?</seg>
          <seg id="b.JOH.6.26" type="verse"> JEsus antworte se, un sprok: Wahrlich, wahrlich, Ik segg ju, ji sökt Mi nich darum, dat ji Teken sehn hebbt; sonnern dat ji vun dat Brod eten hebbt, un sünd satt warn.</seg>
          <seg id="b.JOH.6.27" type="verse"> Arbeit nich för dat Eten, dat vergänglich is, sonnern för dat, wat dar blift, in dat ewige Leven, weke ju de Minschensöhn geven ward; denn Em hett GOtt de Vader betügt.</seg>
          <seg id="b.JOH.6.28" type="verse"> Do sproken se to Em: Wat schüllt wi dohn, dat wi GOttes Wark makt?</seg>
          <seg id="b.JOH.6.29" type="verse"> JEsus antworte, un sprok to se: Dat is GOtt Sin Wark, dat ji an Den glöven doht, den He schickt hett.</seg>
          <seg id="b.JOH.6.30" type="verse"> Do sproken se to Em: Wat deihst Du denn för en Teken, up dat wi seht, un glövt Di? Wat makst Du?</seg>
          <seg id="b.JOH.6.31" type="verse"> Unse Vaders hebbt Manna eten in de Wüste, as schreven steiht: He geev se Brod vun den Himmel to eten.</seg>
          <seg id="b.JOH.6.32" type="verse"> Do sprok JEsus to se: Wahrlich, wahrlich, Ik segg ju: Moses hett ju nich Brod vun den Himmel geven; sonnern Min Vader gift ju dat rechte Brod vun den Himmel.</seg>
          <seg id="b.JOH.6.33" type="verse"> Denn düt is GOtt Sin Brod, dat vun den Himmel kummt, un gift de Welt dat Leven.</seg>
          <seg id="b.JOH.6.34" type="verse"> Do sproken se to Em: HErr, gif uns jümmer so’n Brod.</seg>
          <seg id="b.JOH.6.35" type="verse"> JEsus awer sprok: Ik bün dat Levensbrod. Wer to Mi kummt, de ward nich hungern, un wer an Mi glövt, de ward nümmermehr döstig.</seg>
          <seg id="b.JOH.6.36" type="verse"> Awer Ik hef ju dat seggt, dat ji Mi sehn hebbt, un glövt doch nich.</seg>
          <seg id="b.JOH.6.37" type="verse"> Allns, wat Mi Min Vader geven deiht, dat kummt to Mi; un wer to Mi kummt, den war Ik nich rut stöten.</seg>
          <seg id="b.JOH.6.38" type="verse"> Denn Ik bün vun den Himmel kamen, nich, dat Ik Min Willen doh, sonnern Den Sin, de Mi schickt hett.</seg>
          <seg id="b.JOH.6.39" type="verse"> Dat is awer den Vader Sin Will, de Mi schickt hett, dat Ik nicks verleern doh vun Allns, dat He Mi geven hett, sonnern dat Ik dat upwecken doh up den jüngsten Dag.</seg>
          <seg id="b.JOH.6.40" type="verse"> Dat is awer Den Sin Will, de Mi schickt hett, dat, wer den Söhn süht, un glövt an Em, dat ewige Leven hebben schall; un Ik war em upwecken up den jüngsten Dag.</seg>
          <seg id="b.JOH.6.41" type="verse"> Do murrten de Juden daröwer, dat He sä: »Ik bün dat Brod, dat vun den Himmel kamen is.«</seg>
          <seg id="b.JOH.6.42" type="verse"> Un sproken: Is düsse nich JEsus, Joseph sin Söhn, den Sin Vader un Moder wi kennen doht? Wa sprickt He denn: »Ik bün vun den Himmel kamen?«</seg>
          <seg id="b.JOH.6.43" type="verse"> JEsus antworte, un sprok to se: Murrt nich ünner enanner.</seg>
          <seg id="b.JOH.6.44" type="verse"> Nüms kann to Mi kamen, dat wes’ denn, dat em trecken deiht de Vader, de Mi schickt hett, un Ik warr em upwecken up den jüngsten Dag.</seg>
          <seg id="b.JOH.6.45" type="verse"> Dar steiht schreven in de Propheten: »Se ward alle vun GOtt ünnerwies’t sien.« Wer dat nu hört vun den Vader, un lehrt dat, de kummt to Mi.</seg>
          <seg id="b.JOH.6.46" type="verse"> Nich, dat jemand den Vader sehn hett, ahn de vun den Vader is, de hett den Vader sehn.</seg>
          <seg id="b.JOH.6.47" type="verse"> Wahrlich, wahrlich, Ik segg ju: Wer an Mi glöven deiht, de hett dat ewige Leven.</seg>
          <seg id="b.JOH.6.48" type="verse"> Ik bün dat Levensbrod.</seg>
          <seg id="b.JOH.6.49" type="verse"> Ju Vaders hebbt Manna eten in de Wüstenie, un sünd storven.</seg>
          <seg id="b.JOH.6.50" type="verse"> Düt is dat Brod, dat vun den Himmel kamen deiht, up dat, wer darvun itt, nich starvt.</seg>
          <seg id="b.JOH.6.51" type="verse"> Ik bün dat lebennige Brod, vun den Himmel kamen. Wer vun düt Brod eten ward, de ward leven in Ewigkeit. Un dat Brod, dat Ik geven warr, is Min Fleesch, dat Ik geven warr för de Welt ehr Leven.</seg>
          <seg id="b.JOH.6.52" type="verse"> Do streden de Juden ünner enanner, un sproken: Woans kann düsse uns Sin Fleesch to eten geven?</seg>
          <seg id="b.JOH.6.53" type="verse"> JEsus sprok to se: Wahrlich, wahrlich, Ik segg ju: Ward ji nich eten den Minschensöhn Sin Fleesch, un drinken Sin Blot, so hebbt ji keen Leven in ju.</seg>
          <seg id="b.JOH.6.54" type="verse"> Wer Min Fleesch eten deiht, un drinkt Min Blot, de hett dat ewige Leven, un Ik warr em an den jüngsten Dag upwecken.</seg>
          <seg id="b.JOH.6.55" type="verse"> Denn Min Fleesch is de rechte Spies, un Min Blot is de rechte Drunk.</seg>
          <seg id="b.JOH.6.56" type="verse"> Wer Min Fleesch eten deiht, un drinkt Min Blot, de blift in Mi, un Ik in em.</seg>
          <seg id="b.JOH.6.57" type="verse"> So as Mi schickt hett de lebennige Vader, un Ik leven doh den Vader Sin wegen; so, wer Mi eten deiht, desülvige ward ok leven um Mint willen.</seg>
          <seg id="b.JOH.6.58" type="verse"> Düt is dat Brod, dat vun den Himmel kamen is, nich as ju Vaders hebbt Manna eten, un sünd storven. Wer düt Brod eten deiht, de ward leven in Ewigkeit.</seg>
          <seg id="b.JOH.6.59" type="verse"> Düt sä He in de Schol, as He lehrn dä to Kapernaum.</seg>
          <seg id="b.JOH.6.60" type="verse"> Veele nu vun Sin Jüngers, de dat hörn, sproken: Dat is en harte Red’, wokeen kann de hörn?</seg>
          <seg id="b.JOH.6.61" type="verse"> As JEsus awer bi Sik Sülbn marken dä, dat Sin Jüngers daröwer murrten, sprok He to se: Nehmt ji daran Anstot?</seg>
          <seg id="b.JOH.6.62" type="verse"> Wa will dat warrn, wenn ji sehn ward den Minschensöhn upfahrn darhen, wo He fröher weer?</seg>
          <seg id="b.JOH.6.63" type="verse"> De Geist is dat, de dar lebennig maken deiht, dat Fleesch is nicks nütz. De Wör’, de Ik reden doh, de sünd Geist un sünd Leven.</seg>
          <seg id="b.JOH.6.64" type="verse"> Awer dar sünd weke mank ju, de glövt nich. Denn JEsus wuß vun Anfang wol, weke nich glöven dä’n, un wer Em verraden war.</seg>
          <seg id="b.JOH.6.65" type="verse"> Un He sprok: Darum hef Ik ju seggt: Nüms kann to Mi kamen, wenn em dat nich vun Min Vader geven is.</seg>
          <seg id="b.JOH.6.66" type="verse"> Vun dar an gungen veele vun Sin Jüngers torügg, un wannelten nich mehr mit Em.</seg>
          <seg id="b.JOH.6.67" type="verse"> Do sprok JEsus to de Twölf: Wüllt ji ok weggahn?</seg>
          <seg id="b.JOH.6.68" type="verse"> Do antwort Em Simon Petrus: HErr, wohen schüllt wi gahn? Du hest Wör’ vun dat ewige Leven;</seg>
          <seg id="b.JOH.6.69" type="verse"> Un wi hebbt glövt un insehn, dat Du büst Christus, den lebennigen GOtt Sin Söhn.</seg>
          <seg id="b.JOH.6.70" type="verse"> JEsus antwort em: Hef Ik nich twölf vun ju erwählt? un een vun ju is en Düvel.</seg>
          <seg id="b.JOH.6.71" type="verse"> He sprok awer vun Judas Simon Ischarioth. Düsse hett Em naher verraden, un weer een vun de Twölf.</seg>
        </div>
        <div id="b.JOH.7" type="chapter">
          <seg id="b.JOH.7.1" type="verse"> Darna trock JEsus umher in Galiläa; denn He wull nich in Judäa umher trecken, darum, dat de Juden Em na dat Leven stahn dä’n.</seg>
          <seg id="b.JOH.7.2" type="verse"> Dar weer awer in Korten de Juden ehr Fest, de Loofhütten.</seg>
          <seg id="b.JOH.7.3" type="verse"> Do sproken Sin Bröder to Em: Vertreck vun hier, un gah öwer na Judäa, up dat ok Din Jüngers sehn de Warke, de Du deihst.</seg>
          <seg id="b.JOH.7.4" type="verse"> Wer frie up den Plan sien will, de handelt nich heemli. Deihst Du so wat, so apenbar Di vör de Welt.</seg>
          <seg id="b.JOH.7.5" type="verse"> Denn ok Sin Bröder glövten nich an Em.</seg>
          <seg id="b.JOH.7.6" type="verse"> Do sprickt JEsus to se: Min Tied is noch nich kamen; ju Tied awer is alltied.</seg>
          <seg id="b.JOH.7.7" type="verse"> De Welt kann ju nich hassen; Mi awer haßt se, denn Ik tüg vun se, dat ehr Warke bös sünd.</seg>
          <seg id="b.JOH.7.8" type="verse"> Gaht ji rup up düt Fest. Ik will noch nich rupgahn up düt Fest; denn Min Tied is noch nich erfüllt.</seg>
          <seg id="b.JOH.7.9" type="verse"> As He awer düt to se seggt harr, blev He in Galiläa.</seg>
          <seg id="b.JOH.7.10" type="verse"> As awer Sin Bröder rup gahn weern, do gung He ok rup to dat Fest, nich apenbar, sonnern ganz heemli.</seg>
          <seg id="b.JOH.7.11" type="verse"> Do söchten Em de Juden up dat Fest, un sproken: Wo is De?</seg>
          <seg id="b.JOH.7.12" type="verse"> Un dar weer en grot Mummeln öwer Em mank dat Volk. Enige sproken: He is fromm. De annern awer sproken: Nee, sonnern He verföhrt dat Volk.</seg>
          <seg id="b.JOH.7.13" type="verse"> Nüms awer sprok frie vun Em, wiel se bang weern vör de Juden.</seg>
          <seg id="b.JOH.7.14" type="verse"> Awer merrn in dat Fest gung JEsus rup in den Tempel, un lehr.</seg>
          <seg id="b.JOH.7.15" type="verse"> Un de Juden wunnerten sik, un sproken: Wa kann Düsse de Schrift, da He se doch nich lehrt hett?</seg>
          <seg id="b.JOH.7.16" type="verse"> JEsus antwort se, un sprok: Min Lehr is nich Min, sonnern Den Sin, de Mi schickt hett.</seg>
          <seg id="b.JOH.7.17" type="verse"> Wenn jemand will Den Sin Willn dohn, de ward wies warrn, ob düsse Lehr vun GOtt is, oder ob Ik vun Mi Sülbn reden doh.</seg>
          <seg id="b.JOH.7.18" type="verse"> Wer vun sik sülbn reden deiht, de söcht sin egen Ehr; wer awer Den Sin Ehr söcht, De em schickt hett, de is wahrhaftig, un keen Ungerechtigkeit is an em.</seg>
          <seg id="b.JOH.7.19" type="verse"> Hett ju nich Moses dat Gesetz geven? Un Nüms mank ju deiht dat Gesetz? Warum sökt ji Mi dod to maken?</seg>
          <seg id="b.JOH.7.20" type="verse"> Dat Volk antwort, un sprok: Du hest den Düvel; wer söcht Di dod to maken?</seg>
          <seg id="b.JOH.7.21" type="verse"> JEsus antwort, un sprok: En eenzig Wark hef Ik dahn, un dat wunnert ju alle.</seg>
          <seg id="b.JOH.7.22" type="verse"> Moses hett ju darum de Besniedung geven, nich, dat se vun Moses kummt, sonnern vun de Vaders; doch besniedt ji den Minsch an den Sabbat.</seg>
          <seg id="b.JOH.7.23" type="verse"> Wenn en Minsch de Besniedung annimmt an den Sabbat, up dat Moses sin Gesetz nich braken war, sünd ji denn fünsch up Mi, dat Ik den ganzen Minsch hef an den Sabbat gesund makt?</seg>
          <seg id="b.JOH.7.24" type="verse"> Richt nich na dat Ansehn, sonnern richt en recht Gericht.</seg>
          <seg id="b.JOH.7.25" type="verse"> Do sproken enige vun Jerusalem: Is dat nich De, den se söchten dod to maken?</seg>
          <seg id="b.JOH.7.26" type="verse"> Un süh dar, He sprickt frie, un se seggt Em nicks. Erkennt unse Öbbersten nu seker, dat He gewiß Christus is?</seg>
          <seg id="b.JOH.7.27" type="verse"> Doch wi weet, wo Düsse her is; wenn awer Christus kamen ward, ward Nüms weten, wo He her is.</seg>
          <seg id="b.JOH.7.28" type="verse"> Do reep JEsus in den Tempel, lehr, un sprok: Ja, ji kennt Mi, un weet, wo Ik her bün; un vun Mi Sülbn bün Ik nich kamen, sonnern dar is en Wahrhaftigen, de Mi schickt hett, weken ji nich kennen doht.</seg>
          <seg id="b.JOH.7.29" type="verse"> Ik kenn Em awer; denn Ik bün vun Em, un He hett Mi schickt.</seg>
          <seg id="b.JOH.7.30" type="verse"> Do söchten se Em to griepen; awer Nüms lä de Hand an Em, denn Sin Stunn weer noch nich kamen.</seg>
          <seg id="b.JOH.7.31" type="verse"> Awer veele mank dat Volk glövten an Em, un sproken: Wenn Christus kamen ward, ward He ok mehr Teken dohn, as Düsse deiht?</seg>
          <seg id="b.JOH.7.32" type="verse"> Un dat keem vör de Pharisäers, dat dat Volk so wat vun Em munkel. Do schickten de Pharisäers un Hohenpresters Knechts ut, dat se Em griepen dän.</seg>
          <seg id="b.JOH.7.33" type="verse"> Do sprok JEsus to se: Ik bün noch en lüttje Wiel bi ju, un denn gah Ik hen to Den, de Mi schickt hett.</seg>
          <seg id="b.JOH.7.34" type="verse"> Ji ward Mi söken, un nich finn; un dar, wo Ik bün, künnt ji nich henkamen.</seg>
          <seg id="b.JOH.7.35" type="verse"> Do sproken de Juden unner enanner: Wo will Düsse hengahn, dat wi Em nich finn schüllt? Will He mank de Griechen gahn, de hier un dar verstreut wahnt, un de Griechen lehrn?</seg>
          <seg id="b.JOH.7.36" type="verse"> Wat is dat för en Red, dat He seggt: »Ji ward Mi söken, un nich finn; un wo Ik bün, dar künnt ji nich henkamen?«</seg>
          <seg id="b.JOH.7.37" type="verse"> Awer an den letzten Dag vun dat Fest, de am herrlichsten weer, trä JEsus up, reep un sprok: Wer dar döstig is, de schall to Mi kamen, un drinken.</seg>
          <seg id="b.JOH.7.38" type="verse"> Wer an Mi glöven deiht, as de Schrift seggt, vun den sin Lief ward Stroms vun lebennig Water fleeten.</seg>
          <seg id="b.JOH.7.39" type="verse"> Dat sä He awer vun den GEist, weken de kriegen schulln, de an Em glöven dän; denn de heilige GEist weer noch nich dar, denn JEsus weer noch nich verklärt.</seg>
          <seg id="b.JOH.7.40" type="verse"> Veele nu vun dat Volk, de düsse Red hörn dän, sproken: Düsse is wahrlich de Prophet.</seg>
          <seg id="b.JOH.7.41" type="verse"> De annern sproken: Dat is Christus. Enige awer sproken: Schall Christus ut Galiläa kamen?</seg>
          <seg id="b.JOH.7.42" type="verse"> Sprickt nich de Schrift vun David sin Samen, un ut den Flecken Bethlehem, wo David weer, schall Christus kamen?</seg>
          <seg id="b.JOH.7.43" type="verse"> Up düsse Wies’ war en Striet mank dat Volk öwer Em.</seg>
          <seg id="b.JOH.7.44" type="verse"> Dar wulln Em awer weke griepen, awer Nüms lä de Hand an Em.</seg>
          <seg id="b.JOH.7.45" type="verse"> De Knechts keemen to de Hohenpresters un Pharisäers. Un de sproken to se: Warum hebbt ji Em nich brocht?</seg>
          <seg id="b.JOH.7.46" type="verse"> De Knechts antworten: Dar hett nie en Minsch so redt, as düsse Minsch.</seg>
          <seg id="b.JOH.7.47" type="verse"> Do antworten se de Pharisäers: Sünd ji ok verföhrt?</seg>
          <seg id="b.JOH.7.48" type="verse"> Glövt ok irgend en Öbberste oder Pharisäer an Em?</seg>
          <seg id="b.JOH.7.49" type="verse"> Sonnern dat Volk, dat nicks vun dat Gesetz weten deiht, is verflucht.</seg>
          <seg id="b.JOH.7.50" type="verse"> Sprickt to se Nikodemus, de bi de Nacht to Em kamen weer, weke een mank se weer:</seg>
          <seg id="b.JOH.7.51" type="verse"> Richtet unse Gesetz ok en Minsch, bevör man Em verhören un erkennen deiht, wat he deiht?</seg>
          <seg id="b.JOH.7.52" type="verse"> Se antworten un sproken to Em: Büst du ok en Galiläer? Sök un süh to, ut Galiläa steiht keen Prophet up.</seg>
          <seg id="b.JOH.7.53" type="verse"> Un en jeder gung also to Hus.</seg>
        </div>
        <div id="b.JOH.8" type="chapter">
          <seg id="b.JOH.8.1" type="verse"> JEsus awer gung an den Ölbarg.</seg>
          <seg id="b.JOH.8.2" type="verse"> Un fröh an den Morgen keem He wedder in den Tempel, un all dat Volk keem to Em; un He sett Sik, un lehr se.</seg>
          <seg id="b.JOH.8.3" type="verse"> Awer de Schriftgelehrten un Pharisäers brochten en Fru to Em, de bi Ehebrekerie fat kregen weer, un stelln se in de Merr hen.</seg>
          <seg id="b.JOH.8.4" type="verse"> Un sproken to Em: Meister, düsse Fru is to fat kregen up frische Dat in Ehebrekerie;</seg>
          <seg id="b.JOH.8.5" type="verse"> Moses awer hett uns in dat Gesetz befahln, so een to steenigen, wat seggst Du?</seg>
          <seg id="b.JOH.8.6" type="verse"> Dat sproken se awer, Em to versöken, up dat se en Sak wedder Em harrn. Awer JEsus buck Sik dal un schrev mit den Finger up de Eer.</seg>
          <seg id="b.JOH.8.7" type="verse"> As se nu bibleven, Em to fragen, rich He Sik up, un sprok to se: Wer mank ju ahn Sünn is, de smiet den eersten Steen up se.</seg>
          <seg id="b.JOH.8.8" type="verse"> Un buck Sik wedder dal, un schrev up de Eer.</seg>
          <seg id="b.JOH.8.9" type="verse"> As se awer dat hörn dä’n, gungen se rut (vun ehr Geweten öwerföhrt) een na den anner, vun de Öllsten an bet to de Geringsten. Un JEsus war alleen laten, un de Fru in de Merr stahn.</seg>
          <seg id="b.JOH.8.10" type="verse"> JEsus awer rich Sik up, un as He Nüms sehn dä, as de Fru, sprok He to ehr: Fru, wo sünd se, din Verklägers? Hett di Nüms verdammt?</seg>
          <seg id="b.JOH.8.11" type="verse"> Se awer sprok: HErr, Nüms. JEsus awer sprok: So verdamm Ik di ok nich; gah hen, un sündig vun nu an nich mehr.</seg>
          <seg id="b.JOH.8.12" type="verse"> Do redt JEsus awermals to se, un sprok: Ik bün de Welt ehr Licht; wer Mi nafolgt, de ward nich wanneln in Düsternis, sonnern ward dat Licht vun dat Leven hebben.</seg>
          <seg id="b.JOH.8.13" type="verse"> Do sproken de Pharisäers to Em: Du tügst vun Di Sülbn; Din Tügnis is nich wahr.</seg>
          <seg id="b.JOH.8.14" type="verse"> JEsus antwort, un sprok to se: Wenn Ik vun Mi Sülbn tügen war, so is Min Tügnis wahr; denn Ik weet, vun wo Ik kamen bün, un wohen Ik gahn doh; ji awer weet nich, vun wo Ik kamen bün, un wo Ik hengahn doh.</seg>
          <seg id="b.JOH.8.15" type="verse"> Ji richtet na dat Fleesch, Ik richt Nüms.</seg>
          <seg id="b.JOH.8.16" type="verse"> Wenn Ik awer richten doh, so is Min Ordel recht, denn Ik bün nich alleen; sonnern Ik un de Vader, de Mi schickt hett.</seg>
          <seg id="b.JOH.8.17" type="verse"> Ok steiht in ju Gesetz schreven, dat twee Minschen ehr Tügnis wahr is.</seg>
          <seg id="b.JOH.8.18" type="verse"> Ik bün dat, de Ik vun Mi Sülbn tügen doh, un de Vader, de Mi schickt hett, tügt ok vun Mi.</seg>
          <seg id="b.JOH.8.19" type="verse"> Do sproken se to Em: Wo is Din Vader? JEsus antwort: Ji kennt weder Mi, noch Min Vader: wenn ji Mi kennen dä’n, so warn ji ok Min Vader kennen.</seg>
          <seg id="b.JOH.8.20" type="verse"> Düsse Wör’ sprok JEsus an den Gotteskasten, as He in den Tempel lehrn dä, un Nüms greep Em, denn Sin Stunn weer noch nich kamen.</seg>
          <seg id="b.JOH.8.21" type="verse"> Do sprok JEsus nochmals to se: Ik gah weg, un ji ward Mi söken, un in ju Sünde starven; wo Ik hengahn doh, dar künnt ji nich henkamen.</seg>
          <seg id="b.JOH.8.22" type="verse"> Do sproken de Juden: Will He Sik denn Sülbn umbringen, wiel He sprickt: »Wo Ik hengahn doh, dar künnt ji nich henkamen?«</seg>
          <seg id="b.JOH.8.23" type="verse"> Un He sprok to se: Ji sünd vun ünnen her, Ik bün vun baben her; ji sünd vun düsse Welt, Ik bün nich vun düsse Welt.</seg>
          <seg id="b.JOH.8.24" type="verse"> So hef Ik ju seggt, dat ji starven ward in ju Sünden; denn wenn ji nich glöven doht, dat Ik dat bün, so ward ji starven in ju Sünden.</seg>
          <seg id="b.JOH.8.25" type="verse"> Do sproken se to Em: Wer büst Du denn? Un JEsus sprok to se: Grad dat, wat Ik vun Anfang an to ju seggt hef.</seg>
          <seg id="b.JOH.8.26" type="verse"> Ik hef veel vun ju to reden un to richten; awer de Mi schickt hett, is wahrhaftig, un wat Ik vun Em hört hef, dat red Ik vör de Welt.</seg>
          <seg id="b.JOH.8.27" type="verse"> Se verstunnen awer nich, dat He se vun den Vader seggen dä.</seg>
          <seg id="b.JOH.8.28" type="verse"> Do sprok JEsus to se: Wenn ji den Minschensöhn erhöhen ward, denn ward ji erkennen, dat Ik dat bün, un nicks vun Mi Sülbn doh, sonnern, as Mi Min Vader lehrt hett, so red Ik.</seg>
          <seg id="b.JOH.8.29" type="verse"> Un de Mi schickt hett, is mit Mi. De Vader lett Mi nich alleen; denn Ik doh ümmer, wat Em gefallen deiht.</seg>
          <seg id="b.JOH.8.30" type="verse"> As He düt reden dä, glövten veele an Em.</seg>
          <seg id="b.JOH.8.31" type="verse"> Do sprok nu JEsus to de Juden, de an Em glöven dä’n: Wenn ji blieven ward in Min Red, so sünd ji Min rechte Jüngers;</seg>
          <seg id="b.JOH.8.32" type="verse"> Un ward de Wahrheit erkenn, un de Wahrheit ward ju frie maken.</seg>
          <seg id="b.JOH.8.33" type="verse"> Do antworten se Em: Wi sünd Abraham sin Samen, un sünd niemals jemand sin Knechts west; wa seggst Du denn: »Ji schüllt frie warrn?«</seg>
          <seg id="b.JOH.8.34" type="verse"> JEsus antwort se, un sprok: Wahrlich, wahrlich, Ik segg ju: Wer Sünn deiht, de is de Sünn ehr Knecht.</seg>
          <seg id="b.JOH.8.35" type="verse"> De Knecht awer blift nich ewiglich in dat Hus; de Söhn blift ewiglich.</seg>
          <seg id="b.JOH.8.36" type="verse"> Wenn ju de Söhn nu frie maken deiht, so sünd ji recht frie.</seg>
          <seg id="b.JOH.8.37" type="verse"> Ik weet wol, dat ji Abraham sin Samen sünd; awer ji sökt Mi dod to maken, denn Min Red gefallt ju nich.</seg>
          <seg id="b.JOH.8.38" type="verse"> Ik red, wat Ik vun Min Vader sehn hef; so doht ji, wat ji vun ju Vader sehn hebbt.</seg>
          <seg id="b.JOH.8.39" type="verse"> Se antworten, un sproken to Em: Abraham is uns’ Vader. Sprickt JEsus to se: Wenn ji Abraham sin Kinner weern, so dän ji Abraham sin Warke.</seg>
          <seg id="b.JOH.8.40" type="verse"> Nu awer sökt ji Mi dod to maken: so en Minsch, de Ik ju de Wahrheit seggt hef, de Ik vun GOtt hört hef; dat hett Abraham nich dahn.</seg>
          <seg id="b.JOH.8.41" type="verse"> Ji doht ju Vader sin Warke. Do sproken se to Em: Wi sünd nich unehelich gebarn; wi hebbt en Vader, GOtt.</seg>
          <seg id="b.JOH.8.42" type="verse"> JEsus sprok to se: Wenn GOtt ju Vader weer, so warn ji Mi leef hebben: denn Ik bün nich vun Mi Sülbn kamen, sonnern He hett Mi schickt.</seg>
          <seg id="b.JOH.8.43" type="verse"> Warum kennt ji denn Min Sprak nich? Denn ji künnt ja Min Wort nich hörn.</seg>
          <seg id="b.JOH.8.44" type="verse"> Ji sünd vun den Vader, den Düvel, un na ju Vader sin Lust wüllt ji dohn. Desülve is en Mörder vun Anfang her, un is nich bestahn in de Wahrheit; denn de Wahrheit is nich in em. Wenn he Lögen reden deiht, so redt he vun sin egen; denn he is en Lögner, un en Vader to de Lögen.</seg>
          <seg id="b.JOH.8.45" type="verse"> Mi awer, wiel Ik de Wahrheit seggen doh, glövt ji nich.</seg>
          <seg id="b.JOH.8.46" type="verse"> Wer mank ju kann Mi en Sünn nawiesen? Wenn Ik ju awer de Wahrheit seggen doh, warum glövt ji Mi nich?</seg>
          <seg id="b.JOH.8.47" type="verse"> Wer vun GOtt is, de hört GOtt Sin Wort: darum hört ji nich, denn ji sünd nich vun GOtt.</seg>
          <seg id="b.JOH.8.48" type="verse"> Do antworten de Juden, un sproken to Em: Hebbt wi nich recht, dat Du en Samariter büst, un hest den Düvel?</seg>
          <seg id="b.JOH.8.49" type="verse"> JEsus antwort: Ik hef keen Düvel, sonnern Ik ehr Min Vader, un ji verunehrt Mi.</seg>
          <seg id="b.JOH.8.50" type="verse"> Ik sök nich Min Ehr; dar is awer Een, de se söken un richten deiht.</seg>
          <seg id="b.JOH.8.51" type="verse"> Wahrlich, wahrlich, Ik segg ju: Wenn jemand Min Wort holn ward, de ward den Dod nich sehn up ewig.</seg>
          <seg id="b.JOH.8.52" type="verse"> Do sproken de Juden to Em: Nu erkennt wi, dat Du den Düvel hest. Abraham is storven, un de Propheten, un Du sprickst: Wenn jemand Min Wort holn deiht, de ward den Dod nich smecken up ewig?</seg>
          <seg id="b.JOH.8.53" type="verse"> Büst Du mehr as uns’ Vader Abraham, de storven is? un de Propheten sünd ok storven. Wat makst Du ut Di Sülbn?</seg>
          <seg id="b.JOH.8.54" type="verse"> JEsus antwort: Wenn Ik Mi Sülbn ehrn doh, so is Min Ehr nicks. Dar is awer Min Vader, de Mi ehrn deiht, vun Den ji seggt, He is ju GOtt;</seg>
          <seg id="b.JOH.8.55" type="verse"> Un kennt Em nich. Ik awer kenn Em, un wenn Ik seggen war: Ik kenn Em nich, so war Ik en Lögner gliek as ji sünd. Awer Ik kenn Em, un hol Sin Wort.</seg>
          <seg id="b.JOH.8.56" type="verse"> Abraham, ju Vader, war froh, dat he Min Dag sehn schull, un he seeg em, un freu sik.</seg>
          <seg id="b.JOH.8.57" type="verse"> Do sproken de Juden to Em: Du büst noch keen föftig Jahr old, un hest Abraham sehn?</seg>
          <seg id="b.JOH.8.58" type="verse"> JEsus sprok to se: Wahrlich, wahrlich, Ik segg ju: Bevör denn Abraham war, bün Ik.</seg>
          <seg id="b.JOH.8.59" type="verse"> Do neemen se Steen up, dat se na Em smieten dän. Awer JEsus gung se ut den Weg, un gung to den Tempel rut.</seg>
        </div>
        <div id="b.JOH.9" type="chapter">
          <seg id="b.JOH.9.1" type="verse"> Un JEsus gung vöröwer, un seeg een, de blind gebarn weer.</seg>
          <seg id="b.JOH.9.2" type="verse"> Un Sin Jüngers frogen Em, un sproken: Meister, wer hett sündigt, düsse, oder sin Öllern, dat he is blind gebarn?</seg>
          <seg id="b.JOH.9.3" type="verse"> JEsus antwort: Dar hett weder düsse sündigt, noch sin Öllern; sonnern dat GOtt Sin Warke an em apenbar warn.</seg>
          <seg id="b.JOH.9.4" type="verse"> Ik mutt Den Sin Warke dohn, de Mi schickt hett, so lang dat Dag is; dar kummt de Nacht, wo Nüms arbeiden kann.</seg>
          <seg id="b.JOH.9.5" type="verse"> Wiel Ik bün in de Welt, bün Ik de Welt ehr Licht.</seg>
          <seg id="b.JOH.9.6" type="verse"> As He düt seggt harr, spieg He up de Eer, un mak en Dreck ut Spie, un smeer den Dreck up den Blinden sin Ogen.</seg>
          <seg id="b.JOH.9.7" type="verse"> Un sprok to Em: Gah hen na den Diek Siloah (dat is up dütsch: een, de utschickt is), un wasch di. Do gung he hen, un wusch sik, un keem, un kunn sehn.</seg>
          <seg id="b.JOH.9.8" type="verse"> De Nawers, un de em vörher sehn harrn, dat he en Bettler weer, sproken: Is düsse nich, de dar sitten un betteln dä?</seg>
          <seg id="b.JOH.9.9" type="verse"> Weke sproken: »Dat is he«; weke awer: »He süht em ähnlich.« He sülbn awer sprok: Ik bün dat.</seg>
          <seg id="b.JOH.9.10" type="verse"> Do sproken se to em: Woans sünd din Ogen updahn?</seg>
          <seg id="b.JOH.9.11" type="verse"> He antwort, un sprok: De Minsch, de JEsus heeten deiht, mak en Dreck, un smeer em up min Ogen, un sprok: Gah hen na den Diek Siloah, un wasch di. Ik gung hen, un wusch mi, un kunn sehn.</seg>
          <seg id="b.JOH.9.12" type="verse"> Do sproken se to em: Wo is He? He sprok: Ik weet nich.</seg>
          <seg id="b.JOH.9.13" type="verse"> Do föhrn se den, de tovör blind weer, to de Pharisäers.</seg>
          <seg id="b.JOH.9.14" type="verse"> (Dat weer awer Sabbat, as JEsus den Dreck mak, un sin Ogen apen maken dä.)</seg>
          <seg id="b.JOH.9.15" type="verse"> Do frogen se em nochmals, ok de Pharisäers, woans he weer sehend warn? He sprok to se: Dreck lä He mi up de Ogen, un ik wusch mi, un ik kann nu sehn.</seg>
          <seg id="b.JOH.9.16" type="verse"> Do sproken weke vun de Pharisäers: De Minsch is nich vun GOtt, wiel He den Sabbat nich holn deiht. De annern awer sproken: Wa kann en sündig Minsch so’n Teken dohn? Un dar war en Striederie mank se.</seg>
          <seg id="b.JOH.9.17" type="verse"> Se sproken nochmals to den Blinden: Wat seggst du vun Em, dat He din Ogen updahn hett? He awer sprok: He is en Prophet.</seg>
          <seg id="b.JOH.9.18" type="verse"> De Juden glövten nich vun em, dat he blind west, un sehend warn weer, bet dat se reepen de Öllern to den, de sehend warn weer,</seg>
          <seg id="b.JOH.9.19" type="verse"> Frogen se, un sproken: Is dat ju Söhn, vun den ji seggen doht, he is blind gebarn? Wa kann he denn nu sehn?</seg>
          <seg id="b.JOH.9.20" type="verse"> Sin Öllern antworten se, un sproken: Wi weet, dat düsse unse Söhn is, un dat he blind gebarn is.</seg>
          <seg id="b.JOH.9.21" type="verse"> Wa he nu awer sehn kann, weet wi nich, oder wer em hett sin Ogen updahn, weet wi ok nich. He is old genog, fragt em, lat em sülbn för sik reden.</seg>
          <seg id="b.JOH.9.22" type="verse"> Düt sä’n sin Öllern, denn se weern bang vör de Juden. Denn de Juden harrn sik all vereenigt, wenn jemand Em för Christus bekennen dä, dat de in den Bann dahn war.</seg>
          <seg id="b.JOH.9.23" type="verse"> Darum sproken sin Öllern: He is old nog, fragt em.</seg>
          <seg id="b.JOH.9.24" type="verse"> Do reepen se to’n annern Mal den Minsch, de blind west weer, un sproken to em: Gif GOtt de Ehr. Wi weet, dat düsse Minsch en Sünder is.</seg>
          <seg id="b.JOH.9.25" type="verse"> He antwort, un sprok: Is He en Sünder, dat weet ik nich; eens weet ik wol, dat ik blind weer, un kann nu sehn.</seg>
          <seg id="b.JOH.9.26" type="verse"> Do sproken se nochmals to em: Wat dä He di? Woans dä He din Ogen apen?</seg>
          <seg id="b.JOH.9.27" type="verse"> He antwort se: Ik hef ju dat all seggt; hebbt ji dat nich hört? Wat wüllt ji dat noch mal hörn? Wüllt ji ok Sin Jüngers warrn?</seg>
          <seg id="b.JOH.9.28" type="verse"> Do fluchten se em, un sproken: Du büst Sin Jünger; wi awer sünd Moses Sin Jüngers.</seg>
          <seg id="b.JOH.9.29" type="verse"> Wi weet, dat GOtt mit Moses redt hett; vun düssen awer weet wi nich, vun wo He her is.</seg>
          <seg id="b.JOH.9.30" type="verse"> De Minsch antwort, un sprok: Dat is en wunnerlich Ding, dat ji nich weten doht, wo He her is, un He hett doch min Ogen updahn.</seg>
          <seg id="b.JOH.9.31" type="verse"> Wi weet awer, dat GOtt de Sünders nich hörn deiht, sonnern wenn jemand gottsfürchtig is, un deiht Sin Willen, den hört He.</seg>
          <seg id="b.JOH.9.32" type="verse"> Vun de Welt an is dat nich hört, dat jemand een, de blind up de Welt kamen is, de Ogen updahn hett.</seg>
          <seg id="b.JOH.9.33" type="verse"> Weer düsse nich vun GOtt, He kunn nicks dohn.</seg>
          <seg id="b.JOH.9.34" type="verse"> Se antworten un sproken to em: Du büst ganz in Sünden gebarn, un lehrst uns? Un se stötten em rut.</seg>
          <seg id="b.JOH.9.35" type="verse"> Dat keem vör JEsus, dat se em rut stött harrn. Un as He em finden dä, sprok He to em: Glövst du an GOtt Sin Söhn?</seg>
          <seg id="b.JOH.9.36" type="verse"> He antwort un sprok: HErr, wokeen is dat, up dat ik an Em glöven doh?</seg>
          <seg id="b.JOH.9.37" type="verse"> JEsus sprok to em: Du hest Em sehn, un De mit di reden deiht, De is dat.</seg>
          <seg id="b.JOH.9.38" type="verse"> He awer sprok: »HErr, Ik glöv«; un be’ Em an.</seg>
          <seg id="b.JOH.9.39" type="verse"> Un JEsus sprok: Ik bün to dat Gericht up düsse Welt kamen, up dat, de dar nich seht, ward sehn künnen, un de dar seht, blind ward.</seg>
          <seg id="b.JOH.9.40" type="verse"> Un düt hörten weke vun de Pharisäers, de bi Em weern, un sproken: Sünd wi denn ok blind?</seg>
          <seg id="b.JOH.9.41" type="verse"> JEsus sprok to se: Wern ji blind, so harrn ji keen Sünde; nu ji awer sprekt: »Wi künnt sehn,« blift ju Sünde.</seg>
        </div>
        <div id="b.JOH.10" type="chapter">
          <seg id="b.JOH.10.1" type="verse"> Wahrlich, wahrlich, Ik segg ju: Wer nich to de Döhr rin geiht na den Schapstall, sonnern stiggt annerswo rin, de is en Deef un en Mörder.</seg>
          <seg id="b.JOH.10.2" type="verse"> De awer to de Döhr rin geiht, de is en Harr to de Schap.</seg>
          <seg id="b.JOH.10.3" type="verse"> Vör em makt de Döhrwächters de Döhr apen, un de Schap hört sin Stimm, un he röpt sin Schap mit Namen, un föhrt se rut.</seg>
          <seg id="b.JOH.10.4" type="verse"> Un wenn he sin Schap hett utlaten, geiht he vör se her, un de Schap folgt em na, denn se kennt sin Stimm.</seg>
          <seg id="b.JOH.10.5" type="verse"> En Fremden awer folgt se nich na, sonnern lopt vun em; denn se kennt den Fremden sin Stimm nich.</seg>
          <seg id="b.JOH.10.6" type="verse"> Düssen Spruch sä JEsus to se; se verstunnen awer nich, wat dat weer, wat He to se seggen dä.</seg>
          <seg id="b.JOH.10.7" type="verse"> Do sprok JEsus wedder to se: Wahrlich, wahrlich, Ik segg ju: Ik bün de Döhr to de Schap.</seg>
          <seg id="b.JOH.10.8" type="verse"> Alle, de vör Mi kamen sünd, dat sünd Deev un Mörders west; awer de Schap hebbt up se nich hört.</seg>
          <seg id="b.JOH.10.9" type="verse"> Ik bün de Döhr, wenn jemand dörch Mi ingahn deiht, de ward selig warrn, un ward rin- un rutgahn, un Weid’ finden.</seg>
          <seg id="b.JOH.10.10" type="verse"> En Deef kummt nich, denn dat he stehlen, wörgen un umbringen deiht.</seg>
          <seg id="b.JOH.10.11" type="verse"> Ik bün kamen, dat se dat Leven un vull up hebben schüllt.</seg>
          <seg id="b.JOH.10.12" type="verse"> Ik bün en gude Harr. En gude Harr lett sin Leven för de Schap. En, de meed is awer, de nich Harr is, den de Schap nich tohört, süht den Wolf kamen, un verlett de Schap, un löpt weg; un de Wolf gript de Schap, un jagt se utenanner.</seg>
          <seg id="b.JOH.10.13" type="verse"> De awer, de meed is, löpt weg; denn he is meed, un kümmert sik nich um de Schap.</seg>
          <seg id="b.JOH.10.14" type="verse"> Ik bün en gude Harr, un kenn de Minigen, un bün bekannt bi de Minigen. Tim.</seg>
          <seg id="b.JOH.10.15" type="verse"> So as Mi Min Vader kennen deiht, un Ik kenn den Vader. Un Ik lat Min Leven för de Schap.</seg>
          <seg id="b.JOH.10.16" type="verse"> Un Ik hef noch anner Schap, de sünd nich ut düssen Stall. Un desülven mutt Ik herföhrn, un se ward Min Stimm hörn, un ward een Heer un een Harr warrn.</seg>
          <seg id="b.JOH.10.17" type="verse"> Darum hett Min Vader Mi leef, dat Ik Min Leven laten doh, up dat Ik dat wedder nehm.</seg>
          <seg id="b.JOH.10.18" type="verse"> Nüms nimmt dat vun Mi, sonnern Ik lat dat vun Mi Sülbn. Ik hef Macht, dat to laten, un dat wedder to nehmen. So’n Gebot hef Ik kregen vun Min Vader.</seg>
          <seg id="b.JOH.10.19" type="verse"> Do war awermals en Striet mank de Juden um düsse Wör’.</seg>
          <seg id="b.JOH.10.20" type="verse"> Veele mank se sproken: He hett den Düvel, un is unsinnig; wat hört ji Em an?</seg>
          <seg id="b.JOH.10.21" type="verse"> De annern sproken: Dat sünd nich Wör’ vun en Besetenen; kann de Düvel ok de Blinden ehr Ogen updohn?</seg>
          <seg id="b.JOH.10.22" type="verse"> Dar weer awer dat Fest to dat Andenken an de Tempel-Inweihung to Jerusalem, un dat weer Winter.</seg>
          <seg id="b.JOH.10.23" type="verse"> Un JEsus gung umher in den Tempel, in Salomo sin Vörhus.</seg>
          <seg id="b.JOH.10.24" type="verse"> Do keemen de Juden um Em rum, un sproken to Em: Wa lang höllst Du uns’ Seelen up? Büst Du Christus, so segg uns dat frie herut.</seg>
          <seg id="b.JOH.10.25" type="verse"> JEsus antwort se: Ik hef ju dat seggt, un ji glövt nich. De Warke, de Ik doh in Min Vader Sin Namen, de gevt Tügnis vun Mi.</seg>
          <seg id="b.JOH.10.26" type="verse"> Awer ji glövt nich; denn ji sünd Min Schap nich, as Ik ju seggt hef.</seg>
          <seg id="b.JOH.10.27" type="verse"> Denn Min Schap hört Min Stimm, un Ik kenn se, un se folgt Mi.</seg>
          <seg id="b.JOH.10.28" type="verse"> Un Ik gef se dat ewige Leven; un se ward ni un nümmer umkamen, un Nüms ward se Mi ut Min Hand rieten.</seg>
          <seg id="b.JOH.10.29" type="verse"> De Vader, de se Mi geven hett, is grötter as Allns; un Nüms kann se ut Min Vader Sin Hand rieten.</seg>
          <seg id="b.JOH.10.30" type="verse"> Ik un de Vader sünd een.</seg>
          <seg id="b.JOH.10.31" type="verse"> Do neemen de Juden awermals Steen up, dat se Em steenigen dä’n.</seg>
          <seg id="b.JOH.10.32" type="verse"> JEsus antwort se: Ik hef gude Warke bi ju dahn, vun Min Vader; wegen wat för en Wark mank düsse steenigt ji Mi?</seg>
          <seg id="b.JOH.10.33" type="verse"> De Juden antworten Em, un sproken: Wegen dat gude Wark steenigt wi Di nich, sonnern wegen de Gotteslästerung, un dat Du en Minsch büst, un makst Di Sülbn to en GOtt.</seg>
          <seg id="b.JOH.10.34" type="verse"> JEsus antwort se: Steiht nich schreven in ju Gesetz: »Ik hef seggt: Ji sünd Götter?«</seg>
          <seg id="b.JOH.10.35" type="verse"> Wenn He de »Götter« nennen deiht, to weke dat Wort GOttes gescheeg; un de Schrift kann doch nich braken warrn:</seg>
          <seg id="b.JOH.10.36" type="verse"> Sprekt ji denn to Den, den de Vader hilligt un in de Welt schickt hett: »Du lästerst GOtt,« darum, dat Ik segg: »Ik bün GOtt Sin Söhn?«</seg>
          <seg id="b.JOH.10.37" type="verse"> Doh Ik Min Vader Sin Warke nich, so glövt Mi nich.</seg>
          <seg id="b.JOH.10.38" type="verse"> Doh Ik se awer, so glövt doch de Warke, wenn ji Mi nich glöven wüllt, up dat ji erkennen un glöven doht, dat de Vader in Mi is, un Ik in Em.</seg>
          <seg id="b.JOH.10.39" type="verse"> Se söchten awermals Em to griepen, awer He entgung se ut ehr Hann,</seg>
          <seg id="b.JOH.10.40" type="verse"> Un trock wedder hen up de anner Siet vun den Jordan an den Ort, dar Johannes vörher döfft harr, un bleev dar.</seg>
          <seg id="b.JOH.10.41" type="verse"> Un veele keemen to Em, un sproken: Johannes dä keen Teken; awer Allns, wat Johannes vun düssen seggt hett, dat is wahr.</seg>
          <seg id="b.JOH.10.42" type="verse"> Un Veele vun de, de dar weern, glövten an Em.</seg>
        </div>
        <div id="b.JOH.11" type="chapter">
          <seg id="b.JOH.11.1" type="verse"> Dar leeg awer een krank, mit Namen Lazarus, vun Bethanien, in den Flecken vun Maria un ehr Swester Martha.</seg>
          <seg id="b.JOH.11.2" type="verse"> (Maria awer weer de, de den HErrn salvt harr mit Salv, un Sin Föt afdrögt mit ehr Haar, desülve ehr Broder Lazarus leeg krank.)</seg>
          <seg id="b.JOH.11.3" type="verse"> Do schickten sin Schwestern to Em, un leeten Em seggen: HErr, süh, den Du leef hest, de liggt krank.</seg>
          <seg id="b.JOH.11.4" type="verse"> As JEsus dat hörn dä, sprok He: De Krankheit is nich to den Dod, sonnern to GOtt Sin Ehr, dat de Söhn GOttes dardörch ehrt ward.</seg>
          <seg id="b.JOH.11.5" type="verse"> JEsus awer harr Martha leef, un ehr Swester, un Lazarus.</seg>
          <seg id="b.JOH.11.6" type="verse"> As He nu hörn dä, dat he krank weer, bleev He twee Dag’ an den Ort, wo He weer.</seg>
          <seg id="b.JOH.11.7" type="verse"> Darna sprickt He to Sin Jüngers: Lat uns wedder na Judäa trecken.</seg>
          <seg id="b.JOH.11.8" type="verse"> Sin Jüngers sproken to Em: Meister, damals wulln de Juden Di steenigen, un Du wullt wedder darhen trecken?</seg>
          <seg id="b.JOH.11.9" type="verse"> JEsus antwort: Sünd nich an den Dag twölf Stunn? Wer bi Dag wanneln deiht, de stött sik nich; denn he süht de Welt ehr Licht.</seg>
          <seg id="b.JOH.11.10" type="verse"> Wer awer bi de Nacht wanneln deiht, de stött sik: denn dar is keen Licht in em.</seg>
          <seg id="b.JOH.11.11" type="verse"> Düt sä He, un darna sprickt He to se: Lazarus, uns’ Fründ, slöppt; awer Ik gah hen, dat Ik em upwecken doh.</seg>
          <seg id="b.JOH.11.12" type="verse"> Do sproken Sin Jüngers: HErr, slöppt he, so ward dat beter mit em.</seg>
          <seg id="b.JOH.11.13" type="verse"> JEsus awer sä vun sin Dod; se meenten awer, He sprok vun den natürlichen Slap.</seg>
          <seg id="b.JOH.11.14" type="verse"> Do sä JEsus se dat frie rut: Lazarus is storven;</seg>
          <seg id="b.JOH.11.15" type="verse"> Un Ik bün froh wegen ju, dat Ik nich dar west bün, up dat ji glöven doht; awer lat uns to em gahn.</seg>
          <seg id="b.JOH.11.16" type="verse"> Do sprok Thomas, de dar nömt is Tweschen, to de Jüngers: Lat uns mitgahn, dat wi mit Em starven doht.</seg>
          <seg id="b.JOH.11.17" type="verse"> Do keem JEsus, un funn em, dat he all veer Dag’ in dat Graf legen harr.</seg>
          <seg id="b.JOH.11.18" type="verse"> (Bethanien awer weer neeg bi Jerusalem, bi föftein Stadien.)</seg>
          <seg id="b.JOH.11.19" type="verse"> Un veele Juden weern to Martha un Maria kamen, se to trösten öwer ehrn Broder.</seg>
          <seg id="b.JOH.11.20" type="verse"> As Martha nu hörn dä, dat JEsus keem, geiht se Em in de Möt; Maria awer bleev to Hus sitten.</seg>
          <seg id="b.JOH.11.21" type="verse"> Do sprok Martha to JEsus: HErr, weerst Du hier west, min Broder weer nich storven;</seg>
          <seg id="b.JOH.11.22" type="verse"> Awer Ik weet ok noch, dat, wat Du beden deihst vun GOtt, dat ward Di GOtt geven.</seg>
          <seg id="b.JOH.11.23" type="verse"> JEsus sprickt to ehr: Din Broder schall upstahn.</seg>
          <seg id="b.JOH.11.24" type="verse"> Martha sprickt to Em: Ik weet wol, dat he upstahn ward in de Uperstahung an den jüngsten Dag.</seg>
          <seg id="b.JOH.11.25" type="verse"> JEsus sprickt to ehr: Ik bün de Uperstahung un dat Leven. Wer an Mi glövt, de ward leven, wenn he ok starvt.</seg>
          <seg id="b.JOH.11.26" type="verse"> Un wer dar leven un an Mi glöven deiht, de ward nümmermehr starven. Glövst du dat?</seg>
          <seg id="b.JOH.11.27" type="verse"> Se sprickt to Em: HErr, ja, ik glöv, dat Du büst Christus, GOtt Sin Söhn, de in de Welt kamen is.</seg>
          <seg id="b.JOH.11.28" type="verse"> Un as se dat seggt harr, gung se hen, un reep ehr Swester Maria heemlich, un sprok: De Meister is dar, un röppt di.</seg>
          <seg id="b.JOH.11.29" type="verse"> As se dat hörn dä, stunn se flink up, un keem to Em.</seg>
          <seg id="b.JOH.11.30" type="verse"> Denn JEsus weer noch nich in den Flecken kamen, sonnern weer noch an den Ort, wo Em Martha in de Möt kamen weer.</seg>
          <seg id="b.JOH.11.31" type="verse"> De Juden, de bi ehr in dat Hus weern, un se trösten dä’n, as se seegen, dat Maria flink upstunn un rut gung, folgden se ehr na, un sproken: Se geiht na dat Graf, dat se dar weenen deiht.</seg>
          <seg id="b.JOH.11.32" type="verse"> As nu Maria keem darhen, wo JEsus weer, un Em sehn dä, full se to Sin Föt, un sprok to Em: HErr, weerst Du hier west, min Broder weer nich storven.</seg>
          <seg id="b.JOH.11.33" type="verse"> As JEsus se weenen seeg, un de Juden ok weenen, de mit ehr keemen, war He heel bewegt in Sin GEist, un heel trurig,</seg>
          <seg id="b.JOH.11.34" type="verse"> Un sprok: Wo hebbt ji em henleggt? Se sproken to Em: HErr, kumm un seh dat.</seg>
          <seg id="b.JOH.11.35" type="verse"> Un JEsus gungen de Ogen öwer.</seg>
          <seg id="b.JOH.11.36" type="verse"> Do sproken de Juden: Süh, wa hett He em so leef hatt!</seg>
          <seg id="b.JOH.11.37" type="verse"> Weke awer mank se sproken: He hett den Blinden de Ogen updahn, kunn He denn nich maken, dat ok düsse nich starven dä?</seg>
          <seg id="b.JOH.11.38" type="verse"> JEsus awer war nochmals bewegt in Sik Sülbn, un keem to dat Graf. Dat weer awer en Kluft, un en Steen darup leggt.</seg>
          <seg id="b.JOH.11.39" type="verse"> JEsus sprok: Nehmt den Steen af. Sprickt to Em Martha, den Doden sin Swester: HErr, he stinkt all, denn he hett veer Dag’ legen.</seg>
          <seg id="b.JOH.11.40" type="verse"> JEsus sprickt to ehr: Hef Ik di nich seggt, wenn du glöven warst, schullst du GOtt Sin Herrlichkeit sehn?</seg>
          <seg id="b.JOH.11.41" type="verse"> Do neemen se den Steen af, wo de Dode liggen dä. JEsus awer hev Sin Ogen up, un sprok: Vader, Ik dank Di, dat Du Mi erhört hest;</seg>
          <seg id="b.JOH.11.42" type="verse"> Doch Ik weet, dat Du Mi ümmer hörn deihst; sonnern wegen dat Volk, dat umher steiht, segg Ik dat, up dat se glöven doht, dat Du Mi schickt hest.</seg>
          <seg id="b.JOH.11.43" type="verse"> As He dat seggt harr, reep He lud: Lazarus, kumm rut!</seg>
          <seg id="b.JOH.11.44" type="verse"> Un de Dode keem rut, bun’n mit Liekendöker, an Föt un Hann, un sin Gesicht todeckt mit en Sweetdok. JEsus sprickt to se: Lös’t em dat up, un lat em gahn.</seg>
          <seg id="b.JOH.11.45" type="verse"> Veele nu vun de Juden, de to Maria kamen weern, un seegen, wat JEsus dä, glövten an Em.</seg>
          <seg id="b.JOH.11.46" type="verse"> Weke awer vun se gungen hen to de Pharisäers, un sä’n se, wat JEsus dahn harr.</seg>
          <seg id="b.JOH.11.47" type="verse"> Do versammelten de Hohenpresters un de Pharisäers en Rat, un sproken: Wat doht wi? Düsse Minsch deiht veele Teken.</seg>
          <seg id="b.JOH.11.48" type="verse"> Lat wi Em so, so ward alle an Em glöven. So kamt denn de Römer, un nehmt uns Land un Lüd.</seg>
          <seg id="b.JOH.11.49" type="verse"> Een awer mank se, Kaiphas, de düt Jahr Hoheprester weer, sprok to se: Ji weet nicks,</seg>
          <seg id="b.JOH.11.50" type="verse"> Bedenkt ok nicks; dat is uns beter, en Minsch kummt um för dat Volk, as dat dat ganze Volk verdarven deiht.</seg>
          <seg id="b.JOH.11.51" type="verse"> Düt awer sprok he nich vun sik sülbn; sonnern, wiel dat he düt Jahr Hoheprester weer, prophezeih he. Denn JEsus schull starven för dat Volk,</seg>
          <seg id="b.JOH.11.52" type="verse"> Un nich för dat Volk alleen; sonnern dat He GOtt Sin Kinner, weke terstreut weern, tosamen broch.</seg>
          <seg id="b.JOH.11.53" type="verse"> Vun den Dag an beraden se, woans se Em dod maken wulln.</seg>
          <seg id="b.JOH.11.54" type="verse"> JEsus awer gung nich mehr frie umher mank de Juden, sonnern gung weg in en Gegend neeg bi de Wüste in en Stadt mit Namen Ephraim, un harr dar Sin Wesen mit Sin Jüngers.</seg>
          <seg id="b.JOH.11.55" type="verse"> Dar weer awer neeg de Juden ehr Ostern; un dar gungen veele rup ut de Gegend vör Ostern na Jerusalem, dat se sik vun ehr Sünn rein maken dä’n.</seg>
          <seg id="b.JOH.11.56" type="verse"> Dar stunnen se, un frogen na JEsus, un sproken mit enanner in den Tempel: Wat meent ji, dat He nich kummt up dat Fest?</seg>
          <seg id="b.JOH.11.57" type="verse"> Awer de Hohenpresters un de Pharisäers harrn en Gebot utgahn laten, wenn jemand wuß, wo He weer, dat he dat angeben dä, up dat se Em greepen.</seg>
        </div>
        <div id="b.JOH.12" type="chapter">
          <seg id="b.JOH.12.1" type="verse"> Söß Dag’ vör Ostern keem JEsus na Bethanien, wo Lazarus weer, de Verstorbene, den JEsus upweckt harr vun de Doden.</seg>
          <seg id="b.JOH.12.2" type="verse"> Darsülbst maken se Em en Abendmahltied, un Martha wahr up, Lazarus awer weer een vun de, de mit Em to Disch sitten dän.</seg>
          <seg id="b.JOH.12.3" type="verse"> Do neem Maria en Pund Salv vun unverfälscht, köstlich Nardenöl, un salv JEsus Sin Föt, un drög mit ehr Haar Sin Föt; dat Hus awer war vull vun den Geruch vun de Salv.</seg>
          <seg id="b.JOH.12.4" type="verse"> Do sprok een vun Sin Jüngers, Judas, Simon sin Söhn, Ischariothes, de Em naher verraden dä:</seg>
          <seg id="b.JOH.12.5" type="verse"> Warum is düsse Salv nich verkofft för dree hunnert Groschen, un de Armen geven?</seg>
          <seg id="b.JOH.12.6" type="verse"> Dat sä he awer nich, dat he wat na de Armen fragen dä; sonnern he weer en Deef, un harr den Büdel, un drog, wat geven war.</seg>
          <seg id="b.JOH.12.7" type="verse"> Do sprok JEsus: Lat se mit Freden; düt hett se uphaben to den Dag vun Min Begräbnis.</seg>
          <seg id="b.JOH.12.8" type="verse"> Denn Arme hebbt ji all Tied bi ju; awer Mi hebbt ji nich all Tied.</seg>
          <seg id="b.JOH.12.9" type="verse"> Do kreeg veel Volk vun de Juden to weeten, dat He dar weer, un keemen, nich alleen um JEsus willen, sonnern dat se ok Lazarus sehn dän, den He vun de Doden upweckt harr.</seg>
          <seg id="b.JOH.12.10" type="verse"> Awer de Hohenpresters trachten darna, dat se ok Lazarus dod maken dän.</seg>
          <seg id="b.JOH.12.11" type="verse"> Denn um sin willen gungen veele Juden hen, un glövten an JEsus.</seg>
          <seg id="b.JOH.12.12" type="verse"> As an den annern Dag veel Volk, dat up dat Fest kamen weer, hör, dat JEsus na Jerusalem kamen wull,</seg>
          <seg id="b.JOH.12.13" type="verse"> Neemen se Palmtwiegen, un gungen rut Em in de Möt, un schreegen: Hosianna! Gelavt wes’, de dar kummt in den HErrn Sin Namen, en König vun Israel!</seg>
          <seg id="b.JOH.12.14" type="verse"> JEsus awer kreeg en jungen Esel, un He rei’ darup; as denn schreven steiht:</seg>
          <seg id="b.JOH.12.15" type="verse"> »Wes’ nich bang, du Dochter Zion, süh, din König kummt reden up en Eselsfahlen.«</seg>
          <seg id="b.JOH.12.16" type="verse"> Düt verstunn awer Sin Jüngers vörher nich; sonnern as JEsus verklärt war, do dachten se daran, dat düt vun Em schreven weer, un se Em düt dahn harrn.</seg>
          <seg id="b.JOH.12.17" type="verse"> Dat Volk awer, dat mit Em weer, as He Lazarus ut dat Graf reep, un em vun de Doden upwecken dä, pries lud de Dath.</seg>
          <seg id="b.JOH.12.18" type="verse"> Darum gung Em ok dat Volk in de Möt, as se hörn dän, dat He son Teken dahn harr.</seg>
          <seg id="b.JOH.12.19" type="verse"> De Pharisäers awer sproken unner enanner: Ji seht, dat ji nicks utrichten doht, süh, alle Welt löppt Em na.</seg>
          <seg id="b.JOH.12.20" type="verse"> Dar weern awer enige Griechen mank de, de rup kamen weern, dat se anbeden dän up dat Fest.</seg>
          <seg id="b.JOH.12.21" type="verse"> De treden to Philippus, de vun Bethsaida ut Galiläa weer, beden em, un sproken: Herr, wi wulln JEsus geern sehn.</seg>
          <seg id="b.JOH.12.22" type="verse"> Philippus kummt, un seggt dat Andreas, un Philippus un Andreas sän dat wieder to JEsus.</seg>
          <seg id="b.JOH.12.23" type="verse"> JEsus awer antwort se, un sprok: De Tied is kamen, dat de Minschensöhn verklärt ward.</seg>
          <seg id="b.JOH.12.24" type="verse"> Wahrlich, wahrlich, Ik segg ju: Wenn dat Weetenkorn nich in de Eer fallt, un starven deiht, so blift dat alleen; wenn dat awer starven deiht, so bringt dat veele Korns.</seg>
          <seg id="b.JOH.12.25" type="verse"> Wer sin Leven leef hett, de ward dat verleern; un wer sin Leven up düsse Welt hassen deiht, de ward dat erholn to dat ewige Leven.</seg>
          <seg id="b.JOH.12.26" type="verse"> Wer Mi deenen will, de folg Mi na; un wo Ik bün, dar schall Min Deener ok sien. Un wer Mi deenen ward, den ward Min Vader ehrn.</seg>
          <seg id="b.JOH.12.27" type="verse"> Nu is Min Seel trurig. Un wat schall Ik seggen? Vader, help Mi ut düsse Stunn? Doch darum bün Ik in düsse Stunn kamen.</seg>
          <seg id="b.JOH.12.28" type="verse"> Vader, verherrlich Din Nam. Do keem en Stimm vun den Himmel: »Ik hef Em verherrlicht, un will Em nochmal herrlich maken.«</seg>
          <seg id="b.JOH.12.29" type="verse"> Do sprok dat Volk, dat darbi stunn un tohörn dä: Dat dunnert. De annern sproken: Dar sprickt en Engel mit Em.</seg>
          <seg id="b.JOH.12.30" type="verse"> JEsus antwort un sprok: Düsse Stimm is nich um Min willen geschehn, sonnern um ju willen.</seg>
          <seg id="b.JOH.12.31" type="verse"> Nu geiht dat Gericht öwer de Welt; nu ward de Fürst vun düsse Welt rutstött warrn.</seg>
          <seg id="b.JOH.12.32" type="verse"> Un Ik, wenn Ik verhögt warr vun de Eer, so will Ik se all to Mi trecken.</seg>
          <seg id="b.JOH.12.33" type="verse"> Dat sä He awer, um antodüden, wat för en Dod He starven war.</seg>
          <seg id="b.JOH.12.34" type="verse"> Do antwort Em dat Volk: Wi hebbt hört in dat Gesetz, dat Christus ewiglich blieven deiht, un wa seggst Du denn: »De Minschensöhn mutt verhögt warrn?« Wer is düsse Minschensöhn?</seg>
          <seg id="b.JOH.12.35" type="verse"> Do sprok JEsus to se: Dat Licht is noch en lütten Ogenblick bi ju. Wannelt, so lang as ji dat Licht hebbt, dat ju de Düsternis nich öwerfalln deiht. Wer in de Düsternis wannelt, de weet nich, wo he hengeiht.</seg>
          <seg id="b.JOH.12.36" type="verse"> Glövt an dat Licht, wiel ji dat hebbt, up dat ji Kinner vun dat Licht sünd.</seg>
          <seg id="b.JOH.12.37" type="verse"> Düt sprok JEsus un gung weg, un versteek Sik vör se. Un obgliek He son Teken vör se dä, glövten se doch nich an Em.</seg>
          <seg id="b.JOH.12.38" type="verse"> Up dat erfüllt war de Spruch vun den Prophet Jesaias, den he seggt: »HErr, wer glövt unse Predigt? Un wen is den HErrn Sin Arm apenbart?«</seg>
          <seg id="b.JOH.12.39" type="verse"> Darum kunn’ se nich glöven, denn Jesaias seggt awermals:</seg>
          <seg id="b.JOH.12.40" type="verse"> »He hett ehr Ogen blind makt, un ehr Hart verstockt, dat se mit de Ogen nich seht, noch mit dat Hart verstahn doht, un sik bekehrn, un Ik se helpen doh.«</seg>
          <seg id="b.JOH.12.41" type="verse"> Düt sä Jesaias, as he Sin Herrlichkeit seeg, un vun Em reden dä.</seg>
          <seg id="b.JOH.12.42" type="verse"> Doch veele vun de Öbbersten glövten an Em; awer wegen de Pharisäers bekennten se dat nich, up dat se nich in den Bann dahn warn.</seg>
          <seg id="b.JOH.12.43" type="verse"> Denn se harrn leever de Ehr bi de Minschen, as de Ehr bi GOtt.</seg>
          <seg id="b.JOH.12.44" type="verse"> JEsus awer reep un sprok: Wer an Mi glöven deiht, de glövt nich an Mi, sonnern an Den, de Mi schickt hett.</seg>
          <seg id="b.JOH.12.45" type="verse"> Un wer Mi süht, de süht den, de Mi schickt hett.</seg>
          <seg id="b.JOH.12.46" type="verse"> Ik bün kamen in de Welt, as en Licht, up dat, wer an Mi glöven deiht, nich in Düsternis blift.</seg>
          <seg id="b.JOH.12.47" type="verse"> Un wer Min Wör’ hört, un nich glöven deiht, den warr Ik nich richten; denn Ik bün nich kamen, dat Ik de Welt richt, sonnern, dat Ik de Welt selig maken doh.</seg>
          <seg id="b.JOH.12.48" type="verse"> Wer Mi verachten, un Min Wör’ nich upnehmen deiht, de hett all, de em richten deiht; dat Wort, dat Ik spraken hef, dat ward em richten an den jüngsten Dag.</seg>
          <seg id="b.JOH.12.49" type="verse"> Denn Ik hef nich vun Mi Sülbn spraken; sonnern de Vader, de Mi schickt hett, de hett Mi en Gebot geven, wat Ik dohn un reden schall.</seg>
          <seg id="b.JOH.12.50" type="verse"> Un Ik weet, dat Sin Gebot is dat ewige Leven. Darum, wat Ik reden doh, dat red Ik so, as Mi de Vader seggt hett.</seg>
        </div>
        <div id="b.JOH.13" type="chapter">
          <seg id="b.JOH.13.1" type="verse"> Vör dat Osterfest awer, as JEsus erkennen dä, dat Sin Tied kamen weer, dat He ut düsse Welt gahn dä to den Vader, gliek as He de Sinen leef harr, de in de Welt weern, so harr He se leef bet an dat Enn.</seg>
          <seg id="b.JOH.13.2" type="verse"> Un na dat Abend-Eten, as all de Düvel harr den Judas Simonis Ischarioth in dat Hart geven, dat he Em verraden schull,</seg>
          <seg id="b.JOH.13.3" type="verse"> Wuß JEsus, dat Em de Vader Allns in Sin Hann geven harr, un dat He vun GOtt kamen weer, un to GOtt gung:</seg>
          <seg id="b.JOH.13.4" type="verse"> Stunn He up vun dat Abend-Eten, lä Sin Kleder af, un neem en Schört, un bun se um.</seg>
          <seg id="b.JOH.13.5" type="verse"> Darna got He Water in en Schaal, fung an, de Jüngers ehr Föt to waschen, un drög se mit de Schört af, de He um harr.</seg>
          <seg id="b.JOH.13.6" type="verse"> Do keem He to Simon Petrus; un de sprok to Em: HErr, schust Du min Föt waschen?</seg>
          <seg id="b.JOH.13.7" type="verse"> JEsus antwort un sprok to em: Wat Ik doh, dat weest du nu nich; du warrst dat awer naher erfahren.</seg>
          <seg id="b.JOH.13.8" type="verse"> Do sprok Petrus: Nie un nümmer schast Du mi de Föt waschen. JEsus antwort em: War Ik di nich waschen, so hest du keen Deel an Mi.</seg>
          <seg id="b.JOH.13.9" type="verse"> Sprickt to Em Simon Petrus: HErr, nich de Föt alleen, sonnern ok de Hann un den Kopp.</seg>
          <seg id="b.JOH.13.10" type="verse"> Sprickt JEsus to em: Wer wuschen is, de brukt nicks, as de Föt to waschen, sonnern he is ganz rein. Un ji sünd rein; awer nich alle.</seg>
          <seg id="b.JOH.13.11" type="verse"> Denn He wuß Sin Verräder wol, darum sprok He: Ji sünd nich alle rein.</seg>
          <seg id="b.JOH.13.12" type="verse"> As He nu ehr Föt wuschen harr, neem He Sin Kleder, un sett Sik wedder dal, un sprok awermals to se: Weet ji, wat Ik ju dahn hef?</seg>
          <seg id="b.JOH.13.13" type="verse"> Ji nennt Mi Meister un HErr, un seggt recht daran; denn Ik bün dat ok.</seg>
          <seg id="b.JOH.13.14" type="verse"> Wenn nu Ik, ju HErr un Meister, ju de Föt wuschen hef: so schüllt ji ju ok ünner enanner de Föt waschen.</seg>
          <seg id="b.JOH.13.15" type="verse"> En Bispil hef Ik ju geven, dat ji doht, as Ik ju dahn hef.</seg>
          <seg id="b.JOH.13.16" type="verse"> Wahrlich, wahrlich, Ik segg ju: De Knecht is nich grötter as sin Herr, noch de Apostel grötter, as de em schickt hett.</seg>
          <seg id="b.JOH.13.17" type="verse"> Wenn ji düt nu weten doht, selig sünd ji, wenn ji dat doht.</seg>
          <seg id="b.JOH.13.18" type="verse"> Nich segg Ik vun ju all. Ik weet, weke Ik utwählt hef. Sonnern dat de Schrift erfüllt ward: »De Min Brod eten deiht, de perrt Mi mit de Föt.«</seg>
          <seg id="b.JOH.13.19" type="verse"> Ik segg ju dat nu, bevör dat geschehn deiht, up dat ji glöven doht, wenn dat geschehn is, dat Ik dat bün.</seg>
          <seg id="b.JOH.13.20" type="verse"> Wahrlich, wahrlich, Ik segg ju: Wer den upnehmen deiht, den Ik em schicken warr, de nimmt Mi up; wer Mi awer upnehmen deiht, de nimmt Den up, de Mi schickt hett.</seg>
          <seg id="b.JOH.13.21" type="verse"> As JEsus düt seggt harr, war He trurig in den Geist, un tüg un sprok: Wahrlich, wahrlich, Ik segg ju: Een mank ju ward Mi verraden.</seg>
          <seg id="b.JOH.13.22" type="verse"> Do seegen sik de Jüngers ünner enanner an, un se warn unruhig, vun weken He reden dä.</seg>
          <seg id="b.JOH.13.23" type="verse"> Dar weer awer een mank Sin Jüngers, de to Disch sitten dä an JEsus Sin Bost, den JEsus leef harr.</seg>
          <seg id="b.JOH.13.24" type="verse"> Den wink Simon Petrus, dat he utforschen schull, wokeen dat weer, vun den He seggt harr.</seg>
          <seg id="b.JOH.13.25" type="verse"> Denn desülve leeg an JEsus Sin Bost, un he sprok to Em: HErr, wokeen is dat?</seg>
          <seg id="b.JOH.13.26" type="verse"> JEsus antwort: De is dat, den Ik den Happen Brod instippen un geven doh. Un He stipp den Happen in, un geev em Judas Simonis Ischarioth.</seg>
          <seg id="b.JOH.13.27" type="verse"> Un na den Happen fahr de Düvel in em. Do sprok JEsus to em: Wat du deihst, dat doh bald.</seg>
          <seg id="b.JOH.13.28" type="verse"> Dat awer wuß Nüms an den Disch, woför He em dat seggen dä.</seg>
          <seg id="b.JOH.13.29" type="verse"> Weke meenten, wiel Judas den Büdel harr, dat JEsus to em spreken dä: »Koop, wat uns nödig is up dat Fest;« oder, dat he de Armen wat geven schull.</seg>
          <seg id="b.JOH.13.30" type="verse"> As he nu den Happen nahmen harr, gung he gliek rut. Un dat weer Nacht.</seg>
          <seg id="b.JOH.13.31" type="verse"> As he awer rut gahn weer, sprok JEsus: Nu is de Minschensöhn verklärt, un GOtt is verklärt in Em.</seg>
          <seg id="b.JOH.13.32" type="verse"> Is GOtt verklärt in Em, so ward Em ok GOtt verklären in Em Sülbn, un ward Em bald verklären.</seg>
          <seg id="b.JOH.13.33" type="verse"> Leeve Kinner, Ik bün noch en lütte Wiel bi ju. Ji ward Mi söken; un, as Ik to de Juden seggen dä, wo Ik hengahn doh, dar künnt ji nich henkamen.</seg>
          <seg id="b.JOH.13.34" type="verse"> Un Ik segg ju nu: En nie Gebot gev Ik ju, dat ji ju ünner enanner leef hebben doht, as Ik ju leef hatt hef, up dat ok ji ju enanner leef hebbt.</seg>
          <seg id="b.JOH.13.35" type="verse"> Darbi ward jedereen erkenn, dat ji Min Jüngers sünd, wenn ji Leev ünner enanner hebbt.</seg>
          <seg id="b.JOH.13.36" type="verse"> Sprickt Simon Petrus to Em: HErr, wo geihst Du hen? JEsus antwort em: Wo Ik hengahn doh, darhen kannst du Mi düt Mal nich folgen; awer du warrst Mi naher mal folgen.</seg>
          <seg id="b.JOH.13.37" type="verse"> Petrus sprickt to Em: HErr, warum kann Ik Di düt Mal nich folgen? Ik will min Leven för Di laten.</seg>
          <seg id="b.JOH.13.38" type="verse"> JEsus antwort em: Schust du din Leven för Mi laten? Wahrlich, wahrlich, Ik segg di: De Hahn ward nich kreihn, bet du Mi dree Mal verleugnet hest. Mark.   Luk.</seg>
        </div>
        <div id="b.JOH.14" type="chapter">
          <seg id="b.JOH.14.1" type="verse"> Un He sprok to Sin Jüngers: Ju Hart mutt nich bang warrn. Glövt ji an GOtt, so glövt ji ok an Mi.</seg>
          <seg id="b.JOH.14.2" type="verse"> In Min Vader Sin Hus sünd veele Wahnungen. Wenn dat nich so weer, war Ik ju seggen: Ik gah hen, ju de Stä fardig to maken.</seg>
          <seg id="b.JOH.14.3" type="verse"> Un wenn Ik ok hengahn doh, ju de Stä fardig to maken, will Ik doch wedder kamen, un ju to Mi nehmen, up dat ji sünd, wo Ik bün.</seg>
          <seg id="b.JOH.14.4" type="verse"> Un wo Ik hengahn doh, dat weet ji, un den Weg weet ji ok.</seg>
          <seg id="b.JOH.14.5" type="verse"> Sprickt to Em Thomas: HErr, wi weet nich, wo Du hengeihst, un wa künnt wi den Weg weten?</seg>
          <seg id="b.JOH.14.6" type="verse"> JEsus sprickt to em: Ik bün de Weg un de Wahrheit un dat Leven; Nüms kummt to den Vader, denn dörch Mi.</seg>
          <seg id="b.JOH.14.7" type="verse"> Wenn ji Mi kenn dän, so müssen ji ok Min Vader kenn. Un vun nu an kennt ji Em, un hebbt Em sehn.</seg>
          <seg id="b.JOH.14.8" type="verse"> Sprickt to Em Philippus: HErr, wies’ uns den Vader, so sünd wi tofreden.</seg>
          <seg id="b.JOH.14.9" type="verse"> JEsus sprickt to Em: So lang bün Ik bi ju, un du kennst Mi nich? Philippus, wer Mi sehn deiht, de süht den Vader. Wat sprickst Du denn: »Wies’ uns den Vader?«</seg>
          <seg id="b.JOH.14.10" type="verse"> Glövst du nich, dat Ik in den Vader bün, un de Vader in Mi is? De Wör’, de Ik to ju reden doh, de red Ik nich vun Mi Sülbn. De Vader awer, de in Mi wahn deiht, de deiht de Warke.</seg>
          <seg id="b.JOH.14.11" type="verse"> Glövt Mi, dat Ik in den Vader bün, un de Vader in Mi is, wo nich, so glövt doch wegen de Warke.</seg>
          <seg id="b.JOH.14.12" type="verse"> Wahrlich, wahrlich, Ik segg ju: Wer an Mi glöven deiht, de ward de Warke ok dohn, de Ik doh, un ward grötter, as düsse, dohn, denn Ik gah to den Vader.</seg>
          <seg id="b.JOH.14.13" type="verse"> Un wat ji beden ward in Min Nam, dat will Ik dohn, up dat de Vader ehrt ward in den Söhn.</seg>
          <seg id="b.JOH.14.14" type="verse"> Wat ji beden ward in Min Nam, dat will Ik dohn.</seg>
          <seg id="b.JOH.14.15" type="verse"> Hebbt ji Mi leef, so holt Min Gebote.</seg>
          <seg id="b.JOH.14.16" type="verse"> Un Ik will den Vader beden, un He schall ju en annern Tröster geven, dat He bi ju blift up ewig,</seg>
          <seg id="b.JOH.14.17" type="verse"> Den GEist vun de Wahrheit, den de Welt nich kriegen kann; denn se süht Em nich, un kennt Em nich. Ji awer kennt Em; denn He blift bi ju, un ward in ju wesen.</seg>
          <seg id="b.JOH.14.18" type="verse"> Ik will ju nich Waisen sien laten; Ik kam to ju.</seg>
          <seg id="b.JOH.14.19" type="verse"> Dat is noch en lütte Wiel, so ward Mi de Welt nich mehr sehn. Ji awer schüllt Mi sehn; denn Ik lev, un ji schüllt ok leven.</seg>
          <seg id="b.JOH.14.20" type="verse"> An densülven Dag ward ji insehn, dat Ik in Min Vader bün, un ji in Mi, un Ik in ju.</seg>
          <seg id="b.JOH.14.21" type="verse"> Wer Min Gebote hett, un se holn deiht, de is dat, de Mi leef hett. Wer Mi awer leef hett, de ward vun Min Vader leevt warrn, un Ik war em leef hebben, un Mi em apenbarn.</seg>
          <seg id="b.JOH.14.22" type="verse"> Sprickt to Em Judas, nich de Ischarioth: HErr, wat is dat, dat Du uns Di wullt apenbarn, un nich de Welt?</seg>
          <seg id="b.JOH.14.23" type="verse"> JEsus antwort, un sprok to em: Wer Mi leef hett, de ward Min Wort holn, un Min Vader ward em leef hebben, un Wi ward to em kamen un Wahnung bi em nehmen.</seg>
          <seg id="b.JOH.14.24" type="verse"> Wer awer Mi nich leef hett, de hällt Min Wör’ nich. Un dat Wort, dat ji hörn doht, is nich Min, sonnern den Vader Sin, de Mi schickt hett.</seg>
          <seg id="b.JOH.14.25" type="verse"> Düt hef Ik to ju redt, wiel Ik bi ju west bün.</seg>
          <seg id="b.JOH.14.26" type="verse"> Awer de Tröster, de heilige GEist, den Min Vader schicken ward in Min Nam, de ward ju dat Allns lehrn, un ju erinnern an all dat, wat Ik ju seggt hef.</seg>
          <seg id="b.JOH.14.27" type="verse"> Den Freden lat Ik ju, Min Freden gev Ik ju. Nich gev Ik ju, as de Welt geven deiht. Ju Hart verfehr sik nich, un wes’ nich bang.</seg>
          <seg id="b.JOH.14.28" type="verse"> Ji hebbt hört, dat Ik ju seggt hef: »Ik gah hen, un kam wedder to ju.« Wenn ji Mi leef harrn, so harrn ji ju freut, dat Ik seggt hef: »Ik gah to den Vader;« denn de Vader is grötter as Ik.</seg>
          <seg id="b.JOH.14.29" type="verse"> Un nu hef Ik ju dat seggt, bevör dat geschehn deiht, up dat, wenn dat nu geschehn ward, dat ji glöven doht.</seg>
          <seg id="b.JOH.14.30" type="verse"> Ik warr vun nu an nich mehr veel mit ju reden, denn dar kummt de Fürst vun düsse Welt, un findt nicks an Mi.</seg>
          <seg id="b.JOH.14.31" type="verse"> Awer, up dat de Welt erkennen deiht, dat Ik den Vader leef hef, un dat Ik so doh, as Mi de Vader gebaden hett, staht up, un lat uns vun hier gahn.</seg>
        </div>
        <div id="b.JOH.15" type="chapter">
          <seg id="b.JOH.15.1" type="verse"> Ik bün de wahre Wienstock, un Min Vader is de Wiengarner.</seg>
          <seg id="b.JOH.15.2" type="verse"> En jede Wienrev an Mi, de nich Frucht bringt, ward He wegnehmen; un en jede, de Frucht bringt, ward He rein maken, dat se mehr Frucht bringen deiht.</seg>
          <seg id="b.JOH.15.3" type="verse"> Ji sünd nu rein um dat Wort willen, dat Ik to ju seggt hef.</seg>
          <seg id="b.JOH.15.4" type="verse"> Blievt in Mi, un Ik bliev in ju. Gliek as de Wienrev keen Frucht bringen kann vun sik sülbn, wenn se nich an den Wienstock blift; also ok ji nich, wenn ji nich in Mi blieven doht.</seg>
          <seg id="b.JOH.15.5" type="verse"> Ik bün de Wienstock, ji sünd de Wienreven. Wer in Mi blieven deiht, un Ik in em, de bringt veel Frucht; denn ahn Mi künnt ji nicks dohn.</seg>
          <seg id="b.JOH.15.6" type="verse"> Wer nich in Mi blieven deiht, de ward wegsmeten, gliek as en Wienrev, un verdrögt, un man sammelt se, un smitt se in dat Füer, un mutt brennen.</seg>
          <seg id="b.JOH.15.7" type="verse"> Wenn ji in Mi blieven doht, un Min Wort in ju, so ward ji beden, wat ji wüllt, un dat ward ju warrn.</seg>
          <seg id="b.JOH.15.8" type="verse"> Darin ward Min Vader ehrt, dat ji veel Frucht bringen doht, un Min Jüngers ward.</seg>
          <seg id="b.JOH.15.9" type="verse"> Gliek as Mi Min Vader leef hett, also hef Ik ju leef. Blievt in Min Leev.</seg>
          <seg id="b.JOH.15.10" type="verse"> Wenn ji Min Gebot holt, so blievt ji in Min Leev, gliek as Ik Min Vader Sin Gebote holn doh, un bliev in Sin Leev.</seg>
          <seg id="b.JOH.15.11" type="verse"> Düt re’ Ik to ju, up dat Min Freud in ju blieven deiht, un ju Freude vullkamen ward.</seg>
          <seg id="b.JOH.15.12" type="verse"> Dat is Min Gebot, dat ji ju ünner enanner leef hebbt, gliek as Ik ju leef hef.</seg>
          <seg id="b.JOH.15.13" type="verse"> Nüms hett gröttere Leev as de, dat he sin Leven lett för sin Frünn.</seg>
          <seg id="b.JOH.15.14" type="verse"> Ji sünd Min Frünn, wenn ji doht, wat Ik ju gebeeden doh.</seg>
          <seg id="b.JOH.15.15" type="verse"> Ik segg ju vun nu an nich, dat ji Knechts sünd; denn en Knecht weet nich, wat sin Herr deiht. Ju awer hef Ik seggt, dat ji Frünn sünd; denn Allns, wat Ik hef vun Min Vader hört, hef Ik ju kund dahn.</seg>
          <seg id="b.JOH.15.16" type="verse"> Ji hebbt Mi nich utwählt, sonnern Ik hef ju utwählt, un anordnet, dat ji hengaht, un Frucht bringt, un ju Frucht blieven deiht, up dat, wenn ji den Vader beden doht in Min Namen, He ju dat gift.</seg>
          <seg id="b.JOH.15.17" type="verse"> Dat befehl Ik ju, dat ji ju ünner enanner leef hebbt.</seg>
          <seg id="b.JOH.15.18" type="verse"> Wenn ju de Welt hassen deiht, so weet ji, dat se Mi vör ju haßt hett.</seg>
          <seg id="b.JOH.15.19" type="verse"> Weert ji vun de Welt, so harr de Welt dat Ehrige leef; wiel ji awer nich vun de Welt sünd, sonnern Ik ju vun de Welt utwählt hef, darum haßt ju de Welt.</seg>
          <seg id="b.JOH.15.20" type="verse"> Denkt an Min Wort, dat Ik ju seggt hef: De Knecht is nich grötter as sin Herr. Hebbt se Mi verfolgt, so ward se ju ok verfolgen; hebbt se Min Wort holn, so ward se ju Wort ok holn.</seg>
          <seg id="b.JOH.15.21" type="verse"> Awer dat Allns ward se ju dohn um Min Namen willen; denn se kennt Den nich, de Mi schickt hett.</seg>
          <seg id="b.JOH.15.22" type="verse"> Wenn Ik nich kamen weer, un harr se dat seggt, so harrn se keen Sünn; nu awer künnt se nicks vörwenden, ehr Sünn to entschülligen.</seg>
          <seg id="b.JOH.15.23" type="verse"> Wer Mi hassen deiht, de haßt ok Min Vader.</seg>
          <seg id="b.JOH.15.24" type="verse"> Harr Ik nich de Warke dahn mank se, de keen anner dahn hett, so harrn se keen Sünn; nu awer hebbt se dat sehn, un haßt doch beide, Mi un Min Vader.</seg>
          <seg id="b.JOH.15.25" type="verse"> Up dat erfüllt ward de Spruch, in ehr Gesetz schreven: »Se haßt Mi ahn Orsak.«</seg>
          <seg id="b.JOH.15.26" type="verse"> Wenn awer de Tröster kamen ward, den Ik ju schicken warr vun den Vader, de GEist vun de Wahrheit, de vun den Vader utgahn deiht, de ward tügen vun Mi.</seg>
          <seg id="b.JOH.15.27" type="verse"> Un ji ward ok tügen; denn ji sünd vun Anfang bi Mi west.</seg>
        </div>
        <div id="b.JOH.16" type="chapter">
          <seg id="b.JOH.16.1" type="verse"> Düt hef Ik to ju redt, dat ji ju nich argert.</seg>
          <seg id="b.JOH.16.2" type="verse"> Se ward ju in den Bann dohn. Dar kummt awer de Tied, dat, wer ju dod makt, meenen ward, he deiht GOtt en Deenst darmit.</seg>
          <seg id="b.JOH.16.3" type="verse"> Un düt ward se ju darum dohn, dat se weder Min Vader noch Mi kennen doht.</seg>
          <seg id="b.JOH.16.4" type="verse"> Awer düt hef Ik to ju redt, up dat, wenn de Tied kamen ward, dat ji daran denkt, dat Ik ju dat seggt hef. Düt awer hef Ik ju vun Anfang nich seggt; denn Ik weer bi ju.</seg>
          <seg id="b.JOH.16.5" type="verse"> Nu awer gah Ik hen to Den, de Mi schickt hett, un Nüms mank ju fragt Mi: Wo geihst Du hen?</seg>
          <seg id="b.JOH.16.6" type="verse"> Sonnern, wiel Ik düt to ju redt hef, is ju Hart vull vun Trurigkeit warn.</seg>
          <seg id="b.JOH.16.7" type="verse"> Awer Ik segg ju de Wahrheit: Dat is gut för ju, dat Ik hengahn doh. Denn wenn Ik nich hengahn dä, so kummt de Tröster nich to ju. Wenn Ik awer hengahn doh, will Ik Em to ju schicken.</seg>
          <seg id="b.JOH.16.8" type="verse"> Un wenn Desülbe kamen deiht, ward He de Welt strafen, wegen de Sünn, un wegen de Gerechtigkeit, un wegen dat Gericht;</seg>
          <seg id="b.JOH.16.9" type="verse"> Wegen de Sünn, dat se nich an Mi glövt;</seg>
          <seg id="b.JOH.16.10" type="verse"> Wegen de Gerechtigkeit awer, dat Ik to den Vader gahn doh, un ji Mi vun nu an nich seht;</seg>
          <seg id="b.JOH.16.11" type="verse"> Wegen dat Gericht, dat de Fürst vun düsse Welt richtet is.</seg>
          <seg id="b.JOH.16.12" type="verse"> Ik hef ju noch veel to seggen; awer ji künnt dat nu nich dregen.</seg>
          <seg id="b.JOH.16.13" type="verse"> Wenn awer de anner, de GEist vun de Wahrheit, kamen ward, de ward ju den Weg in alle Wahrheit föhrn. Denn He ward nich vun Em Sülbn reden; sonnern wat He hörn ward, dat ward He reden; un wat tokünftig is, dat ward He ju verkünnigen.</seg>
          <seg id="b.JOH.16.14" type="verse"> Desülve ward Mi verklären; denn vun dat Minige ward He dat nehmen, un ju verkünnigen.</seg>
          <seg id="b.JOH.16.15" type="verse"> Allns wat de Vader hett, dat is Min. Darum hef Ik seggt: He ward dat vun dat Minige nehmen, un ju verkünnigen.</seg>
          <seg id="b.JOH.16.16" type="verse"> Na en lütte Wiel ward ji Mi nich sehn; un awer na en lütte Wiel ward ji Mi sehn; denn Ik gah to den Vader.</seg>
          <seg id="b.JOH.16.17" type="verse"> Do sproken weke mank Sin Jüngers ünner enanner: Wat is dat, dat He to uns seggen deiht: »Na en lütte Wiel ward ji Mi nich sehn, un awer na en lütte Wiel ward ji Mi sehn, un dat Ik to den Vader gahn doh?«</seg>
          <seg id="b.JOH.16.18" type="verse"> Do sproken se: Wat is dat, dat He seggen deiht: »Na en lütte Wiel? Wi weet nich, wat He spreken deiht.</seg>
          <seg id="b.JOH.16.19" type="verse"> Do mark JEsus, dat se Em fragen wulln, un sprok to se: Darvun fragt ji ünner enanner, dat Ik seggt hef: Na en lütte Wiel ward ji Mi nich sehn, un awer na en lütte Wiel ward ji Mi sehn?</seg>
          <seg id="b.JOH.16.20" type="verse"> Wahrlich, wahrlich, Ik segg ju: Ji ward weenen un hulen, awer de Welt ward sik freun; ji awer ward trurig sien, doch ju Trurigkeit schall to Freud warrn.</seg>
          <seg id="b.JOH.16.21" type="verse"> En Fru, wenn se gebären deiht, so is se trurig, denn ehr Stunn is kamen: wenn se awer dat Kind gebaren hett, denkt se nich mehr an de Angst, vun wegen de Freud, dat de Minsch to Welt gebaren is.</seg>
          <seg id="b.JOH.16.22" type="verse"> Un ji hebbt nu ok Trurigkeit; awer Ik will ju wedder sehn, un ju Hart schall sik freun, un ju Freud schall Nüms vun ju nehmen.</seg>
          <seg id="b.JOH.16.23" type="verse"> Un an densülvn Dag ward ji Mi nicks fragen. Wahrlich, wahrlich, Ik segg ju: Wenn ji den Vader wat beden ward in Min Nam, so ward He ju dat geven.</seg>
          <seg id="b.JOH.16.24" type="verse"> Bet hierher hebbt ji um nicks beden in Min Nam. Bedt, so ward ji nehmen, dat ju Freud vullkamen is.</seg>
          <seg id="b.JOH.16.25" type="verse"> Düt hef Ik to ju redt dörch Glieknisse. Dar kummt awer de Tied, dat Ik nich mehr dörch Glieknisse mit ju reden warr, sonnern ju frie herut verkünnigen vun Min Vader.</seg>
          <seg id="b.JOH.16.26" type="verse"> An densülbn Dag ward ji beden in Min Nam. Un Ik segg ju nich, dat Ik den Vader för ju beden will.</seg>
          <seg id="b.JOH.16.27" type="verse"> Denn He Sülbn, de Vader, hett ju leef, darum, dat ji Mi leef hebbt, un glöven doht, dat Ik vun GOtt utgahn bün.</seg>
          <seg id="b.JOH.16.28" type="verse"> Ik bün vun den Vader utgahn, un in de Welt kamen; wedderum verlat Ik de Welt, un gah to den Vader.</seg>
          <seg id="b.JOH.16.29" type="verse"> Sprekt to Em Sin Jüngers: Süh, nu redest Du frie herut, un seggst keen Glieknisse.</seg>
          <seg id="b.JOH.16.30" type="verse"> Nu weet wi, dat Du alle Dinge weten deihst, un brukst nich, dat Di een fragen deiht. Darum glövt wi, dat Du vun GOtt utgahn büst.</seg>
          <seg id="b.JOH.16.31" type="verse"> JEsus antwort se: Glövt ji nu?</seg>
          <seg id="b.JOH.16.32" type="verse"> Seht, de Stunn kummt, un is all kamen, dat ji terstreut ward, jedereen in dat Sine, un ward Mi alleen laten; awer Ik bün nich alleen, denn de Vader is bi Mi.</seg>
          <seg id="b.JOH.16.33" type="verse"> Düt hef Ik mit ju redt, dat ji in Mi Freden hebbt. In de Welt hebbt ji Angst; awer wes’t man still, Ik hef de Welt öwerwunden.</seg>
        </div>
        <div id="b.JOH.17" type="chapter">
          <seg id="b.JOH.17.1" type="verse"> Düt sä JEsus, un hev Sin Ogen up na den Himmel, un sprok: Vader, de Stunn is dar, dat Du Din Söhn verklären deihst, up dat Din Söhn Di ok verklärt.</seg>
          <seg id="b.JOH.17.2" type="verse"> Gliek as Du Em Macht geven hest öwer allns Fleesch, up dat He dat ewige Leven geven deiht alle, de Du Em geven hest.</seg>
          <seg id="b.JOH.17.3" type="verse"> Dat is awer dat ewige Leven, dat se Di, dat Du alleen wahre GOtt büst, un den Du schickt hest, JEsus Christus, erkennen doht.</seg>
          <seg id="b.JOH.17.4" type="verse"> Ik hef Di verklärt up de Eer, un vullbrocht dat Wark, dat Du Mi upgeven hest, dat Ik dat dohn schall.</seg>
          <seg id="b.JOH.17.5" type="verse"> Un nu verklär Mi, Du Vader, bi Di Sülbn, mit de Klarheit, de Ik bi Di harr, bevör de Welt weer.</seg>
          <seg id="b.JOH.17.6" type="verse"> Ik hef Din Nam apenbart de Minschen, de Du Mi vun de Welt geven hest. Se weern Din, un Du hest se Mi geven, un se hebbt Din Wort beholn.</seg>
          <seg id="b.JOH.17.7" type="verse"> Nu weet se, dat Allns, wat Du Mi geven hest, vun Di is.</seg>
          <seg id="b.JOH.17.8" type="verse"> Denn de Wör’, de Du Mi geven hest, hef Ik se geven; un se hebbt dat annahmen, un wahrhaftig insehn, dat Ik vun Di utschickt bün, un se glövt, dat Du Mi schickt hest.</seg>
          <seg id="b.JOH.17.9" type="verse"> Ik be’ vör se, un be’ nich vör de Welt, sonnern vör de, de Du Mi geven hest; denn se sünd Din.</seg>
          <seg id="b.JOH.17.10" type="verse"> Un Allns, wat Min is, dat is Din, un wat Din is, dat is Min; un Ik bün in se verklärt.</seg>
          <seg id="b.JOH.17.11" type="verse"> Un Ik bün nich mehr in de Welt, se awer sünd in de Welt, un Ik kam to Di. Hilli Vader, erhol se in Din Nam, de Du Mi geven hest, dat se eens sünd, gliek as Wi.</seg>
          <seg id="b.JOH.17.12" type="verse"> Solang as Ik bi se weer in de Welt, erheel Ik se in Din Nam. De Du Mi geven hest, de hef Ik bewahrt, un is keen vun se verlarn, ahn dat verlarn Kind, up dat de Schrift erfüllt war.</seg>
          <seg id="b.JOH.17.13" type="verse"> Nu awer kam Ik to Di, un re’ düt in de Welt, up dat se in sik hebbt Min Freud vullkamen.</seg>
          <seg id="b.JOH.17.14" type="verse"> Ik hef se geven Din Wör, un de Welt haßt se; denn se sünd nich vun de Welt, as denn Ik ok nich vun de Welt bün.</seg>
          <seg id="b.JOH.17.15" type="verse"> Ik be’ nich, dat Du se vun de Welt nehmen schast, sonnern dat Du se bewahrn deihst vör dat Öwel.</seg>
          <seg id="b.JOH.17.16" type="verse"> Se sünd nich vun de Welt, gliek as Ik ok nich vun de Welt bün.</seg>
          <seg id="b.JOH.17.17" type="verse"> Hillig se in Din Wahrheit, Din Wort is de Wahrheit.</seg>
          <seg id="b.JOH.17.18" type="verse"> Gliek as Du Mi schickt hest in de Welt, so schick Ik se ok in de Welt.</seg>
          <seg id="b.JOH.17.19" type="verse"> Ik hillig Mi Sülbn för se, up dat ok se hillig makt sünd in de Wahrheit.</seg>
          <seg id="b.JOH.17.20" type="verse"> Ik be’ awer nich alleen för se, sonnern ok för de, de dörch ehr Wort an Mi glöven ward,</seg>
          <seg id="b.JOH.17.21" type="verse"> Up dat se alle eens sünd, gliek as Du, Vader, in Mi, un Ik in Di; dat ok se in Uns eens sünd, up dat de Welt glöven deiht, dat Du Mi schickt hest.</seg>
          <seg id="b.JOH.17.22" type="verse"> Un Ik hef se geven de Herrlichkeit, de Du Mi geven hest, dat se eens sünd, gliek as Wi eens sünd.</seg>
          <seg id="b.JOH.17.23" type="verse"> Ik bün in se, un Du in Mi, up dat se vullkamen sünd in eens, un de Welt erkenn’ deiht, dat Du Mi schickt hest, un se leef hest, gliek as Du Mi leef hebben deihst.</seg>
          <seg id="b.JOH.17.24" type="verse"> Vader, Ik will, dat, wo Ik bün, ok de bi Mi sünd, de Du Mi geven hest, up dat se Min Herrlichkeit seht, de Du Mi geven hest; denn Du hest Mi leef hatt, bevör de Welt gründt war.</seg>
          <seg id="b.JOH.17.25" type="verse"> Gerechte Vader, de Welt kennt Di nich; Ik awer kenn Di un düsse erkennt, dat Du Mi schickt hest.</seg>
          <seg id="b.JOH.17.26" type="verse"> Un Ik hef se Din Nam apenbart, un will se em apenbarn, up dat de Leev, mit de Du Mi leef hebben deihst, wes’ in se, un Ik in se.</seg>
        </div>
        <div id="b.JOH.18" type="chapter">
          <seg id="b.JOH.18.1" type="verse"> Do JEsus düt redt harr, gung He ut mit Sin Jüngers öwer de Bek Kidron; dar weer en Garn, dar gung JEsus un Sin Jüngers in.</seg>
          <seg id="b.JOH.18.2" type="verse"> Judas awer, de Em verraden dä, wuß den Ort ok; denn JEsus keem öfters dar mit Sin Jüngers tosam.</seg>
          <seg id="b.JOH.18.3" type="verse"> As nu Judas mit sik nahmen harr den Hupen, un de Hohenpresters un Pharisäers ehr Deeners, kummt he darhen mit Fackeln, Lampen, un Waffen.</seg>
          <seg id="b.JOH.18.4" type="verse"> As nu JEsus weten dä Allns, dat Em tostöten schull, gung He rut, un sprok to se: Wen sökt ji?</seg>
          <seg id="b.JOH.18.5" type="verse"> Se antworten Em: JEsus vun Nazareth. JEsus sprickt to se: Ik bün dat. Judas awer, de Em verraden dä, stunn ok bi se.</seg>
          <seg id="b.JOH.18.6" type="verse"> As nu JEsus to se sprok: »Ik bün dat,« weeken se torügg, un fulln dal up de Eer.</seg>
          <seg id="b.JOH.18.7" type="verse"> Do frog He se nochmal: Wen sökt ji? Se awer sproken: JEsus vun Nazareth.</seg>
          <seg id="b.JOH.18.8" type="verse"> JEsus antwort: Ik hef ju seggt, dat Ik dat bün. Sökt ji denn Mi, so lat düsse gahn.</seg>
          <seg id="b.JOH.18.9" type="verse"> (Up dat dat Wort erfüllt war, wat He seggen dä: »Ik hef keen vun de verlarn, de Du Mi geven hest.«)</seg>
          <seg id="b.JOH.18.10" type="verse"> Do harr Simon Petrus en Swerdt, un he trock dat ut, un slog na den Hohenprester sin Knecht, un hau em sin rechte Ohr af; un de Knecht heet Malchus.</seg>
          <seg id="b.JOH.18.11" type="verse"> Do sprok JEsus to Petrus: Stek din Swerdt an sin Stä. Schall Ik den Kelch nich drinken, den Mi Min Vader geven hett?</seg>
          <seg id="b.JOH.18.12" type="verse"> Dat Volk awer, un de Oberhauptmann, un de Juden ehr Deeners neemen JEsus, un bunn’ Em.</seg>
          <seg id="b.JOH.18.13" type="verse"> Un föhrn Em toeerst to Hannas, de weer Kaiphas sin Fru ehr Vader, de düt Jahr Hoheprester weer.</seg>
          <seg id="b.JOH.18.14" type="verse"> Dat weer awer Kaiphas, de de Juden raden dä, dat weer gut, dat en Minsch umbrocht war för dat Volk.</seg>
          <seg id="b.JOH.18.15" type="verse"> Simon Petrus awer folg JEsus na, un en anner Jünger. Düsse Jünger weer den Hohenprester bekannt, un gung mit JEsus rin in den Hohenprester sin Pallast.</seg>
          <seg id="b.JOH.18.16" type="verse"> Petrus awer stunn buten vör dat Dohr. Do gung de anner Jünger, de den Hohenprester bekannt weer, rut, un sprok mit de Dohrwächtersch, un föhr Petrus rin.</seg>
          <seg id="b.JOH.18.17" type="verse"> Do sprok de Deern, de Dohrwächtersch, to Petrus: Büst du nich ok een vun düssen Minschen Sin Jüngers? He sprok: Ik bün dat nich.</seg>
          <seg id="b.JOH.18.18" type="verse"> Dar stunn awer de Knechten un Deeners, un harrn en Füer vun Holtkahln anmakt, denn dat weer kold, un se warmden sik. Petrus awer stunn bi se, un warm sik.</seg>
          <seg id="b.JOH.18.19" type="verse"> Awer de Hoheprester frog JEsus na Sin Jüngers un na Sin Lehr.</seg>
          <seg id="b.JOH.18.20" type="verse"> JEsus antwort em: Ik hef frie öffentlich redt vör de Welt. Ik hef alle Tied lehrt in de Schol un in den Tempel, dar alle Juden tosamen kamt, un hef nicks int Verborgene redt.</seg>
          <seg id="b.JOH.18.21" type="verse"> Wat fragst du Mi darna? Frag de darna, de hört hebbt, wat Ik to se redt hef: süh, desülbn weet, wat Ik seggt hef.</seg>
          <seg id="b.JOH.18.22" type="verse"> As He awer dat reden dä, geev een vun de Deeners, de darbi stunn, JEsus en Slag int Gesicht un sprok: Schast Du den Hohenprester so antworten?</seg>
          <seg id="b.JOH.18.23" type="verse"> JEsus antwort: Hef Ik öwel redt, so bewies’, dat dat bös is; hef Ik awer recht redt, warum sleist du Mi denn?</seg>
          <seg id="b.JOH.18.24" type="verse"> Un Hannas schick Em bun’n to den Hohenprester Kaiphas.</seg>
          <seg id="b.JOH.18.25" type="verse"> Simon Petrus awer stunn un warm sik. Do sproken se to em: Büst du nich een vun Sin Jüngers? He leugnen dat awer, un sprok: Ik bün dat nich.</seg>
          <seg id="b.JOH.18.26" type="verse"> Sprickt een vun den Hohenprester sin Knechts, en Fründ vun den, den Petrus dat Ohr afhaut harr: Seeg ik di nich in den Garn bi Em?</seg>
          <seg id="b.JOH.18.27" type="verse"> Do leugnen Petrus nochmals; un alsbald kreih de Hahn.</seg>
          <seg id="b.JOH.18.28" type="verse"> Do föhrn se JEsus vun Kaiphas vör dat Richthus. Un dat weer fröh Morgens. Un se gungen nich in dat Richthus, up dat se nich unrein warn, sonnern Ostern eten kunn’.</seg>
          <seg id="b.JOH.18.29" type="verse"> Do gung Pilatus to se rut, un sprok: Wat bringt ji vör Klag’ gegen düssen Minsch?</seg>
          <seg id="b.JOH.18.30" type="verse"> Se antworten un sproken to Em: Weer düsse nich en Öweldäder, wi harrn Em di nich utlevert.</seg>
          <seg id="b.JOH.18.31" type="verse"> Do sprok Pilatus to se: So nehmt ji Em hen, un richt Em na ju Gesetz. Do sproken de Juden to Em: Wi dörft Nüms dod maken;</seg>
          <seg id="b.JOH.18.32" type="verse"> (Up dat erfüllt war JEsus Sin Wort, dat He sä, as He andüden dä, wat för en Dod He starven war.)</seg>
          <seg id="b.JOH.18.33" type="verse"> Do gung Pilatus wedder rin in dat Richthus, un reep JEsus, un sprok to Em: Büst Du de Juden ehr König?</seg>
          <seg id="b.JOH.18.34" type="verse"> JEsus antwort: Redst du dat vun di sülbn? oder hebbt anner di dat vun Mi seggt?</seg>
          <seg id="b.JOH.18.35" type="verse"> Pilatus antwort: Bün ik en Jud? Din Volk un de Hohenpresters hebbt Di mi öwerlevert. Wat hest Du dahn?</seg>
          <seg id="b.JOH.18.36" type="verse"> JEsus antwort: Min Riek is nich vun düsse Welt. Weer Min Riek vun düsse Welt, Min Deeners warn darför kämpfen, dat Ik de Juden nich öwerlevert war; awer nu is Min Riek nich vun hier.</seg>
          <seg id="b.JOH.18.37" type="verse"> Do sprok Pilatus to Em: So büst Du doch en König? JEsus antwort: Du seggst dat, Ik bün en König. Ik bün darto gebarn un in de Welt kamen, dat Ik de Wahrheit betügen schall. Wer ut de Wahrheit is, de hört Min Stimm.</seg>
          <seg id="b.JOH.18.38" type="verse"> Sprickt Pilatus to Em: Wat is Wahrheit? Un as he dat seggt harr, gung he wedder rut to de Juden, un sprickt to se: Ik finn keen Schuld an Em.</seg>
          <seg id="b.JOH.18.39" type="verse"> Ji hebbt awer en Gewohnheit, dat ik ju een up Ostern los geven doh; wüllt ji nu, dat ik ju de Juden ehrn König los geven schall?</seg>
          <seg id="b.JOH.18.40" type="verse"> Do schreegen se wedder alltosam, un sproken: Nich düssen, sonnern Barabbas! Barabbas awer weer en Mörder.</seg>
        </div>
        <div id="b.JOH.19" type="chapter">
          <seg id="b.JOH.19.1" type="verse"> Do neem Pilatus JEsus, un geißel Em.</seg>
          <seg id="b.JOH.19.2" type="verse"> Un de Kriegsknechts flochten en Kron vun Dorn, un setten se up Sin Kopp, un trocken Em en Purpurkleed an.</seg>
          <seg id="b.JOH.19.3" type="verse"> Un sproken: Wes’ gröt’, leeve Judenkönig! un slogen Em int Gesicht.</seg>
          <seg id="b.JOH.19.4" type="verse"> Do gung Pilatus wedder rut, un sprok to se: Seht, ik föhr Em rut to ju, dat ji erkennen doht, dat ik keen Schuld an Em finn doh.</seg>
          <seg id="b.JOH.19.5" type="verse"> Also gung JEsus rut, un drog en Dornkron un en Purpurmantel. Un he sprok to se: Seht, wat is dat en Minsch!</seg>
          <seg id="b.JOH.19.6" type="verse"> As Em de Hohenpresters un de Deeners seegen, schreegen se, un sproken: Krüzig! krüzig! Pilatus sprickt to se: Nehmt ji Em hen, un krüzigt Em; denn ik finn keen Schuld an Em.</seg>
          <seg id="b.JOH.19.7" type="verse"> De Juden antworten em: Wi hebbt en Gesetz, un na dat Gesetz schall He starven; denn He hett Sik Sülbn to GOtt Sin Söhn makt.</seg>
          <seg id="b.JOH.19.8" type="verse"> As Pilatus dat Wort hörn dä, kreeg he noch mehr Angst;</seg>
          <seg id="b.JOH.19.9" type="verse"> Un gung wedder rin in dat Richthus, un sprickt to JEsus: Woher büst Du? Awer JEsus geev em keen Antwort.</seg>
          <seg id="b.JOH.19.10" type="verse"> Do sprok Pilatus to Em: Sprickst Du nich mit mi? Weest Du nich, dat ik Macht hef, Di to krüzigen, un Macht hef, Di los to geven?</seg>
          <seg id="b.JOH.19.11" type="verse"> JEsus antwort: Du harrst keen Macht öwer Mi, wenn se di nich vun baben geven weer; darum, de Mi di öwerlevert hett, de hett gröttere Sünn.</seg>
          <seg id="b.JOH.19.12" type="verse"> Vun dar an söch Pilatus, woans he Em los laten kunn. De Juden awer schreegen, un sproken: Lettst du düssen los, so büst du den Kaiser sin Fründ nich; denn wer sik to’n König maken deiht, de is gegen den Kaiser.</seg>
          <seg id="b.JOH.19.13" type="verse"> As Pilatus dat Wort hörn dä, föhr he JEsus rut, un sett sik up den Richtstohl, an de Stä, de dar heet Steendeel’ up Hebräisch awer Gabbatha.</seg>
          <seg id="b.JOH.19.14" type="verse"> Dat weer awer de Rüstdag up Ostern, um de sößte Stunn. Un he sprickt to de Juden: Seht, dat is ju König!</seg>
          <seg id="b.JOH.19.15" type="verse"> Se schreegen awer: Weg, weg mit Den! Krüzig Em! Sprickt Pilatus to se: Schall ik ju König krüzigen? De Hohenpresters antworten: Wi hebbt keen König, as den Kaiser.</seg>
          <seg id="b.JOH.19.16" type="verse"> Do öwergev he Em, dat He krüzigt war. Se neemen awer JEsus, un föhrn Em hen.</seg>
          <seg id="b.JOH.19.17" type="verse"> Un He drog Sin Krüz, un gung rut na de Stä, de dar heet: Schädelstä, wat heet up Hebräisch: Golgatha.</seg>
          <seg id="b.JOH.19.18" type="verse"> Dar krüzigten se Em, un mit Em twee annere up jede Sied vun Em een, JEsus awer merrn mank.</seg>
          <seg id="b.JOH.19.19" type="verse"> Pilatus awer schreev en Öwerschrift un sett se up dat Krüz, un weer schreven: »JEsus vun Nazareth, de Juden ehr König!«</seg>
          <seg id="b.JOH.19.20" type="verse"> Düsse Öwerschrift les’ten veele Juden; denn de Stä, dar JEsus krüzigt war, weer neeg bi de Stadt. Un dat weer schreven in hebräische, griechische un latinsche Sprak.</seg>
          <seg id="b.JOH.19.21" type="verse"> Do sproken de Juden ehr Hohenpresters to Pilatus: Schriev nich: »De Juden ehr König,« sonnern, dat He seggt hett: »Ik bün de Juden ehr König.«</seg>
          <seg id="b.JOH.19.22" type="verse"> Pilatus antwort: Wat ik schreven hef, dat hef ik schreven.</seg>
          <seg id="b.JOH.19.23" type="verse"> De Kriegsknechts awer, as se Christus krüzigt harrn, neemen se Sin Kleder, un maken veer Deele, en jeden Kriegsknecht een Deel, darto den Rock. De Rock awer weer nich neiht, vun baben an wevt dörch un dörch.</seg>
          <seg id="b.JOH.19.24" type="verse"> Do sproken se ünner enanner: »Lat uns den nich tweisnieden, sonnern darum lotten, wer em hebben schall,« up dat erfüllt war de Schrift, de dar seggt: »Se hebbt Min Kleder mank sik deelt, un hebbt um Min Rock dat Lott smeten.« Düt dän de Kriegsknechten.</seg>
          <seg id="b.JOH.19.25" type="verse"> Dar stunn awer bi dat Krüz JEsus Sin Moder, un Sin Moder ehr Swester, Maria, Kleophas sin Fru, un Maria Magdalena.</seg>
          <seg id="b.JOH.19.26" type="verse"> As nu JEsus Sin Moder seeg, un den Jünger, de darbi stunn, den He leef harr, sprickt He to Sin Moder: Fru, süh, dat is din Söhn!</seg>
          <seg id="b.JOH.19.27" type="verse"> Darna sprickt He to den Jünger: Süh, dat is din Moder! Un vun de Stunn an neem de Jünger se to sik.</seg>
          <seg id="b.JOH.19.28" type="verse"> Darna, as JEsus weten dä, dat Allns vullbrocht weer, up dat de Schrift erfüllt war, sprickt He: Ik bün döstig!</seg>
          <seg id="b.JOH.19.29" type="verse"> Dar stunn en Fatt vull Etig. Se awer füllten en Swamm mit Etig, un lä’n den um en Ysop, un heeln Em dat an den Mund.</seg>
          <seg id="b.JOH.19.30" type="verse"> As nu JEsus den Etig to Sik nahm harr, sprok He: »Dat is vullbrocht,« un leet den Kopp dalhangen, un weer dod.</seg>
          <seg id="b.JOH.19.31" type="verse"> De Juden awer, wiel dat Rüstdag weer, dat de Lieknams nich den Sabbat öwer an dat Krüz blieven dän, (denn düsse Sabbatsdag weer en grote Fierdag) beden se Pilatus, dat ehr Been braken, un se afnahm warn.</seg>
          <seg id="b.JOH.19.32" type="verse"> Do keemen de Kriegsknechts, un broken den eersten de Been, un denn den annern, de mit em krüzigt weer.</seg>
          <seg id="b.JOH.19.33" type="verse"> As se awer to JEsus keemen, as se seegen, dat He all dod weer, broken se Em de Been nich;</seg>
          <seg id="b.JOH.19.34" type="verse"> Sonnern een vun de Kriegsknechten mak Sin Sied apen mit en Lanz, un gliek darup keem Blot un Water rut.</seg>
          <seg id="b.JOH.19.35" type="verse"> Un de dat sehn hett, de hett dat betügt, un sin Tügnis is wahr; un desülve weet, dat he de Wahrheit seggen deiht, up dat ok ji glöven doht.</seg>
          <seg id="b.JOH.19.36" type="verse"> Denn düt is geschehn, dat de Schrift erfüllt war: »Ji schüllt Em keen Knaken entwei breken.«</seg>
          <seg id="b.JOH.19.37" type="verse"> Un noch eenmal sprickt en anner Schrift: »Se ward sehn, in weken se staken hebbt.«</seg>
          <seg id="b.JOH.19.38" type="verse"> Darna be’ Joseph vun Arimathia, de en Jünger vun JEsus weer, Pilatus, doch heemlich ut Furcht vör de Juden, dat he much JEsus Sin Lieknam afnehm. Un Pilatus verlöv em dat. Deswegen keem he, un neem JEsus Sin Lieknam af.</seg>
          <seg id="b.JOH.19.39" type="verse"> Dar keem awer ok Nikodemus, de vörmals bi de Nacht to JEsus kam weer, un broch Myrrhen un Aloe mank enanner, bi hunnert Pund.</seg>
          <seg id="b.JOH.19.40" type="verse"> Do neemen se JEsus Sin Lieknam, un bun’n Em in linnen Döker mit Spezerien, as de Juden to begraven pleggt.</seg>
          <seg id="b.JOH.19.41" type="verse"> Dar weer awer an de Stä, wo He krüzigt war, en Garn, un in den Garn en nie Graf, in dat vörher noch Nüms leggt weer.</seg>
          <seg id="b.JOH.19.42" type="verse"> Darhen lä’n se JEsus, wegen de Juden ehrn Rüstdag, wiel dat Graf neeg bi weer.</seg>
        </div>
        <div id="b.JOH.20" type="chapter">
          <seg id="b.JOH.20.1" type="verse"> An enn vun de Sabbats kummt Maria Magdalena fröh, as dat noch düster weer, na dat Graf, un süht, dat de Steen vun dat Graf weg weern.</seg>
          <seg id="b.JOH.20.2" type="verse"> Do löppt se, un kummt to Simon Petrus, un to den annern Jünger, den JEsus leef harr, un sprickt to se: Se hebbt den HErrn wegnahm ut dat Graf, un wi weet nich, wo se Em henleggt hebbt.</seg>
          <seg id="b.JOH.20.3" type="verse"> Do gung Petrus un de anner Jünger rut, un keemen an dat Graf.</seg>
          <seg id="b.JOH.20.4" type="verse"> De beiden leepen awer tosamen, un de anner Jünger leep vörut, flinker as Petrus, un keem toeerst na dat Graf.</seg>
          <seg id="b.JOH.20.5" type="verse"> Kiekt rin, un süht dat Linnen leggt; he gung awer nich rin.</seg>
          <seg id="b.JOH.20.6" type="verse"> Do keem Simon Petrus em na, un gung rin in dat Graf, un süht dat Linnen leggt,</seg>
          <seg id="b.JOH.20.7" type="verse"> Un dat Sweetdok, dat JEsus um den Kopp bun’n weer, nich bi dat Linnen leggt, sonnern up de Sied tosamen wickelt an en besonnern Ort.</seg>
          <seg id="b.JOH.20.8" type="verse"> Do gung ok de anner Jünger rin, de toeerst na dat Graf kamen weer, un seeg, un glöv dat.</seg>
          <seg id="b.JOH.20.9" type="verse"> Denn se wussen de Schrift noch nich, dat He vun de Doden upstahn muß.</seg>
          <seg id="b.JOH.20.10" type="verse"> Do gungen de Jüngers wedder na Hus.</seg>
          <seg id="b.JOH.20.11" type="verse"> Maria awer stunn vör dat Graf, un ween buten. As se nu weenen dä, kiek se na dat Graf rin,</seg>
          <seg id="b.JOH.20.12" type="verse"> Un süht twee Engels mit witte Kleder sitten, een to’n Kopp-Enn, den annern to Föten, wo se JEsus Sin Lieknam henleggt harrn.</seg>
          <seg id="b.JOH.20.13" type="verse"> Un desülbn sproken to se: Fru, wat weenst du? Se sprickt to se: Se hebbt min HErrn wegnahm, un ik weet nich, wo se Em henleggt hebbt.</seg>
          <seg id="b.JOH.20.14" type="verse"> Un as se dat seggen dä, dreih se sik rum, un süht JEsus stahn, un wuß nich, dat dat JEsus weer.</seg>
          <seg id="b.JOH.20.15" type="verse"> Sprickt JEsus to se: Fru, wat weenst du? Wen söchst du? Se meent, dat weer de Garner, un sprickt to em: Herr, hest du Em wegdragen, so segg mi, wo hest du Em henleggt? so will ik Em haln.</seg>
          <seg id="b.JOH.20.16" type="verse"> Sprickt JEsus to se: Maria! Do dreih se sik um, un sprickt to Em: Rabbuni, dat heet Meister.</seg>
          <seg id="b.JOH.20.17" type="verse"> Sprickt JEsus to se: Fat Mi nich an; denn Ik bün noch nich upfahrn to Min Vader. Gah awer hen to Min Bröders, un segg se: Ik fahr up to Min Vader un to ju Vader, to Min GOtt un to ju GOtt.</seg>
          <seg id="b.JOH.20.18" type="verse"> Maria Magdalena kummt, un verkünnigt de Jüngers: Ik hef den HErrn sehn, un düt hett He to Mi seggt.</seg>
          <seg id="b.JOH.20.19" type="verse"> An den Abend awer vun densülbn Sabbat, as de Jüngers versammelt un de Döhrn slaten weern ut Furcht vör de Juden, keem JEsus, un trä midden rin, un sprok to se: Freden wes’ mit ju!</seg>
          <seg id="b.JOH.20.20" type="verse"> Un as He dat seggen dä, leet He se de Hann un Sin Sied sehn. Do warn de Jüngers froh, dat se den HErrn seegen.</seg>
          <seg id="b.JOH.20.21" type="verse"> Do sprok JEsus awermals to se: Freden wes’ mit ju! Gliek as Mi de Vader schickt hett, so schick Ik ju.</seg>
          <seg id="b.JOH.20.22" type="verse"> Un as He dat seggen dä, blas’ He se an, un sprickt to se: Nehmt hen den hilligen GEist!</seg>
          <seg id="b.JOH.20.23" type="verse"> Weken ji de Sünden erlaten doht, de sünd se erlaten, un weken ji se beholn doht, de sünd se beholn.</seg>
          <seg id="b.JOH.20.24" type="verse"> Thomas awer, een vun de Twölf, de dar heet Tweschen, weer nich bi se, as JEsus keem.</seg>
          <seg id="b.JOH.20.25" type="verse"> Do sä’n de annern Jüngers to em: Wi hebbt den HErrn sehn. He awer sprok to se: Dat wes’ denn, dat ik in Sin Hann sehn doh de Nagelmals, un legg min Hann in Sin Sied, will Ik dat nich glöven.</seg>
          <seg id="b.JOH.20.26" type="verse"> Un na acht Dag’ weern awermals Sin Jüngers darbinnen, un Thomas mank se. Kummt JEsus, as de Döhrn toslaten weern, un tritt merrn rin, un sprickt: Freden wes’ mit ju!</seg>
          <seg id="b.JOH.20.27" type="verse"> Darna sprickt He to Thomas: Gif din Finger her, un süh Min Hann an; un gif din Hand her, un legg se in Min Sied; un wes’ nich unglövig, sonnern glövig.</seg>
          <seg id="b.JOH.20.28" type="verse"> Thomas antwort, un sprok to Em: Min HErr, un Min GOtt!</seg>
          <seg id="b.JOH.20.29" type="verse"> Sprickt JEsus to em: Wiel du Mi sehn hest, Thomas, so glövst du. Selig sünd, de nich seht, un doch glövt.</seg>
          <seg id="b.JOH.20.30" type="verse"> Ok veele anner Teken dä JEsus vör Sin Jüngers, de nich schreven sünd in düt Bok.</seg>
          <seg id="b.JOH.20.31" type="verse"> Düsse awer sünd schreven, up dat ji glöven doht, JEsus is de Christ, GOtt Sin Söhn, un dat ji dörch de Glov dat Leven hebbt in Sin Nam.</seg>
        </div>
        <div id="b.JOH.21" type="chapter">
          <seg id="b.JOH.21.1" type="verse"> Darna apenbar JEsus Sik awermals Sin Jüngers an den See bi Tiberias. He apenbar Sik awer also.</seg>
          <seg id="b.JOH.21.2" type="verse"> Dar weern bi enanner Simon Petrus, un Thomas, de dar heet Tweschen, un Nathanael, vun Kana ut Galiläa, un Zebedäus sin Söhns, un annere twee vun Sin Jüngers.</seg>
          <seg id="b.JOH.21.3" type="verse"> Sprickt Simon Petrus to se: Ik will hen to fischen gahn. Se sproken to em: So wüllt wi mit di gahn. Se gungen rut, un stegen gliek in dat Schipp, un in düsse Nacht fungen se nicks.</seg>
          <seg id="b.JOH.21.4" type="verse"> As dat awer nu Morgen war, stunn JEsus an dat Öwer; awer de Jüngers wussen nich, dat dat JEsus weer.</seg>
          <seg id="b.JOH.21.5" type="verse"> Sprickt JEsus to se: Kinner, hebbt ji nicks to eten? Se antworten Em: Nee.</seg>
          <seg id="b.JOH.21.6" type="verse"> He awer sprok to se: Smiet dat Nett ut up de rechte Sied vun dat Schipp, so ward ji fin’n. Do smeeten se ut, un kunn dat Nett nich trecken, wiel dat so vull Fisch weer.</seg>
          <seg id="b.JOH.21.7" type="verse"> Do sprickt de Jünger, den JEsus leef harr, to Petrus: Dat is de HErr. As Simon Petrus hörn dä, dat de HErr dat weer, gört he dat Hemd um sik (denn he weer nakelt), un smeet sik in den See.</seg>
          <seg id="b.JOH.21.8" type="verse"> De annern Jüngers awer keemen up dat Schipp (denn se weern nich wiet vun’n Land, sonnern ungefehr twee hunnert Eln wiet af,) un trocken dat Nett mit de Fisch.</seg>
          <seg id="b.JOH.21.9" type="verse"> As se nu utstiegen dä’n up dat Land, seegen se Köhln leggt, un Fisch darup, un Brod.</seg>
          <seg id="b.JOH.21.10" type="verse"> Sprickt JEsus to se: Bringt her vun de Fisch, de ji nu fungen hebbt.</seg>
          <seg id="b.JOH.21.11" type="verse"> Simon Petrus steeg rin, un trock dat Nett up dat Land, vull grote Fisch, hunnert un dree un föftig. Un obgliek dar so veele weern, reet dat Nett doch nich twei.</seg>
          <seg id="b.JOH.21.12" type="verse"> Sprickt JEsus to se: Kamt un holt de Mahltied. Nüms awer mank de Jüngers dörf Em fragen: Wer büst Du? Denn se wussen, dat de HErr dat weer.</seg>
          <seg id="b.JOH.21.13" type="verse"> Do kummt JEsus, un nimmt dat Brod, un gift se dat, desglieken ok de Fisch.</seg>
          <seg id="b.JOH.21.14" type="verse"> Dat is nu dat drütte Mal, dat JEsus Sik Sin Jüngers apenbart hett, nadem He vun de Doden upstahn is.</seg>
          <seg id="b.JOH.21.15" type="verse"> As se nu de Mahltied holn harrn, sprickt JEsus to Simon Petrus: Simon Johanna, hest du Mi leever as Mi düsse hebbt? He sprickt to Em: Ja, HErr, Du weest, dat ik Di leef hef. Sprickt He to em: Weide Min Lämmer.</seg>
          <seg id="b.JOH.21.16" type="verse"> Sprickt He to’n annern Mal to em: Simon Johanna, hest du Mi leev? He sprickt to Em: Ja, HErr, Du weest, dat ik Di leev hev. Sprickt He to em: Weide Mien Schap.</seg>
          <seg id="b.JOH.21.17" type="verse"> Sprickt He to’n drüdden Mal to em: Simon Johanna, hest du Mi leev? Petrus wör trurig, dat He to’n drüdden Mal to em seggen dä: »Hest du Mi leev?« un sprok to Em: HErr, Du weest alle Dinge, Du weest, dat ik Di leev hev. Sprickt JEsus to em: Weide Mien Schap.</seg>
          <seg id="b.JOH.21.18" type="verse"> Wahrlich, wahrlich, Ik segg Di: As du jünger weerst, görtest du di sülvst, un wanneltest, wo du hen wullst; wenn du awer old warst, warst du dien Hand utstrecken, un en annerer ward di de Gört umdohn, un föhren, wo du nich hen wullt.</seg>
          <seg id="b.JOH.21.19" type="verse"> Dat sä He aver, um antodüden, mit wat för enen Dod he GOtt priesen wür. As He dat aver seggt har, sprickt He to em: Folge Mi na.</seg>
          <seg id="b.JOH.21.20" type="verse"> Petrus aver dreih sik üm, un seeg den Jünger folgen, den JEsus leev har, de ok an Sien Bost bi dat Abendeeten legen, un seggt har: HErr, wer is dat, de Di verraden deiht?</seg>
          <seg id="b.JOH.21.21" type="verse"> As Petrus düssen seeg, sprickt he to JEsu: HErr, wat schall awer düsse?</seg>
          <seg id="b.JOH.21.22" type="verse"> JEsus sprickt to em: So Ik will, dat he blieven deiht, bet dat Ik kamen doh, wat geiht dat di an? Folge du Mi na.</seg>
          <seg id="b.JOH.21.23" type="verse"> Do gung en Red’ ut mank de Bröders: Düsse Jünger starvt nich. Un JEsus sprok nich to em: »He starvt nich,« sonnern: »So Ik will, dat he blieven deiht, bet Ik kamen doh, wat geiht dat di an?«</seg>
          <seg id="b.JOH.21.24" type="verse"> Düt is de Jünger, de vun düsse Dinge tügen deiht, un hett düt schreven. Un wi weeten, dat sien Tügnis wahrhaftig is.</seg>
          <seg id="b.JOH.21.25" type="verse"> Dar sünd ock veel annere Dinge, de JEsus dahn hett, de, so se schulln een na dat annere beschreven warden, glöv ik, de Welt wor de Böker nich begriepen, de to beschrieven weern.</seg>
        </div>
      </div>
      <div id="b.ACT" type="book">
        <div id="b.ACT.1" type="chapter">
          <seg id="b.ACT.1.1" type="verse"> De eerste Bericht hev ik di twor geven, leeve Theophile, vun all dat, wat JEsus anfung, beides, to dohn un to reden.</seg>
          <seg id="b.ACT.1.2" type="verse"> Bet an den Dag, dar He upnahmen wör, nahdem He de Apostels, de He utwählt har, dörch den heiligen GEist Befehl dahn har.</seg>
          <seg id="b.ACT.1.3" type="verse"> Weke He Sik nah Sienen Leiden lebendig wiest hett, dörch männie Erwiesungen un let Sik sehn mank ehr veerdig Dag’ lang un sprok mit ehr vun dat GOttes Riek.</seg>
          <seg id="b.ACT.1.4" type="verse"> Un as He se versammelt har, befohl He ehr, dat se nich vun Jerusalem wieken dä’n, sonnern töven dä’n up den Vadder Sien Verheetung, de ji hebben hört (sprok He) vun Mi.</seg>
          <seg id="b.ACT.1.5" type="verse"> Denn Johannes hett mit Water döfft, ji awer schüllt mit den heiligen GEist döfft warden, nich lang na düsse Dag’.</seg>
          <seg id="b.ACT.1.6" type="verse"> De awer so tosamen kamen weeren, fragden Em un sproken: HErr, warst Du up düsse Tid wedder uprichten dat Riek Israel?</seg>
          <seg id="b.ACT.1.7" type="verse"> He sprok awer to ehr: Dat hört sik för jug nich to weeten Tid oder Stunn, weke de Vadder Siene Macht vörbeholen hett.</seg>
          <seg id="b.ACT.1.8" type="verse"> Sonnern ji ward den heiligen GEist Siene Kraft kriegen, de up jug kamen ward, un ji ward Miene Tügen sien to Jerusalem un in ganz Judäa un Samaria un bet an dat Enn vun de Eer.</seg>
          <seg id="b.ACT.1.9" type="verse"> Un as He dat seggt har, wur He uphaben tosehends, un en Wolk nehm Em up vör ehre Ogen weg.</seg>
          <seg id="b.ACT.1.10" type="verse"> Un as se Em nahsehn dä’n to den Himmel föhren, süh, dar stunnen bi ehr twee Männer in witte Kleder.</seg>
          <seg id="b.ACT.1.11" type="verse"> Weke ock seggen dä’n: Ji Männer vun Galiläa, wat staht ji hier und kiekt na den Himmel rup? Düsse JEsus, de vun jug is upnahmen to den Himmel, ward kamen, as ji Em sehn hevt to den Himmel fahren.</seg>
          <seg id="b.ACT.1.12" type="verse"> Do kehrten se um na Jerusalem vun den Barg, de do heeten deiht de Oelbarg, weke is dicht bi Jerusalem un liggt enen Sabbath-Wegs darvun.</seg>
          <seg id="b.ACT.1.13" type="verse"> Un as se to Hus kamen dä’n, stegen se up den Söller, wo sik uphöllen Petrus un Jakobus, Johannes un Andreas, Philippus un Thomas, Bartholomäus un Matthäus, Jakobus, Alphäi Söhn, un Simon Zelotes un Judas Jakobi.</seg>
          <seg id="b.ACT.1.14" type="verse"> Düsse all weern ümmer bi enanner, eenmödig mit Beden un Flehen, mitsamt de Fruens, un Maria, JEsus Siene Moder, un Sien Bröder.</seg>
          <seg id="b.ACT.1.15" type="verse"> Un in de Dag’ träd up Petrus mank de Jüngers un sprok: (dat weer awer de Schaar vun de Namen tohopen bi hunnert un twintig).</seg>
          <seg id="b.ACT.1.16" type="verse"> Ji Männer un Bröder, düsse Schrift muß erfüllt warden, weke tovör de heilige GEist seggt hett dörch David sienen Mund, vun Judas, de en Vörgänger weer vun de de JEsum fangen dä’n.</seg>
          <seg id="b.ACT.1.17" type="verse"> Denn he weer mit uns tellt, un har düt Amt mit uns överkamen.</seg>
          <seg id="b.ACT.1.18" type="verse"> Düsse hett erworben den Acker vör den ungerechten Lohn un sik uphängt un is midden intwei bosten un siene Ingeweide sünd all rutschüdd.</seg>
          <seg id="b.ACT.1.19" type="verse"> Un dat is kund worden Alle de in Jerusalem wahnen dohn, also dat desülbige Acker nennt ward up ehre Sprak, Hakeldama, dat is Blodacker.</seg>
          <seg id="b.ACT.1.20" type="verse"> Denn dat steiht schreben in dat Psalmbok: »Ehr Hüsung müß Wüstenie warden un dar schall nüms sien, de darin wahnen deiht« un: »Sien Bisdom schall en annere kriegen.«</seg>
          <seg id="b.ACT.1.21" type="verse"> So mutt nu een mank düsse Männer, de bi uns west sünd de ganze Tid över, dar de HErr JEsus mank uns is ut un in gahn,</seg>
          <seg id="b.ACT.1.22" type="verse"> Vun Johannes siene Döp an, bet up den Dag, do He vun uns nahmen is, en Tüg vun Siene Uperstahung warden.</seg>
          <seg id="b.ACT.1.23" type="verse"> Un se stellden twee, Joseph, de ock Barsabas heeten deiht, mit den Tonamen Just, un Matthias.</seg>
          <seg id="b.ACT.1.24" type="verse"> Beden un spröken: HErr, aller Harten Kündiger, wies uns, wokeen Du utwählt hest vun düsse twee.</seg>
          <seg id="b.ACT.1.25" type="verse"> Up dat eener kriegen mag düssen Deenst un Apostelamt, darvun Judas avweken is, dat he hengüng an sienen Ort.</seg>
          <seg id="b.ACT.1.26" type="verse"> Un se schmeeten dat Lot över se un dat Lot füll up Matthias un he war todeelt to de elven Apostels.</seg>
        </div>
        <div id="b.ACT.2" type="chapter">
          <seg id="b.ACT.2.1" type="verse"> Un as de Dag vun de Pingsten erfüllt weer, weeren se alle eenmödig tosamen.</seg>
          <seg id="b.ACT.2.2" type="verse"> Un dat geschehg en Brusen vun den Himmel, as en gewaltige Wind brusen deiht, un nehm in dat ganze Hus, wo se in sitten dä’n.</seg>
          <seg id="b.ACT.2.3" type="verse"> Un man seeg an ehr de Tungen verdehlt, as weeren se fürig. Un He sett’te Sik up enen jeden vun ehr.</seg>
          <seg id="b.ACT.2.4" type="verse"> Un wörn alle vull vun den heiligen GEist un fungen an to predigen mit annere Tungen, nahdem de GEist ehr geven dä uttospreken.</seg>
          <seg id="b.ACT.2.5" type="verse"> Do weeren aver Juden, de to Jerusalem wahnen dä’n, de weeren gottsfürchtige Lüd, ut allerlei Volk, dat ünner den Himmel is.</seg>
          <seg id="b.ACT.2.6" type="verse"> As nu düsse Stimm geschehg, keem de Menge tosamen un verfehren sik, denn jeder een hör dat se mit sien Sprak reden dä’n.</seg>
          <seg id="b.ACT.2.7" type="verse"> Se verfehrn sik awer alle, wunnerten sik un spröken mank enanner: Seht doch, sünd nich düsse alle de do reden dohn, ut Galiläa?</seg>
          <seg id="b.ACT.2.8" type="verse"> Woans hörn wi denn, jeden een sien Sprak, in weke wi gebohrn sünd?</seg>
          <seg id="b.ACT.2.9" type="verse"> Parther un Meder un Elameter un de wi wahnen dohn in Mesopotamien, un in Judäa, un Kappadocien, Pontus un Asien.</seg>
          <seg id="b.ACT.2.10" type="verse"> Phrygien un Pamphylien, Egypten un an de Enn’n vun Lybien bi Kyrene un Utlänners vun Rom,</seg>
          <seg id="b.ACT.2.11" type="verse"> Juden un Judengenaten, Kreter un Araber, wi hörn se mit unse Tungen GOtt Siene groten Daden reden.</seg>
          <seg id="b.ACT.2.12" type="verse"> Se verfehrten sik awer alle un sproken, de een to den annern: Du, wat will dat warden?</seg>
          <seg id="b.ACT.2.13" type="verse"> De annern awer harn ehren Spaß darut un sproken: Se sünd vull vun söten Wien!</seg>
          <seg id="b.ACT.2.14" type="verse"> Do trä Petrus up mit de Elven, leet sien Stimme hörn un redte to ehr: Ji Juden, leeve Männer un Alle, de ji to Jerusalem wahnen doht, dit si jug kund dahn, un lat miene Worde to jug Ohren ringahn.</seg>
          <seg id="b.ACT.2.15" type="verse"> Denn düsse sünd nich bedrunken, as ji glöven doht, sintemal dat is de drüdde Stunn vun den Dag.</seg>
          <seg id="b.ACT.2.16" type="verse"> Sonnern dat is et, dat dörch den Propheten Joel tovör seggt is:</seg>
          <seg id="b.ACT.2.17" type="verse"> Un dat schall geschehn in de letzten Dage, sprickt GOtt, Ik will utgeten vun Mienen GEist up alles Fleesch; un jug Söhns un jug Döchter schülln prophezeien un jug Jünglings schülln Gesichte sehn un jug Öllsten schülln Dröm hebben.</seg>
          <seg id="b.ACT.2.18" type="verse"> Un up Mien Knechts un Miene Deerns will Ik densülbigen Dag vun Mienen GEist utgeten un se schülln prophezeien;</seg>
          <seg id="b.ACT.2.19" type="verse"> Un Ik will Wunner dohn baben in den Himmel, un Teken unnen up de Eer, Blod un Füer un Rookdamp.</seg>
          <seg id="b.ACT.2.20" type="verse"> De Sünn schall sik verkehrn in Düsternis, un de Maand in Blod, ehr denn den HErrn Sien grote un apenbarliche Dag kamen deiht.</seg>
          <seg id="b.ACT.2.21" type="verse"> Un schall geschehn, wokeen den HErrn Sienen Namen anropen deiht, de schall selig warden.</seg>
          <seg id="b.ACT.2.22" type="verse"> Ji Männer vun Israel hört düsse Worde: JEsus vun Nazareth, den Mann vun GOtt, mank jug mit Dahten un Wunners un Teken bewiest, weke GOtt dörch Em dä mank jug (as ji ock sülvst weten doht);</seg>
          <seg id="b.ACT.2.23" type="verse"> Densülbigen (nahdem He ut GOtt Sienen bedachtem Rat un Vörsehung jug övergeven weer) hevt ji nahmen dörch de Ungerechten ehre Hänn un Em anslagen un dod makt.</seg>
          <seg id="b.ACT.2.24" type="verse"> Den hett GOtt upweckt un wegnahmen de Wehdag vun den Dod, nahdem dat unmöglich weer, dat He schull vun Em holen warden.</seg>
          <seg id="b.ACT.2.25" type="verse"> Denn David sprickt vun Em: Ik hev den HErrn alltid vörsett vör mien Angesicht, denn He is to mien rechte Sid, up dat ik nich wanken doh.</seg>
          <seg id="b.ACT.2.26" type="verse"> Dorum is mien Hart fröhlich un miene Tung freut sik, denn ock mien Fleesch ward ruhen in de Hoffnung;</seg>
          <seg id="b.ACT.2.27" type="verse"> Denn du warst mien Seel nich in de Höll laten, ock nich togeven, dat dien Heilige de Verwesung sehen deiht.</seg>
          <seg id="b.ACT.2.28" type="verse"> Du hest mi kund dahn de Weg to dat Leven, Du warst mi vull maken mit Freud vör Dien Angesicht.</seg>
          <seg id="b.ACT.2.29" type="verse"> Ji Männer, leeve Bröder, lat mi fri reden to jug vun den Erzvadder David: He is storven un begraven un sien Grav is bi uns bet up düssen Dag.</seg>
          <seg id="b.ACT.2.30" type="verse"> Dar he nun en Prophet weer, un weten dä, dat em GOtt toseggt harr mit eenen Eed, dat vun de Frucht vun siene Lenden schull up sienen Stohl sitten:</seg>
          <seg id="b.ACT.2.31" type="verse"> Hett he dat tovör sehn un redt vun Christus Sien Uperstahung, dat Sien Seel nich in de Höll laten is un Sien Fleesch de Verwesung nich sehen hett.</seg>
          <seg id="b.ACT.2.32" type="verse"> Düssen JEsus hett GOtt uperweckt, darvun sünd wi alle Tügen.</seg>
          <seg id="b.ACT.2.33" type="verse"> Nu He dörch GOtt Siene Rechte verhöget is, un kregen hett vun den Vadder de Verheißung, dat He den heiligen GEist hebben schull, hett He dit utgaten wat ji sehn un hören doht.</seg>
          <seg id="b.ACT.2.34" type="verse"> Denn David is nich to den Himmel upfahren. He sprickt awer: De HErr hett seggt to mienen HErrn: »Sett Di to Miene rechde Hand,</seg>
          <seg id="b.ACT.2.35" type="verse"> Bet dat Ik Diene Fiende leggen doh to den Schemel vun Dien Föt.«</seg>
          <seg id="b.ACT.2.36" type="verse"> So schall denn dat ganze Hus Israel gewis weten, dat GOtt düssen JEsum, Den ji krüzigt hebbt, to eenen HErrn un Christ makt hett.</seg>
          <seg id="b.ACT.2.37" type="verse"> Do se aver dat hören dä’n, gung ehr dat dörch dat Hart un sproken to Petro, un to de annern Aposteln: Ji Männer, leeve Bröder, wat schüllen wi dohn?</seg>
          <seg id="b.ACT.2.38" type="verse"> Petrus sprok to ehr: Doht Buße un lat sik jeder een döpen up den Namen JEsu Christi to de Vergebung vun sien Sünnen; so wardet ji de Gav vun den heiligen GEist kriegen.</seg>
          <seg id="b.ACT.2.39" type="verse"> Denn jug un jug Kinner gelt düsse Tosag un alle de, de wiet weg sünd, weke GOtt, unser HErr, herto ropen ward.</seg>
          <seg id="b.ACT.2.40" type="verse"> Ock mit veele annere Worde betügte he un ermahnte un sprok: Lat jug helpen vun düsse unarigen Lüd.</seg>
          <seg id="b.ACT.2.41" type="verse"> De nu sien Word gern annehmen dä’n, leten sik döpen, un wörn hento dahn an den Dag bi dree dusend Seelen.</seg>
          <seg id="b.ACT.2.42" type="verse"> Se bleven aver beständig in de Apostel ehr Lehr un in de Gemeenschaft, un in dat Brodbreken un in dat Gebed.</seg>
          <seg id="b.ACT.2.43" type="verse"> Dar keem ock alle Seelen Furcht an un geschehgen veele Wunner un Teken dörch de Apostel.</seg>
          <seg id="b.ACT.2.44" type="verse"> Alle aver, de glövig worden weeren, weeren bi enanner un höllen alle Dinge gemeensam.</seg>
          <seg id="b.ACT.2.45" type="verse"> Ehre Göder un ehr Egendom verköfften se un deelten se ut mank alle as jeder een dat nödig har.</seg>
          <seg id="b.ACT.2.46" type="verse"> Un se weeren däglich un ümmer bi enanner eenmödig in den Tempel un broken dat Brod hen un her in de Hüser,</seg>
          <seg id="b.ACT.2.47" type="verse"> Neemen de Spies un lavten GOtt mit Freuden un eenfäldigen Harten un harn Gnade bi dat ganze Volk. De HErr aver dä hento däglich, de do selig wören, to de Gemeen.</seg>
        </div>
        <div id="b.ACT.3" type="chapter">
          <seg id="b.ACT.3.1" type="verse"> Petrus aver un Johannes gungen mit enanner rup in den Tempel, um de negende Stunn, do man plegde to beden.</seg>
          <seg id="b.ACT.3.2" type="verse"> Un do weer en Mann, lahm vun Mudderliev, de let sik drägen, un se setten em däglich vör de Döhr vun den Tempel, de do heten deiht de schöne, up dat he beddeln dä dat Almosen vun de, de in den Tempel gahn dä’n.</seg>
          <seg id="b.ACT.3.3" type="verse"> Do he nu sehn dä Petrum un Johannem, dat se wullen to den Tempel rin gahn, bede he üm en Almosen.</seg>
          <seg id="b.ACT.3.4" type="verse"> Petrus awer seeg em an mit Johannes un sprok: Kiek uns an!</seg>
          <seg id="b.ACT.3.5" type="verse"> Un he kek se an, tövte, dat he wat vun ehr kriegen dä.</seg>
          <seg id="b.ACT.3.6" type="verse"> Petrus awer sprok: Sülver un Gold hev ik nich; wat ik awer hev, dat gev ik di, in den Namen JEsu Christi vun Nazareth, stah up un gah umher.</seg>
          <seg id="b.ACT.3.7" type="verse"> Un he grep em bi de rechte Hand un richt em up. Alsobald stunnen sien Been un Enkel fast.</seg>
          <seg id="b.ACT.3.8" type="verse"> Sprung up, kunn gahn un stahn un gung mit ehr in den Tempel, gung umher un sprung un lavte GOtt. Joh.</seg>
          <seg id="b.ACT.3.9" type="verse"> Un alles Volk seeg em umher gahn un GOtt laven.</seg>
          <seg id="b.ACT.3.10" type="verse"> Se kennten em ock, dat he dat weer de um Almosen wegen säten har vör de schöne Döhr vun den Tempel; un se wurn vull Wunnern un Entsetten över dat wat em wedderfahren weer.</seg>
          <seg id="b.ACT.3.11" type="verse"> As aver düsse Lahme, de nu gesund weer, sik to Petrus un Johannes holen dä, leep all dat Volk to ehr in de Hall, de do heet Salomo’s un wunnerten sik.</seg>
          <seg id="b.ACT.3.12" type="verse"> As Petrus dat sehn dä, antworde he dat Volk: Ji Lüd vun Israel, wat wunnert ji jug daröver? Oder wat kiekt ji up uns, as harren wi düssen umher gahn makt dörch unse egen Kraft oder Verdeenst?</seg>
          <seg id="b.ACT.3.13" type="verse"> Abraham un Isaak un Jakob ehr GOtt, unse Vadders ehr GOtt, hett Sien Kind JEsus verklärt, weken ji överantwordet un anklagt hebbt vör Pilato, as desülvige urdeelen dä Em los to laten.</seg>
          <seg id="b.ACT.3.14" type="verse"> Ji aver klagdet den Heiligen un Gerechten an, un förrert dat man jug den Mörder schenken dä;</seg>
          <seg id="b.ACT.3.15" type="verse"> Aver den Levensfürsten hebbt ji dod makt. Den hett GOtt upweckt vun de Doden, darvun sünd wi Tügen.</seg>
          <seg id="b.ACT.3.16" type="verse"> Un dörch den Gloven an Sienen Namen, hett He an düssen, den ji sehn un kennen doht, bestätigt Sienen Namen; un de Glov dörch Em hett geven düssen Gesundheit vör jug Ogen.</seg>
          <seg id="b.ACT.3.17" type="verse"> Nu, leeve Bröder, ik weet, dat ji dat dörch Unwetenheit dahn hebbt, as ock jug Böversten.</seg>
          <seg id="b.ACT.3.18" type="verse"> GOtt aver, wat He dörch all Sien Propheten ehren Mund tovör verkündigt hett, woans Christus lieden schull, hett dat also utföhrt.</seg>
          <seg id="b.ACT.3.19" type="verse"> So doht nu Buß un bekehrt jug, dat jug Sünnen vertilgt warden.</seg>
          <seg id="b.ACT.3.20" type="verse"> Up dat de Erquickungstid kamen deiht vun den HErr Sien Angesicht, wenn He schicken ward Den, De jug nu tovör predigt ward, JEsum Christum. Joh.  Dan. 7,  Röm.  Offenb.</seg>
          <seg id="b.ACT.3.21" type="verse"> Weke mutt den Himmel innehmen bet up de Tid, do wedder herstellt ward Alles, wat GOtt redet hett dörch all Sien heilige Propheten ehr Mund, vun de Welt an.</seg>
          <seg id="b.ACT.3.22" type="verse"> Denn Moses hett seggt to de Vadders: Eenen Propheten ward jug de HErr, jug GOtt, upwecken ut jug Bröder, gliek as mi, den schüllt ji hören in alles dat he to jug seggen ward;</seg>
          <seg id="b.ACT.3.23" type="verse"> Un dat ward geschehn, wat för en Seel densülvigen Propheten nich hören ward, de schall uttilgt warden ut dat Volk.</seg>
          <seg id="b.ACT.3.24" type="verse"> Un alle Propheten vun Samuel an un naher, so veel as do redet hebbt, de hebben vun düsse Dage verkündigt.</seg>
          <seg id="b.ACT.3.25" type="verse"> Ji sünd Kinner vun de Propheten un vun den Bund, den GOtt makt hett mit jug Vadders, as He sprok to Abraham: Dörch dienen Samen schüllen segent warden alle Völker up de Eer.</seg>
          <seg id="b.ACT.3.26" type="verse"> För jug toeerst hett GOtt uperweckt Sien Kind JEsus, un hett Em to jug schickt jug to segnen, dat jeder een sik bekehren schall vun sien Bosheit.</seg>
        </div>
        <div id="b.ACT.4" type="chapter">
          <seg id="b.ACT.4.1" type="verse"> As se aver to dat Volk reden dä’n, treden to ehr de Preesters un de Hauptmann vun den Tempel un de Sadducäer;</seg>
          <seg id="b.ACT.4.2" type="verse"> (De argerte dat, dat se dat Volk lehrden un an JEsu Sien Bispill de Uperstahung vun den Doden verkündigen dä’n);</seg>
          <seg id="b.ACT.4.3" type="verse"> Un län de Hänn an se un setten se in bet up den Morgen, denn dat weer bald Abend.</seg>
          <seg id="b.ACT.4.4" type="verse"> Aver veele mank de, de dat Word tohörten, worden glövig, un weer de Tall vun de Mannslüd bi fief dusend.</seg>
          <seg id="b.ACT.4.5" type="verse"> As dat nu Morgen weer, versammelden sik ehre Böversten un Öllsten, un Schriftgelehrten na Jerusalem,</seg>
          <seg id="b.ACT.4.6" type="verse"> Hannas, de Hohepreester, un Kaiphas un Johannes, un Alexander un so veel as ehrer weeren vun dat Hohepreestergeschlecht;</seg>
          <seg id="b.ACT.4.7" type="verse"> Un stellden se vör sik un frogen se: Ut wat för en Gewalt oder in wat för enen Namen hebbt ji dat dahn?</seg>
          <seg id="b.ACT.4.8" type="verse"> Petrus, vull nun den heiligen GEist, sprok to ehr: Ji Böversten vun dat Volk un ji Öllsten vun Israel!</seg>
          <seg id="b.ACT.4.9" type="verse"> So wi hüt richdet warden över düsse Woldat an den kranken Minschen, dörch weke he gesund worden is;</seg>
          <seg id="b.ACT.4.10" type="verse"> So wes jug un all dat Volk vun Israel kund dahn, dat in den Namen vun JEsus Christus vun Nazareth, weken ji krüzigt hebbt, den GOtt vun de Doden upweckt hett, steit düsse allhier vör jug gesund.</seg>
          <seg id="b.ACT.4.11" type="verse"> Dat is de Steen, vun jug Bulüd wegschmeten, de to den Ecksteen worden is.</seg>
          <seg id="b.ACT.4.12" type="verse"> Un is in kenen annern Heil un is ock keen annere Nam de Minschen geven, darin wi schüllen selig warden.</seg>
          <seg id="b.ACT.4.13" type="verse"> Se sehn awer an Petrus un Johannes ehre Freudigkeit un verwunnerten sik; denn se weeren gewiß, dat se ungelehrde Lüd un Laien weeren un kennten se ock wull, dat se mit JEsu west weeren.</seg>
          <seg id="b.ACT.4.14" type="verse"> Se sehn awer den Minschen, de gesund worden weer, bi ehr stahn un harren nicks dargegen to reden.</seg>
          <seg id="b.ACT.4.15" type="verse"> Do heeten se se rut gahn ut den Rat un handelten mit enanner un sproken:</seg>
          <seg id="b.ACT.4.16" type="verse"> Wat wüllen wi düsse Minschen dohn? Denn dat Teken dörch se geschehen, is kund un apenbar alle, de to Jerusalem wahnen, un wi künnen dat nich avstriden.</seg>
          <seg id="b.ACT.4.17" type="verse"> Aver darmit dat nich wieder inrieten deiht mank dat Volk, lat uns ernstlich se bedräuen, dat se vun nu av an kenen Minschen vun düssen Namen seggen dohn.</seg>
          <seg id="b.ACT.4.18" type="verse"> Un repen se un gebaden ehr, dat se sik nu un nümmer hören leeten un in JEsus Sienen Namen lehren dä’n.</seg>
          <seg id="b.ACT.4.19" type="verse"> Petrus aver un Johannes antworden un sproken to ehr: Richdet ji sülvst ob dat vör GOtt recht is, dat wi jug mehr gehorchen dohn, as GOtt?</seg>
          <seg id="b.ACT.4.20" type="verse"> Wi künnt dat ja nich laten, dat wi nich reden schüllen, wat wi sehn un hört hebben.</seg>
          <seg id="b.ACT.4.21" type="verse"> Aver se dräuten ehr un leeten se gahn un funnen nich, woans se se pienigten um dat Volk sien willen; denn se lavten alle GOtt över dat, wat geschehen weer.</seg>
          <seg id="b.ACT.4.22" type="verse"> Denn de Minsch weer över veertig Jahr old, an den düt Teken vun Gesundheit geschehen weer.</seg>
          <seg id="b.ACT.4.23" type="verse"> Un as man se har gahn laten, keemen se to de ehrigen un verkündigten ehr, wat de Hohenpreesters un Öllsten to ehr seggt harn.</seg>
          <seg id="b.ACT.4.24" type="verse"> Do se dat hören dä’n, höven se ehre Stimm up eendrächtiglich to GOtt un sproken: HErr, de Du büst de GOtt, de Himmel un Eer, un dat Meer, un alles wat darin is, makt hest;</seg>
          <seg id="b.ACT.4.25" type="verse"> De Du dörch David, Dienen Knecht sienen Mund seggt hest: Worum empören sik de Heiden un nehmen de Völker sik vör, wat umsunst is?</seg>
          <seg id="b.ACT.4.26" type="verse"> De Könige vun de Eer treden tosamen un de Fürsten versammeln sik tohop gegen den HErrn un gegen Sienen Christ.</seg>
          <seg id="b.ACT.4.27" type="verse"> Wahrlich ja, se hebben sik versammelt över Dien heiliges Kind JEsum, weken Du salvt hest, Herodes un Pontius Pilatus, mit den Heiden un dat Volk Israel;</seg>
          <seg id="b.ACT.4.28" type="verse"> To dohn, wat Diene Hand un Dien Rat tovör bedacht hett, dat geschehen schull.</seg>
          <seg id="b.ACT.4.29" type="verse"> Un nu, HErr, süh an ehr Toren un giv Diene Knechte mit alle Freudigkeit to reden Dien Word.</seg>
          <seg id="b.ACT.4.30" type="verse"> Un streck Dien Hand ut, dat Gesundheit un Teken un Wunner geschehen dohn dörch Dien heiliges Kind JEsum Sienen Namen.</seg>
          <seg id="b.ACT.4.31" type="verse"> Un do se bedet harn, beweg sik de Stell, wo se versammelt weeren; un warn alle vull vun den heiligen GEist un redten dat Word vun GOtt mit Freudigkeit.</seg>
          <seg id="b.ACT.4.32" type="verse"> De Tal aver vun de Glövigen weer en Hart un en Seel; ock sä keener vun siene Göder, dat se sien weeren, sonnern dat weer ehr alles gemeensam.</seg>
          <seg id="b.ACT.4.33" type="verse"> Un mit grote Kraft geven de Apostel Tügnis vun den HErrn JEsum Siene Uperstahung, un weer grote Gnad bi ehr all.</seg>
          <seg id="b.ACT.4.34" type="verse"> Do weer ock keener mank ehr, de Mangel har, denn so veele as do vun ehr weeren, de Ackers oder Hüser harn, verköfften se desülvigen un bröchden dat Geld vun dat verköffte God.</seg>
          <seg id="b.ACT.4.35" type="verse"> Un lä’n dat to de Apostels ehre Föt, un man gev jeder enen wat he bruken dä. Mos. 15, Joh.</seg>
          <seg id="b.ACT.4.36" type="verse"> Joses awer, mit Tonamen vun de Apostels nennt Barnabas (dat heet en Söhn vun den Trost) vun Geschlecht en Levit ut Cypern,</seg>
          <seg id="b.ACT.4.37" type="verse"> De har eenen Acker, un verkoffte em un brochde dat Geld un lä dat to de Apostel ehre Föt.</seg>
        </div>
        <div id="b.ACT.5" type="chapter">
          <seg id="b.ACT.5.1" type="verse"> En Mann aver, mit Namen Ananias, mitsammt sien Fru Sapphira, verkoff siene Göder.</seg>
          <seg id="b.ACT.5.2" type="verse"> Un neem wat vun dat Geld weg, mit Weeten vun sien Fru un brochde enen Deel, un lä dat to de Apostel ehre Föt.</seg>
          <seg id="b.ACT.5.3" type="verse"> Petrus awer sprok: Anania, worum hett de Satan dien Hart nahmen, dat du den heiligen GEist leegen deihst un wat vun dat Geld vör den Acker bi Sid brochst?</seg>
          <seg id="b.ACT.5.4" type="verse"> Harst du em doch wol behollen kunnt, as du em harst, un as he verkofft weer, weer dat ock in diene Gewalt. Worum hest du denn so wat in dien Hart vörnahmen? Du hest nich Minschen, sonnern GOtt belagen.</seg>
          <seg id="b.ACT.5.5" type="verse"> Do awer Ananias düsse Worde hören dä, full he dal un gev den Geist up. Un dar keem en grote Furcht över alle, de düt hören dä’n.</seg>
          <seg id="b.ACT.5.6" type="verse"> De jungen Lüd awer stunnen up un dä’n em bi de Siet un drogen em rut un begraven em.</seg>
          <seg id="b.ACT.5.7" type="verse"> Un dat begeev sik na en Wiel, bi dree Stunn keem sien Fru rin, un wuß nich wat geschehen weer.</seg>
          <seg id="b.ACT.5.8" type="verse"> Awer Petrus rede se an: Segg mi, hebbt ji den Acker so düer verkofft? Se sprok: Ja, so düer.</seg>
          <seg id="b.ACT.5.9" type="verse"> Petrus awer sprok to ehr: Worum sünd ji denn eens wurden, to versöken den GEist vun den HErrn? Sieh, de Föt von de, de dienen Mann begraben hebben, sünd vör de Döhr un warden di rutdrägen.</seg>
          <seg id="b.ACT.5.10" type="verse"> Un alsobald full se to sien Föt un gev den Geist up. Do keemen de jungen Lüd un funnen se dod, drogen se rut un begraven se bi ehren Mann.</seg>
          <seg id="b.ACT.5.11" type="verse"> Un do keem en grote Furcht över de ganze Gemeen un över alle, de dat hörn dä’n.</seg>
          <seg id="b.ACT.5.12" type="verse"> Do geschehn awer veele Teken un Wunner in dat Volk dörch de Apostel ehre Hänn, un weeren alle in de Halle Salomo’s endrächdig.</seg>
          <seg id="b.ACT.5.13" type="verse"> Vun de annern awer dörffte sik keener to ehr dohn, sonnern dat Volk höll veel vun ehr.</seg>
          <seg id="b.ACT.5.14" type="verse"> Do warn awer immer mehr hento dahn, de do glöven dä’n an den HErrn, en grote Tal vun Mannslüd un Fruenslüd.</seg>
          <seg id="b.ACT.5.15" type="verse"> Also dat se de Kranken up de Strat rut drägen dä’n un leggden se up Bedden un Bahren, up dat, wenn Petrus keem, sien Schatten enige vun ehr överschatten dä.</seg>
          <seg id="b.ACT.5.16" type="verse"> Do keemen ock herto veele vun de umliggenden Stä nah Jerusalem un brochden de Kranken un de, weke vun unsaubere Geister pienigt weeren, un warn alle gesund.</seg>
          <seg id="b.ACT.5.17" type="verse"> Do stunn awer up de Hohepreesters un alle, de mit em weeren, dat heet vun Sekte de Sadducäer, un weern vull Iwer.</seg>
          <seg id="b.ACT.5.18" type="verse"> Un län de Hänn an de Apostel un schmeeten se in dat gemeene Gefängnis.</seg>
          <seg id="b.ACT.5.19" type="verse"> Awer den HErrn Sien Engel mak in de Nacht de Döhr vun dat Gefängnis apen un föhr se rut un sprok:</seg>
          <seg id="b.ACT.5.20" type="verse"> Gaht hen un tredt up un redet in den Tempel to dat Volk alle Worde vun düt Leven.</seg>
          <seg id="b.ACT.5.21" type="verse"> Do se düt hört harn, gungen se fro in den Tempel un lehrden. De Hohepreester awer keem un de mit em weeren, un repen tosamen den Rat un alle Öllsten vun de Kinner Israel un schickten hen na dat Gefangenhus, se to haln.</seg>
          <seg id="b.ACT.5.22" type="verse"> De Deeners awer keemen dar un funnen se nich in dat Gefangenhus, keemen wedder un verkündigten,</seg>
          <seg id="b.ACT.5.23" type="verse"> Un sproken: Dat Gefangenhus funnen wi verslaten mit allen Fliet, un de Wächders buten stahn vör de Döhren, awer do wi updä’n, funnen wi nüms darin.</seg>
          <seg id="b.ACT.5.24" type="verse"> Do düsse Red hören dä’n de Hohepreester un de Hauptmann vun den Tempel un annere Hohepreesters, verfehrten se sik un fragden sik, wat doch dat warden wull.</seg>
          <seg id="b.ACT.5.25" type="verse"> Do keem eener an, de verkündigte ehr: Seht, de Lüd, de ji in dat Gefängnis schmeeten hebbt, sünd in den Tempel, stahn un lehrn dat Volk.</seg>
          <seg id="b.ACT.5.26" type="verse"> Do gung hen de Hauptmann mit de Deeners un halt se, nich mit Gewalt, denn se weeren bang vör dat Volk, dat se nich steenigt wör.</seg>
          <seg id="b.ACT.5.27" type="verse"> Un as se se bringen dä’n, stellden se se vör den Rad. Un de Hohepreester frag se,</seg>
          <seg id="b.ACT.5.28" type="verse"> Un sprok: Hebbt wi jug nich mit Ernst gebaden, dat ji nich schüllt lehrn in düssen Namen? Un seht, ji hebbt Jerusalem vull makt mit jug Lehr un wüllt düssen Minschen sien Blod över uns bringen.</seg>
          <seg id="b.ACT.5.29" type="verse"> Petrus awer antworde un de Apostel un sproken: Man mutt GOtt mehr gehorchen, as de Minschen.</seg>
          <seg id="b.ACT.5.30" type="verse"> Unse Vadders ehr GOtt hett JEsum uperweckt, weken ji dod makt un an dat Holt hangt hebbt.</seg>
          <seg id="b.ACT.5.31" type="verse"> Den hett GOtt dörch Sien rechte Hand erhöget to enen Fürsten un HEiland to geven Israel Buße un Vergevung vun de Sünnen.</seg>
          <seg id="b.ACT.5.32" type="verse"> Un wi sünd Siene Tügen över düsse Worde, un de heilige GEist, weken GOtt geven hett de, weke Em gehorchen dohn.</seg>
          <seg id="b.ACT.5.33" type="verse"> Do se dat hörn dä’n, gung ehr dat dörch dat Hart un dachten se dod to maken.</seg>
          <seg id="b.ACT.5.34" type="verse"> Do stunn aver up in den Rat en Pharisäer, mit Namen Gamaliel, en Schriftgelehrte, hoch hullen vun all dat Volk un heet de Apostel en beden rut dohn.</seg>
          <seg id="b.ACT.5.35" type="verse"> Un sprok to ehr: Ji Männer vun Israel, nehmt jug wol in Acht vör düsse Minschen, wat ji dohn schüllt.</seg>
          <seg id="b.ACT.5.36" type="verse"> Vör düsse Dag’ stunn up Theudas un gev vör, he wär wat un hungen an em en Hupen Lüd, bi veer hunnert; de is dod slagen, un alle, de em tofallen dä’n, sünd ut enanner jagt un to nicks worden.</seg>
          <seg id="b.ACT.5.37" type="verse"> Darna stunn up Judas ut Galiläa, in de Dag’ vun de Inschätzung un mak veel Volk avtrünnig achter sik her; un he is ock umkamen, un alle, de em tofallen dä’n, sünd ut enanner jagt.</seg>
          <seg id="b.ACT.5.38" type="verse"> Un nu segg ik jug: Lat av vun düsse Minschen un lat se fahren. Is de Rat oder dat Wark ut de Minschen, so ward dat ünnergahn.</seg>
          <seg id="b.ACT.5.39" type="verse"> Is dat aver ut GOtt, so künnt ji dat nich dämpen, up dat ji nich erfunnen warn as de gegen GOtt strieden wülln.</seg>
          <seg id="b.ACT.5.40" type="verse"> Do fullen se em to un repen de Aposteln, leten se utpitschen un gebaden ehr, se schulln nich reden in JEsus Sienen Namen un leten se gahn.</seg>
          <seg id="b.ACT.5.41" type="verse"> De gungen aver fro vun den Rat sien Angesicht, dat se würdig west weeren, um Sienes Namen’s willen Schann to lieden.</seg>
          <seg id="b.ACT.5.42" type="verse"> Un hörten nich up, alle Dag’ in den Tempel, un hen un her in Hüser to lehrn un to predigen dat Evangelium vun JEsus Christus.</seg>
        </div>
        <div id="b.ACT.6" type="chapter">
          <seg id="b.ACT.6.1" type="verse"> In de Dag’ awer, as de Jünger veele worden weern, leet sik en Murmeln hörn mank de Griechen gegen de Ebräer, dorum, dat ehr Wittfruen översehn in de dägliche Spiesung.</seg>
          <seg id="b.ACT.6.2" type="verse"> Do repen de twölf de Hupen vun de Jüngers tosamen un sproken: Dat döcht nicks, dat wi dat Word GOttes nalaten un to Disch deenen dohn.</seg>
          <seg id="b.ACT.6.3" type="verse"> Dorum, ji leeven Bröder, seht mank jug na söben Männer, de enen goden Rop hebbt, un vull vun den heiligen GEist un vun Weisheit sünd, weke wi bestellen mögen to düsse notwendigen Warke.</seg>
          <seg id="b.ACT.6.4" type="verse"> Wi aver wülln nich avlaten vun dat Gebet un vun dat Amt vun dat Word.</seg>
          <seg id="b.ACT.6.5" type="verse"> Un de Red gefüll den ganzen Hupen wol; un se erwählden Stephanum, enen Mann vull vun Gloven un vun den heiligen GEist, un Philippus, un Pochorum, un Nikanor, un Timon, un Parmenam, un Nikolaum, den Judengenossen vun Antiochia.</seg>
          <seg id="b.ACT.6.6" type="verse"> Düsse stellden se vör de Apostel un bedten un lä’n de Hänn up ehr.</seg>
          <seg id="b.ACT.6.7" type="verse"> Un GOttes Word neem to un de Tall vun de Jünger war heel grot in Jerusalem. Do warn ock veele Preesters den Gloven gehorsam.</seg>
          <seg id="b.ACT.6.8" type="verse"> Stephanus awer vull vun Gloven un Kraft, dä Wunner un Teken mank dat Volk.</seg>
          <seg id="b.ACT.6.9" type="verse"> Do stunnen etliche up vun de School, de do heet vun de Libertiner, un vun de Kyrener, un vun de Alexanderer, un vun de, de ut Cilicien un Asien weeren un befrogen sik mit Stephanus.</seg>
          <seg id="b.ACT.6.10" type="verse"> Un se kunnen nich wedderstahn de Weisheit un den Geist, ut weken he reden dä.</seg>
          <seg id="b.ACT.6.11" type="verse"> Do richteten se to etliche Männer, de sproken: Wi hebben em hört Lästerworde reden gegen Mosen un GOtt.</seg>
          <seg id="b.ACT.6.12" type="verse"> Un bewegden dat Volk un de Schriftgelehrten; un tredten herto un reeten em hen, un föhrten em vör den Rat;</seg>
          <seg id="b.ACT.6.13" type="verse"> Un stellten falsche Tügen up, de sproken: Düsse Minsch hört nich up, Lästerworde to reden gegen düsse hillige Stell un gegen dat Gesetz.</seg>
          <seg id="b.ACT.6.14" type="verse"> Denn wi hebben em seggen hört: JEsus vun Nazareth ward düsse Stell zerstören un ännern de Sitten, de Moses uns geven hett.</seg>
          <seg id="b.ACT.6.15" type="verse"> Un se keken an alle, de in den Rat sitten dä’n un seegen sien Angesicht, as enen Engel sien Angesicht.</seg>
        </div>
        <div id="b.ACT.7" type="chapter">
          <seg id="b.ACT.7.1" type="verse"> Do sprok de Hohepreester: Is dat also?</seg>
          <seg id="b.ACT.7.2" type="verse"> He awer sprok: Leeve Bröder un Vadders, hört to. De GOtt vun de Herrlichkeit leet Sik sehen unsern Vadder Abraham as he noch in Mesopotamien weer, ehr he in Haran wahnen dä;</seg>
          <seg id="b.ACT.7.3" type="verse"> Un sprok to em: Gah rut ut dien Land un vun diene Fründschaft un treck in en Land, dat Ik di wiesen will.</seg>
          <seg id="b.ACT.7.4" type="verse"> Do gung he ut de Chaldäer ehr Land un wahnde in Haran. Un vun dar, as sien Vadder storven weer, brocht He em över in düt Land, do ji nu in wahnen doht.</seg>
          <seg id="b.ACT.7.5" type="verse"> Un gev em keen Arvdeel darin, ock nich eenen Fot breed, un versprok em, He wull em dat geven to besitten un sienen Samen na em, as he noch keen Kind har.</seg>
          <seg id="b.ACT.7.6" type="verse"> Awer GOtt sprok also: Dien Samen ward en Fremdling sien in en fremdes Land, un se warden em deenstbar maken, un övel behanneln veer hunnert Jahr.</seg>
          <seg id="b.ACT.7.7" type="verse"> Un dat Volk, dat se deenen warden, will Ik richden, sprickt GOtt, un darna warden se uttrecken un Mi deenen an düsse Stä.</seg>
          <seg id="b.ACT.7.8" type="verse"> Un gev em den Bund vun de Beschniedung. Un he tügede Isaak, un beschneed em an den achden Dag, un Isaak den Jakob un Jakob de twölf Erzvadders.</seg>
          <seg id="b.ACT.7.9" type="verse"> Un de Erzvadders weeren up Joseph neidisch un verkofften em in Egypten, aver GOtt weer mit em.</seg>
          <seg id="b.ACT.7.10" type="verse"> Un rett em ut all sien Drövsal un gev em Gnad’ un Weisheit vör den König Pharao in Egypten, de sett em in as Fürsten över Egypten un över sien ganzes Hus.</seg>
          <seg id="b.ACT.7.11" type="verse"> Do keem aver en düre Tid över dat ganze Land Egypten un Kanaan un en grote Drövsal un unse Vadders funnen keen Spies.</seg>
          <seg id="b.ACT.7.12" type="verse"> Jakob aver hörde, dat in Egypten Korn weer un schickte unse Vadders ut dat erste Mal.</seg>
          <seg id="b.ACT.7.13" type="verse"> Un dat annere Mal war Joseph bekannt vun Bröders un wör Pharao Joseph sien Geschlecht apenbar.</seg>
          <seg id="b.ACT.7.14" type="verse"> Joseph awer schickte hen un leet haln sienen Vadder un siene ganze Fründschaft, fiefunsöventig Seelen.</seg>
          <seg id="b.ACT.7.15" type="verse"> Un Jakob trock dal na Egypten un blev dar dod, he un unse Vadders.</seg>
          <seg id="b.ACT.7.16" type="verse"> Un sünd röver brocht na Sichem un leggt in dat Grav, dat Abraham kofft hett vör Geld vun de Kinner Hemors to Sichem. Mos. 23,  Joh.</seg>
          <seg id="b.ACT.7.17" type="verse"> Do nu sik de Tid vun de Tosag de GOtt Abraham schworn har, nahen dä, wuß dat Volk un vermehr sik in Egypten,</seg>
          <seg id="b.ACT.7.18" type="verse"> Bet dat en anner König upkeem, de nicks vun Joseph weeten dä.</seg>
          <seg id="b.ACT.7.19" type="verse"> Düsse dreev Hinnerlist mit unse Geschlecht un behandelte unse Vadders övel un befohl, dat man de jungen Kinner wegschmieten muß, dat se nich lebendig bleeven.</seg>
          <seg id="b.ACT.7.20" type="verse"> To de Tid war Moses geborn un weer en fienes Kind vör GOtt un war dree Monat lang ernährt in sien Vadder sien Hus.</seg>
          <seg id="b.ACT.7.21" type="verse"> As he awer utsett worden weer, neem em Pharao sien Dochter up un trock em up as ehren Söhn.</seg>
          <seg id="b.ACT.7.22" type="verse"> Un Moses war lehrt in all de Egypter ehr Weisheit un weer düchdig in Warken un Worden.</seg>
          <seg id="b.ACT.7.23" type="verse"> Do he awer veertig Jahr old weer, dacht he to besöken sien Bröder, de Kinner Israel.</seg>
          <seg id="b.ACT.7.24" type="verse"> Un seeg eenen Unrecht lieden, do hölp he den un rächde den, den Leed geschehn dä un slog den Egypter dod.</seg>
          <seg id="b.ACT.7.25" type="verse"> He meen awer, sien Bröder schullen verstahn, dat GOtt dörch sien Hand ehr Heil geven dä, awer se verstunnen dat nich.</seg>
          <seg id="b.ACT.7.26" type="verse"> Un den annern Dag keem he to ehr as se sik mit enanner strieden dä’n un hannelte mit ehr, dat se Freden maken, un sprok: Leeve Männer, ji sünd Bröder, worum deiht eener den annern Unrecht?</seg>
          <seg id="b.ACT.7.27" type="verse"> De awer sienen Neegsten Unrecht dä, stött em vun sik un sprok: Wokeen hett di över uns sett to den Böversten un Richter?</seg>
          <seg id="b.ACT.7.28" type="verse"> Wullt du mi ock dod maken, as du güstern den Egypter dod makt hest?</seg>
          <seg id="b.ACT.7.29" type="verse"> Moses awer leep weg över düsse Red un war fremd in dat Land Midian, dor tügete he twee Söhns.</seg>
          <seg id="b.ACT.7.30" type="verse"> Un över veertig Jahr erschien em in de Wüstenie up den Barg Sinai den HErrn Sien Engel, in en Füerflamm in den Busch.</seg>
          <seg id="b.ACT.7.31" type="verse"> Do Moses awer dat sehn dä, wunnerte he sik över düt Gesicht. As he awer hento gung, um to sehn, geschehg den HErrn Sien Stimm to em:</seg>
          <seg id="b.ACT.7.32" type="verse"> Ik bün dien Vadders GOtt, Abraham sien GOtt, un Isaak un Jakob ehr GOtt, Moses awer fung an to bevern un dörf dar nich hen kieken.</seg>
          <seg id="b.ACT.7.33" type="verse"> Awer de HErr sprok to em: Treck de Schoh ut vun diene Föt, denn de Stä wo du stahn deihst, is hilliges Land.</seg>
          <seg id="b.ACT.7.34" type="verse"> Ik hev wol sehn Mien Volk, dat in Egypten is, siene Lieden un hev ehr Süfzer hört, un bün raf kamen se to redden. Un nu kumm her, Ik will di na Egypten schicken.</seg>
          <seg id="b.ACT.7.35" type="verse"> Düssen Moses, weken se anklagen dä’n un sproken: Wokeen hett di to den Böversten oder Richter sett? Den hett GOtt schickt as enen Böversten un Erlöser, dörch den Engel, de em in den Busch erschienen dä, sien Kraft.</seg>
          <seg id="b.ACT.7.36" type="verse"> Düsse föhr se rut un dä Wunner un Teken in Egypten, in dat rode Meer, un in de Wüstenie, veertig Jahr.</seg>
          <seg id="b.ACT.7.37" type="verse"> Düt is Moses, de to de Kinner Israels seggt hett: Enen Propheten ward jug de HErr, jug GOtt, erwecken ut jug Bröder, gliek as mi, den schüllt ji hören.</seg>
          <seg id="b.ACT.7.38" type="verse"> Düsse is dat, de in de Gemeen in de Wüstenie mit den Engel weer, de mit em reden dä’n up den Barg Sinai, un mit unse Vadders, düsse kreeg dat lebendige Word, uns to geven.</seg>
          <seg id="b.ACT.7.39" type="verse"> Weken nich wulln gehorsam warden jug Vadders, sonnern stödden em vun sik un kehrden sik torüch mit ehre Harten na Egypten,</seg>
          <seg id="b.ACT.7.40" type="verse"> Un sproken to Aaron: Mak uns Götter, de vör uns hengahn doht, denn wi weeten nich, wat düssen Moses, de uns ut dat Land Egypten föhrt hett, wedderfahrn is.</seg>
          <seg id="b.ACT.7.41" type="verse"> Un makten en Kalv to de Tid un opferten den Avgott Opfer un weern vergnögt över de Warke vun ehr Hänn.</seg>
          <seg id="b.ACT.7.42" type="verse"> Awer GOtt kehr Sik um un gev se darhen, dat se deenen dä’n dat Heer vun den Himmel; as denn schreben steiht in dat Bok vun de Propheten: Hebbt ji vun dat Hus Israel de veertig Jahr in de Wüstenie Mi ock jemals opfert Opfer un Veh?</seg>
          <seg id="b.ACT.7.43" type="verse"> Un ji neemen Moloch sien Hütt an un de Sterns vun jug GOtt Remphan, de Biller, de ji makt harn, se antobeden, un Ik will jug wegschmieten up jensiet Babylonien.</seg>
          <seg id="b.ACT.7.44" type="verse"> Unse Vadders harn de Hütt vun dat Tügnis in de Wüstenie, as He ehr dat anbefahlen har, do He to Moses reden dä, dat he se maken schull na dat Vörbild, dat he sehn har.</seg>
          <seg id="b.ACT.7.45" type="verse"> Weke unse Vadders ock annehmen dä’n un brochten se mit Josua in dat Land, dat de Heiden inne harn, weke GOtt utstöten dä vör dat Angesicht vun unse Vadders, bet to David siene Tid.</seg>
          <seg id="b.ACT.7.46" type="verse"> De funn Gnad bi GOtt un bed, dat he en Hütt finnen much den GOtt Jakobs.</seg>
          <seg id="b.ACT.7.47" type="verse"> Salomon awer bute em en Hus.</seg>
          <seg id="b.ACT.7.48" type="verse"> Awer de Allerhöchste wahnt nich in Tempels, de mit Hänn makt sünd, as de Prophet spreken deiht:</seg>
          <seg id="b.ACT.7.49" type="verse"> De Himmel is Mien Stohl un de Eer de Fotbank vun Mien Föt; wat wüllt ji Mi denn för en Hus bu’n sprickt de HErr, oder weke is de Stä vun Mien Ruh?</seg>
          <seg id="b.ACT.7.50" type="verse"> Hett nich Mien Hand dat alles makt?</seg>
          <seg id="b.ACT.7.51" type="verse"> Ji Halsstarrigen un Unbeschneedenen an Harten un Ohren, ji wedderstrevt alltid den heiligen GEist, as jug Vadders, so ock ji.</seg>
          <seg id="b.ACT.7.52" type="verse"> Wokeen Propheten hebbt jug Vadders nich verfolgt un se dod makt, de do tovör verkündigen dä’n de Tokunft vun düssen Gerechden, den Sien Verräders un Mörders ji nu worden sünd.</seg>
          <seg id="b.ACT.7.53" type="verse"> Ji hebbt dat Gesetz kregen dörch de Engel ehr Geschäft un hebbt dat nich hollen.</seg>
          <seg id="b.ACT.7.54" type="verse"> Do se dat hören dä’n, gung ehr dat dörch dat Hart un se beten de Tähnen tosamen över em.</seg>
          <seg id="b.ACT.7.55" type="verse"> As he awer vull vun den heiligen GEist weer, keek he up gen Himmel un seeg GOtt Sien Herrlichkeit un JEsus stahn to de rechde Hand GOttes, un sprok: Seht, ik seh den Himmel apen un des Minschen Söhn to de Rechden GOttes stahn.</seg>
          <seg id="b.ACT.7.56" type="verse"> Se schreegen awer lut, un höllen ehr Ohren to un störmten eenmödiglich up em in, stötten em to de Stadt rut un steenigten em.</seg>
          <seg id="b.ACT.7.57" type="verse"> Un de Tügen lä’n ehr Kleeder av to enen Jüngling sien Föt, de Saulus heeten dä.</seg>
          <seg id="b.ACT.7.58" type="verse"> Un steenigten Stephanus, lut ropen dä un sprok: HErr JEsus, nimm mienen Geist up!</seg>
          <seg id="b.ACT.7.59" type="verse"> He full awer up siene Knee dal un schreeg lut: HErr, beholl ehr düsse Sünn nich! Un as he dat seggt har, schlöp he in.</seg>
        </div>
        <div id="b.ACT.8" type="chapter">
          <seg id="b.ACT.8.1" type="verse"> Saulus awer har Wohlgefallen an sienen Dod. To de Tid fung awer en grote Verfolgung över de Gemeen to Jerusalem an, un mit Utnahme vun de Apostel gungen se alle utenanner in de Länder Judäa un Samaria.</seg>
          <seg id="b.ACT.8.2" type="verse"> Awer hillige Männer begravten Stephanus un drogen Leed över em.</seg>
          <seg id="b.ACT.8.3" type="verse"> Saulus awer terstörte de Gemeen, gung hen un her in de Hüser un trock rut Mannslüd un Fruenslüd un överantworde se in dat Gefängnis.</seg>
          <seg id="b.ACT.8.4" type="verse"> De nu terstreut weeren, gungen umher un predigten dat Word.</seg>
          <seg id="b.ACT.8.5" type="verse"> Philippus awer keem raf in en Stadt in Samaria un predigte ehr vun Christus.</seg>
          <seg id="b.ACT.8.6" type="verse"> Dat Volk awer hörte eenmödiglich un flietig to, wat Philippus sä, un seegen de Teken, de he dä.</seg>
          <seg id="b.ACT.8.7" type="verse"> Denn de unreinen Geister fohrten rut ut veele Beseetene mit groten Geschrie, ock veele Gichtbrüchige un Lahme warn gesund makt.</seg>
          <seg id="b.ACT.8.8" type="verse"> Un war en grote Freud in desülvige Stadt.</seg>
          <seg id="b.ACT.8.9" type="verse"> Do weer awer en Mann, mit Namen Simon, in desülvige Stadt, de tovör Toverie dreev un dat samaritische Volk bezaubern un vörgeven dä, he weer wat Grotes.</seg>
          <seg id="b.ACT.8.10" type="verse"> Un se seegen alle up em, beide, Lütte un Grote, un sproken: De is de Kraft vun GOtt, de do grot is.</seg>
          <seg id="b.ACT.8.11" type="verse"> Se seegen awer dorum up em, dat he se lange Tid mit sien Toverie betovert har.</seg>
          <seg id="b.ACT.8.12" type="verse"> Do se awer Philippus siene Predigten glöven dä’n vun dat Riek GOttes un vun den Namen JEsu Christi, leeten se sik döpen, beide, Mannslüd un Fruenslüd.</seg>
          <seg id="b.ACT.8.13" type="verse"> Do war ock Simon glövig un leet sik döpen un holl sik to Philippus. Un as he seeg de Teken un de Daten, de do geschehn dä’n, verwunnerte he sik.</seg>
          <seg id="b.ACT.8.14" type="verse"> Do awer de Apostel hörten to Jerusalem, dat Samaria dat Wort GOttes annahmen har, schickten se to ehr Petrus un Johannes.</seg>
          <seg id="b.ACT.8.15" type="verse"> Weke, do se dal keemen, bäden se över ehr, dat se den hilligen GEist kregen.</seg>
          <seg id="b.ACT.8.16" type="verse"> Denn He weer noch nich up se fullen, sonnern se weeren blot döfft in den Namen JEsu Christi.</seg>
          <seg id="b.ACT.8.17" type="verse"> Do läden se de Hänn up se un se kregen den hilligen GEist.</seg>
          <seg id="b.ACT.8.18" type="verse"> Do awer Simon sehn dä, dat de heilige GEist geven war, wenn de Apostel de Hann upläden, bo he ehr Geld an.</seg>
          <seg id="b.ACT.8.19" type="verse"> Un sprok: Gevt mi ok de Macht, dat, so ik jemand de Hann uplegg, desülvige de heilige GEist kriegen deiht.</seg>
          <seg id="b.ACT.8.20" type="verse"> Petrus awer sprok to em: Du schast verdammt sin mit dien Gold, dat du meenen deihst, GOtt Sien Gav ward dörch Geld erlangt!</seg>
          <seg id="b.ACT.8.21" type="verse"> Du warst weder Andeel noch Arvdeel hebben an düt Wort, denn dien Hart is nich rechtschaffen vör GOtt.</seg>
          <seg id="b.ACT.8.22" type="verse"> Darum doh Buße vör düsse dien Bosheit, un bä GOtt, dat di vergeven ward dien Hart sien Argheit.</seg>
          <seg id="b.ACT.8.23" type="verse"> Denn ik seh dat, du büst vull vun bittere Gall un erfüllt mit Ungerechtigkeit.</seg>
          <seg id="b.ACT.8.24" type="verse"> Do antworde Simon un sprok: Bädet ji den HErrn vör mi, dat darvun nicks över mi kummt, wovun ji seggt hebbt.</seg>
          <seg id="b.ACT.8.25" type="verse"> Se awer, as se betüget un redet harn den HErrn Sien Wort, kehrten se wedder um na Jerusalem un predigten dat Evangelium in veele samaritische Flecken.</seg>
          <seg id="b.ACT.8.26" type="verse"> Awer den HErrn Sien Engel redte to Philippus un sprok: Stah up un gah gegen Middag, up de Strat, de vun Jerusalem dal na Gaza geiht, de dar eensam is.</seg>
          <seg id="b.ACT.8.27" type="verse"> Un he stunn up un gung hen. Un süh, en Mann ut dat Mohrenland, en Kämmerer, un Gewaldiger vun de Königin Kandaze in dat Mohrenland, weke weer över all ehr Schatzkamern, de weer kamen na Jerusalem, antobäden.</seg>
          <seg id="b.ACT.8.28" type="verse"> Un trock wedder nah Hus un seet up sien Wagen un lees’ den Propheten Jesaias.</seg>
          <seg id="b.ACT.8.29" type="verse"> De GEist awer sprok to Philippus: Gah hento un mak di bi düssen Wagen.</seg>
          <seg id="b.ACT.8.30" type="verse"> Do leep Philippus hento un hörde, dat he den Propheten Jesaias lesen dä, un sprok: Versteihst du ok, wat du lesen deihst?</seg>
          <seg id="b.ACT.8.31" type="verse"> He awer sprok: Wi kann ik dat, wenn mi nüms anleiden deiht? Un vermahnte Philippus, dat he upstiegen un sik bi em hensetten dä.</seg>
          <seg id="b.ACT.8.32" type="verse"> De Inhalt awer vun de Schrift, de he lesen dä, weer düsse: He is as en Schap to de Schlachbank föhrt, un still as en Lamm vör sienen Scheerer, also hett he nich updahn sienen Mund. Joh.</seg>
          <seg id="b.ACT.8.33" type="verse"> In sien Niedrigkeit is sien Gericht erhaben; wokeen ward awer sienes Levens Läng’ utspreken? Denn sien Leven is vun de Eer wegnahmen.</seg>
          <seg id="b.ACT.8.34" type="verse"> Do antworde de Kämmerer Philippus un sprok: Ik bä di, vun wen redt de Prophet dat? Vun em sülvst oder vun wen anners?</seg>
          <seg id="b.ACT.8.35" type="verse"> Philippus awer dä sienen Mund up un fung vun düsse Schrift an un predigte em dat Evangelium vun Christo.</seg>
          <seg id="b.ACT.8.36" type="verse"> Un as se de Strat entlang trocken, keemen se an en Water, un de Kämmerer sprok: Süh, dar is Water, wat hinnert dat, dat ik mi döpen lat?</seg>
          <seg id="b.ACT.8.37" type="verse"> Philippus awer sprok: Glovst du vun ganzen Harten, so kann dat wol angahn. He antworde un sprok: Ik glov, dat JEsus Christus GOttes Söhn is.</seg>
          <seg id="b.ACT.8.38" type="verse"> Un he leet den Wagen holen un se stegen av in dat Water, beide, Philippus un de Kämmerer, un he döfft em.</seg>
          <seg id="b.ACT.8.39" type="verse"> As se awer rup stiegen dä’n ut dat Water, rückte den HErrn Sien GEist Philippus weg un de Kämmerer seeg em nich mehr; he trock awer fröhlich sien Strat.</seg>
          <seg id="b.ACT.8.40" type="verse"> Philippus awer war funnen to Asdod un wannerte munter un predigte alle Städe dat Evangelium, bet dat he keem na Cäsarien.</seg>
        </div>
        <div id="b.ACT.9" type="chapter">
          <seg id="b.ACT.9.1" type="verse"> Saulus awer schnov noch mit Dräuen un Morden gegen den HErrn Sien Jünger, un gung to den Hohenpreester,</seg>
          <seg id="b.ACT.9.2" type="verse"> Un bä em um Brev na Damaskus an de Scholen, up dat, so he etliche düssen Weg finnen dä, Mannslüd un Fruens, he se bunden föhrte na Jerusalem.</seg>
          <seg id="b.ACT.9.3" type="verse"> Un as he up den Weg weer un dicht bi Damaskus keem, umlüchte em mit eenen Mal en Licht vun den Himmel.</seg>
          <seg id="b.ACT.9.4" type="verse"> Un he full up de Eer un hörte en Stimm, de sprok to em: Saul, wat verfolgst du mi?</seg>
          <seg id="b.ACT.9.5" type="verse"> He awer sprok: HErr, wer büst du? De HErr sprok: Ik bün JEsus, den du verfolgen deihst. Dat ward di suer warn, gegen den Stöker achter ut to slagen.</seg>
          <seg id="b.ACT.9.6" type="verse"> Un he sprok mit Bevern un Zagen: HErr, wat wist Du, dat ik dohn schall? De HErr sprok to em: Stah up un gah in de Stadt, dar ward man di seggen, wat du dohn schast.</seg>
          <seg id="b.ACT.9.7" type="verse"> De Männer awer, de mit em reisen dä’n, stunnen un beverten vör Angst, denn se hörten Sien Stimm un seegen nüms.</seg>
          <seg id="b.ACT.9.8" type="verse"> Saulus awer richt sik up vun de Eer, un as he siene Ogen updä, seeg he nüms. Se neemen em awer bi de Hand un föhrden em na Damaskus.</seg>
          <seg id="b.ACT.9.9" type="verse"> Un he kunn dree Dag nicks sehen un eet nich un drunk nich.</seg>
          <seg id="b.ACT.9.10" type="verse"> Do weer awer en Jünger to Damaskus mit Namen Ananias; to den sprok de HErr in en Gesicht: Ananias! Un he sprok: Hier bün ik, HErr.</seg>
          <seg id="b.ACT.9.11" type="verse"> De HErr sprok to em: Stah up un gah hen in de Strat, de do heet de grade un frag in Juda sien Hus na en Mann, mit Namen Saul vun Tarsen; he bädet,</seg>
          <seg id="b.ACT.9.12" type="verse"> Un hett sehn in dat Gesicht enen Mann, mit Namen Ananias, to em rin kamen un de Hand up em leggen, dat he wedder sehend war.</seg>
          <seg id="b.ACT.9.13" type="verse"> Ananias awer antworde: HErr, ik hev vun veele hört vun düssen Mann, wi veel Övels he Diene Hilligen to Jerusalem dahn hett.</seg>
          <seg id="b.ACT.9.14" type="verse"> Un he hett hier Macht vun de Hohenpreesters to binden alle, de Dienen Namen anropen doht.</seg>
          <seg id="b.ACT.9.15" type="verse"> De HErr sprok to em: Gah hen, denn düsse is Mi en uterwähltes Warktüg, dat he Mienen Namen drägen schall vör de Heiden, un vör de Könige un vör de Kinner Israel.</seg>
          <seg id="b.ACT.9.16" type="verse"> Ik will em wiesen, wo veel he lieden mutt um Mienes Namens willen.</seg>
          <seg id="b.ACT.9.17" type="verse"> Un Ananias gung hen un keem in dat Hus un lä de Hand up em un sprok: Leeve Broder Saul, de HErr, de di erschienen is up den Weg, as du herkeemst, hett mi schickt, up dat du wedder sehn kannst un mit den heiligen GEist erfüllt warst.</seg>
          <seg id="b.ACT.9.18" type="verse"> Un gliek darup full dat vun siene Ogen as Schuppen dal un he kunn wedder sehn.</seg>
          <seg id="b.ACT.9.19" type="verse"> Un stunn up, leet sik döpen un neem Spies to sik un stärkte sik. Saulus awer weer enige Dage bi de Jünger to Damaskus.</seg>
          <seg id="b.ACT.9.20" type="verse"> Un gliek darup predigte he Christum in de Scholen, dat desülvige GOtt Sien Söhn weer.</seg>
          <seg id="b.ACT.9.21" type="verse"> Do verfehrten sik awer alle, de dat hören dä’n un sproken: Is dat nich de, de to Jerusalem verfolgen dä alle, de düssen Namen anropen dä’n? Un weer he nich darum hieher kamen, dat he se bunden föhren dä vör de Hohenpreesters?</seg>
          <seg id="b.ACT.9.22" type="verse"> Saulus awer war je länger je mehr kräftiger un drev de Juden, de to Damaskus wahnen dä’n, in de Eng un bewieste dat, dat düsse is de Christ.</seg>
          <seg id="b.ACT.9.23" type="verse"> Un na veele Dag höllen de Juden eenen Rat, dat se em ut den Weg maken dä’n.</seg>
          <seg id="b.ACT.9.24" type="verse"> Awer dat war Saulus kund makt, dat se em nahstellen dä’n. Se passen awer Dag un Nacht up an de Dohrn, dat se em dod maken dä’n.</seg>
          <seg id="b.ACT.9.25" type="verse"> Do neemen em de Jünger bi de Nacht un dä’n em dörch de Muer un leeten em in en Korv dal.</seg>
          <seg id="b.ACT.9.26" type="verse"> Do awer Paulus na Jerusalem kamen dä, versöch he, sik an de Jüngers to maken; un se wurren alle bang vör em un glövten nich, dat he en Jünger weer.</seg>
          <seg id="b.ACT.9.27" type="verse"> Barnabas awer neem em to sik un föhrde em to de Apostels un vertell ehr, woans he up den Weg den HErrn sehn har, un dat He mit em redt har, un dat he to Damaskus den Namen JEsu fri predigt har.</seg>
          <seg id="b.ACT.9.28" type="verse"> Un he gung en Wiel bi ehr ut un in to Jerusalem un predigte den HErrn JEsus Sienen Namen fri.</seg>
          <seg id="b.ACT.9.29" type="verse"> He redte awer ok un befrog sik mit de Griechen. Awer se stellten em na, dat se em dod maken dä’n.</seg>
          <seg id="b.ACT.9.30" type="verse"> As dat de Bröders hören dä’n, föhrten se em na Cäsarien raf un schickten em na Tarsus.</seg>
          <seg id="b.ACT.9.31" type="verse"> So har nu de Gemeen Freden dörch ganz Judäa un Galiläa un Samaria un bute sik un wandelte in de Furcht vör den HErrn un war erfüllt mit Trost vun den heiligen GEist.</seg>
          <seg id="b.ACT.9.32" type="verse"> Dat gescheeg awer, do Petrus allerwegen dörchtrecken dä, dat he ok to de Hilligen keem, de to Lydda wahnen dä’n.</seg>
          <seg id="b.ACT.9.33" type="verse"> Darsülbst funn he en Mann, mit Namen Äneas, de har acht Jahr lang to Bett legen, de weer jichtkrank.</seg>
          <seg id="b.ACT.9.34" type="verse"> Un Petrus sprok to em: Änea, JEsus Christus makt di gesund, stah up un mak dien Bett. Un gliek stunn he up.</seg>
          <seg id="b.ACT.9.35" type="verse"> Un em seegen alle, de to Lydda un Sarona wahnen dä’n, de bekehrten sik to den HErrn.</seg>
          <seg id="b.ACT.9.36" type="verse"> To Joppe awer weer en Jüngerin, mit Namen Tabea (wat vetdütscht heet en Reh) de weer vull vun gode Warke un Almosen, de se dä.</seg>
          <seg id="b.ACT.9.37" type="verse"> Dat begeev sik awer to desülvige Tied, dat se krank war un dod blieven dä. Do wuschen se desülvige un lä’n se up den Söller.</seg>
          <seg id="b.ACT.9.38" type="verse"> Do nu awer Lydda dicht bi Joppe is, un as de Jünger hören dä’n, dat Petrus darsülbst weer, schickten se to em un vermahnten em, dat he sik dat nich verdreeten leet, to ehr to kamen.</seg>
          <seg id="b.ACT.9.39" type="verse"> Petrus awer stunn up un keem mit ehr. Un as he dar ankamen weer, föhrten se em rup up den Söller un alle Wittfruens keemen um em rum, weenten un wiesten em de Röck un Kleder, weke de Rehe maken dä, dewiel se bi ehr weer.</seg>
          <seg id="b.ACT.9.40" type="verse"> Un as Petrus se alle rutdreben har, full he up siene Knee un kehrte sik na den Liknam un sprok: Tabea, stah up! Un se dä ehre Ogen apen, un as se Petrus sehn dä, sette se sik wedder hen.</seg>
          <seg id="b.ACT.9.41" type="verse"> He awer gev ehr de Hand un rich se up un reep de Hilligen un de Wittfruens un öwerlever ehr se wedder lebendig.</seg>
          <seg id="b.ACT.9.42" type="verse"> Un dat war kund dörch ganz Joppe un veele worden glövig an den HErrn.</seg>
          <seg id="b.ACT.9.43" type="verse"> Un dat gescheeg, dat he lange Tid in Joppe blieven dä bi enen Simon, de en Garver weer.</seg>
        </div>
        <div id="b.ACT.10" type="chapter">
          <seg id="b.ACT.10.1" type="verse"> Do weer awer en Mann to Cäsarea, mit Namen Cornelius, en Hauptmann vun de Schaar, de do heeten dä de Welsche.</seg>
          <seg id="b.ACT.10.2" type="verse"> Gottselig un gottesfürchtig, mit samt sien ganzes Hus un gev dat Volk veele Almosen un bä immer to GOtt.</seg>
          <seg id="b.ACT.10.3" type="verse"> Do seeg he in en Gesicht dütlich, um de negende Stunn up den Dag, en Engel vun GOtt to em ringahn, de sprok to em: Corneli!</seg>
          <seg id="b.ACT.10.4" type="verse"> He awer seeg em an, verfehr sik un sprok: HErr, wat is dat? He awer sprok to em: Dien Gebäd un dien Almosen sünd rupkamen vör GOtt, dat He an di dacht hett.</seg>
          <seg id="b.ACT.10.5" type="verse"> Un nu schick Lüd na Joppe un lat Simon, mit den Tonamen Petrus herhalen.</seg>
          <seg id="b.ACT.10.6" type="verse"> Weke is to Harbarg bi en Garver Simon, den sien Hus an de See liggen deiht, de ward di seggen, wat du dohn schast.</seg>
          <seg id="b.ACT.10.7" type="verse"> Un as de Engel, de mit Cornelius reden dä, weg gahn weer, reep he twee vun siene Husknechts un eenen gottesfürchtigen Kriegsknecht vun de, de ümmer um em weern.</seg>
          <seg id="b.ACT.10.8" type="verse"> Un vertellte ehr alles, un schickte se na Joppe.</seg>
          <seg id="b.ACT.10.9" type="verse"> Den annern Dag, as düsse up den Weg weeren un dicht bi de Stadt keemen, steeg Petrus rup na den Söller, um to bäden, um de sößte Stunn.</seg>
          <seg id="b.ACT.10.10" type="verse"> He weer awer hungrig un wull wat eten. As se em awer wat torecht maken dä’n, war he entzückt,</seg>
          <seg id="b.ACT.10.11" type="verse"> Un seeg den Himmel updahn un dal to em fahren en Fatt, as en grotes linnenes Dok, an de veer Ennen tosamen bunnen, un dat war dal laten up de Eer;</seg>
          <seg id="b.ACT.10.12" type="verse"> Darin weern allerhand veerfötige Tiere vun de Eer, un wille Tiere, un Gewörm, un Vagels, as se ünner den Himmel levt.</seg>
          <seg id="b.ACT.10.13" type="verse"> Un do gescheeg en Stimm to em: Stah up, Petrus, schlachte un itt!</seg>
          <seg id="b.ACT.10.14" type="verse"> Petrus awer sprok: O nee, HErr, denn ik hev noch niemals wat Gemeenes oder Unreines eten.</seg>
          <seg id="b.ACT.10.15" type="verse"> Un de Stimm sprok to’n annern Mal to em: Wat GOtt rein makt hett, dat mak du nich gemeen.</seg>
          <seg id="b.ACT.10.16" type="verse"> Un dat gescheeg dreemal, un dat Fatt war wedder upnahmen na den Himmel.</seg>
          <seg id="b.ACT.10.17" type="verse"> As awer Petrus sik in sik sülvst bekümmern dä, wat dat Gesicht weer, dat he sehn har, süh, do frogen de Lüd, de Cornelius avschickt harr, na Simon sienen Hus un stunnen vör de Döhr;</seg>
          <seg id="b.ACT.10.18" type="verse"> Reepen un forschten, ob Simon, mit den Tonamen Petrus, dar to Harbarg weer?</seg>
          <seg id="b.ACT.10.19" type="verse"> Indem awer, as sik Petrus besinnen dä över dat Gesicht, sprok de GEist to em: Süh, de Männer sökt di;</seg>
          <seg id="b.ACT.10.20" type="verse"> Awer stah up, stieg dal, treck mit ehr un twiefle nich, denn Ik hev se schickt.</seg>
          <seg id="b.ACT.10.21" type="verse"> Do steeg Petrus dal to de Männer, de vun Cornelius to em schickt weern, un sprok: Süh, dat bün ik, den ji söken doht, wat is dat för en Sak, darum ji hier sünd?</seg>
          <seg id="b.ACT.10.22" type="verse"> Se awer sproken: Cornelius, de Hauptmann, en frommen un hilligen Mann, weke ok in goden Rop steiht bi dat ganze Judenvolk, hett en Befehl kregen vun den hilligen Engel, dat he di schull förrern laten in sien Hus un vun di de richtigen Worde hören.</seg>
          <seg id="b.ACT.10.23" type="verse"> Do reep he se rin un beharbargte se. Den annern Dag trock Petrus ut mit ehr, un etliche Bröder vun Joppe gungen mit em.</seg>
          <seg id="b.ACT.10.24" type="verse"> Un den annern Dag keemen se rin na Cäsarea. Cornelius awer tövte up se un reep tosamen siene Blotsverwandten un Frünnen.</seg>
          <seg id="b.ACT.10.25" type="verse"> Un as Petrus keem, gung Cornelius em entgegen un full to siene Föt dal un bä em an.</seg>
          <seg id="b.ACT.10.26" type="verse"> Petrus awer richde em up un sprok: Stah up, ik bün ok en Minsch.</seg>
          <seg id="b.ACT.10.27" type="verse"> Un as he em grötet har, gung he rin un funn veele, de tosamen kamen weeren.</seg>
          <seg id="b.ACT.10.28" type="verse"> Un he sprok to ehr: Ji weet wat för en ungewohntes Ding dat is för en jüdischen Mann, sik avtogeven mit en Fremden, oder gar to em to kamen, awer GOtt hett mi wiest kenen Minschen gemeen oder unrein to heeten.</seg>
          <seg id="b.ACT.10.29" type="verse"> Darum hev ik mi nich weigert her to kamen, as ik förrert bün. So frag ik jug nu, warum ji mi hebbt förrern laten.</seg>
          <seg id="b.ACT.10.30" type="verse"> Cornelius sprok: Ik hev veer Dage fastet bet up düsse Stunn un um de negende Stunn bä ik in mien Hus. Un süh, do trä in en helles Kleed en Mann vör mi hen,</seg>
          <seg id="b.ACT.10.31" type="verse"> Un sprok: Cornelius, dien Gebäd is erhört un an diene Almosen is dacht worden vör GOtt.</seg>
          <seg id="b.ACT.10.32" type="verse"> So schick nu na Joppe un lat her ropen en Mann mit Namen Simon, de den Tonamen Petrus föhren deiht, weke is to Harbarg in den Garver Simon sien Hus an de See; de ward di, wenn he kummt, dat seggen.</seg>
          <seg id="b.ACT.10.33" type="verse"> Do schickte ik in desülvige Stunn to di, un du hest recht dahn, dat du herkamen büst. Nu sünd wi alle hier gegenwärtig vör GOtt, to hören alles, wat di vun GOtt befahlen is.</seg>
          <seg id="b.ACT.10.34" type="verse"> Petrus awer dä sienen Mund up un sprok: Nu erfahre ik wahrhaftig, dat GOtt nich de Person ansehn deiht:</seg>
          <seg id="b.ACT.10.35" type="verse"> Sonnern in allerlei Volk, wer Em fürchten un recht dohn deiht, de is Em angenehm.</seg>
          <seg id="b.ACT.10.36" type="verse"> Ji weet wol vun de Predigt, de GOtt to de Kinner Israel schickt hett un hett verkündigen laten den Freden dörch JEsum Christum (weke is en HErr över alles),</seg>
          <seg id="b.ACT.10.37" type="verse"> De dörch dat ganze jüdische Land geschehen is un anfungen in Galiläa na de Döp, de Johannes predigen dä:</seg>
          <seg id="b.ACT.10.38" type="verse"> Woans GOtt densülvigen JEsum vun Nazareth salvet hett mit den heiligen GEist un Kraft, de umher trocken is un hett wol dahn un gesund makt alle, de vun den Düvel överwältiget weeren, denn GOtt weer mit Em.</seg>
          <seg id="b.ACT.10.39" type="verse"> Un wi sünd Tügen vun all dat, wat He dahn hett in dat jüdische Land un to Jerusalem. Den hebbt se dod makt un an en Holt hängt.</seg>
          <seg id="b.ACT.10.40" type="verse"> Densülvigen hett GOtt upweckt vun de Doden den drüdden Dag un Em laten apenbar warden.</seg>
          <seg id="b.ACT.10.41" type="verse"> Nich vör all dat Volk, sonnern vör uns, de vörher erwählten Tügen vun GOtt, de wi mit Em eten un drunken hebbt, nahdem He is upstahn vun de Doden.</seg>
          <seg id="b.ACT.10.42" type="verse"> Un He hett uns gebaden to predigen dat Volk un to tügen, dat He is verordnet vun GOtt en Richter över de Lebendigen un de Doden.</seg>
          <seg id="b.ACT.10.43" type="verse"> Vun düssen geven alle Propheten Tügnis, dat dörch Sienen Namen alle, de an Em glöven doht, Vergevung vun de Sünnen kriegen schüllt.</seg>
          <seg id="b.ACT.10.44" type="verse"> Do Petrus noch düsse Worde reden dä, full de heilige GEist up alle, de dat Wort anhören dä’n.</seg>
          <seg id="b.ACT.10.45" type="verse"> Un de Glövigen ut de Beschniedung, de mit Petro kamen weeren, entsetten sik, dat ok up de Heiden de Gav vun den heiligen GEist utgaten weer.</seg>
          <seg id="b.ACT.10.46" type="verse"> Denn se hörten, dat se mit Tungen reden un GOtt hoch priesen dä’n. Do antworde Petrus:</seg>
          <seg id="b.ACT.10.47" type="verse"> Kann ok Jemand dat Water wehren, dat düsse nich döfft warden, de den heiligen GEist kregen hebbt, grade so as wi?</seg>
          <seg id="b.ACT.10.48" type="verse"> Un befohl se to döpen in den HErrn JEsu Sienen Namen. Do beden se em, dat he etliche Dage bi ehr blieven dä.</seg>
        </div>
        <div id="b.ACT.11" type="chapter">
          <seg id="b.ACT.11.1" type="verse"> Dat keem awer vör de Apostel un Bröder, de in dat jüdische Land weeren, dat ok de Heiden harn GOttes Wort annahmen.</seg>
          <seg id="b.ACT.11.2" type="verse"> Un as Petrus rup keem na Jerusalem, streden mit em, de ut de Beschniedung weeren.</seg>
          <seg id="b.ACT.11.3" type="verse"> Un sproken: Du büst ingahn to de Männer, de Vörhut hebbt un hest mit ehr eten.</seg>
          <seg id="b.ACT.11.4" type="verse"> Petrus awer fung an un vertellte ehr dat een na enanner her un sprok:</seg>
          <seg id="b.ACT.11.5" type="verse"> Ik weer in de Stadt Joppe in dat Gebäd un war entzückt un seeg en Gesicht, nämlich, en Fatt dal fahren, as en grotes linnenes Laken mit veer Ecken un dal laten vun den Himmel un keem bet to mi.</seg>
          <seg id="b.ACT.11.6" type="verse"> Darin seeg ik un war gewahr un seeg veerfötige Tiere vun de Eer, un wille Tiere, un Gewörm, un Vagels as se ünner den Himmel levt.</seg>
          <seg id="b.ACT.11.7" type="verse"> Ik hörde awer en Stimm, de sprok to mi: Stah up, Petrus, schlacht un itt!</seg>
          <seg id="b.ACT.11.8" type="verse"> Ik awer sprok: O nee, HErr, denn dar is niemals wat Gemeenes oder Unreines in mienen Mund gahn.</seg>
          <seg id="b.ACT.11.9" type="verse"> Awer de Stimm antworde mi to en anner Mal vun den Himmel: Wat GOtt rein makt hett, dat mak du nich gemeen.</seg>
          <seg id="b.ACT.11.10" type="verse"> Dat gescheeg awer dreemal un war alles wedder rup na den Himmel trocken.</seg>
          <seg id="b.ACT.11.11" type="verse"> Un süh, vun de Stunn an stunn dree Männer vör dat Hus, wo ik in weer, vun Cäsarea na mi schickt.</seg>
          <seg id="b.ACT.11.12" type="verse"> De GEist awer sprok to mi, ik schull mit ehr gahn un nich twiefeln. Dar keemen awer mit mi düsse söß Bröder un wi gungen na den Mann sien Hus rin.</seg>
          <seg id="b.ACT.11.13" type="verse"> Un he verkündigte uns, woans he sehn har enen Engel in sien Hus stahn, de to em spraken har: Schick Männer na Joppe un lat förrern den Simon, mit den Tonamen Petrus.</seg>
          <seg id="b.ACT.11.14" type="verse"> De ward di Worde seggen, dörch weke du selig warst un dien ganzes Hus.</seg>
          <seg id="b.ACT.11.15" type="verse"> Indem ik awer anfung to reden, full de heilige GEist up se, eben so as up uns to Anfang.</seg>
          <seg id="b.ACT.11.16" type="verse"> Do dach ik an den HErrn Sien Wort, as He sä: Johannes hett mit Water döfft, ji awer schüllt mit den heiligen GEist döfft warden.</seg>
          <seg id="b.ACT.11.17" type="verse"> So nu GOtt ehr glieken Gloven geven hett as ok uns, de do glöven doht an den HErrn JEsum Christum wat för een weer ik, dat ik GOtt wehren kunn?</seg>
          <seg id="b.ACT.11.18" type="verse"> Do se dat hören dä’n, schwegen se still un lavten GOtt un sproken: So hett GOtt ok de Heiden Buße geven to dat Leven.</seg>
          <seg id="b.ACT.11.19" type="verse"> De awer verstreut weern in de Dröfsal, de över Stephanus kamen weer, gungen umher bet na Phönicien un Cypern un Antiochien un redeten dat Wort to nüms as alleen to de Juden.</seg>
          <seg id="b.ACT.11.20" type="verse"> Do weern awer etliche mank ehr, Lüd vun Cypern un Kyrene, de keemen na Antiochien un redeten ok to de Griechen un predigten dat Evangelium vun den HErrn JEsu.</seg>
          <seg id="b.ACT.11.21" type="verse"> Un den HErrn Siene Hand weer mit ehr un en grote Tall wör glövig un bekehr sik to den HErrn.</seg>
          <seg id="b.ACT.11.22" type="verse"> Awer düsse Red vun ehr keem vör de Ohren vun de Gemeen to Jerusalem, un se schickten Barnabas, dat he hengung bet na Antiochien.</seg>
          <seg id="b.ACT.11.23" type="verse"> As düsse henkamen weer, un GOtt Siene Gnade sehn dä, war he vergnögt un ermahnte se alle, dat se mit fasten Harten bi den HErrn blieven wullen.</seg>
          <seg id="b.ACT.11.24" type="verse"> Denn he weer en frommen Mann, vull vun den heiligen GEist un vun Gloven. Un dar war en grotes Volk den HErrn todahn.</seg>
          <seg id="b.ACT.11.25" type="verse"> Barnabas awer trock ut na Tarsus, Saulus wedder to söken.</seg>
          <seg id="b.ACT.11.26" type="verse"> Un do he em finnen dä, föhrte he em na Antiochien. Un se bleven bi de Gemeen en ganzes Jahr un lehrden veel Volk; darum worden de Jünger in Antiochien toeerst Christen heeten.</seg>
          <seg id="b.ACT.11.27" type="verse"> In desülvigen Dagen keemen Propheten vun Jerusalem na Antiochien.</seg>
          <seg id="b.ACT.11.28" type="verse"> Un een mank ehr, mit Namen Agabus, stunn up un kündigte dörch den GEist en grote düre Tied an, de do kamen schull över den ganzen Eerdkreis, weke kamen dä ünner den Kaiser Claudius.</seg>
          <seg id="b.ACT.11.29" type="verse"> Awer mank de Jünger beslöten jeder een, darna as he kunn, to schicken en Unnerstüttung an de Bröder, de in Judäa wahnen dä’n.</seg>
          <seg id="b.ACT.11.30" type="verse"> As se denn ok däden un schickten dat an de Öllsten dörch de Hand vun Barnabas un Saul.</seg>
        </div>
        <div id="b.ACT.12" type="chapter">
          <seg id="b.ACT.12.1" type="verse"> Um desülvige Tied lä de König Herodes de Hand an enige vun de Gemeen um se to pienigen.</seg>
          <seg id="b.ACT.12.2" type="verse"> He mak awer dod Jakobus, Johannes sienen Broder, mit dat Schwert.</seg>
          <seg id="b.ACT.12.3" type="verse"> Un as he seeg, dat de Juden dat wol gefull, fohr he fort un fung Petrus ok. Dat weern awer grad de Dag’ vun de söten Brode.</seg>
          <seg id="b.ACT.12.4" type="verse"> As he em nu griepen dä, lä he em in dat Gefängniß, un överantworde em veer veerdelen Kriegsknechts, em to bewahren, un dach, em na Ostern vör dat Volk henrichten to laten.</seg>
          <seg id="b.ACT.12.5" type="verse"> Un Petrus war twor in dat Gefangenhus behollen, awer de Gemeen bä ahn Uphören för em to GOtt.</seg>
          <seg id="b.ACT.12.6" type="verse"> Un as em Herodes wull henrichten laten, in desülvige Nacht slep Petrus twischen twee Kriegsknechts, bunnen mit twee Keden, un de Wächters vör de Döhr bewahrten dat Gefangenhus.</seg>
          <seg id="b.ACT.12.7" type="verse"> Un süh, den HErrn Sien Engel keem darher un en Licht schien in dat Lock, un he slog Petrus an de Siet un weck em up un sprok: Stah flink up! Un de Keden fullen em vun siene Hann.</seg>
          <seg id="b.ACT.12.8" type="verse"> Un de Engel sprok to em: Umgörte di un treck dien Schoh an. Un he dä also. Un he sprok to em: Schmiet dienen Mantel um, un folg mi na!</seg>
          <seg id="b.ACT.12.9" type="verse"> Un he gung rut un folgte em, un wuß nich, dat em wahrhaftig all düt gescheeg dörch den Engel, sonnern em dücht, he seeg en Gesicht.</seg>
          <seg id="b.ACT.12.10" type="verse"> Se gungen awer dörch de eerste un de annere Wacht un keemen an de iserne Döhr, de na de Strat föhren deiht, de dä sik ehr vun sülvst up, un se träden rut un gungen hen en Strat lang un alsbald scheede de Engel vun em.</seg>
          <seg id="b.ACT.12.11" type="verse"> Un do Petrus to sik sülvst keem, sprok he: Nu weet ik gewiß, dat de HErr Sienen Engel schickt hett un mi rettet hett ut Herodes sien Hand un vun dat Töven vun dat jüdische Volk.</seg>
          <seg id="b.ACT.12.12" type="verse"> Un as he sik besinnen dä, keem he vör dat Hus, wat Maria, Johannes, de mit den Tonamen Markus heten dä, sien Moder, hören dä, wo veele tosamen weeren un bäden dä’n.</seg>
          <seg id="b.ACT.12.13" type="verse"> As awer Petrus an de Döhr vun dat Dohr kloppen dä, trä en Magd rut to horchen, mit Namen Rhode.</seg>
          <seg id="b.ACT.12.14" type="verse"> Un as se Petrus sien Stimm erkennen dä, mak se dat Dohr nich up vör Freud, leep awer rin un verkündigte ehr, dat Petrus vör dat Dohr stahn dä.</seg>
          <seg id="b.ACT.12.15" type="verse"> Se awer sproken to ehr: Du büst unsinnig. Se awer bestunn darup, dat dat so weer. Se sproken: Dat is sien Engel.</seg>
          <seg id="b.ACT.12.16" type="verse"> Petrus awer klopp wedder an. As se awer updä’n, sehn se em un verfehrten sik.</seg>
          <seg id="b.ACT.12.17" type="verse"> Awer he winkte ehr mit de Hand, still to sien, un vertell ehr, woans de HErr em har ut dat Gefangenhus föhrt, un sprok: Verkünniget dat Jakobus un de Bröder, un gung rut un trock an enen annern Ort.</seg>
          <seg id="b.ACT.12.18" type="verse"> As dat awer Dag war, weer nich wenig Bedrövnis mank de Kriegsknechts, woans dat doch mit Petrus togahn weer.</seg>
          <seg id="b.ACT.12.19" type="verse"> Herodes awer, as he em förrern leet un nich finnen dä, leet de Wächters to Verantwordung trecken un se avföhren, un trock vun Judäa dal na Cäsarea un har dar sien Wesen.</seg>
          <seg id="b.ACT.12.20" type="verse"> Denn he gedach gegen de vun Tyrus un Sidon Krieg to föhren. Awer se keemen eendrägtiglich to em un överredten den König sienen Kämmerer Blastum un bäden um Freden, darum, dat ehre Länner sik ernähren mußten vun den König sien Land.</seg>
          <seg id="b.ACT.12.21" type="verse"> Awer up en bestimmten Dag trock Herodes dat königliche Kleed an, sett sik up den Richtstohl un heel en Red to ehr.</seg>
          <seg id="b.ACT.12.22" type="verse"> Dat Volk awer reep em to: Dat is GOtt Sien Stimm un nich en Minschen sien.</seg>
          <seg id="b.ACT.12.23" type="verse"> Sogliek awer slog em den HErrn Sien Engel, darum, dat he nich den HErrn de Ehr geven dä, un he war freten vun de Wörmer un gev den Geist up.</seg>
          <seg id="b.ACT.12.24" type="verse"> GOttes Wort awer wuß un vermehrte sik.</seg>
          <seg id="b.ACT.12.25" type="verse"> Barnabas awer un Saulus keemen wedder na Jerusalem un as se ehre Warke vollbrocht harn, neemen se mit sik Johannes, mit den Tonamen Markus.</seg>
        </div>
        <div id="b.ACT.13" type="chapter">
          <seg id="b.ACT.13.1" type="verse"> Do weern awer to Antiochien in de Gemeen Propheten un Lehrers, nemlich Barnabas un Simon, un mit Tonam Niger, un Lucius vun Kyrene, un Manahen mit Herodes, den Veerfürsten upwussen un Saulus.</seg>
          <seg id="b.ACT.13.2" type="verse"> As se awer den HErrn deenen un fasten dä’n, sprok de heilige GEist: Sonnert mi ut Barnabas un Saulus to dat Wark, darto ik se beropen hev.</seg>
          <seg id="b.ACT.13.3" type="verse"> Do fasteten se, un bä’n un lähn de Hann up se un leeten se gahn.</seg>
          <seg id="b.ACT.13.4" type="verse"> Un as se utschickt weern vun den heiligen GEist keemen se na Seleucia un vun dar up en Schip na Cypern.</seg>
          <seg id="b.ACT.13.5" type="verse"> Un as se in de Stadt Salamin kamen dä’n verkünnigden se dat Wort GOttes in de Juden ehr Scholen; se harrn awer ok Johannes to en Deener.</seg>
          <seg id="b.ACT.13.6" type="verse"> Un as se de Insel dorchtrecken dä’n bet na de Stadt Paphos, funnen se enen Toverer un falschen Propheten, de Bar-Jehu heeten dä.</seg>
          <seg id="b.ACT.13.7" type="verse"> De weer bi Sergius Paulus, den Landvagt, en verständigen Mann, desülvige reep to sik Barnabas un Saulus un söchte dat Wort GOttes to hören.</seg>
          <seg id="b.ACT.13.8" type="verse"> Do stunn gegen ehr de Hexenmeister Elymas (denn so ward sien Namen översett) un söchte, dat he den Landvagt vun den Gloven avwennen wull.</seg>
          <seg id="b.ACT.13.9" type="verse"> Saulus awer, de ok Paulus heeten deiht, vull vun den heiligen GEist, keek em an,</seg>
          <seg id="b.ACT.13.10" type="verse"> Un sprok: O, du Düwelskind, vull vun alle List un Bedrug un Fiend vun alle Gerechtigkeit, du hörst nich up den HErrn Sienen rechten Weg to verkehren;</seg>
          <seg id="b.ACT.13.11" type="verse"> Un nu kiek, den HErrn Sien Hand kummt över di un du schast blind sin un de Sünn en Tied lang nich sehn. Un vun de Stunn an full up em Düsternis un Finsternis un gung umher un söch Lüd, de em an de Hand föhrn kunnen.</seg>
          <seg id="b.ACT.13.12" type="verse"> As de Landvagt de Geschichte sehn dä, glovte he un verwunnerte sik över den HErrn Siene Lehr.</seg>
          <seg id="b.ACT.13.13" type="verse"> As awer Paulus un de um em weern vun Paphos avfahren dä’n, keemen se na Perge, in dat Land Pamphilien. Johannes awer gung vun ehr un trock wedder na Jerusalem.</seg>
          <seg id="b.ACT.13.14" type="verse"> Awer se trocken dörch dat Land Pergen un keemen na Antiochien, in dat Land Pisidien, un gungen in de Scholen up den Sabbatdag un setten sik dal.</seg>
          <seg id="b.ACT.13.15" type="verse"> Na de Lektion awer vun dat Gesetz un de Propheten schickten de Böversten vun de Schol to ehr un leeten ehr seggen: Leeve Bröder, wöllt ji wat reden un dat Volk vermahnen, so seggt dat an.</seg>
          <seg id="b.ACT.13.16" type="verse"> Do stunn Paulus up un wink mit de Hand un sprok: Ji Männer vun Israel, un de ji GOtt fürchten doht, hört to.</seg>
          <seg id="b.ACT.13.17" type="verse"> De GOtt vun düt Volk hett uterwählt unse Vadders un grot makt unse Volk as se Fremdlinge weern in dat Land Egypten un mit enen hogen Arm föhrte He se ut datsülvige Land.</seg>
          <seg id="b.ACT.13.18" type="verse"> Un bi veertig Jahr lang duldete He ehre Wies’ in de Wüstenie.</seg>
          <seg id="b.ACT.13.19" type="verse"> Un roddete ut söben Völker in dat Land Canaan, un deelte jene Länner mank ehr na dat Lot.</seg>
          <seg id="b.ACT.13.20" type="verse"> Darna gev He ehr Richter, bi veer hunnert un föftig Jahr lang, bet up den Propheten Samuel.</seg>
          <seg id="b.ACT.13.21" type="verse"> Un vun dar av an begehrten se enen König, un GOtt gev ehr Saul, Kis sienen Söhn, enen Mann ut Benjamin sien Geschlecht, veertig Jahr lang.</seg>
          <seg id="b.ACT.13.22" type="verse"> Un as He densülvigen weg dä, richt He up över se David ton König, vun weken He tügen dä: »Ik hev funnen David, Jesse sienen Söhn, enen Mann na Mienen Harten, de schall dohn all Mienen Willen.«</seg>
          <seg id="b.ACT.13.23" type="verse"> Ut den sienen Samen hett GOtt, as He verheeten hett, tügt JEsum, dat Volk Israel to enen HEiland.</seg>
          <seg id="b.ACT.13.24" type="verse"> As denn Johannes tovör dat Volk Israel predigen dä de Döp vun de Buße, ehr denn He uptreden dä.</seg>
          <seg id="b.ACT.13.25" type="verse"> As awer Johannes sienen Lop vollenden dä, sprok he: Ik bün de nich, för den ji mi hollen doht, awer süh, He kummt na mi, den ik nich würdig bün, dat ik Em de Schoh vun Siene Föt avlösen doh.</seg>
          <seg id="b.ACT.13.26" type="verse"> Ji Männer, leeve Bröder, ji Kinner vun Abraham sien Geschlecht un de mank jug GOtt fürchten doht, jug is dat Wort vun dat Heil toschickt.</seg>
          <seg id="b.ACT.13.27" type="verse"> Denn de to Jerusalem wahnen doht un ehre Öbbersten wie se düssen nich kennen doht, noch de Propheten ehre Stimm (weke up alle Sabbate lest warden), hebbt se desülvigen mit ehre Urdehle erfüllt.</seg>
          <seg id="b.ACT.13.28" type="verse"> Un obgliek se keene Ursak an Em finnen kunnen Em hentorichten, bäden se doch Pilatus, Em dod to maken.</seg>
          <seg id="b.ACT.13.29" type="verse"> Un as se alles vullbrocht harn, wat vun Em schreben is, neemen se Em vun dat Holt un läden Em in en Grav.</seg>
          <seg id="b.ACT.13.30" type="verse"> Awer GOtt hett Em uperweckt vun de Doden.</seg>
          <seg id="b.ACT.13.31" type="verse"> Un He leet Sik sehn veele Dage vör de, weke mit Em vun Galiläa na Jerusalem rup trocken weern, weke sünd Siene Tügen an dat Volk.</seg>
          <seg id="b.ACT.13.32" type="verse"> Un wi verkündigt jug ok de Tosag, de to unse Vadders geschehn is,</seg>
          <seg id="b.ACT.13.33" type="verse"> Dat GOtt desülvige uns, ehre Kinner, erfüllt hett darin, dat He JEsum upweckt hett, as denn in den tweeten Psalm schreben steiht: Du büst Mien Söhn, hüt hev Ik Di tüget!</seg>
          <seg id="b.ACT.13.34" type="verse"> Dat He Em awer hett vun de Doden uperweckt, dat He nu nich mehr verwesen schall, sprickt He also: Ik will jug de Gnad, de Ik David toseggt, trulich hollen.</seg>
          <seg id="b.ACT.13.35" type="verse"> Darum sprickt He ok an eenen annern Ort: Du warst dat nich togeven, dat Dien Hillige de Verwesung sehn deiht.</seg>
          <seg id="b.ACT.13.36" type="verse"> Denn David, as he to sien Tied GOttes Willen deent har, is he inschlapen un to siene Vadders dahn un hett de Verwesung sehn.</seg>
          <seg id="b.ACT.13.37" type="verse"> De awer, den GOtt uperweckt hett, de hett de Verwesung nich sehn.</seg>
          <seg id="b.ACT.13.38" type="verse"> So si dat jug nu kund, leeve Bröder, dat jug verkündigt ward Vergevung vun de Sünnen dörch düssen un vun all dat, darin ji nich kunnt dörch Moses sien Gesetz gerecht warden.</seg>
          <seg id="b.ACT.13.39" type="verse"> Wer awer an düssen gloven deiht, de is gerecht.</seg>
          <seg id="b.ACT.13.40" type="verse"> Seht blot to, dat nich över jug kamen deiht, wat in de Propheten seggt is:</seg>
          <seg id="b.ACT.13.41" type="verse"> Seht, ji Verächters, un verwunnert jug un wardet tonich; denn Ik doh en Wark to jug Tieden, wat ji nich gloven ward, so jug Jemand dat vertellen ward.</seg>
          <seg id="b.ACT.13.42" type="verse"> As awer de Juden ut de Schol ut eenanner gahn dä’n, bäden de Heiden dat se ehr an den nächsten Sabbat de Worde seggen schulln.</seg>
          <seg id="b.ACT.13.43" type="verse"> Un as de Gemeen vun de Schol ut eenanner gahn dä, folgten Paulus un Barnabas na veele Juden un gottesfürchtige Judengenossen. Se awer sän ehr, un vermahnten se, dat se blieven schulln in GOttes Gnad.</seg>
          <seg id="b.ACT.13.44" type="verse"> Den annern Sabbat awer keem bina de ganze Stadt tosamen, dat Wort GOttes to hören.</seg>
          <seg id="b.ACT.13.45" type="verse"> As awer de Juden dat Volk sehn dä’n warn se vull Need un weddersproken dat, wat vun Paulus seggt weer, se weddersproken, ja lästerten.</seg>
          <seg id="b.ACT.13.46" type="verse"> Paulus awer un Barnabas sproken fri un apenbar: Jug muß toeerst dat Wort GOttes seggt warrn, nu ji dat awer vun jug stöten doht un jug nich weert hollen doht för dat ewige Leven, so wendt wi uns um to de Heiden.</seg>
          <seg id="b.ACT.13.47" type="verse"> Denn also hett uns de HErr gebaden: »Ik hev di de Heiden to en Licht sett dat du dat Heil sien schast bet an dat Enn vun de Eer.«</seg>
          <seg id="b.ACT.13.48" type="verse"> Do dat awer de Heiden hören dä’n, warn se froh, un priesen dat Wort vun den HErrn un warn glövig, so veele as vun ehr to dat ewige Leven verordnet weern.</seg>
          <seg id="b.ACT.13.49" type="verse"> Un dat Wort vun den HErrn war utbredet in de ganze Gegend.</seg>
          <seg id="b.ACT.13.50" type="verse"> Awer de Juden bewogen de andächtigen un ehrbaren Fruen un de Öbbersten vun de Stadt un brochten en Verfolgung över Paulus un Barnabas to Stann un störren se ut ehre Grenzen rut.</seg>
          <seg id="b.ACT.13.51" type="verse"> Se awer schürrten den Stoff vun ehre Föt över se un keemen na Ikonien.</seg>
          <seg id="b.ACT.13.52" type="verse"> De Jünger awer warn vull vun Freud un vull heiligen GEist.</seg>
        </div>
        <div id="b.ACT.14" type="chapter">
          <seg id="b.ACT.14.1" type="verse"> Dat gescheeg awer to Ikonien, dat se tosamen keemen un predigten in de Juden ehr Schol also dat en grote Tal vun Juden un Griechen glövig wörden.</seg>
          <seg id="b.ACT.14.2" type="verse"> Awer de unglövigen Juden erweckten un regten de Heiden up un makten se wüthend gegen de Bröder.</seg>
          <seg id="b.ACT.14.3" type="verse"> So heelen se sik en lange Tied up un lehrden fri in den HErrn un de HErr gev dat Wort vun Siene Gnad Tügnis, indem dat He Teken un Wunner geschehn leet dörch ehre Hand.</seg>
          <seg id="b.ACT.14.4" type="verse"> De Gemeen awer vun de Stadt deelde sik. Etliche heelen dat mit de Juden un etliche mit de Apostels.</seg>
          <seg id="b.ACT.14.5" type="verse"> As awer en Storm upstiegen dä vun de Heiden un de Juden un ehre Öbbersten, um se to schimpen un to steenigen,</seg>
          <seg id="b.ACT.14.6" type="verse"> Kregen se dat to weten un gungen weg na de Städe vun dat Land Lykaonien, na Lystra un Derbe un in de Gegend umher;</seg>
          <seg id="b.ACT.14.7" type="verse"> Un predigten dar dat Evangelium.</seg>
          <seg id="b.ACT.14.8" type="verse"> Un dar weer en Mann in Lystra, de muß sitten, denn he har keen Kraft in de Been un weer lahm vun Moderliev an, de noch nümmer gahn har.</seg>
          <seg id="b.ACT.14.9" type="verse"> De hörte Paulus reden. Un as he em anseeg un marken dä, dat he glöv em kunn hulpen warrn,</seg>
          <seg id="b.ACT.14.10" type="verse"> Sprok he mit lude Stimm: Stah grad up dien Föt! Un he sprung up un gung umher.</seg>
          <seg id="b.ACT.14.11" type="verse"> Do awer dat Volk sehn dä, wat Paulus dahn har, leeten se ehre Stimm hören un sproken up lykaonisch: De Götter sünd de Minschen liek worden un to uns dal kamen.</seg>
          <seg id="b.ACT.14.12" type="verse"> Un se nennten Barnabas Jupiter un Paulus Merkurius, dewiel he dat Wort föhren dä.</seg>
          <seg id="b.ACT.14.13" type="verse"> De Preester awer vun den Jupitertempel, de vör ehre Stadt weer, broch Ossen un Kränz vör dat Dohr, un wull opfern mit dat Volk.</seg>
          <seg id="b.ACT.14.14" type="verse"> As dat de Apostel Barnabas un Paulus hören dä’n, reeten se ehre Kleder intwei un sprungen mank dat Volk, schreegen</seg>
          <seg id="b.ACT.14.15" type="verse"> Un sproken: Ji Männer, wat makt ji dar? Wi sünd ok starvliche Minschen gliek as ji, un predigen jug dat Evangelium, dat ji jug bekehren schüllt vun düsse falschen Götter to den lebendigen GOtt, weke makt hett Himmel un Eer un dat Meer un alles wat darin is.</seg>
          <seg id="b.ACT.14.16" type="verse"> In ole Tieden hett He laten alle Heiden ehre egene Wege gahn.</seg>
          <seg id="b.ACT.14.17" type="verse"> Un He hett Sik twor sülvst nich unbetüget laten, hett uns veel Godes dahn un vun den Himmel Regen un fruchtbare Tieden geven, unsere Harten erfüllt mit Spies un Freud.</seg>
          <seg id="b.ACT.14.18" type="verse"> Un as se dat seggen dä’n, stillten se kum dat Volk, dat se ehr nich opfern dä’n.</seg>
          <seg id="b.ACT.14.19" type="verse"> Do keemen awer Juden hen vun Antiochien un Ikonien un överredeten dat Volk un steenigten Paulus un schlepten em to de Stadt rut un meenten, he weer dod.</seg>
          <seg id="b.ACT.14.20" type="verse"> As em awer de Jüngers umringen dä’n, stunn he up un gung in de Stadt. Un up den annern Dag gung he rut mit Barnabas na Derbe.</seg>
          <seg id="b.ACT.14.21" type="verse"> Un predigten in desülvige Stadt dat Evangelium un unnerwiesten veele un trocken wedder na Lystra un Ikonien un Antiochien,</seg>
          <seg id="b.ACT.14.22" type="verse"> Stärkten de Jünger ehre Seelen un ermahnten se, dat se in den Gloven blieven dä’n un dat wi dörch veele Bedrövnis möten in GOttes Riek ingahn.</seg>
          <seg id="b.ACT.14.23" type="verse"> Un se erwählten ehr hier un dar Öbbersten in de Gemeenen, bäden un fasteten un befohlen se den HErrn, an den se glövig worden weern.</seg>
          <seg id="b.ACT.14.24" type="verse"> Un trocken dörch Pisidien un keemen in Pamphylien.</seg>
          <seg id="b.ACT.14.25" type="verse"> Un redeten dat Wort in Perge un trocken dal na Attalien.</seg>
          <seg id="b.ACT.14.26" type="verse"> Un vun dar föhren se to Schip na Antiochien vun wo se utschickt weern dörch GOtt Siene Gnad, to dat Wark dat se utrichtet harn.</seg>
          <seg id="b.ACT.14.27" type="verse"> As se dar awer kamen dä’n, versammelten se de Gemeen un verkündigten wo veel GOtt mit ehr dahn har un woans He de Heiden har de Döhr vun den Gloven updahn.</seg>
          <seg id="b.ACT.14.28" type="verse"> Se harn awer ehr Wesen dar nich ene kleene Tied bi de Jüngers.</seg>
        </div>
        <div id="b.ACT.15" type="chapter">
          <seg id="b.ACT.15.1" type="verse"> Un etliche keemen dal vun Judäa un lehrden de Bröder: Wenn ji jug nich beschnieden laten doht na Moses siene Wies’, so könnt ji nich selig warden.</seg>
          <seg id="b.ACT.15.2" type="verse"> As nu en grote Upregung entstahn dä un Paulus un Barnabas en groten Striet mit ehr harn, befohlen se, dat Paulus un Barnabas un etliche annere mank ehr rup trecken schulln na Jerusalem to de Apostels un Öllsten wegen düsse Frag.</seg>
          <seg id="b.ACT.15.3" type="verse"> Un se warn vun de Gemeen geleitet un trocken dörch Phönicien un Samarien un vertellten de Heiden ehren Wandel un maken alle Bröder grote Freude.</seg>
          <seg id="b.ACT.15.4" type="verse"> As se awer henkeemen na Jerusalem, worden se upnahmen vun de Gemeen un vun de Apostel un vun de Öllsten. Un se verkündigten, woveel GOtt mit ehr dahn har.</seg>
          <seg id="b.ACT.15.5" type="verse"> Do träden up etliche vun de Pharisäer ehr Sekte, de glövig worden weern un sproken: Man mutt se beschnieden un ehr befehlen to hollen Moses sien Gesetz.</seg>
          <seg id="b.ACT.15.6" type="verse"> Awer de Apostels un de Öllsten keemen tosamen um düsse Red to verhanneln.</seg>
          <seg id="b.ACT.15.7" type="verse"> Do man sik awer lang hen un her streden har, stunn Petrus up un sprok: Ji Männer, leeven Bröder, ji weet, dat GOtt lang vör düsse Tied mank uns mi utwählt hett, dat dörch mienen Mund de Heiden dat Wort vun dat Evangelium hören un gloven schullen.</seg>
          <seg id="b.ACT.15.8" type="verse"> Un GOtt, de Hartenkenner, tügte över se un gev ehr den heiligen GEist grad ebenso as uns.</seg>
          <seg id="b.ACT.15.9" type="verse"> Un mak keenen Unnerscheed twischen uns un ehr un mak ehre Harten dörch den Gloven rein.</seg>
          <seg id="b.ACT.15.10" type="verse"> Wat versökt ji denn nu GOtt un leggt dat Joch up de Jünger ehren Hals, dat weder unsere Vaders noch wi hebbt drägen kunnt?</seg>
          <seg id="b.ACT.15.11" type="verse"> Sonnern wi gloven, dörch den HErrn JEsum Christum Siene Gnad selig to warden gliekerwies as se ok.</seg>
          <seg id="b.ACT.15.12" type="verse"> Do schweeg de ganze Hupen still un hörten Paulus un Barnabas an, de do vertellen dä’n, wat för grote Teken un Wunner GOtt dörch se dahn har mank de Heiden.</seg>
          <seg id="b.ACT.15.13" type="verse"> Darna as se still schweegen, antworde Jakobus un sprok: Ji Männer, leeven Bröder, hört mi to.</seg>
          <seg id="b.ACT.15.14" type="verse"> Simon hett vertellt woans GOtt toeerst heimsöcht hett un annahmen en Volk ut de Heiden to Sienen Namen.</seg>
          <seg id="b.ACT.15.15" type="verse"> Un dat stimmt mit de Propheten ehre Reden, as schreben steiht:</seg>
          <seg id="b.ACT.15.16" type="verse"> Darna will ik wedderkamen un will wedder buen David siene Hütt, de verfallen is un ehre Löcker will ik wedder tomaken un will se uprichten;</seg>
          <seg id="b.ACT.15.17" type="verse"> Up dat, wat dar över is vun de Minschen, na den HErrn fragen schall, darto alle Heiden, över weke Mien Namen nennt is, sprickt de HErr, de dat alles deiht.</seg>
          <seg id="b.ACT.15.18" type="verse"> GOtt sünd alle Siene Warke bewußt vun de Welt her.</seg>
          <seg id="b.ACT.15.19" type="verse"> Darum beschlut ik, dat man de, so ut de Heiden to GOtt sik bekehren dohn, nich Unruh maken schall;</seg>
          <seg id="b.ACT.15.20" type="verse"> Sonnern dat ehr schreben ward, dat se sik enthollen vun de Unreinigkeit, de Avgötterie, vun Horerie un vun dat Erstickte un vun dat Blot.</seg>
          <seg id="b.ACT.15.21" type="verse"> Denn Moses hett siet langer Tied in alle Städe son Lüd, de Em predigen dohn, un he ward alle Sabbatdage in de Scholen lest.</seg>
          <seg id="b.ACT.15.22" type="verse"> Un dat düch got de Apostel un de Öllsten, mit de ganze Gemeen, ut ehr Männer to erwählen un to schicken na Antiochien mit Paulus un Barnabas un Silas, weke Männer Lehrer weeren mank de Bröder.</seg>
          <seg id="b.ACT.15.23" type="verse"> Un se geven en Schrift in ehre Hand, de heet also: Wi, de Apostel un Öllsten un Bröder, wünschen Heil de Bröder ut de Heiden, de to Antiochien un Syrien un Cilicien sünd.</seg>
          <seg id="b.ACT.15.24" type="verse"> Dewiel wi dat hört hebbt, dat etliche vun de Unsern sünd utgahn un hebbt jug mit Lehren irre makt un jug Seelen bekümmert un seggt: Ji schüllt jug beschnieden laten un dat Gesetz hollen, weke wi nicks befahlen hebbt.</seg>
          <seg id="b.ACT.15.25" type="verse"> Hett uns dat got dücht, as wi eendrächlich versammelt weern, Männer to erwählen un to jug to schicken mit unse leevsten Bröder Barnabas un Paulus,</seg>
          <seg id="b.ACT.15.26" type="verse"> Weke Minschen ehre Seelen hebbt hengeven för unsern HErrn JEsum Christum Sienen Namen.</seg>
          <seg id="b.ACT.15.27" type="verse"> So hebbt wi mit se schickt Judas un Silas, weke ok mit Worden datsülvige jug verkündigen warden.</seg>
          <seg id="b.ACT.15.28" type="verse"> Denn dat gefallt den heiligen GEist un uns, jug keene Beschwerung mehr uptoleggen, as alleen düsse nothwendigen Stücke,</seg>
          <seg id="b.ACT.15.29" type="verse"> Dat ji jug enthollen schüllt vun de Götzenopfer un vun dat Blot un vun dat Erstickte un vun Horerie; wenn ji jug vun düt enthollen doht, doht ji Recht. Un nu levt wol!</seg>
          <seg id="b.ACT.15.30" type="verse"> As düsse afferdigt weeren, keemen se na Antiochien un versammelten de Gemeen un överantworten den Breef.</seg>
          <seg id="b.ACT.15.31" type="verse"> As se den lesen dän, warn se froh över den Trost.</seg>
          <seg id="b.ACT.15.32" type="verse"> Judas awer un Silas, de ok Propheten weeren, ermahnten de Bröder mit veele Reden un stärkten se.</seg>
          <seg id="b.ACT.15.33" type="verse"> Un as se en Tied lang sik dar uphollen harn, warn se vun de Bröder mit Freden afferdigt an de Apostel.</seg>
          <seg id="b.ACT.15.34" type="verse"> Dat gefull awer Silas, dat he dar blieven dä.</seg>
          <seg id="b.ACT.15.35" type="verse"> Paulus awer un Barnabas harn ehr Wesen in Antiochien, lehrten un predigten mit veele Annere den HErrn Sin Wort.</seg>
          <seg id="b.ACT.15.36" type="verse"> Na etliche Dag awer sprok Paulus to Barnabas: Lat uns nu wedder uttrecken un unse Bröder besöken dörch alle Städe, in de wi den HErrn Sin Wort verkündigt hebbt, woans se sik hollen doht.</seg>
          <seg id="b.ACT.15.37" type="verse"> Barnabas awer gev den Rat, dat se mit sik nehmen schullen Johannes, mit den Tonamen Markus.</seg>
          <seg id="b.ACT.15.38" type="verse"> Paulus awer heel dat nich för billig, dat se so enen Mann mit sik nehmen dä’n, de vun ehr weken weer in Pamphylien un weer nich mit ehr trocken to dat Wark.</seg>
          <seg id="b.ACT.15.39" type="verse"> Un se keemen hart tosamen, so dat se vun enanner trocken un Barnabas to sik neem Markus un fohr mit em to Schip na Cypern.</seg>
          <seg id="b.ACT.15.40" type="verse"> Paulus awer wählte Silas un trock hen, GOtt Sin Gnad befahlen vun de Bröder.</seg>
          <seg id="b.ACT.15.41" type="verse"> He trock awer dörch Syrien un Cilicien un stärkte de Gemeen.</seg>
        </div>
        <div id="b.ACT.16" type="chapter">
          <seg id="b.ACT.16.1" type="verse"> He keem awer na Derbe un Lystra un süh, en Jünger weer dar, mit Namen Timotheus, en jüdische Fru ehr Söhn, de weer glövig, awer sin Vader weer en Grieche.</seg>
          <seg id="b.ACT.16.2" type="verse"> De har en goden Rop bi de Bröder mank de Lystraner un in Ikonien.</seg>
          <seg id="b.ACT.16.3" type="verse"> Düssen wull Paulus mit sik trecken laten, un neem un beschned em um de Juden willen, de an densülvigen Ort wahnen dä’n, denn se wussen alle, dat sin Vader en Grieche west weer.</seg>
          <seg id="b.ACT.16.4" type="verse"> As se awer dörch de Städe trecken dän överantworten se ehr, to hollen den Spruch, de vun de Aposteln un de Öllsten in Jerusalem beslaten weer.</seg>
          <seg id="b.ACT.16.5" type="verse"> Dar warn de Gemeenen in den Gloven fast makt un neemen däglich to an Tall.</seg>
          <seg id="b.ACT.16.6" type="verse"> As se awer dörch Phrygien un dat Land Galatien trecken dä’n, war ehr wehrt vun den heiligen GEist, to reden dat Wort in Asien.</seg>
          <seg id="b.ACT.16.7" type="verse"> As se awer keemen in Mysien, versöchten se dörch Bithynien to reisen; un de GEist leet ehr dat nich to.</seg>
          <seg id="b.ACT.16.8" type="verse"> As se awer vör Mysien vörbi trecken dän, keemen se hendal na Troas.</seg>
          <seg id="b.ACT.16.9" type="verse"> Un Paulus seeg en Gesicht in de Nacht, dat weer en Mann ut Macedonien, de stunn un bä em un sprok: Kumm dal na Macedonien un help uns.</seg>
          <seg id="b.ACT.16.10" type="verse"> As he awer dat Gesicht sehn har, do söchten wi alsbald to reisen na Macedonien, säker, dat uns de HErr darhen beropen har, ehr dat Evangelium to predigen.</seg>
          <seg id="b.ACT.16.11" type="verse"> Do fohren wi ut vun Troas un in graden Lop keemen wi na Samothracien, den annern Dag na Neapolis.</seg>
          <seg id="b.ACT.16.12" type="verse"> Un vun dar na Philippi, wat de Hauptstadt is vun dat Land Macedonien un en Friestadt. Wi heeln uns awer in düsse Stadt etliche Dage up.</seg>
          <seg id="b.ACT.16.13" type="verse"> An den Sabbatdag gungen se rut vör de Stadt an dat Water, wo man pleggt to bäden, un setten sik un redten to de Fruens, de dar tosamen keemen.</seg>
          <seg id="b.ACT.16.14" type="verse"> Un en gottesfürchtige Fru mit Namen Lydia, en Purpurkrämersch ut de Thyatirer ehre Stadt, hörte to, de dä de HErr dat Hart up, dat se darup Acht har, wat Paulus redt har.</seg>
          <seg id="b.ACT.16.15" type="verse"> As se awer un ehr Hus döfft war, vermahnte se uns un sprok: So ji mi darvör hollen doht, dat ik glövig bün an den HErrn, so kamt in min Hus un blievt dar. Un se dwung uns.</seg>
          <seg id="b.ACT.16.16" type="verse"> Dat gescheeg awer, as wi to dat Gebed gahn dä’n, dat uns en Deern entgegen kamen dä, de har en Wahrsagergeist, un brocht ehren Herren veelen Gewinn mit Wahrseggen.</seg>
          <seg id="b.ACT.16.17" type="verse"> Desülvige folgte uns allerwärts, Paulus un uns, schreeg un sprok: Düsse Minschen sünd GOtt den Allerhöchsten Sine Knechts, de jug den Weg to de Seligkeit verkündigen doht.</seg>
          <seg id="b.ACT.16.18" type="verse"> Düt dä se mennigen Dag. Paulus awer dä dat weh un he dreih sik um un sprok to den Geist: Ik befehl di in JEsus Christus Sinen Namen, dat du vun ehr utfahren deihst. Un he fahr ut to desülvige Stunn.</seg>
          <seg id="b.ACT.16.19" type="verse"> As awer ehre Herrschaft sehn dä, dat de Hoffnung up ehren Gewinn utfahrt weer, neemen se Paulus un Silas, trocken se up den Markt vör de Öbbersten,</seg>
          <seg id="b.ACT.16.20" type="verse"> Un föhrten se to de Hauptlüd un sproken: Düsse Minschen maken unse Stadt wirr un sünd Juden;</seg>
          <seg id="b.ACT.16.21" type="verse"> Un verkündigt en Wies’, de sik för uns nich schickt antonehmen, noch darna to dohn, wiel wi Römer sünd.</seg>
          <seg id="b.ACT.16.22" type="verse"> Un dat Volk war upwiegelt gegen se un de Hauptlüd leeten ehr de Kleder afrieten un heeten se utpietschen.</seg>
          <seg id="b.ACT.16.23" type="verse"> Un as se se düchtig utpietscht harn, schmeeten se se in dat Gefangenhus un befohlen den Stockmeister dat he se got bewahren dä.</seg>
          <seg id="b.ACT.16.24" type="verse"> De neem düt Gebot an un schmeet se in dat binnerste Gefängnis un lä ehre Föt in den Stock.</seg>
          <seg id="b.ACT.16.25" type="verse"> Um Middernacht awer bäden Paulus un Silas un lavten GOtt, un de Gefangenen hörten se.</seg>
          <seg id="b.ACT.16.26" type="verse"> Un nich lang darna war en grot Eerdbeben, so dat de Grund vun dat Gefangenhus sik bewegen dä. Un vun de Stunn an warn alle Döhren updahn un all ehr Bande los.</seg>
          <seg id="b.ACT.16.27" type="verse"> As awer de Stockmeister ut den Slap fohr un seeg de Döhren vun dat Gefangenhus updahn, trock he dat Schwert un wull sik sülvst dod maken, denn he dach, de Gefangenen weern weglopen.</seg>
          <seg id="b.ACT.16.28" type="verse"> Paulus awer reep lut un sprok: Doh di nicks to leed, denn wi sünd alle hier.</seg>
          <seg id="b.ACT.16.29" type="verse"> He förrer awer en Licht un sprung rin un fung an to bevern un full Paulus un Silas to Föten.</seg>
          <seg id="b.ACT.16.30" type="verse"> Un föhr se rut un sprok: Leeve Herren, wat schall ik dohn, dat ik selig warr?</seg>
          <seg id="b.ACT.16.31" type="verse"> Se sproken: Glov an den HErrn JEsum Christum, so warst du un din Hus selig.</seg>
          <seg id="b.ACT.16.32" type="verse"> Un sän em dat Wort vun den HErrn un alle, de in sin Hus weeren.</seg>
          <seg id="b.ACT.16.33" type="verse"> Un he neem se to sik in desülvige Stunn vun de Nacht un wusch ehr de Stremen af; un he leet sik döpen un ebenso all de Sienigen.</seg>
          <seg id="b.ACT.16.34" type="verse"> Un föhr se in sin Hus un spieste un freute sik mit sin ganzes Hus, dat he an GOtt glövig worden weer.</seg>
          <seg id="b.ACT.16.35" type="verse"> Un as dat Dag war, schickten de Hauptlüd Stadtdeeners hen un sproken: Lat de Minschen gahn!</seg>
          <seg id="b.ACT.16.36" type="verse"> Un de Stockmeister verkündigt düsse Red Paulus: De Hauptlüd hebbt herschickt, dat ji los sin schüllt. Nu treckt ut un gaht hen mit Freden.</seg>
          <seg id="b.ACT.16.37" type="verse"> Paulus awer sprok to ehr: Se hebbt uns, de wi doch Römer sünd, ohne Recht un Urdeel öffentlich utpietscht un in dat Gefangenhus schmeeten un schulln uns nu heemlich rutstöten? Nich also, sonnern lat se sülvst kamen un uns rutföhren.</seg>
          <seg id="b.ACT.16.38" type="verse"> De Stadtdeeners verkündigten düsse Worde de Hauptlüd, un de warn bang, as se hören dä’n, dat se Römer weeren.</seg>
          <seg id="b.ACT.16.39" type="verse"> Un keemen un vermahnten se un föhrten se rut un bän se, dat se uttrocken ut de Stadt.</seg>
          <seg id="b.ACT.16.40" type="verse"> Do gungen se ut dat Gefangenhus un gungen na Lydia hen. Un as se de Bröder sehn un tröstet harn, trocken se ut.</seg>
        </div>
        <div id="b.ACT.17" type="chapter">
          <seg id="b.ACT.17.1" type="verse"> As se awer dörch Amphipolis un Appolonia reisen dä’n, keemen se na Tessalonich, dar weer en Judenschol.</seg>
          <seg id="b.ACT.17.2" type="verse"> So as Paulus dat gewohnt weer, gung he to ehr rin un redete mit ehr up dree Sabbate ut de Schrift.</seg>
          <seg id="b.ACT.17.3" type="verse"> Mak ehr desülvige apenbar un lä ehr dat ut, dat Christus muß lieden un upstahn vun de Doden un dat düsse JEsus, den ik (sprok he), jug verkündigen do, is de Christ.</seg>
          <seg id="b.ACT.17.4" type="verse"> Un etliche mank ehr fullen em to un gesellten sik to Paulus un Silas, ok en grote Hupen vun gottesfürchtigen Griechen, darto nich wenige vun de vörnehmsten Fruens.</seg>
          <seg id="b.ACT.17.5" type="verse"> Awer de eegensinnigen Juden weeren neidisch un neemen to sik etliche schlechte Kerls vun dat Pöbelvolk, maken en Rotte, un richten enen Uplop in de Stadt an un keemen vör Jason sin Hus un söchten se herrut to föhren vör dat gemeene Volk.</seg>
          <seg id="b.ACT.17.6" type="verse"> Do se ehr awer nich finnen dä’n, schleepten se Jason un etliche vun de Bröder vör de Böversten vun de Stadt un schreegen: Düsse, de den ganzen Weltkreis upregen doht, sünd hier ok her kamen.</seg>
          <seg id="b.ACT.17.7" type="verse"> De beharbargt Jason, un düsse alle handelt gegen den Kaiser sin Gebot, seggt, en anner si de König, nämlich JEsus.</seg>
          <seg id="b.ACT.17.8" type="verse"> Se bröchten awer dat Volk in Uprohr un de Böversten vun de Stadt, de dat hören dä’n.</seg>
          <seg id="b.ACT.17.9" type="verse"> Un dar se Verantwortung vun Jason un de annern kregen harn, leeten se se los.</seg>
          <seg id="b.ACT.17.10" type="verse"> De Bröder awer schickten alsobald Paulus un Silas weg in de Nacht, na Beröam. As se dar kamen dä’n, gungen se in de Judenschol.</seg>
          <seg id="b.ACT.17.11" type="verse"> Denn düsse Juden harn en beter Gemöth as de to Thessalonich un neemen dat Wort up, ganz willig un forschten däglich in de Schrift, ob sik dat so verhollen dä.</seg>
          <seg id="b.ACT.17.12" type="verse"> So glovten nu veele mank ehr un ok nich wenige vun de griechischen ehrbaren Fruens un Mannslüd.</seg>
          <seg id="b.ACT.17.13" type="verse"> As awer de Juden to Thessalonich hörn dä’n, dat ok to Beröa dat Wort GOttes vun Paulus verkündigt war, keemen se un regten dar ok dat Volk up.</seg>
          <seg id="b.ACT.17.14" type="verse"> Awer dar schickten de Bröder Paulus alsbald weg, dat he bet an dat Meer gung; Silas awer un Timotheus bleven dar.</seg>
          <seg id="b.ACT.17.15" type="verse"> De awer Paulus begleiten dä’n, brochten em bet na Athen. Un as se Order kregen an Silas un Timotheus, dat se ok bald to em kamen schulln, trocken se hen.</seg>
          <seg id="b.ACT.17.16" type="verse"> As awer Paulus to Athen up ehr töven dä, war he in sin Geist gewaldig daröver upbröcht, dat he sehn dä, dat de Stadt so ganz afgöttisch weer.</seg>
          <seg id="b.ACT.17.17" type="verse"> Un he redete to de Juden un to de Gottesfürchtigen in de Schol, ok up den Markt, alle Dage to de, so sik hento funnen.</seg>
          <seg id="b.ACT.17.18" type="verse"> Etliche awer vun de Gelehrten de Epikurer un Stoiker heeten dä’n, streden sik mit em. Un etliche sproken: Wat will düsse Saatkrai seggen? Etliche awer: Dat lett ja, as wull he nie Götter verkündigen. Dat mak, dat he ehr dat Evangelium vun JEsu un vun de Uperstahung verkündigt har.</seg>
          <seg id="b.ACT.17.19" type="verse"> Se neemen em awer un föhrten em up den Richtplatz un sproken: Könnt wi ok erfahren, wat dat för en nie Lehr is, de du lehrn deihst?</seg>
          <seg id="b.ACT.17.20" type="verse"> Denn du bringst wat Nies vör unse Ohren, so wulln wi gern weten, wat dat wesen deiht.</seg>
          <seg id="b.ACT.17.21" type="verse"> De Athener awer alle, ok de Utlänners un Gäste, dachten an nicks anners, as wat nies to seggen oder to hören.</seg>
          <seg id="b.ACT.17.22" type="verse"> Paulus awer stunn midden up den Richtplatz un sprok: Ji Männer vun Athen: ik seh, dat ji in alle Stücken sehr gottsfürchtig wesen doht.</seg>
          <seg id="b.ACT.17.23" type="verse"> Denn ik bün hier dörchgahn un hef sehn jug Gottesdeenste un funn eenen Altar, up den weer schreben: »För den unbekannten GOtt!« Nu verkündige ik jug densülvigen, den ji ahn dat to weten, Gottesdeenst doht.</seg>
          <seg id="b.ACT.17.24" type="verse"> GOtt, de de Welt makt hett, un alles wat darin is, dewiel He en HErr is vun den Himmel un de Eer, wahnt nich in Tempel de mit de Hann makt sünd.</seg>
          <seg id="b.ACT.17.25" type="verse"> He ward ok nich mit Minschenhann plegt, as ob He jemand nödig har, dar He sülvst jedermann Leven un Athem un alles geven deiht.</seg>
          <seg id="b.ACT.17.26" type="verse"> Un He hett makt, dat vun een Blot alle Minschengeschlechter sünd, de up den ganzen Eerdboden wahnen doht un hett en Maal sett, as He dat tovör utsehn hett, wo lang un breet se wahnen schulln.</seg>
          <seg id="b.ACT.17.27" type="verse"> Dat se den HErrn söken schulln, ob se Em doch föhlen un finnen mögen. Un twar is He nich wiet vun Jedereen mank uns.</seg>
          <seg id="b.ACT.17.28" type="verse"> Denn in Em levt, webt un sünd wi, as ok etliche Dichters bi jug seggt hebbt: Wi sünd vun Sin Geschlecht.</seg>
          <seg id="b.ACT.17.29" type="verse"> So wi denn nu vun göttlich Geschlecht sünd, schülln wi nich meenen, de GOttheit si gliek de goldenen, sülvernen oder steenernen Biller, dörch minschliche Gedanken makt.</seg>
          <seg id="b.ACT.17.30" type="verse"> Un GOtt hett twar de Tied vun de Unwissenheit bether översehn, nu awer gebütt He alle Minschen an alle Enden Buße to dohn.</seg>
          <seg id="b.ACT.17.31" type="verse"> Darum, dat He en Dag sett hett up den He richten will den Eerdkreis mit Gerechtigkeit dörch enen Mann, in den He dat beslaten hett un Jedereen vörhollt den Gloven, indem He Em hett vun de Doden uperweckt.</seg>
          <seg id="b.ACT.17.32" type="verse"> As se hören dä’n de Uperstahung vun de Doden, do harn weke ehren Spott, weke awer sproken: Wi wöllt di darvun en anner Mal wieder hören.</seg>
          <seg id="b.ACT.17.33" type="verse"> Also gung Paulus vun ehr.</seg>
          <seg id="b.ACT.17.34" type="verse"> Weke Männer awer hungen em an un warn glövig, mank düsse weer Dionysius, een ut den Rat, un en Fru, mit Namen Damaris, un etliche annere mit ehr.</seg>
        </div>
        <div id="b.ACT.18" type="chapter">
          <seg id="b.ACT.18.1" type="verse"> Darna gung Paulus vun Athen un keem na Korinth.</seg>
          <seg id="b.ACT.18.2" type="verse"> Un funn dar en Juden, mit Namen Aquila, de Geburt na ut Pontos, de körtlich ut Welschland kamen weer, samt siene Fru, Priscilla (darum, wiel de Kaiser Claudius gebaden har, dat alle Juden ut Rom gahn schulln).</seg>
          <seg id="b.ACT.18.3" type="verse"> Na densülvigen gung he rin, un dewiel he datsülvige Handwark har, bleev he bi ehr un arbeidte. Se weeren awer vun Handwark Teppichmakers.</seg>
          <seg id="b.ACT.18.4" type="verse"> Un he lehrde in de Schol up alle Sabbate un överred beide, Juden un Griechen.</seg>
          <seg id="b.ACT.18.5" type="verse"> As awer Silas un Timotheus ut Macedonien kamen dä’n, drängte Paulus de GEist, de Juden to betügen, dat JEsus de Christ is.</seg>
          <seg id="b.ACT.18.6" type="verse"> As se awer wedderstreven un lästern dä’n, schürr he sien Kleder ut un sprok to ehr: Jug Blot si över jug’n Kopp, ik gah nun nu af an blot to de Heiden.</seg>
          <seg id="b.ACT.18.7" type="verse"> Un mak sik vun dar un keem in Enen sin Hus, de Just heeten dä un gottesfürchtig weer un den sin Hus dicht bi de Schol weer.</seg>
          <seg id="b.ACT.18.8" type="verse"> Crispus awer, de Böverste vun de Schol glovte an den HErrn mit sin ganzes Hus; un veele Korinther, de anhören dä’n, warn glövig un leeten sik döpen.</seg>
          <seg id="b.ACT.18.9" type="verse"> De HErr sprok awer dörch en Gesicht in de Nacht to Paulus: Wes’ nich bang, sonnern red un si nich still!</seg>
          <seg id="b.ACT.18.10" type="verse"> Denn Ik bün mit di, un nüms schall sik unnerstahn, di Schaden to dohn, denn Ik hef en grotes Volk in düsse Stadt.</seg>
          <seg id="b.ACT.18.11" type="verse"> He blev dar en Jahr un söß Monat un lehrte se dat Wort GOttes.</seg>
          <seg id="b.ACT.18.12" type="verse"> As awer Gallion Landvogt weer in Achaja, makten de Juden eendrächdiglich Uprohr gegen Paulus un föhrten em vör den Richtstohl.</seg>
          <seg id="b.ACT.18.13" type="verse"> Un sproken: Düsse överredt de Lüd, GOtt to deenen gegen dat Gesetz.</seg>
          <seg id="b.ACT.18.14" type="verse"> As awer Paulus den Mund updohn wull, sprok Gallion to de Juden: Wenn dat sik um en Verbreken oder um en Frevel handeln dä, so war ik jug billig anhörn.</seg>
          <seg id="b.ACT.18.15" type="verse"> Dewiel dat awer en Frag is vun de Lehr, un vun dat Wort un vun dat Gesetz mank jug, so seht ji sülvst to, ik gedenk nich Richter daröver to sin.</seg>
          <seg id="b.ACT.18.16" type="verse"> Un dreev se vun den Richtstohl.</seg>
          <seg id="b.ACT.18.17" type="verse"> Do greepen all de Griechen Sosthenes, den Böversten vun de Schol, un schlogen em vör den Richtstohl un Gallion neem sik dat nich an.</seg>
          <seg id="b.ACT.18.18" type="verse"> Paulus awer bleev noch lang dar, darna mak he sinen Afscheed mit de Bröder un wull na Syrien schepen un mit em Priscilla un Aquila un he beschor sin Kopp to Kenchrea, denn he har en Gelövnis.</seg>
          <seg id="b.ACT.18.19" type="verse"> Un keem dal na Ephesus un leet se dar. He awer gung in de Schol un sprok mit de Juden.</seg>
          <seg id="b.ACT.18.20" type="verse"> Se bäden em awer, dat he noch längere Tied bi ehr bliven dä. Un he wull dat nich;</seg>
          <seg id="b.ACT.18.21" type="verse"> Sonnern neem Afscheed vun ehr un sprok: Ik mutt up jeden Fall dat kamende Fest to Jerusalem fieren, will’t GOtt, so will ik wedder to jug kamen. Un fohr weg vun Ephesus.</seg>
          <seg id="b.ACT.18.22" type="verse"> Un keem na Cäsarea un gung rup un gröte de Gemeen un trock dal na Antiochien.</seg>
          <seg id="b.ACT.18.23" type="verse"> Un blev dar enige Tied un reiste wieder un dörchwandelte na enanner dat galatische Land, un Phrygien un stärkte alle Jünger.</seg>
          <seg id="b.ACT.18.24" type="verse"> Dar keem awer na Ephesus en Jud mit Namen Apollo, vun Geburt vun Alexandria, en beredte Mann un mächtig in de Schrift.</seg>
          <seg id="b.ACT.18.25" type="verse"> Düsse weer ünnerwiest in den HErrn Sin Weg un ivrig im GEist, sprok brünstig un he lehrte mit Fliet vun den HErrn un wuß blot vun Johannes sin Döp.</seg>
          <seg id="b.ACT.18.26" type="verse"> Düsse fung an frie to predigen in de Schol. Do em awer Aquila un Priscilla hören dä’n, neemen se em to sik un läden em GOtt Sinen Weg noch gründlicher ut.</seg>
          <seg id="b.ACT.18.27" type="verse"> As he awer in Achaja reisen wull, schreven se de Bröder un vermahnten de Jünger, dat se em upnehmen schulln. Un as he dar ankamen weer, holp he veele vun de, de glövig worden weern dörch de Gnad.</seg>
          <seg id="b.ACT.18.28" type="verse"> Denn he överwunn de Juden beständig un bewieste dütlich dörch de Schrift, dat JEsus de Christ weer.</seg>
        </div>
        <div id="b.ACT.19" type="chapter">
          <seg id="b.ACT.19.1" type="verse"> Dat gescheeg awer, do Apollo to Korinth weer, dat Paulus dörchwandeln dä de bövere Landschaften un na Ephesus keem un enige Jünger funn.</seg>
          <seg id="b.ACT.19.2" type="verse"> To de sprok he: Hebbt ji den heiligen GEist kregen, as ji glövig worden sünd? Se sproken to em: Wi hebbt noch nümmer hört, ob en heilige GEist dar is.</seg>
          <seg id="b.ACT.19.3" type="verse"> Un he sprok to ehr: Warup sünd ji denn döfft? Se sproken: Up Johannes sin Döp.</seg>
          <seg id="b.ACT.19.4" type="verse"> Paulus awer sprok: Johannes hett döfft mit de Döp vun de Buße un sä dat Volk, dat se glöven schulln an Den, de na em kamen schull, dat is, an JEsum, dat He Christus sin deiht.</seg>
          <seg id="b.ACT.19.5" type="verse"> As se dat hören, leeten se sik döpen up den HErrn JEsum Sinen Namen.</seg>
          <seg id="b.ACT.19.6" type="verse"> Un as Paulus de Hann up se leggen dä, keem de heilige GEist up se un se redten mit Tungen un prophezeiten.</seg>
          <seg id="b.ACT.19.7" type="verse"> Un alle düsse Männer weeren bi twölf.</seg>
          <seg id="b.ACT.19.8" type="verse"> He gung awer in de Schol un predigte frie dree Monate lang, lehrte se vun dat Riek GOttes un söch se to övertügen.</seg>
          <seg id="b.ACT.19.9" type="verse"> As awer etliche verstockt weeren un nich gloven un övel reden dä’n vun den Weg vör dat Volk, gung he vun ehr un sonner de Jünger af un sprok däglich in de Schol vun en Mann, de Tyrannus heet.</seg>
          <seg id="b.ACT.19.10" type="verse"> Dat gescheeg awer twee Jahr lang, also dat alle, de in Asien wahnen dän, dat Wort vun den HErrn JEsus hörten, beide Juden un Griechen.</seg>
          <seg id="b.ACT.19.11" type="verse"> Un GOtt wirkte nich lütte Daten dörch Paulus sine Hann.</seg>
          <seg id="b.ACT.19.12" type="verse"> Also dat se ok vun sin Hut de Sweetdöker un Bostdöker över de Kranken hollen dän un de Süken vun ehr weeken un de bösen Geister vun ehr rut fahren dä’n.</seg>
          <seg id="b.ACT.19.13" type="verse"> Dar unnerstunnen sik awer etliche vun de rumlopenden Juden, de dar Beschwörer weeren, den HErrn JEsus Sinen Namen to nehmen över de, weke böse Geister harn un sproken: Wi beschwören jug bi JEsus, den Paulus predigen deiht.</seg>
          <seg id="b.ACT.19.14" type="verse"> Dat weeren awer söben Söhns vun en Juden Skeva, den Hohenprester, de dat dä’n.</seg>
          <seg id="b.ACT.19.15" type="verse"> Awer de böse Geist antworde un sprok: JEsus kenn ik wol un weke Paulus weet ik wol, wokeen sünd ji awer?</seg>
          <seg id="b.ACT.19.16" type="verse"> Un de Minsch, in den de böse Geist weer, sprung up se un war se över un schmeet se unner sik, so dat se nakt un verwundet ut datsülvige Hus wegleepen.</seg>
          <seg id="b.ACT.19.17" type="verse"> Dat war awer alle kund de to Ephesus wahnen dä’n, beide, Juden un Griechen, un en Furcht full up se alle un den HErrn JEsus Sin Nam war hoch lavet.</seg>
          <seg id="b.ACT.19.18" type="verse"> Dar keemen ok veele vun de, weke glövig worden weeren un bekennten un verkünnigten, wat se utrichtet harn.</seg>
          <seg id="b.ACT.19.19" type="verse"> Veele awer, de averglövige Saken dreven harn, bröchten de Böker tosamen un verbrennten se apenbar, un överrekten wat se werth weern un funnen föftig dusend Groschen Werth.</seg>
          <seg id="b.ACT.19.20" type="verse"> Also mächtig wuß den HErrn Sin Wort un neem överhand.</seg>
          <seg id="b.ACT.19.21" type="verse"> Dar dat uprichtet weer, neem sik Paulus in sin GEist vör, dörch Macedonien un Achaja to reisen un na Jerusalem to wannern un sprok: Naher, wenn ik dar west bün, mutt ik ok Rom sehn.</seg>
          <seg id="b.ACT.19.22" type="verse"> Un schick twee, de em deenen dä’n, Timotheus un Erastus, na Macedonien. Awer he vertrock sik ene Wiel in Asien.</seg>
          <seg id="b.ACT.19.23" type="verse"> Um desülvige Tied fung awer keene klene Bewegung över düssen Weg an.</seg>
          <seg id="b.ACT.19.24" type="verse"> Denn Eener, mit Namen Demetrius, en Goldschmidt, de mak de Diana sülverne Tempel un gev de Handwarkers keenen lütten Verdeenst.</seg>
          <seg id="b.ACT.19.25" type="verse"> Desülvigen reep he tosamen un de annere Arbeiters vun datsülvige Handwark un sprok: Leeve Männer, ji weet, dat wi groten Verdeenst vun düssen Handel hebbt.</seg>
          <seg id="b.ACT.19.26" type="verse"> Un ji seht un hört, dat nich alleen in Ephesus, sonnern ok bina in ganz Asien, düsse Paulus veel Volk afwennig makt un överredt un sprickt: Dat sünd keen Götter, de vun Hann makt sünd.</seg>
          <seg id="b.ACT.19.27" type="verse"> Awer dar is nich alleen Gefahr vörhanden, dat unse Handel litt, sonnern ok de grote Göttin Diana ehr Tempel ward vör nicks hollen, un ehre Majestät ward darto unnergahn, weke doch ganz Asien un de Weltkreis Gottesdeenst erwiesen deiht.</seg>
          <seg id="b.ACT.19.28" type="verse"> As se dat hören dä’n, warn se vull Wut, schreegen un sproken: Grot is de Epheser ehr Diana!</seg>
          <seg id="b.ACT.19.29" type="verse"> Un de ganze Stadt war vull Larm. Se störmten awer eenmödiglich na dat Theater un kreegen Gajus un Aristarichus, Paulus sine Gesellen, to faten.</seg>
          <seg id="b.ACT.19.30" type="verse"> As awer Paulus wull mank dat Volk gahn, leeten de Jünger dat nich to.</seg>
          <seg id="b.ACT.19.31" type="verse"> Ok etliche vun de Böversten in Asien, de Paulus sin goden Fründe weeren, schickten to em un vermahnten em, dat he nich in dat Theater gahn schull.</seg>
          <seg id="b.ACT.19.32" type="verse"> Etliche schreegen düt, etliche wat anners un weer de Gemeen wirr un de meiste Deel wuß nich, worum se tosamen kamen weeren.</seg>
          <seg id="b.ACT.19.33" type="verse"> Etliche awer mank düt Volk trocken Alexander rut, as de Juden em rut stöten dä’n. Alexander awer wink mit de Hand un wull sik vör dat Volk verantworden.</seg>
          <seg id="b.ACT.19.34" type="verse"> As se awer gewahr warn, dat he en Jude weer, fungen se an mit een Stimm to schrien un schreegen bi twee Stunnen: Grot is de Epheser ehr Diana!</seg>
          <seg id="b.ACT.19.35" type="verse"> As awer de Kanzler dat Volk still makt har, sprok he: Ji Männer vun Ephesus, wokeen is de Minsch, de nich weeten deiht, dat de Stadt Ephesus en Plegerin vun de grote Göttin Diana un dat himmlische Bild is?</seg>
          <seg id="b.ACT.19.36" type="verse"> Wiel düt nu unbestreden is, so schüllt ji jo still wesen, un nicks unbedächdich dohn.</seg>
          <seg id="b.ACT.19.37" type="verse"> Ji hebbt düsse Minschen her brocht, de keen Tempelrövers noch Lästerer vun jug Göttin sünd.</seg>
          <seg id="b.ACT.19.38" type="verse"> Hett awer Demetrius gegen Jemand en Anklag, so hol man Gericht un dar sünd Landvagts, lat se sik enanner verklagen.</seg>
          <seg id="b.ACT.19.39" type="verse"> Wüllt ji awer wat anners verhandeln, so kann man dat utrichten in en ordentliche Gemeen.</seg>
          <seg id="b.ACT.19.40" type="verse"> Denn wi staht in de Gefahr, dat wi wegen düsse hütige Dag wegen Uprohr verklagt warrn un doch is keen Orsak vörhanden, womit wi uns gegen düssen Uprohr entschuldigen künnt. Un as he dat seggt har, leet he de Gemeen gahn.</seg>
        </div>
        <div id="b.ACT.20" type="chapter">
          <seg id="b.ACT.20.1" type="verse"> As nu de Uprohr uphört har, reep Paulus de Jünger to sik un segnete se un gung ut de Stadt, to reisen na Macedonien.</seg>
          <seg id="b.ACT.20.2" type="verse"> Un as he desülvigen Länner dörchtrock un se vermahnt har mit veele Worde, keem he na Griechenland un bleev dar dree Monat.</seg>
          <seg id="b.ACT.20.3" type="verse"> As awer de Juden em nahstellen dä’n, as he na Syrien fahren wull, beschlot he, wedder umtokehren dörch Macedonien.</seg>
          <seg id="b.ACT.20.4" type="verse"> Dar trocken awer mit em bet in Asien Sopater vun Beröa, vun Thessalonich awer Aristarchus un Sekundas un Gajus vun Derbe, un Timotheus, ut Asien awer Tychicus un Trophimus.</seg>
          <seg id="b.ACT.20.5" type="verse"> Düsse gungen vörut un tövten up uns in Troas.</seg>
          <seg id="b.ACT.20.6" type="verse"> Awer wi schepten na de Osterdage vun Philippi bet na den föften Dag un keemen to ehr na Troas un harn uns’ Wesen dar söben Dage.</seg>
          <seg id="b.ACT.20.7" type="verse"> Up en Söndag awer, as wi tosamen kamen weern, dat Brod to breken, sprok Paulus mit ehr, dar he den annern Dag utreisen wull un bleev bi to reden bet to Mitternacht.</seg>
          <seg id="b.ACT.20.8" type="verse"> Un dar weeren veele Fackeln up den Söller, wo se versammelt weeren.</seg>
          <seg id="b.ACT.20.9" type="verse"> Dar seet awer en Jüngling, mit Namen Eutychus, in dat ene Finster un full in en depen Slap, dewiel Paulus so lang reden dä un war vun den Slap unnerkregen un full hendal vun dat drüdde Stockwark un war dod uphaben.</seg>
          <seg id="b.ACT.20.10" type="verse"> Paulus awer gung hendal un full up em, fat em um un sprok: Makt keen Larm, denn sin Seel is in em.</seg>
          <seg id="b.ACT.20.11" type="verse"> Dar gung he rup un brok dat Brod un eet wat un sprok veel mit ehr, bet de Dag anbreken dä un also trock he ut.</seg>
          <seg id="b.ACT.20.12" type="verse"> Se bröchten awer den Jüngling lebendig un warn nich wenig tröstet.</seg>
          <seg id="b.ACT.20.13" type="verse"> Wi awer trocken vöran up dat Schip un föhrten na Assos un wullen dar Paulus to uns nehmen, denn he har dat so befahlen un he wull to Fot gahn.</seg>
          <seg id="b.ACT.20.14" type="verse"> As he nu to uns keem to Assos, neemen wi em to uns un keemen na Mitylene.</seg>
          <seg id="b.ACT.20.15" type="verse"> Un vun dar schepten wi un keemen den annern Dag hen na Chios, un den folgenden Dag heeln wi up Samos un bleeven in Trogyllion un den annern Dag keemen wi na Miletus.</seg>
          <seg id="b.ACT.20.16" type="verse"> Denn Paulus har beslaten, vör Ephesus över to schepen, dat he nich muß in Asien sin Tied tobringen, denn he ielte, up den Pingstdag in Jerusalem to sin, so em dat möglich weer.</seg>
          <seg id="b.ACT.20.17" type="verse"> Awer vun Milet schick he na Ephesus un leet förrern de Öllsten vun de Gemeen.</seg>
          <seg id="b.ACT.20.18" type="verse"> As awer de to em keemen, sprok he to ehr: Ji weet vun den eersten Dag an, as ik bün in Asien kamen, dat ik alle Tied bi jug west bün.</seg>
          <seg id="b.ACT.20.19" type="verse"> Un hef den HErrn deent mit alle Demot un mit veele Thranen un Anfechtungen, de mi sünd wedderfahren vun de Juden, de mi nastellen dä’n.</seg>
          <seg id="b.ACT.20.20" type="verse"> Wo ik nicks versühmt hef, dat dar nützlich is, dat ik jug nich verkündigt hef un jug lehrt apenbar un eenzeln;</seg>
          <seg id="b.ACT.20.21" type="verse"> Un hef betügt beide, de Juden un Griechen, de Buße to GOtt un den Gloven an unsern HErrn JEsum Christum.</seg>
          <seg id="b.ACT.20.22" type="verse"> Un nu seht, ik bün in den GEist bunnen, fahr hen na Jerusalem, weet nich, wat mi dar tostöten ward,</seg>
          <seg id="b.ACT.20.23" type="verse"> Uter, dat de heilige GEist in alle Städe betügt un sprickt: Bande un Bedrövnis töven dar up mi.</seg>
          <seg id="b.ACT.20.24" type="verse"> Awer ik kehr mi dar nich an, ik holl min Leven ok nich sülvst för düer, up dat ik vullbringen doh minen Loop mit Freuden un dat Amt, dat ik kregen hef vun den HErrn JEsum, to betügen dat Evangelium vun GOtt Sin Gnad!</seg>
          <seg id="b.ACT.20.25" type="verse"> Un nu seht mal, ik weet, dat ji min Angesicht nich mehr sehn ward alle de, dörch weke ik trocken bün un predigt hef dat Riek GOttes.</seg>
          <seg id="b.ACT.20.26" type="verse"> Darum betüge ik jug an düssen hütigen Dag, dat ik rein bün vun jug Blot.</seg>
          <seg id="b.ACT.20.27" type="verse"> Denn ik hef jug nicks vörenthollen, dat ik jug nich verkündigt hef GOtt Sinen Rat.</seg>
          <seg id="b.ACT.20.28" type="verse"> So hebbt nu Acht up jug sülvst un up dat ganze Heer, över weke jug de heilige GEist sett hett to Bischofs, to weiden GOtt Sine Gemeen, weke He dörch Sin egen Blod erworben hett.</seg>
          <seg id="b.ACT.20.29" type="verse"> Denn dat weet ik, dat na min Afscheed ward greuliche Wülvs mank jug indringen, de de Heer nich verschonen warrn.</seg>
          <seg id="b.ACT.20.30" type="verse"> Ok mank jug sülvst ward upstahn Männer, de dar verkehrte Lehren reden ward, de Jünger an sik to trecken.</seg>
          <seg id="b.ACT.20.31" type="verse"> Darum sied wacker un denkt daran, dat ik nich aflaten hef dree Jahr, Dag un Nacht jeden een mit Thranen to vermahnen.</seg>
          <seg id="b.ACT.20.32" type="verse"> Un nu, leeve Bröder, ik befehl jug GOtt un dat Wort vun Sine Gnad, de dar mächtig is, jug to erbuen un to geven dat Arvdeel mank alle, de dar hilligt ward.</seg>
          <seg id="b.ACT.20.33" type="verse"> Ik hef vun jug keen Sülver noch Gold, noch Kleeder begehrt.</seg>
          <seg id="b.ACT.20.34" type="verse"> Denn ji weet sülvst, dat düsse Hann mi to min un min Gehülfen ehre Notdurft deent hebbt.</seg>
          <seg id="b.ACT.20.35" type="verse"> Ik hef jug dörch dat alles wiest, dat man so arbeiden mutt un de Schwachen upnehmen un denken an den HErrn JEsu Sin Wort, dat He seggt hett: Geven is seliger as nehmen!</seg>
          <seg id="b.ACT.20.36" type="verse"> Un as he dat seggt har, kneete he dal un bä mit se alle.</seg>
          <seg id="b.ACT.20.37" type="verse"> Veele mank ehr fungen awer an to weenen un fullen Paulus um den Hals un küsten em,</seg>
          <seg id="b.ACT.20.38" type="verse"> Am allermeisten bedrövt över dat Wort, dat he sä, se warn sin Gesicht nich mehr sehn, un begleiten em in dat Schip.</seg>
        </div>
        <div id="b.ACT.21" type="chapter">
          <seg id="b.ACT.21.1" type="verse"> As dat nu gescheeg, dat wi, as wi Afscheed nahmen harn, afsegeln dä’n, keemen wi graden Loops na Kos, un den folgenden Dag na Rhodus un vun dar na Patara.</seg>
          <seg id="b.ACT.21.2" type="verse"> Un as wi en Schip funnen, dat na Phönicien fahren dä, treden wi darin un fahren hen.</seg>
          <seg id="b.ACT.21.3" type="verse"> As wi awer Cypern to sehn kregen, leeten wi se to’r linken Hand un schepten in Syrien un keemen an to Tyrus, denn dar schull dat Schip de Waar utladen.</seg>
          <seg id="b.ACT.21.4" type="verse"> Un as wi Jünger funnen, bleeven wi dar söben Dage. De sän Paulus dörch den GEist, he schull nich rup na Jerusalem trecken.</seg>
          <seg id="b.ACT.21.5" type="verse"> Un dat gescheeg, as wi de Dag’ tobrocht harn, trocken wi ut un reisten wieder. Un se alle begleiteten uns mit Fruens un Kinner bet rut vör de Stadt un fullen up ehr Knee an dat Öwer un bäden.</seg>
          <seg id="b.ACT.21.6" type="verse"> Un as wi eenanner segnen dä’n, treden wi in dat Schip, se awer kehrten sik wedder um na de ehrigen.</seg>
          <seg id="b.ACT.21.7" type="verse"> Wi awer vullbrochen de Schipfahrt vun Tyrus un keemen na Ptolemais un gröten de Bröder un bleeven enen Dag bi ehr.</seg>
          <seg id="b.ACT.21.8" type="verse"> Den annern Dag trocken wi ut, de wi mit Paulus weeren un keemen na Cäsarien un gungen in Philippus, den Evangelisten, sin Hus, de een vun de söben weer, un bleeven bi em.</seg>
          <seg id="b.ACT.21.9" type="verse"> Desülvige har veer Döchder, de weeren Jungfruens un wahrseggten.</seg>
          <seg id="b.ACT.21.10" type="verse"> Un as wi mehrere Dage dar bleeven, keem vun Judäa hendal en Prophet, mit Namen Agabus, un keem to uns.</seg>
          <seg id="b.ACT.21.11" type="verse"> De neem Paulus sin Görtel un bunn sin Hann un Föt un sprok: Dat seggt de heilige GEist: Den Mann, den de Görtel tohört, ward de Juden also binnen in Jerusalem un överantworden in de Heiden ehre Hann.</seg>
          <seg id="b.ACT.21.12" type="verse"> As wi awer dat hören dä’n, bän wi un de vun densülvigen Ort weeren, em, dat he nich rup na Jerusalem trecken schull.</seg>
          <seg id="b.ACT.21.13" type="verse"> Paulus awer antworde: Wat makt ji, dat ji weent un mi dat Hart breken doht? Denn ik bün bereit, nich alleen mi binnen to laten, sonnern ok to starven in Jerusalem, um den HErrn JEsu Sinen Namens willen.</seg>
          <seg id="b.ACT.21.14" type="verse"> As he sik awer nich överreden leet, schweegen wi still un sän: Den HErrn Sin Will gescheh!</seg>
          <seg id="b.ACT.21.15" type="verse"> Un na desülvigen Dage rüsteten wi uns un trocken rup na Jerusalem.</seg>
          <seg id="b.ACT.21.16" type="verse"> Dar keemen awer mit uns etliche Jünger vun Cäsarea un föhrten uns to Eenen, mit Namen Mnason, ut Cypern, de en ole Jünger weer, bi den wi harbargen schullen.</seg>
          <seg id="b.ACT.21.17" type="verse"> As wi nu na Jerusalem kamen dä’n, neemen uns de Bröder geern up.</seg>
          <seg id="b.ACT.21.18" type="verse"> Den annern Dag awer gung Paulus mit uns in to Jakobus, un de Öllsten keemen dar alle hen.</seg>
          <seg id="b.ACT.21.19" type="verse"> Un as he se grötet har, vertell he eenen na den annern wat GOtt dahn har mank de Heiden dörch sinen Deenst.</seg>
          <seg id="b.ACT.21.20" type="verse"> As se awer dat hören dä’n, lavten se den HErrn un sproken to em: Broder, du sühst, wo veel dusend Juden dar sünd, de glövig worden sünd, un sünd alle Iwerers över dat Gesetz.</seg>
          <seg id="b.ACT.21.21" type="verse"> Se hebbt ehr awer vertellt gegen di, dat du alle Juden lehren deihst, de mank de Heiden sünd, vun Moses aftofallen, un dat du seggen deihst, se schüllt ehre Kinner nich beschnieden, ok nich na desülvige Wiese leven.</seg>
          <seg id="b.ACT.21.22" type="verse"> Wat is denn nu to dohn? De Gemeen mutt allerdings tosamen kamen, denn dat ward vör se kamen, dat du kamen büst.</seg>
          <seg id="b.ACT.21.23" type="verse"> So doh nu dat, wat wi di seggt.</seg>
          <seg id="b.ACT.21.24" type="verse"> Wi hebbt veer Männer, de hebbt en Gelöbnis up sik. Desülvigen nimm to di un lat di rein maken mit ehr un dräg de Kosten för se, dat se ehre Kopp kahl scheeren un alle hören doht, dat dat nicks is dat se gegen di hört hebbt, sonnern dat du ok in dat Gesetz wanneln un dat holen deihst.</seg>
          <seg id="b.ACT.21.25" type="verse"> Denn an de Glövigen mank de Heiden hebbt wi schreben un beslaten, dat se nicks darvun holen schullen, sonnern sik alle in Acht nehmen vör dat Götzenopfer, vör dat Blot, vör dat Erstickte un vör Horerie.</seg>
          <seg id="b.ACT.21.26" type="verse"> Do neem Paulus de Männer to sik un leet sik den annern Dag mitsamt ehr rein maken un gung in den Tempel un leet sik sehn, wo he utholen dä de Dage vun de Reinigung bet dat vör jeden een vun ehr dat Opfer opfert war.</seg>
          <seg id="b.ACT.21.27" type="verse"> As awer de söben Dage schulln vull warrn, sehn em de Juden ut Asien in den Tempel un bröchten dat ganze Volk in Uprohr, län de Hann an em un schreegen:</seg>
          <seg id="b.ACT.21.28" type="verse"> Ji Männer vun Israel, helpt! Düt is de Minsch, de alle Minschen an alle Enden lehren deiht gegen düt Volk, gegen dat Gesetz un gegen düsse Stell; ok darto hett he de Griechen in den Tempel föhrt un düsse heilige Stell gemeen makt.</seg>
          <seg id="b.ACT.21.29" type="verse"> Denn se harn mit em in de Stadt Trophimus, den Epheser sehn, vun den meenten se, Paulus har em in den Tempel föhrt.</seg>
          <seg id="b.ACT.21.30" type="verse"> Un de ganze Stadt keem in Uprohr un dat Volk leep tosamen. Se greepen awer Paulus un trocken em ut den Tempel rut un alsobald warn de Döhren toslaten.</seg>
          <seg id="b.ACT.21.31" type="verse"> As se em awer dod maken wullen, keem dat Geschrie rup vör den böversten Hauptmann vun de Schaar, dat dat ganze Jerusalem in Uprohr weer.</seg>
          <seg id="b.ACT.21.32" type="verse"> De neem up de Stell de Kriegsknechts un Hauptlüd to sik un leep mank se. As se awer den Hauptmann un de Kriegsknechts sehn dä’n, hörten se up, Paulus to slagen.</seg>
          <seg id="b.ACT.21.33" type="verse"> As awer de Hauptmann neeg an se ran keem, neem he em an un leet em binnen mit twee Keden, un frog, wokeen he weer un wat he dahn har?</seg>
          <seg id="b.ACT.21.34" type="verse"> Awer de een in dat Volk reep düt, de anner dat. Dar he awer nicks Gewisses erfahren kunn vör den Spektakel, leet he em in dat Lager föhren.</seg>
          <seg id="b.ACT.21.35" type="verse"> Un as he an de Treppen keem, mussen em de Kriegsknechts dregen vör de Gewalt vun dat Volk.</seg>
          <seg id="b.ACT.21.36" type="verse"> Denn veel Volk folgte em na un schreeg: Weg mit em!</seg>
          <seg id="b.ACT.21.37" type="verse"> As awer Paulus nu na dat Lager rin föhrt war, sprok he to den Hauptmann: Dörf ik mit di reden? De awer sprok: Kannst du Griechisch?</seg>
          <seg id="b.ACT.21.38" type="verse"> Büst du nich de Egypter, de vör düsse Dag’ en Uprohr makt hett un föhrtest in de Wüstenie rut veer dusend Meuchelmörders?</seg>
          <seg id="b.ACT.21.39" type="verse"> Paulus awer sprok: Ik bün en jüdische Mann vun Tarsen, en Börger vun en namhafte Stadt in Cilicien; ik bä di, gif mi Verlöv, to reden to dat Volk.</seg>
          <seg id="b.ACT.21.40" type="verse"> As he em dat verlöven dä, trä Paulus up de Treppen un wink dat Volk mit de Hand. Do nu en grote Stille war, red he to ehr up Ebräisch un sprok:</seg>
        </div>
        <div id="b.ACT.22" type="chapter">
          <seg id="b.ACT.22.1" type="verse"> Ji Männer, leeven Bröder, un Vaders, hört min Verantwordung an jug.</seg>
          <seg id="b.ACT.22.2" type="verse"> As se awer hörn dä’n, dat he up Ebräisch to ehr sprok, warn se noch stiller. Un he sprok:</seg>
          <seg id="b.ACT.22.3" type="verse"> Ik bün en jüdische Mann, geborn in Tarsen up Cilicien un uptrocken in düsse Stadt, to Gamaliel sin Föt, gelehrt mit allen Fliet in dat väderliche Gesetz un weer en Iwerer um GOtt, gliek wi ji alle sünd hütigen Dags.</seg>
          <seg id="b.ACT.22.4" type="verse"> Un hef düssen Weg verfolgt bet an den Dod. Ik bunn se un överantworde se in dat Gefängnis, beide, Mannslüd un Fruens;</seg>
          <seg id="b.ACT.22.5" type="verse"> As mi ok de Hoheprester un de ganze Hupen vun de Öllsten Tügnis geven deiht, vun weke ik Brev kreeg an de Bröder un reiste na Damaskus, up dat ik, de dar weeren, gebunnen föhrte na Jerusalem dat se pienigt warn.</seg>
          <seg id="b.ACT.22.6" type="verse"> Dat gescheeg awer, as ik hentrecken dä un dicht bi Damaskus keem, um de Middagstied, umfung mi mit een Mal en grot Licht vun den Himmel.</seg>
          <seg id="b.ACT.22.7" type="verse"> Un ik full dal up de Eer un hör en Stimm, de sprok to mi: Saul, Saul, wat verfolgst du mi?</seg>
          <seg id="b.ACT.22.8" type="verse"> Ik antworde awer: HErr, wokeen büst Du? Un He sprok to mi: Ik bün JEsus vun Nazareth, den du verfolgen deihst.</seg>
          <seg id="b.ACT.22.9" type="verse"> De awer mit mi weern, seegen dat Licht un warn bang; de Stimm awer vun den, de mit mi reden dä, hörten se nich.</seg>
          <seg id="b.ACT.22.10" type="verse"> Ik sprok awer: HErr, wat schall ik dohn? De HErr awer sprok to mi: Stah up un gah na Damaskus, dar ward man di seggen vun alles, dat di to dohn verordnet is.</seg>
          <seg id="b.ACT.22.11" type="verse"> As ik awer vör Klarheit vun dat Licht nich sehn kunn, war ik an de Hand föhrt vun de, de mit mi weeren un keem na Damaskus.</seg>
          <seg id="b.ACT.22.12" type="verse"> Dar weer awer en gottesfürchtige Mann na dat Gesetz, Ananias, de en got Gerücht har bi alle Juden, de dar wahnen dä’n.</seg>
          <seg id="b.ACT.22.13" type="verse"> De keem to mi un trä bi mi un sprok to mi: Saul, leeve Broder, seh up. Un ik seeg em an to desülvige Stunn.</seg>
          <seg id="b.ACT.22.14" type="verse"> He awer sprok: Unse Vaders ehr GOtt hett di verordnet, dat du Sinen Willen erkennen un den Gerechten sehn schast un de Stimm ut Sinen Mund hören.</seg>
          <seg id="b.ACT.22.15" type="verse"> Denn du warrst Sin Tüg’ sin to alle Minschen vun dat, wat du sehen un hört hest.</seg>
          <seg id="b.ACT.22.16" type="verse"> Un nu, wat tövst du noch? Stah up un lat di döpen un afwaschen dine Sünnen un rop an den HErrn Sinen Namen!</seg>
          <seg id="b.ACT.22.17" type="verse"> Dat gescheeg awer, as ik wedder na Jerusalem kamen un in den Tempel bäden dä, dat ik entrückt war un seeg Em.</seg>
          <seg id="b.ACT.22.18" type="verse"> Do sprok He to mi: Il un mak di flink ut Jerusalem rut, denn se ward dien Tügnis vun Mi nich upnehmen.</seg>
          <seg id="b.ACT.22.19" type="verse"> Un ik sprok: HErr, se weet sülvst, dat ik gefangen nehmen un schlagen dä de, de an Di glovten, in de Scholen hier un dar.</seg>
          <seg id="b.ACT.22.20" type="verse"> Un as Stephanus, Din Tüg’, sin Blot vergaten war, stunn ik ok darbi un har en Wolgefalln an sin Dod un verwahr de ehr Kleder, de em dod maken dä’n.</seg>
          <seg id="b.ACT.22.21" type="verse"> Un He sprok to mi: Gah hen, denn Ik will di wiet mank de Heiden schicken.</seg>
          <seg id="b.ACT.22.22" type="verse"> Se hörten em awer to bet up düt Wort un fungen an to schrien un sproken: Weg mit düssen vun de Eer, denn dat is nich billig, dat he leven schall.</seg>
          <seg id="b.ACT.22.23" type="verse"> As se awer schrien un ehr Kleder weg schmeeten un den Stoff in de Luft schmieten dä’n,</seg>
          <seg id="b.ACT.22.24" type="verse"> Leet em de Hauptmann in dat Lager föhrn un sä, dat man em utpietschen un verhörn schull, up dat he erfahren dä, um wat för en Orsak se so över em ropen dä’n.</seg>
          <seg id="b.ACT.22.25" type="verse"> As se em awer mit Reemen anbinnen dä’n, sprok Paulus to den Unnerhauptmann, de darbi stunn: Is dat ok recht bi jug, en römischen Minschen ahn Urdeel un Recht uttopietschen?</seg>
          <seg id="b.ACT.22.26" type="verse"> As dat de Unnerhauptmann hören dä, gung he to den Oberhauptmann un vertell em dat un sprok: Wat wullt Du maken? Düsse Minsch is Römisch.</seg>
          <seg id="b.ACT.22.27" type="verse"> Do keem de Oberhauptmann to em un sprok to em: Segg mi, büst du Römisch? He awer sprok: Ja!</seg>
          <seg id="b.ACT.22.28" type="verse"> Un de Oberhauptmann antworde: Ik hef mi düt Börgerrecht mit en grote Summ Geld verschafft. Paulus awer sprok: Ik awer bün ok Römisch geboren!</seg>
          <seg id="b.ACT.22.29" type="verse"> Do trän alsbald vun em weg de em utfragen schulln. Un de Oberhauptmann war bang, as he hören dä, dat he römisch weer un he em bunnen har.</seg>
          <seg id="b.ACT.22.30" type="verse"> Den annern Dag wull he gewiß erfahren, warum he verklagt war vun de Juden un löste em vun de Banden un leet de Hohenpresters un ehren ganzen Rat kamen un föhrte Paulus rut un stellte em mank se.</seg>
        </div>
        <div id="b.ACT.23" type="chapter">
          <seg id="b.ACT.23.1" type="verse"> Paulus awer seeg den Rat an un sprok: Ji Männer, leeven Bröder, ik hef mit en ganz gut Geweten wandelt vör GOtt bet up düssen Dag.</seg>
          <seg id="b.ACT.23.2" type="verse"> De Hoheprester Ananias awer befohl de, de um em stahn dä’n, dat se em up den Mund schlogen.</seg>
          <seg id="b.ACT.23.3" type="verse"> Do sprok Paulus to em: GOtt ward di slagen, du gekalkte Wand, du sittst dar un richst mi na dat Gesetz un heetst mi slagen gegen dat Gesetz.</seg>
          <seg id="b.ACT.23.4" type="verse"> De awer umher stahn dä’n, sproken: Schellst du GOtt Sin Hoheprester?</seg>
          <seg id="b.ACT.23.5" type="verse"> Un Paulus sprok: Leeven Bröder, ik wuß nich, dat he de Hoheprester is. Denn dar steiht schreben: Den Böversten vun din Volk schast du nich fluchen!</seg>
          <seg id="b.ACT.23.6" type="verse"> As awer Paulus erfahren dä, dat een Deel Sadducäer weer un de anner Deel Pharisäer, reep he rin in den Rat: Ji Männer, leeven Bröder, ik bün en Pharisäer un Söhn vun enen Pharisäer. Ik warr anklagt wegen de Hoffnung un de Uperstahung vun de Doden willen.</seg>
          <seg id="b.ACT.23.7" type="verse"> As he awer dat sä, war en Uprohr mank de Pharisäer un Sadducäer un de Hupen deelte sik.</seg>
          <seg id="b.ACT.23.8" type="verse"> Denn de Sadducäer seggt, dar is keen Uperstahung, noch Engel, noch GEist; de Pharisäer awer bekennen beiderlei.</seg>
          <seg id="b.ACT.23.9" type="verse"> Do war awer en grot Geschrig. Un de Schriftgelehrten, soveel vun ehr Pharisäer weeren, stunnen up, streden un sproken: Wi finnen nicks Böses an düssen Minschen; hett awer en GEist oder en Engel mit em redt, so könnt wi mit GOtt nich strieden.</seg>
          <seg id="b.ACT.23.10" type="verse"> As awer de Uprohr grot war, war de böverste Hauptmann bang, se muchen Paulus terrieten; un leet dat Kriegsvolk dal gahn un em vun ehr rieten un in dat Lager föhren.</seg>
          <seg id="b.ACT.23.11" type="verse"> Den annern Dag awer in de Nacht stunn de HErr bi em un sprok: Hef goden Moth, denn gliekerwies as du vun Mi in Jerusalem tügt hest, so must du ok in Rom tügen.</seg>
          <seg id="b.ACT.23.12" type="verse"> As dat awer Dag war, dä’n sik etliche Juden tosamen un verbunden sik, weder to eten noch to drinken bet dat se Paulus dod makt harn.</seg>
          <seg id="b.ACT.23.13" type="verse"> Se weern awer mehr as veertig, de düssen Bund maken dä’n.</seg>
          <seg id="b.ACT.23.14" type="verse"> De trän to de Hohenpresters un Öllsten un sproken: Wi hebbt uns verbindlich makt, nicks antobieten, bet wi Paulus dod makt hebbt.</seg>
          <seg id="b.ACT.23.15" type="verse"> So doht nu den Oberhauptmann un den Rat kund, dat he em morgen to jug föhren deiht, as wullt ju em en beten verhörn; wi awer sünd bereit, em dod to maken, ehr denn he vör jug kamen deiht.</seg>
          <seg id="b.ACT.23.16" type="verse"> As awer Paulus sin Schwestersöhn vun den Anschlag hör, keem he darhen un gung in dat Lager un verkündigte Paulus dat.</seg>
          <seg id="b.ACT.23.17" type="verse"> Paulus awer reep to sik een vun de Unnerhauptlüd un sprok: Düssen Jüngling bring hen na den Oberhauptmann, denn he hett em wat to seggen.</seg>
          <seg id="b.ACT.23.18" type="verse"> De neem em an un föhrte em to den Oberhauptmann un sprok: De gebundene Paulus reep mi to sik un bä mi, düssen Jüngling to di to bringen, de di wat to seggen hett.</seg>
          <seg id="b.ACT.23.19" type="verse"> Do neem em de Oberhauptmann bi de Hand un gung an en besonnern Ort un frog em: Wat is, dat du mi to seggen hest?</seg>
          <seg id="b.ACT.23.20" type="verse"> He awer sprok: De Juden sünd eens worden, di to bäden, dat du morgen Paulus vör den Rat bringen letst, as wulln se em en beten verhören.</seg>
          <seg id="b.ACT.23.21" type="verse"> Awer tru du ehr nich, denn dar hollen up em mehr as veertig Männer mank ehr, de hebbt sik verbunden, weder to eten noch to drinken, bet se Paulus dod makt un sünd nu bereit un tövt up din Bescheed.</seg>
          <seg id="b.ACT.23.22" type="verse"> Do leet de Oberhauptmann den Jüngling vun sik un gebod em, dat he nüms seggen dä, dat he em sülvst düt apenbart har.</seg>
          <seg id="b.ACT.23.23" type="verse"> Un he reep to sik twee Unnerhauptlüd un sprok: Makt twee hunnert Kriegsknechts fardig, dat se na Cäsarea trecken un söbentig Rieders un hunnert Schützen up de drüdde Stunn vun de Nacht.</seg>
          <seg id="b.ACT.23.24" type="verse"> Un kriegt de Peer torecht, dat se Paulus darup setten un bringen em säker na Felix, den Landpleger.</seg>
          <seg id="b.ACT.23.25" type="verse"> Un schrev enen Breef vun düssen Inholt:</seg>
          <seg id="b.ACT.23.26" type="verse"> »Claudius Lysias an den leeven Landpleger Felix, Freude tovör!</seg>
          <seg id="b.ACT.23.27" type="verse"> Düssen Mann harn de Juden grepen un wulln em dod makt hebben. Do keem ik mit dat Kriegsvolk dartwischen un rett em vun ehr un hör, dat he en Römer is.</seg>
          <seg id="b.ACT.23.28" type="verse"> As ik awer de Orsak erfahren wull, warum se em beschuldigen dä’n, föhrte ik em in ehren Rat.</seg>
          <seg id="b.ACT.23.29" type="verse"> Dar funn ik, dat he beschuldigt war vun de Fragen vun ehr Gesetz, awer keen Anklage verdeen Dod oder Gefängnis.</seg>
          <seg id="b.ACT.23.30" type="verse"> Un as vör mi keem, dat etliche Juden up em hollen dä’n, schick ik em vun de Stunn an to di un befohl de Klägers ok dat se för di seggen doht, wat se gegen em harn. Nu leev wol!«</seg>
          <seg id="b.ACT.23.31" type="verse"> De Kriegsknechts, as ehr befahlen weer, neemen Paulus un föhrten em bi de Nacht na Antipatris.</seg>
          <seg id="b.ACT.23.32" type="verse"> Den annern Dag awer leeten se de Bröders mit em trecken un kehrten wedder um na dat Lager.</seg>
          <seg id="b.ACT.23.33" type="verse"> As de na Cäsarea keemen, överantworden se den Breef an den Landpleger un stellten em Paulus ok vör.</seg>
          <seg id="b.ACT.23.34" type="verse"> As de Landpleger den Breef leest har, frog he, ut wat för en Land he weer? Un as he hörn dä, dat he ut Cilicien weer, sprok he:</seg>
          <seg id="b.ACT.23.35" type="verse"> Ik will di verhören, wenn dine Verklägers ok dar sünd. Un he leet em verwahren in Herodes sin Richthus.</seg>
        </div>
        <div id="b.ACT.24" type="chapter">
          <seg id="b.ACT.24.1" type="verse"> Na fief Dag trock hendal de Hoheprester Ananias, mit de Öllsten un mit den Redner Tertullus; de träden vör den Landpleger gegen Paulus up.</seg>
          <seg id="b.ACT.24.2" type="verse"> As he awer ropen war, fung Tertullus an to verklagen un sprok:</seg>
          <seg id="b.ACT.24.3" type="verse"> Dat wi in groten Freden leven doht unner di un veele redliche Daden düt Volk wedderfahren dörch dine Vörsichtigkeit, allerleevste Felix, dat neemt wi an allerwege un allenthalben mit alle Dankbarkeit.</seg>
          <seg id="b.ACT.24.4" type="verse"> Up dat ik di nich to lang uphollen doh, bä ik di, du wullst uns körtlich hörn na dine Sachtmödigkeit.</seg>
          <seg id="b.ACT.24.5" type="verse"> Wi hebbt düssen Mann funnen as en Pestilenz un de en Uplop mak wedder alle Juden up den ganzen Eerdboden un en Vörnehmster vun de Nazarener ehr Sekte.</seg>
          <seg id="b.ACT.24.6" type="verse"> De ok versöcht hett, den Tempel to entweihn, weken wi ok grepen hebbt un wulln em richtet hebben na unse Gesetz.</seg>
          <seg id="b.ACT.24.7" type="verse"> Awer Lysias, de Hauptmann, keem dat tovör un föhrte em mit grote Gewalt ut unse Hann.</seg>
          <seg id="b.ACT.24.8" type="verse"> Un leet sin Verkläger to di kamen, vun weke du kannst, so du dat utforschen wullt, di na all dat erkundigen, um wat wi em verklagt.</seg>
          <seg id="b.ACT.24.9" type="verse"> De Juden stimmten ok darto bi un sproken, dat verhöll sik so.</seg>
          <seg id="b.ACT.24.10" type="verse"> Paulus awer, as de Landpleger em wink, dat he reden schull, antworde: Dewiel ik weet, dat du in düt Volk nu veele Jahr en Richter büst, will ik mit goden Moth mi verantworden.</seg>
          <seg id="b.ACT.24.11" type="verse"> Denn du kannst erfahren, dat dat nich mehr as twölf Dag’ sünd, dat ik bün rup na Jerusalem kamen, antobäden.</seg>
          <seg id="b.ACT.24.12" type="verse"> Ok hebbt se mi nich funnen in den Tempel mit jemand reden oder en Uprohr maken mank dat Volk, weder in de Scholen, noch in de Städte.</seg>
          <seg id="b.ACT.24.13" type="verse"> Se könnt mi ok nich överföhren um wat se mi verklagt.</seg>
          <seg id="b.ACT.24.14" type="verse"> Dat bekenn ik di awer, dat ik up düssen Weg, den se en Sekte heeten doht, also min Vaders GOtt deenen doh, dat ik alles glov, wat schreben steiht in dat Gesetz un de Propheten;</seg>
          <seg id="b.ACT.24.15" type="verse"> Un hef de Hoffnung to GOtt, up weke ok se sülvst töven doht, nemlich dat tokünftig si de Uperstahung vun de Doden, beide, vun de Gerechten un de Ungerechten.</seg>
          <seg id="b.ACT.24.16" type="verse"> In densülvigen awer öv ik mi, to hebben en unverletzt Geweten allenhalben, beides, gegen GOtt un de Minschen.</seg>
          <seg id="b.ACT.24.17" type="verse"> Awer na veele Jahr bün ik kamen un hef en Almosen un Opfer bröcht vör min Volk.</seg>
          <seg id="b.ACT.24.18" type="verse"> Darbi funnen se mi, dat ik mi reinigen leet in den Tempel, ohn allen Rumor un Uprohr.</seg>
          <seg id="b.ACT.24.19" type="verse"> Dat weern awer etliche Juden ut Asien, weke schulln hier sin vör di un mi verklagen, so se wat gegen mi harn.</seg>
          <seg id="b.ACT.24.20" type="verse"> Oder lat düsse sülvst seggen, ob se wat Unrechtes an mi funnen hebbt, dewiel dat ik hier stahn doh vör den Rat.</seg>
          <seg id="b.ACT.24.21" type="verse"> Ohn alleen um dat een Wort as ik mank ehr stunn un ropen dä: Över de Uperstahung vun de Doden war ik hüt vun jug verklagt.</seg>
          <seg id="b.ACT.24.22" type="verse"> As awer Felix dat hörn dä, höll he se hen, denn he wuß ganz wol vun düssen Weg un sprok: Wenn Lysias, de Hauptmann, dal kummt, so will ik jug Sak unnersöken.</seg>
          <seg id="b.ACT.24.23" type="verse"> He befohl awer den Unnerhauptmann, Paulus fast to holn un em in Ruh to laten un keenen vun de Sinigen to wehren, em to deenen, oder to em to kamen.</seg>
          <seg id="b.ACT.24.24" type="verse"> Na etliche Dag’ awer keem Felix mit sin Fru Drusilla, de en Jüdin weer, un förrer Paulus un hör em vun den Gloven an Christus.</seg>
          <seg id="b.ACT.24.25" type="verse"> As awer Paulus reden dä vun de Gerechtigkeit un vun de Küschheit un vun dat tokamende Gericht, verfehr Felix sik un antworde: Gah hen up düt Mal, wenn ik gelegene Tied hef, will ik di herropen laten.</seg>
          <seg id="b.ACT.24.26" type="verse"> He hoffte awer darbi, dat em vun Paulus schull Geld geven warn, dat he em los gev, darum leet he em ok oft förrern un besprok sik mit em.</seg>
          <seg id="b.ACT.24.27" type="verse"> As awer twee Jahr um weern, keem Portius Festus an Felix sin Stell. Felix awer wull de Juden en Woldat erwiesen un leet Paulus gefangen torüch.</seg>
        </div>
        <div id="b.ACT.25" type="chapter">
          <seg id="b.ACT.25.1" type="verse"> As nu Festus in dat Land kamen weer, trock he na dree Dag rup vun Cäsarea na Jerusalem.</seg>
          <seg id="b.ACT.25.2" type="verse"> Dar keemen vör em de Hohenprester un de Vörnehmsten vun de Juden un klagten gegen Paulus un versöchten em.</seg>
          <seg id="b.ACT.25.3" type="verse"> Un bän um en Gunst gegen Paulus, dat he em förrern leet na Jerusalem un stellten em na, dat se em unnerwegs umbrochten.</seg>
          <seg id="b.ACT.25.4" type="verse"> Do antworde Festus, Paulus ward jo bewahrt in Cäsarea, awer he ward na en korte Tied wedder darhen trecken.</seg>
          <seg id="b.ACT.25.5" type="verse"> Weke nu mank jug darto in Stann sünd, (sprok he) de lat mit dal trecken un den Mann verklagen, so wat an em is.</seg>
          <seg id="b.ACT.25.6" type="verse"> As he awer bi ehr mehr denn twee Dag west weer, trock he dal na Cäsarea un den annern Dag sett he sik up sinen Richtstohl un leet Paulus halen.</seg>
          <seg id="b.ACT.25.7" type="verse"> As de nu kamen dä, trän um em her de Juden, de vun Jerusalem dal kamen weern un brochten veele un sware Anklagen gegen Paulus vör, de se nich bewiesen kunnen;</seg>
          <seg id="b.ACT.25.8" type="verse"> Wiel he sik verantworde: Ik hef mi weder an de Juden ehr Gesetz, noch an den Tempel, noch an den Kaiser versündigt.</seg>
          <seg id="b.ACT.25.9" type="verse"> Festus awer wull de Juden en Gunst bewiesen un antworde Paulus un sprok: Wist du rup na Jerusalem un di dar över düt vör mi richten laten?</seg>
          <seg id="b.ACT.25.10" type="verse"> Paulus awer sprok: Ik stah vör den Kaiser sin Gericht, dar schall ik mi richten laten. De Juden hef ik keen Leed dahn, as du ok up dat beste weeten deihst.</seg>
          <seg id="b.ACT.25.11" type="verse"> Hef ik awer jemand Unrecht dahn un des Dodes weert handelt, so weiger ik mi nich to starven. Is dar awer nicks an dat, um wat se mi verklagt, so kann nüms mi ehr övergeven. Ik berop mi up den Kaiser.</seg>
          <seg id="b.ACT.25.12" type="verse"> Do besprok sik Festus mit den Rat un antworde: Up den Kaiser hest du di beropen, to den Kaiser schast du trecken.</seg>
          <seg id="b.ACT.25.13" type="verse"> Awer na etliche Dag’ keemen de König Agrippas un Bernice na Cäsarea, Festus to empfangen.</seg>
          <seg id="b.ACT.25.14" type="verse"> Un as se veele Dag’ dar west weern, lä Festus den König de Sak mit Paulus vör, un sprok: Hier is en Mann, den Felix gefangen torüch laten hett.</seg>
          <seg id="b.ACT.25.15" type="verse"> Um den sin willen de Hohenpresters un Öllsten vun de Juden vör mi kamen sünd, as ik to Jerusalem weer un bän dä’n, ik schull em richten laten.</seg>
          <seg id="b.ACT.25.16" type="verse"> Weke ik antworde: Dat is de Römer ehr Wies’ nich, dat en Minsch ton Dod övergeven ward, bevör de Verklagte sine Ankläger gegenwärtig hett un Gelegenheit kriegen deiht, sik gegen de Anklag to verantworden.</seg>
          <seg id="b.ACT.25.17" type="verse"> As se awer hier tosamen kamen dä’n, mak ik keen Vertögerung un heel den annern Dag Gericht un leet den Mann vörbringen.</seg>
          <seg id="b.ACT.25.18" type="verse"> As awer de Verklägers vörträden, brochten se keene Beschuldigung gegen em vör de ik mi vermoden weer.</seg>
          <seg id="b.ACT.25.19" type="verse"> Se harn awer etliche Fragen gegen em vun ehren Averglowen un vun enen verstorbenen JEsus, vun den Paulus sä, dat he leven dä.</seg>
          <seg id="b.ACT.25.20" type="verse"> Dar ik awer nicks vun de Frag verstahn dä, sprok ik, ob he wull na Jerusalem reisen un dar sik daröver richten laten?</seg>
          <seg id="b.ACT.25.21" type="verse"> As awer Paulus sik beropen dä, dat he up den Kaiser sin Erkenntnis behollen war, leet ik em behollen, bet dat ik em na den Kaiser schicken kann.</seg>
          <seg id="b.ACT.25.22" type="verse"> Agrippa awer sprok to Festus: Ik much den Minschen ok gern hören. He awer sprok: Morgen schast du em hören!</seg>
          <seg id="b.ACT.25.23" type="verse"> Un den annern Dag, as Agrippa un Bernice keemen mit groten Stat un in dat Richthus gungen mit de Hauptlüd un de vörnehmsten Männer vun de Stadt, un as Festus dat befehlen dä, wör Paulus bröcht.</seg>
          <seg id="b.ACT.25.24" type="verse"> Un Festus sprok: Leeve König Agrippa un all ji Männer, de ji mit uns hier sünd, dar seht ji den, um weken mi de ganze Hupen vun de Juden angahn hett, sowol to Jerusalem as ok hier un schreegen, he schull nich länger leven.</seg>
          <seg id="b.ACT.25.25" type="verse"> Ik awer, as ik vernehmen dä, dat he nicks dahn har, wat den Dod werth weer un he ok sik sülvst up den Kaiser beropen dä, hef ik beslaten, em hentoschicken.</seg>
          <seg id="b.ACT.25.26" type="verse"> Nu awer hef ik nicks Gewisses vun em, dat ik den Herrn schreben kann. Darum hef ik em vorföhren laten vör jug, allermeist vör di, König Agrippa, up dat ik na geschehene Unnersökung wat hebben much, dat ik schreben kann.</seg>
          <seg id="b.ACT.25.27" type="verse"> Denn dat dünkt mi en ungeschickte Sak to sin, enen Gefangenen to schicken un keen Orsak gegen em uptowiesen hebben.</seg>
        </div>
        <div id="b.ACT.26" type="chapter">
          <seg id="b.ACT.26.1" type="verse"> Agrippa awer sprok to Paulus: Du hest Verlöv vör di to reden. Do verantworde sik Paulus un reck de Hand ut:</seg>
          <seg id="b.ACT.26.2" type="verse"> Dat is mi sehr leev, leeve König Agrippa, dat ik mi hüt vör di verantworden schall vör alles, wat ik vun de Juden beschuldigt war.</seg>
          <seg id="b.ACT.26.3" type="verse"> Allermeist wiel du weest alle Sitten un Fragen vun de Juden. Darum bä ik di, du wullst mi geduldig hörn.</seg>
          <seg id="b.ACT.26.4" type="verse"> Twar min Leven vun Jugend up, woans dat vun Anfang mank düt Volk to Jerusalem tobrocht is, weeten alle Juden wol,</seg>
          <seg id="b.ACT.26.5" type="verse"> De mi vörher kennt hebbt, wenn se dat wulln betügen. Denn ik bün en Pharisäer west, weke is de strengste Sekte vun unsern Gottesdeenst.</seg>
          <seg id="b.ACT.26.6" type="verse"> Un nu stah ik un warr verklagt wegen de Hoffnung up de Tosag, de geschehn is vun GOtt an unse Vaders.</seg>
          <seg id="b.ACT.26.7" type="verse"> To weke hoffen de twölf Geschlechter vun de Unsern to kamen, indem se Dag un Nacht mit groten Fliet GOtt deenen doht. Wegen düsse Hoffnung warr ik, leeve König Agrippa, vun de Juden beschuldigt.</seg>
          <seg id="b.ACT.26.8" type="verse"> Warum ward dat för unglovlich vun jug holen, dat GOtt Dode uperweckt?</seg>
          <seg id="b.ACT.26.9" type="verse"> Twar ik meen ok bi mi sülvst, ik muß veel towedder dohn JEsus vun Nazareth Sinen Namen.</seg>
          <seg id="b.ACT.26.10" type="verse"> As ik denn ok to Jerusalem dahn hef, as ik veele Hillige in dat Stockhus sluten dä, nadem ik Macht vun de Hohenpresters darto kregen har. Un wenn se dod makt warn, hölp ik dat Ordeel spreken.</seg>
          <seg id="b.ACT.26.11" type="verse"> Un dörch alle Scholen pienig ik se oft un dwung se to lästern un weer över alle Maten dull up se, verfolgte se ok bet in de fremden Städe.</seg>
          <seg id="b.ACT.26.12" type="verse"> As ik nu intwischen na Damaskus reisen dä, utrüst mit Macht un Befehl vun de Hohenpresters,</seg>
          <seg id="b.ACT.26.13" type="verse"> Midden an helligen Dag, leeve König, seeg ik up den Weg, dat en Licht vun den Himmel, heller as de Glanz vun de Sünn, mi un de mit mi reisten, umlüchten dä.</seg>
          <seg id="b.ACT.26.14" type="verse"> As wi nu alle up de Eer dal fullen, hör ik en Stimm to mi reden, de sprok up Ebräisch: Saul, Saul, wat verfolgst du mi, dat ward di swar warn, gegen den Stöker achter ut to slagen.</seg>
          <seg id="b.ACT.26.15" type="verse"> Ik awer sprok: HErr, wer büst Du? He sprok: Ik bün JEsus, den du verfolgen deihst, awer stah up un trä up din Föt.</seg>
          <seg id="b.ACT.26.16" type="verse"> Denn darto bün Ik di erschienen, dat Ik di bestellen doh to enen Deener und Tügen vun dat, wat du sehn hest un dat Ik di noch will sehn laten.</seg>
          <seg id="b.ACT.26.17" type="verse"> Un will di redden vun dat Volk un vun de Heiden, mank weke Ik di nu schicken doh,</seg>
          <seg id="b.ACT.26.18" type="verse"> Uptodohn ehre Ogen, dat se sik bekehren doht vun de Düsternis to dat Licht un vun den Satan sin Gewalt to GOtt, to empfangen Vergebung vun de Sünnen un dat Arvdeel samt de, de hilligt warn dörch den Gloven an Mi.</seg>
          <seg id="b.ACT.26.19" type="verse"> Darum, leeve König Agrippa, weer ik gegen de himmlische Erschienung nich unglövig;</seg>
          <seg id="b.ACT.26.20" type="verse"> Sonnern verkündig toeerst de Lüd in Damaskus un Jerusalem un in alle Gegenden vun dat jüdische Land, ok de Heiden, dat se Buße dä’n un sik bekehrten to GOtt un dä’n rechtschaffene Warke dörch Buße.</seg>
          <seg id="b.ACT.26.21" type="verse"> Darum hebbt mi de Juden in den Tempel grepen un versöchten, mi dod to maken.</seg>
          <seg id="b.ACT.26.22" type="verse"> Awer dörch GOtt Sine Hülp is mi dat gelungen, un stah bet up düssen Dag un tüge, beide, de Lütten un de Groten un segg nicks as wat de Propheten un Moses seggt hebbt, dat geschehn schull.</seg>
          <seg id="b.ACT.26.23" type="verse"> Dat Christus schull lieden un de eerste sin ut de Uperstahung vun de Doden un verkündigen en Licht vör dat Volk un de Heiden.</seg>
          <seg id="b.ACT.26.24" type="verse"> As he awer all düt to sin Verantwordung seggen dä, sprok Festus mit lude Stimm: Paulus, du rasest, de grote Gelehrsamkeit makt di unsinnig.</seg>
          <seg id="b.ACT.26.25" type="verse"> He awer sprok: Min leeve Festus, ik rase nich, sonnern ik rede wahre un vernünftige Worde.</seg>
          <seg id="b.ACT.26.26" type="verse"> Denn de König, to den ik fröhlich reden doh, weet dat wol. Deen ik weet nicks vun dat, dat verborgen is, denn all dat is nich in enen Winkel geschehn.</seg>
          <seg id="b.ACT.26.27" type="verse"> Glovst du, König Agrippa, an de Propheten? Ik weet, dat du gloven deihst.</seg>
          <seg id="b.ACT.26.28" type="verse"> Agrippa awer sprok to Paulus: Dar fehlt nich veel an, dat du mi överreden deihst, dat ik en Christ warr.</seg>
          <seg id="b.ACT.26.29" type="verse"> Paulus awer sprok: Ik wünsch vör GOtt, dat fehl an veel oder wenig, dat nich alleen du, sonnern alle, de mi hüt hörn doht, so warn as ik bün, ohne düsse Keden.</seg>
          <seg id="b.ACT.26.30" type="verse"> Un as he dat seggt har, stunn de König up un de Landpleger un Bernice un de mit em dar sitten dä’n,</seg>
          <seg id="b.ACT.26.31" type="verse"> Un gungen bi Siet, redten mit enanner un sproken: Düsse Minsch hett nicks dahn, dat des Dodes oder de Keden weert is.</seg>
          <seg id="b.ACT.26.32" type="verse"> Agrippa awer sprok to Festus: Düsse Minsch har los geven warn kunnt, wenn he sik nich up den Kaiser beropen har.</seg>
        </div>
        <div id="b.ACT.27" type="chapter">
          <seg id="b.ACT.27.1" type="verse"> As dat awer beslaten weer, dat wi na Italien schepen schulln, övergeven se Paulus un etliche annere Gefangene den Unnerhauptmann vun de kaiserliche Schaar, mit Namen Julius.</seg>
          <seg id="b.ACT.27.2" type="verse"> As wi awer in en Schip ut Adramytium träden, up dat wi na Asien hen schepen schulln, föhrn wi vun dat Land; un dar weer mit uns Aristarchus ut Macedonien vun Thessalonich;</seg>
          <seg id="b.ACT.27.3" type="verse"> Un den annern Dag keemen wi an to Sidon. Un Julius heel sik fründlich gegen Paulus, verlav em to sine goden Frünn to gahn un sik to plegen.</seg>
          <seg id="b.ACT.27.4" type="verse"> Un vun dar fahren wi af un schepten unner Cypern hen, darum, dat uns de Wind entgegen weer.</seg>
          <seg id="b.ACT.27.5" type="verse"> Un schepten up dat Meer vör Cilicien un Pamphylien vörbi un keemen gen Myra in Lycien.</seg>
          <seg id="b.ACT.27.6" type="verse"> Un dar funn de Unnerhauptmann en Schip vun Alexandrien, dat na Italien schepen dä un brocht uns darup.</seg>
          <seg id="b.ACT.27.7" type="verse"> As wi awer langsam schepen dä’n un in veele Dag’ kum na Knidus keemen, (denn de Wind weer gegen uns) schepten wi unner Kreta hen, na de Stadt Salmone.</seg>
          <seg id="b.ACT.27.8" type="verse"> Un as wi dar kum vöröver, do keemen wi an en Stell, de Gutfurt heeten deiht, dat weer dicht bi de Stadt Lasea.</seg>
          <seg id="b.ACT.27.9" type="verse"> As nu veel Tied vergahn weer, un dat nu gefährlich weer to schepen, darum dat ok de Fasten all vörbi weern, vermahn se Paulus,</seg>
          <seg id="b.ACT.27.10" type="verse"> Un sprok to ehr: Leeve Männer, ik seh, dat de Schipfahrt mit Gefahr un groten Schaden vör sik gahn will, nich alleen vun de Last un dat Schip, sonnern ok för uns Leven.</seg>
          <seg id="b.ACT.27.11" type="verse"> Awer de Unnerhauptmann glovte den Schiper un den Stüermann mehr denn dat wat Paulus seggt har.</seg>
          <seg id="b.ACT.27.12" type="verse"> Un wiel de Haven ungelegen weer to överwintern, düch dat de meisten ratsamer, vun dar weg to fahren, ob se kamen kunnen na Phönice to överwintern, dat is en Haven up Kreta, gegen den Wind Südwest un Nordwest.</seg>
          <seg id="b.ACT.27.13" type="verse"> As awer de Südwind weihn dä un se meenen, se harrn nu ehr Vörnehmen, maken se sik na Assos un fahren an Kreta hen.</seg>
          <seg id="b.ACT.27.14" type="verse"> Nich lang naher steeg gegen ehr Vörnehmen en Gegenwind up, den man Nordost heeten deiht.</seg>
          <seg id="b.ACT.27.15" type="verse"> Un as dat Schip fatet war un sik nich gegen den Wind richten kunn, geven wi dat up un swevten also.</seg>
          <seg id="b.ACT.27.16" type="verse"> Wi keemen awer an en Insel, de Klauda heeten deiht, dar kunnen wi kum en Boot tofat kriegen.</seg>
          <seg id="b.ACT.27.17" type="verse"> Dat bröchten wi up un brukten de Hülp un bunnen dat unner an dat Schip, denn wi weern bang, dat much in de Syrten drieben un leeten de Segel dal un fahrten so.</seg>
          <seg id="b.ACT.27.18" type="verse"> Un as wi groten Storm erleeden harn, dä’n se den nächsten Dag enen Utworp.</seg>
          <seg id="b.ACT.27.19" type="verse"> Un den drüdden Dag schmeeten wi mit unse Hann dat Redschop ut dat Schip.</seg>
          <seg id="b.ACT.27.20" type="verse"> As awer in veele Dag weder de Sünn noch de Steern to sehn weern, un keen kleene Storm uns entgegen weer, weer alle Hoffnung up unser Leven vörbi.</seg>
          <seg id="b.ACT.27.21" type="verse"> Un as man lang nicks eten har, lä Paulus sik in dat Mittel un sprok: Leeve Männer, ji harrt mi gehorchen schullt un nich vun Kreta upbraken un uns dat Lieden un den Schaden erspart hebben.</seg>
          <seg id="b.ACT.27.22" type="verse"> Un nu ermahn ik jug, dat ji unverzagt west, denn keen vun uns ward um sin Leven kamen, ohne alleen dat Schip.</seg>
          <seg id="b.ACT.27.23" type="verse"> Denn düsse Nacht hett GOtt Sin Engel bi mi stahn, den ik tovör un den ik deen.</seg>
          <seg id="b.ACT.27.24" type="verse"> Un sprok: Wes’ nich bang, Paulus, du must vör den Kaiser stellt warrn; un süh, GOtt hett di schenkt de alle, de mit di schepen doht.</seg>
          <seg id="b.ACT.27.25" type="verse"> Darum, leeve Männer, west unverzagt, denn ik glov GOtt, dat ward so kamen, as mi seggt is.</seg>
          <seg id="b.ACT.27.26" type="verse"> Wi musten awer anfahren an en Insel.</seg>
          <seg id="b.ACT.27.27" type="verse"> As awer de veerteinste Nacht keem un wi in Adria fahren um Middernacht meenten de Schepslüd, se keemen wol an dat Land.</seg>
          <seg id="b.ACT.27.28" type="verse"> Un se schmeeten dat Lot un funnen twintig Faden deep un en beten wieder hen senkten se nochmals un funnen föftein Faden.</seg>
          <seg id="b.ACT.27.29" type="verse"> Dar warrn se bang, dat se an en harte Ort anstöten kunnen un schmeeten achter ut dat Schip veer Ankers un wünschten, dat de Dag keem.</seg>
          <seg id="b.ACT.27.30" type="verse"> As awer de Schepslüd de Flucht söchten ut dat Schip un dat Boot dal leeten in dat Meer un geven vör, se wulln de Anker vör ut dat Schip laten;</seg>
          <seg id="b.ACT.27.31" type="verse"> Sprok Paulus to den Unnerhauptmann un de Kriegsknechte: Wenn düsse nich in dat Schip blieven, so künnt ji nich an Leven blieven.</seg>
          <seg id="b.ACT.27.32" type="verse"> Do schneden de Kriegsknechte den Strick af vun dat Boot un leeten dat fallen.</seg>
          <seg id="b.ACT.27.33" type="verse"> Un as dat anfung, Dag to warrn, ermahnte Paulus se alle, dat se Spies’ to sik nehmen schulln un sprok: Hüt is de veerteinste Dag, dat ji töven doht un ahn Eten sünd; un hebbt nicks to jug nahmen.</seg>
          <seg id="b.ACT.27.34" type="verse"> Darum vermahn ik jug, Spies’ to nehmen, jug to erquicken, denn keenen vun jug ward en Haar vun den Kopp fallen.</seg>
          <seg id="b.ACT.27.35" type="verse"> Un as he dat seggt har, neem he dat Brod, dankte GOtt för alle un brok dat un fung an to eten.</seg>
          <seg id="b.ACT.27.36" type="verse"> Dar warn se alle goden Moths un neemen ok Spies’.</seg>
          <seg id="b.ACT.27.37" type="verse"> Unser weern awer alltosamen twee hunnert söß un söbentig Seelen in dat Schip.</seg>
          <seg id="b.ACT.27.38" type="verse"> Un as se satt weern, maken se dat Schip lichter un schmeeten dat Korn in de See.</seg>
          <seg id="b.ACT.27.39" type="verse"> As dat awer Dag war, kennten se dat Land nich. En Haven awer un en Över, warn se wies, daran wulln se dat Schip drieven laten, wenn dat möglich weer.</seg>
          <seg id="b.ACT.27.40" type="verse"> Un as se de Anker uphalen dä’n, leeten se sik drieven un lösten de Roderbannen up un richten den Segelbom na den Wind un trachten na dat Över.</seg>
          <seg id="b.ACT.27.41" type="verse"> Un as wi föhrten up enen Ort, de up beide Sieden See har, stött dat Schip op un dat Vörrerdeel blev unbeweglich fast stahn, awer dat Achterdeel brok ut enanner vun de Gewalt vun de Waggen.</seg>
          <seg id="b.ACT.27.42" type="verse"> De Kriegsknechts awer harn en Rat, de Gefangenen dod to maken, up dat nich Jemand, de rut schwimmen dä, weglopen kunn.</seg>
          <seg id="b.ACT.27.43" type="verse"> Awer de Unnerhauptmann wull Paulus erholln un weer gegen ehr Vörnehmen un leet, de schwimmen kunnen, sik toeerst in de See laten un sik na dat Land to redden.</seg>
          <seg id="b.ACT.27.44" type="verse"> De annern awer, etliche up de Bred, etliche up dat, wat vun dat Schip weer. Un also keemen se alle wolbeholln an dat Land.</seg>
        </div>
        <div id="b.ACT.28" type="chapter">
          <seg id="b.ACT.28.1" type="verse"> Un as wi rutkeemen, erfohrn wi, dat de Insel Melite heeten dä.</seg>
          <seg id="b.ACT.28.2" type="verse"> De leeven Lüd awer bewiesten uns nich geringe Fründschop, makten en Füer an un neemen uns alle up wegen den Regen, de över uns kamen weer, un wegen de Küll.</seg>
          <seg id="b.ACT.28.3" type="verse"> As awer Paulus en Hupen Buschholt tosamen raken un em up dat Füer leggen dä, keem en Otter vun de Hitt un fahr Paulus an de Hand.</seg>
          <seg id="b.ACT.28.4" type="verse"> As awer de leeven Lüd dat Deert an sin Hand hangen seegen, sproken se unner enanner: Düsse Minsch mutt en Mörder sin, den de Rache nich leven lett, ob he ok de See entgahn is.</seg>
          <seg id="b.ACT.28.5" type="verse"> He awer schlenker dat Deert in dat Füer un em wedderfohr nicks Övels.</seg>
          <seg id="b.ACT.28.6" type="verse"> Se awer tövten, ob he schwellen war, oder dod dalfalln. As se awer lang töven un sehn dä’n, dat em nicks Ungeheures wedderfohr, warn se annern Sinns un sproken, he weer en GOtt.</seg>
          <seg id="b.ACT.28.7" type="verse"> An düsse Ort awer har de Öbberste vun de Insel, mit Namen Publius, en Landgut, de neem uns up un beharbargte uns dree Dag’ fründlich.</seg>
          <seg id="b.ACT.28.8" type="verse"> Dat gescheeg awer, dat Publius sin Vader an dat Fewer un an den Ruhr liggen dä. To den gung Paulus rin un bä un lä sin Hand up em un mak em gesund.</seg>
          <seg id="b.ACT.28.9" type="verse"> As dat geschehn dä, keemen ok de annern up de Insel, de Krankheit harn, hento un leeten sik gesund maken.</seg>
          <seg id="b.ACT.28.10" type="verse"> Un se dä’n uns grote Ehr an, un as wi uttrecken dä’n, laden se up wat wi nödig harn.</seg>
          <seg id="b.ACT.28.11" type="verse"> Na dree Monat awer schepten wi ut up en Schip vun Alexandrien, dat bi de Insel överwintert har un har as Schipsteken en Bild vun de Tweschen.</seg>
          <seg id="b.ACT.28.12" type="verse"> Un as wi na Syrakus kamen dä’n, bleven wi dree Dag’ dar.</seg>
          <seg id="b.ACT.28.13" type="verse"> Un as wi umher schepen dä’n, keemen wi na Rhegium, un na enen Dag, as de Südwind upkeem, keemen wi den annern Dag na Puteoli.</seg>
          <seg id="b.ACT.28.14" type="verse"> Dar funnen wi Bröder un warn vun ehr bän, dat wi söben Dag’ dar blieven dä’n. Un also keemen wi na Rom.</seg>
          <seg id="b.ACT.28.15" type="verse"> Un vun dar, as de Bröder vun uns hörn dä’n, gungen se ut, uns entgegen, bet na Appifer un Tretabern. As Paulus se sehn dä, dank he GOtt un kreeg Toversicht.</seg>
          <seg id="b.ACT.28.16" type="verse"> As wi awer na Rom keemen, överantworde de Unnerhauptmann de Gefangenen den öbbersten Hauptmann. Awer Paulus kreeg Frilöv, to blieven, wo he wull, mit en Kriegsknecht, de up em passen dä.</seg>
          <seg id="b.ACT.28.17" type="verse"> Dat gescheeg awer na dree Dag, dat Paulus tosamen reep de Vörnehmsten vun de Juden. As desülvigen tosamen keemen, sprok he to ehr: Ji Männer, leeven Bröder, ik hef nicks dahn gegen unse Volk, noch gegen unse Vaders ehre Wis, un bün doch gefangen ut Jerusalem övergeven in de Römer ehre Hann.</seg>
          <seg id="b.ACT.28.18" type="verse"> Weke, as se mi verhört harn, wulln se mi los geven, dewiel dat keen Orsak to den Dod an mi weer.</seg>
          <seg id="b.ACT.28.19" type="verse"> As awer de Juden weddersproken, weer ik bedwungen, mi up den Kaiser to beropen, nich, as har ik min Volk um wat to verklagen.</seg>
          <seg id="b.ACT.28.20" type="verse"> Um de Orsak willen hef ik jug bän, dat ik jug sehn un anspreken much, denn um Israel sin Hoffnung willen hebbt se mi düsse Ked anlegt.</seg>
          <seg id="b.ACT.28.21" type="verse"> Se sproken awer to em: Wi hebbt keen Schrift kregen vun Judäa dienethalben, ok is dar keen Broder kamen, de vun di wat Arges verkündigt oder seggt har.</seg>
          <seg id="b.ACT.28.22" type="verse"> Doch wölln wi vun di hörn, wat du gloven deihst. Denn vun düsse Sekt is uns kund, dat ehr ward vun alle Enden wedderspraken.</seg>
          <seg id="b.ACT.28.23" type="verse"> Un as se em en Dag bestimmen dä’n, keemen veele to em in de Harbarg, weke he dat Riek GOttes utleggen un betügen dä, un predig ehr vun JEsus, ut Moses sin Gesetz un ut de Propheten, vun fröh morgens an bet abends.</seg>
          <seg id="b.ACT.28.24" type="verse"> Un etliche fulln dem bi, wat Paulus seggen dä, etliche awer glovten nich.</seg>
          <seg id="b.ACT.28.25" type="verse"> As se awer mit enanner uneens weern, gungen se weg, as Paulus en Wort reden dä, dat woll de heilige GEist seggt hett dörch den Propheten Jesaias to unse Vaders.</seg>
          <seg id="b.ACT.28.26" type="verse"> Un sproken: Gah hen na düt Volk un sprick: Mit de Ohren ward ji dat hörn un nich verstahn, un mit de Ogen ward ji dat sehn un nich erkennen.</seg>
          <seg id="b.ACT.28.27" type="verse"> Denn dat Hart vun düt Volk is verstockt un se hört swar mit de Ohren un schlummert mit ehre Ogen, up dat se nich mal eenst sehn mit de Ogen un hörn mit de Ohren un verständig warn in ehre Harten un sik bekehren, dat ik ehr helpen kann.</seg>
          <seg id="b.ACT.28.28" type="verse"> So si jug dat kund dahn, dat de Heiden sendt is düt Heil vun GOtt, un se ward dat hörn.</seg>
          <seg id="b.ACT.28.29" type="verse"> Un as he düt reden dä, gungen de Juden hen un harn veel Fragen mank ehr sülvst.</seg>
          <seg id="b.ACT.28.30" type="verse"> Paulus awer blev twee Jahr in dat Hus wat he hürt har un neem an alle, de to em keemen,</seg>
          <seg id="b.ACT.28.31" type="verse"> Predig dat Riek GOttes un lehrde vun den HErrn JEsus mit grote Frimödigkeit, ahn dat em dat een wehrn dä.</seg>
        </div>
      </div>
      <div id="b.ROM" type="book">
        <div id="b.ROM.1" type="chapter">
          <seg id="b.ROM.1.1" type="verse"> Paulus, JEsus Christus sin Knecht, beropen to en Apostel, utsonnert to predigen dat Evangelium vun GOtt,</seg>
          <seg id="b.ROM.1.2" type="verse"> Wat He tovör toseggt hett dörch Sine Propheten in de hillige Schrift,</seg>
          <seg id="b.ROM.1.3" type="verse"> Vun Sinen Söhn, de geboren is vun David sinen Samen, na dat Fleesch,</seg>
          <seg id="b.ROM.1.4" type="verse"> Un kräftiglich bewiest as GOtt Sin Söhn na den GEist, de dar heiligen deiht, siet de Tied, dat he uperstahn is vun de Doden, nemlich JEsus Christus, unse HErr,</seg>
          <seg id="b.ROM.1.5" type="verse"> (Dörch weken wi empfangen hebbt Gnad un dat Apostelamt mank alle Heiden den Gehorsam vun den Gloven uptorichten unner Sinen Namen,</seg>
          <seg id="b.ROM.1.6" type="verse"> Wovun ji ok en Deel sünd, de dar beropen sünd vun JEsus Christus,)</seg>
          <seg id="b.ROM.1.7" type="verse"> An alle, de to Rom sünd, de Leevsten vun GOtt un de beropenen Hilligen: Gnade si mit jug, un Freden vun GOtt unsen Vader un den HErrn JEsus Christus.</seg>
          <seg id="b.ROM.1.8" type="verse"> Ton eersten dank ik minen GOtt, dörch JEsum Christum, wegen jug, dat man vun jug’n Gloven in de ganze Welt seggen deiht.</seg>
          <seg id="b.ROM.1.9" type="verse"> Denn GOtt is min Tüg’, (den ik deenen doh in minen Geist na dat Evangelium vun Sinen Söhn,) dat ik ahn Unnerlat an jug denken doh.</seg>
          <seg id="b.ROM.1.10" type="verse"> Un alltied in min Gebä flehn doh, ob sik dat mal so schicken wull, dat ik to jug keem dörch GOtt Sinen Willen.</seg>
          <seg id="b.ROM.1.11" type="verse"> Denn mi verlangt, jug to sehn, up dat ik jug middeel weke geistliche Gawen, jug to stärken;</seg>
          <seg id="b.ROM.1.12" type="verse"> Dat is, dat ik samt jug tröstet wür dörch jug’n un minen Gloven, den wi mit eenanner hebbt dohn.</seg>
          <seg id="b.ROM.1.13" type="verse"> Ik will jug awer nich vörentholln, leeve Bröder, dat ik mi oft vörnahmen hef to jug to kamen, (bün awer so lang verhinnert) dat ik ok mank jug Frucht schaffen dä, gliek as mank annere Heiden.</seg>
          <seg id="b.ROM.1.14" type="verse"> Ik bün en Schuldner vun beide, de Griechen un de Nichgriechen, beide, de Wiesen un de Unwiesen.</seg>
          <seg id="b.ROM.1.15" type="verse"> Darum, so veel an mi is, bün ik willens ok jug to Rom dat Evangelium to predigen.</seg>
          <seg id="b.ROM.1.16" type="verse"> Denn ik scham mi nich vör dat Evangelium vun Christus, denn dat is en Kraft vun GOtt, de dar selig maken deiht alle, de daran gloven, de Juden vornemlich un ok de Griechen.</seg>
          <seg id="b.ROM.1.17" type="verse"> Sintemal darin apenbart ward de Gerechtigkeit, de vör GOtt gell’n deiht, weke kummt ut den Gloven in den Gloven, as denn schreben steiht: De Gerechte ward dörch sin Gloven leven.</seg>
          <seg id="b.ROM.1.18" type="verse"> Denn GOtt Sin Torn vun den Himmel ward apenbart över all dat gottlose Wesen un alle Ungerechtigkeit vun de Minschen, de de Wahrheit upholln in Ungerechtigkeit.</seg>
          <seg id="b.ROM.1.19" type="verse"> Denn dat man dat weet, dat dar en GOtt si, dat is ehr apenbar, denn GOtt hett ehr dat apenbart,</seg>
          <seg id="b.ROM.1.20" type="verse"> Darmit, dat GOtt Sin unsichtbares Wesen, dat is Sin ewige Kraft un Gottheit, ward sehn, as man dat an de Warke wahrnehmen deiht, nemlich an de Schöpfung vun de Welt, also dat se keen Entschuldigung hebbt.</seg>
          <seg id="b.ROM.1.21" type="verse"> Dewiel dat se wussen, dat dar en GOtt is un hebbt Em nich priest as enen GOtt, noch Em dankt, sonnern sünd in ehr Dichten eitel warn un ehr unverständig Hart is verdüstert.</seg>
          <seg id="b.ROM.1.22" type="verse"> Dar se sik för klok holln dä’n, sünd se to Narren warn.</seg>
          <seg id="b.ROM.1.23" type="verse"> Un hebbt den unvergänglichen GOtt Sine Herrlichkeit in en Bild gliek den vergänglichen Minschen un de Vagels un de veerfötigen un krupenden Thiere verwandelt. Mos. 4, Weish. 11, Kap.</seg>
          <seg id="b.ROM.1.24" type="verse"> Darum hett GOtt se ok hengeven in de Gelüste vun ehre Harten in Unreinigkeit ehre egenen Liever an sik sülvst to schänden.</seg>
          <seg id="b.ROM.1.25" type="verse"> De GOtt Sin Wahrheit hebbt verwandelt in Lögen un hebbt ehrt un deent dat Geschöpf mehr as den Schöpfer, de dar is lavt in Ewigkeit. Amen.</seg>
          <seg id="b.ROM.1.26" type="verse"> Darum hett GOtt se ok hengeven in schändliche Lüste. Denn ehre Fruens hebbt verwandelt den natürlichen Gebruk in den unnatürlichen.</seg>
          <seg id="b.ROM.1.27" type="verse"> Desglieken ok de Mannslüd hebbt den natürlichen Gebruk vun de Fruens verlaten un sünd an enanner hitt warn in ehre Lüste un hebbt Mann mit Mann Schand dreven un den Lohn vun ehren Irrdom (as dat denn ok sin schull) an sik sülvst empfangen.</seg>
          <seg id="b.ROM.1.28" type="verse"> Un gliek as se nich achtet hebbt, dat se GOtt erkennen dä’n, hett se GOtt ok darhen geven in enen verkehrten Sinn, to dohn dat nich gut is.</seg>
          <seg id="b.ROM.1.29" type="verse"> Vull vun alle Ungerechtigkeit, Horeri, Schalkheit, Gierigkeit, Bosheit, vull vun Haß, Mord, Hader, List, Giftige, Ohrenblasers,</seg>
          <seg id="b.ROM.1.30" type="verse"> Verleumder, Gottsverachter, Frewlers, Hoffartige, Grotsprekers, Schädliche, de Öllern Ungehorsame,</seg>
          <seg id="b.ROM.1.31" type="verse"> Unverständige, Trulose, Halsstarrige, Unversöhnliche, Unbarmhartige,</seg>
          <seg id="b.ROM.1.32" type="verse"> De GOtt Sin Gerechtigkeit weeten doht, (dat de, de so wat doht, den Dod verdeenen) doht se dat nich alleen, sonnern hebbt ok Gefallen an de, so dat doht.</seg>
        </div>
        <div id="b.ROM.2" type="chapter">
          <seg id="b.ROM.2.1" type="verse"> Darum, o Minsch, kannst du di nich entschuldigen, wer du ok büst, de richten deiht, verdammst du di sülvst, sintemal denn worin du en annern in richten deihst, du datsülvige deihst, dat du richtest.</seg>
          <seg id="b.ROM.2.2" type="verse"> Denn wi weet, dat GOtt Sin Ordeel recht is över de, de so wat doht.</seg>
          <seg id="b.ROM.2.3" type="verse"> Denkst du awer, o Minsch, de du richtest de, so dat doht, un deihst datsülvige ok, dat du GOtt Sin Ordeel entlopen warst?</seg>
          <seg id="b.ROM.2.4" type="verse"> Oder verachtest du den Rickdom vun Sin Gutheit, Geduld un Langmödigkeit? Weest du nich, dat di GOtt Sin Gutheit to Buße leiten deiht?</seg>
          <seg id="b.ROM.2.5" type="verse"> Du awer na din verstockt un unbußfardig Hart hüpst di sülvst den Torn up den Dag vun den Torn un de Apenbarung vun GOtt Sin gerecht Gericht,</seg>
          <seg id="b.ROM.2.6" type="verse"> Weke geven ward Jedereen na sin Daden:</seg>
          <seg id="b.ROM.2.7" type="verse"> Nämlich Pries un Ehr un unvergänglich Wesen för de, de mit Geduld in guden Warken tracht na dat ewige Leven;</seg>
          <seg id="b.ROM.2.8" type="verse"> Awer för de, de dar unverdräglich sünd, un de Wahrheit nich gehorcht, awer de Ungerechtigkeit unnerdahn sünd, Ungnad un Torn;</seg>
          <seg id="b.ROM.2.9" type="verse"> Bedröfnis un Angst över alle Seelen vun de Minschen, de dar Böses doht, besonners vun de Juden un ok vun de Griechen;</seg>
          <seg id="b.ROM.2.10" type="verse"> Pries awer un Ehr un Freden an alle, de dar Gutes doht, besonners an de Juden un ok de Griechen.</seg>
          <seg id="b.ROM.2.11" type="verse"> Denn dar is keen Ansehn vun de Person vör GOtt.</seg>
          <seg id="b.ROM.2.12" type="verse"> De ahn dat Gesetz sündigt hebbt, de ward ok ahn Gesetz verloren warrn un de an dat Gesetz sündigt hebbt, de ward dörch dat Gesetz verurdeelt warrn:</seg>
          <seg id="b.ROM.2.13" type="verse"> (Sintemal vör GOtt nich de, de dat Gesetz hört, gerecht sünd, sonnern de dat Gesetz doht, ward rechtfardigt sin.</seg>
          <seg id="b.ROM.2.14" type="verse"> Denn so de Heiden, de dat Gesetz nich hebbt un doch vun Natur rechte Warke doht, desülvigen, wiel se dat Gesetz nich hebbt, sünd se sik sülvst en Gesetz;</seg>
          <seg id="b.ROM.2.15" type="verse"> Darmit, dat se bewies’t, dat Gesetz sin Wark si beschreben in ehre Harten, sintemal ehr Geweten se betügt, darto ok de Gedanken, de sik unner enanner verklagt un entschuldigt,)</seg>
          <seg id="b.ROM.2.16" type="verse"> Up den Dag, wenn GOtt dat Verborgene vun de Minschen dörch JEsus Christus richten ward lut min Evangelium.</seg>
          <seg id="b.ROM.2.17" type="verse"> Süh awer to, du heetst en Jud, un verlettst di up dat Gesetz un büst stolt up din GOtt,</seg>
          <seg id="b.ROM.2.18" type="verse"> Un weetst Sinen Willen; un dewiel du ut dat Gesetz unnerricht büst, probeerst du, wat dat Beste is to dohn;</seg>
          <seg id="b.ROM.2.19" type="verse"> Un vermetest di to sin en Föhrer vun de Blinden, en Licht vör de, de in de Düsternis sünd,</seg>
          <seg id="b.ROM.2.20" type="verse"> En Ertrecker vun de Unverständigen, en Lehrer vun de Eenfoltigen, hest dat Ansehn, wat to weeten un recht is in dat Gesetz.</seg>
          <seg id="b.ROM.2.21" type="verse"> Nu lehrst du annere un lehrst di sülvst nich. Du predigst, man schall nich stehlen un du stehlst sülvst.</seg>
          <seg id="b.ROM.2.22" type="verse"> Du sprickst, man schall nich ehebreken un du brickst de Eh. Du verafschu’st de Afgötter un nimmst GOtt weg, wat Sin is.</seg>
          <seg id="b.ROM.2.23" type="verse"> Du rühmst di mit dat Gesetz un makst GOtt Schand dörch Övertredung vun dat Gesetz.</seg>
          <seg id="b.ROM.2.24" type="verse"> Denn wegen jug ward GOtt Sin Nam lästert mank de Heiden, as schreben steiht.</seg>
          <seg id="b.ROM.2.25" type="verse"> De Beschniedung is wul nütz, wenn du dat Gesetz höllst; höllst du awer dat Gesetz nich, so is din Beschniedung all en Vörhut warn.</seg>
          <seg id="b.ROM.2.26" type="verse"> So nu de Vörhut dat Recht in dat Gesetz höllt, meenst du nich, dat sin Vörhut ward för en Beschniedung rekent warrn.</seg>
          <seg id="b.ROM.2.27" type="verse"> Un so ward, dat vun Natur en Vörhut is un dat Gesetz vullbringt, di richten, de du unner den Bokstaben un Beschniedung büst un dat Gesetz övertreden deihst.</seg>
          <seg id="b.ROM.2.28" type="verse"> Denn dat is nich en Jud, de vun buten en Jud is, ok is dat nich en Beschniedung, de utwendig in dat Fleesch geschehn deiht;</seg>
          <seg id="b.ROM.2.29" type="verse"> Sonnern dat is en Jud, de inwendig verborgen is; un de Beschniedung vun dat Hart is en Beschniedung, de in den GEist un nich in Bokstaben geschüht, düt Lof is nich ut Minschen, sonnern ut GOtt.</seg>
        </div>
        <div id="b.ROM.3" type="chapter">
          <seg id="b.ROM.3.1" type="verse"> Wat hebbt denn de Juden vörut? Oder wat is de Beschniedung nütz?</seg>
          <seg id="b.ROM.3.2" type="verse"> In jede Hinsicht veel. To’n eersten: ehr is anvertrut wat GOtt seggt hett.</seg>
          <seg id="b.ROM.3.3" type="verse"> Dat awer etliche nich glovt an datsülvige, wat liggt daran? Schull ehr Unglov GOttes Gloven upheven?</seg>
          <seg id="b.ROM.3.4" type="verse"> Gewiß nich! Dat blift velmehr also, dat GOtt wahrhaftig is un alle Minschen Lögner, as schreben steiht. Up dat du för gerecht befunnen warst in din Wör un överwinnst, wenn du richtet warst.</seg>
          <seg id="b.ROM.3.5" type="verse"> Is dat awer so, dat unse Ungerechtigkeit GOtt Sin Gerechtigkeit priesen deiht, wat wüllt wi seggen? Is denn GOtt ok ungerecht, dat He daröver bös is? (Ik red also up Minschen Wies.)</seg>
          <seg id="b.ROM.3.6" type="verse"> Gewiß nich! Wo kunn GOtt sünst de Welt richten?</seg>
          <seg id="b.ROM.3.7" type="verse"> Denn so GOtt Sin Wahrheit dörch min Lögen herrlicher ward to Sin Pries, warum schull ik denn noch as en Sünner richtet warrn?</seg>
          <seg id="b.ROM.3.8" type="verse"> Un nich velmehr also dohn as wi lästert warrn, un as enige spreken, dat wi seggen schulln: Lat uns Övels dohn up dat Gudes darut kamen deiht! Düsse ehr Verdammnis is ganz recht.</seg>
          <seg id="b.ROM.3.9" type="verse"> Wat seggt wi denn nu? Hebbt wi wat vörut? Gar nicks. Denn wi hebbt vörhen bewiest, dat beide, Juden un Griechen, alle unner de Sünne sünd.</seg>
          <seg id="b.ROM.3.10" type="verse"> As denn schreben steiht: Dar is nich, de gerecht is, ok nich een;</seg>
          <seg id="b.ROM.3.11" type="verse"> Dar is nich, de verständig is; dar is nich, de na GOtt fragen deiht;</seg>
          <seg id="b.ROM.3.12" type="verse"> Se sünd alle afweken un alltosam undüchdig warn; dar is nich, de Gudes deiht, ok nich een;</seg>
          <seg id="b.ROM.3.13" type="verse"> Ehr Kehl is en apen Graf, mit ehr Tungen bedreegt se, Odderngift is unner ehre Lippen;</seg>
          <seg id="b.ROM.3.14" type="verse"> Ehr Mund is vull vun Fluchen un Bitterkeit;</seg>
          <seg id="b.ROM.3.15" type="verse"> Ehr Föt sünd ilig, Blot to vergeten;</seg>
          <seg id="b.ROM.3.16" type="verse"> Up ehr Weg is nicks as Verdarven un Elend;</seg>
          <seg id="b.ROM.3.17" type="verse"> Un den Weg to den Freden weet se nich;</seg>
          <seg id="b.ROM.3.18" type="verse"> Dar is keen Gottesfurcht vör ehr Ogen;</seg>
          <seg id="b.ROM.3.19" type="verse"> Wi weet awer, dat wat dat Gesetz seggt, dat seggt dat to de, de unner dat Gesetz sünd, up dat Jedereen sin Mund tostoppt ward un de ganze Welt vör GOtt schuldig si;</seg>
          <seg id="b.ROM.3.20" type="verse"> Darum dat keen Fleesch dörch Gesetzes Warke vör Em gerechtfardigt warrn ward, denn dörch dat Gesetz kummt Erkenntnis vun de Sünnen.</seg>
          <seg id="b.ROM.3.21" type="verse"> Nu is awer ahn Todohn vun dat Gesetz de Gerechtigkeit, de vör GOtt gellt apenbart un betügt dörch dat Gesetz un de Propheten.</seg>
          <seg id="b.ROM.3.22" type="verse"> Ik red awer vun solche Gerechtigkeit vör GOtt, de dar kummt dörch den Gloven an JEsus Christus, to alle un up alle, de dar gloven doht.</seg>
          <seg id="b.ROM.3.23" type="verse"> Denn hier is keen Unnerscheed, se sünd alltomal Sünner un ehr fehlt de Ruhm, den se vör GOtt hebben schulln.</seg>
          <seg id="b.ROM.3.24" type="verse"> Un warrn ahn Verdeenst gerecht makt ut Sin Gnad dörch de Erlösung, de dörch Christus JEsus geschehn is,</seg>
          <seg id="b.ROM.3.25" type="verse"> Weken GOtt hett vörstellt to en Gnadenstohl, dörch den Gloven in Sin Blot, un Sin Gerechtigkeit apenbar makt, dewiel He de vörher geschehenen Sünden nich bestraft, sonnern se mit Sin göttliche Geduld driggt.</seg>
          <seg id="b.ROM.3.26" type="verse"> Up dat He to düsse Tieden anbäden schull de Gerechtigkeit de vör Em gellt, up dat He alleen gerecht sin un gerecht maken dä den, de dar an JEsus gloven deiht.</seg>
          <seg id="b.ROM.3.27" type="verse"> Wo blift nu dat Rühmen? Dat is ut. Dörch wat för en Gesetz? Dörch dat Gesetz vun de Warke? Nich also, sonnern dörch dat Gesetz vun den Gloven.</seg>
          <seg id="b.ROM.3.28" type="verse"> So is dat nu unse Övertügung, dat de Minsch gerecht ward, ahn de Warke vun dat Gesetz alleen dörch den Gloven.</seg>
          <seg id="b.ROM.3.29" type="verse"> Oder is GOtt alleen de GOtt vun de Juden? Is He nich ok de GOtt vun de Heiden? Ja, gewiß, ok de GOtt vun de Heiden.</seg>
          <seg id="b.ROM.3.30" type="verse"> Sintemal dat en enige GOtt is, de dar gerecht maken deiht de Beschniedung ut den Gloven un de Vörhut dörch den Gloven.</seg>
          <seg id="b.ROM.3.31" type="verse"> Wat, schafft wi denn dat Gesetz af dörch den Gloven? Gewiß nich! Sonnern wi bestätigt dat Gesetz.</seg>
        </div>
        <div id="b.ROM.4" type="chapter">
          <seg id="b.ROM.4.1" type="verse"> Wat schüllt wi denn seggen, dat unse Vader Abraham funnen hett na dat Fleesch?</seg>
          <seg id="b.ROM.4.2" type="verse"> Dat seggt wi: Is Abraham dörch de Warke gerecht warn, denn hett he wol Ehr, awer nich vör GOtt.</seg>
          <seg id="b.ROM.4.3" type="verse"> Wat seggt denn de Schrift? Abraham hett GOtt glovt un dat is em as Gerechtigkeit torekent.</seg>
          <seg id="b.ROM.4.4" type="verse"> Den awer, de mit de Warke umgeiht, ward de Lohn nich ut Gnad torekent, sonnern ut Plicht.</seg>
          <seg id="b.ROM.4.5" type="verse"> Den awer, de nich Warkdeenst drieben deiht, glovt awer an den, de de Gottlosen gerecht maken deiht, den ward sin Glov torekent as Gerechtigkeit.</seg>
          <seg id="b.ROM.4.6" type="verse"> So as denn ok David seggt: Dat de Seligkeit alleen si för den Minschen, weken GOtt torekent de Gerechtigkeit ahn Todohn vun de Warke, indem dat he sprickt:</seg>
          <seg id="b.ROM.4.7" type="verse"> Selig sünd de, weke ehr Missedahten vergeven sünd, un weke ehr Sünden todeckt sünd;</seg>
          <seg id="b.ROM.4.8" type="verse"> Selig is de Mann, den GOtt keen Sünd toreken deiht.</seg>
          <seg id="b.ROM.4.9" type="verse"> Un düsse Seligpriesung, gelt se för de Beschniedung, oder för de Vörhut? Wi möt ja seggen, dat Abraham si sin Glov to Gerechtigkeit rekent.</seg>
          <seg id="b.ROM.4.10" type="verse"> Woans is he em denn torekent? As he in de Beschniedung oder in de Vörhut weer? Ahn Twiefel nich in de Beschniedung, sonnern in de Vörhut.</seg>
          <seg id="b.ROM.4.11" type="verse"> Dat Teken awer vun de Beschniedung kreg he to en Siegel vun de Gerechtigkeit dörch den Gloven, den he noch in de Vörhut har, up dat he war en Vader to alle de de gloven doht in de Vörhut up dat desülvigen ok torekent ward de Gerechtigkeit.</seg>
          <seg id="b.ROM.4.12" type="verse"> He war ok en Vader vun de Beschniedung, nich alleen vun de, de vun de Beschniedung sünd, sonnern ok vun de, de dar wandelt in de Fotsporen vun den Gloven, weke weer in unsern Vader Abraham as he in de Vörhut weer.</seg>
          <seg id="b.ROM.4.13" type="verse"> Denn de Tosag’, dat he de Arv vun de Welt sin schull, is Abraham un sin Samen nich makt dörch dat Gesetz, sonnern dörch de Gerechtigkeit vun den Gloven.</seg>
          <seg id="b.ROM.4.14" type="verse"> Denn wenn de vun dat Gesetz Arven sünd, so is de Glov nicks un de Tosag’ is ut.</seg>
          <seg id="b.ROM.4.15" type="verse"> Sintemal dat Gesetz blot Arger anrichten deiht, denn wo dat Gesetz nich is, dar is ok keen Övertredung.</seg>
          <seg id="b.ROM.4.16" type="verse"> Darum mutt de Gerechtigkeit dörch den Gloven kamen, up dat se ut Gnaden si un de Tosag’ fast blieven deiht för allen Samen; nich alleen för den, de unner dat Gesetz is, sonnern ok för den, de Abraham sin Gloven hett, weke is de Vader vun uns alle.</seg>
          <seg id="b.ROM.4.17" type="verse"> As schreven steiht: Ik hef di sett to en Vader vun veele Völker vör GOtt, den du Gloven holn hest, de dar lebendig makt de Doden un röpt dat, wat nich is, dat dat sin schall.</seg>
          <seg id="b.ROM.4.18" type="verse"> Un he hett glovt up Hoffnung, as nicks to hoffen weer, up dat he wör en Vader vun veele Völker, as denn to em seggt is: Also schall din Samen sin.</seg>
          <seg id="b.ROM.4.19" type="verse"> Un he war nich swach in den Gloven, seeg ok nich up sin egen Liev, de all afstorben weer, dewiel he binah hunnertjährig weer, ok nich den afstorben Liev vun Sarah.</seg>
          <seg id="b.ROM.4.20" type="verse"> Denn he twiefel nich dörch Ungloven an GOtt Sin Tosag’, sonnern war stark in den Gloven un gev GOtt de Ehr.</seg>
          <seg id="b.ROM.4.21" type="verse"> Un wuß up dat allergewiste, dat, wat GOtt verheeten deiht, dat kann He ok dohn.</seg>
          <seg id="b.ROM.4.22" type="verse"> Darum is dat em ok to Gerechtigkeit rekent.</seg>
          <seg id="b.ROM.4.23" type="verse"> Dat is awer nich schreven alleen sintwegen, dat em dat torekent is.</seg>
          <seg id="b.ROM.4.24" type="verse"> Sonnern ok unsetwegen, weke dat schall torekent warrn, wenn wi gloven doht an den, de unsern HErrn JEsus uperweckt hett vun de Doden.</seg>
          <seg id="b.ROM.4.25" type="verse"> De dar is um unse Sünden willen darhen geven, un wegen unse Gerechtigkeit uperweckt.</seg>
        </div>
        <div id="b.ROM.5" type="chapter">
          <seg id="b.ROM.5.1" type="verse"> Dar wi nu denn sünd gerecht warn dörch den Gloven, so hebbt wi Freden mit GOtt dörch unsern HErrn JEsus Christus.</seg>
          <seg id="b.ROM.5.2" type="verse"> Dörch weken wi ok den Togang kregen hebbt in den Gloven to düsse Gnade, in de wi staht, un rühmt uns mit de Hoffnung vun de tokünftige Herrlichkeit, de GOtt geven ward.</seg>
          <seg id="b.ROM.5.3" type="verse"> Nich alleen awer dat, sonnern wi rühmt uns ok mit de Bedröfnisse, dewiel wi weet, dat Bedröfnis Geduld bringen deiht;</seg>
          <seg id="b.ROM.5.4" type="verse"> Geduld awer bringt Erfahrung, Erfahrung awer bringt Hoffnung;</seg>
          <seg id="b.ROM.5.5" type="verse"> Hoffnung awer lett nich to Schanden warrn. Denn GOtt Sin Leev is utgahten in unse Hart dörch den heiligen GEist, de uns geven is.</seg>
          <seg id="b.ROM.5.6" type="verse"> Denn, as wi noch swach weern, is Christus to Sin Tied för de Gottlosen storven.</seg>
          <seg id="b.ROM.5.7" type="verse"> Nu starvt kum Jemand för enen Frommen, för enen Guden much villicht Jemand starven.</seg>
          <seg id="b.ROM.5.8" type="verse"> Darum priest GOtt Sin Leev gegen uns, dat Christus för uns storven is, as wi noch Sünder weern.</seg>
          <seg id="b.ROM.5.9" type="verse"> So ward wi jo veelmehr dörch Em bewahrt warrn vör den Torn, nadem wi dörch Sin Blot gerecht spraken sünd.</seg>
          <seg id="b.ROM.5.10" type="verse"> Denn so wi mit GOtt versöhnt sünd dörch Sin Söhn Sin Dod, as wi noch Fiende weern, woveel mehr ward wi selig warrn dörch Sin Leven, so wi nu versöhnt sünd.</seg>
          <seg id="b.ROM.5.11" type="verse"> Nich alleen vun dat, sonnern wi rühmt uns ok mit GOtt, dörch unsern HErrn JEsus Christus, dörch weken wi nu de Versöhnung kregen hebbt.</seg>
          <seg id="b.ROM.5.12" type="verse"> Darum, gliek wi dörch enen eenzigen Minschen de Sünd in de Welt kamen is, un de Dod dörch de Sünd, also is ok de Dod to alle Minschen dörchdrungen, dewiel se alle sündigt hebbt;</seg>
          <seg id="b.ROM.5.13" type="verse"> (Denn de Sünd weer wol in de Welt bet up dat Gesetz, awer wo keen Gesetz is, dar achtet man nich up de Sünd;</seg>
          <seg id="b.ROM.5.14" type="verse"> Sonnern de Dod herrschte vun Adam an bet up Moses, ok över de, de nich sündigt hebbt, mit desülvige Övertredung as Adam, weke is en Bild vun den, de tokünftig weer.</seg>
          <seg id="b.ROM.5.15" type="verse"> Awer dat hett sik nich so mit de Glov as mit de Sünd! Denn so an Een sin Sünd Veele storven sünd, so is veelmehr GOtt Sin Gnad un Gav veelen rieklich wedderfahren, dörch den enigen Minschen, JEsus Christus, Sin Gnad.</seg>
          <seg id="b.ROM.5.16" type="verse"> Un dat hett sik nich so mit de Gav, as mit de Sünd, de dörch den Enen begahn is. Denn dat Ordeel is kamen ut een Sünd bet hen to de Verdammnis, de Gav awer helpt ok ut veele Sünd to de Gerechtigkeit.</seg>
          <seg id="b.ROM.5.17" type="verse"> Denn so um den Enigen sin Sünd willen de Dod herrscht hett dörch den Eenen, veelmehr ward de, de dar kriegt de Füll vun de Gnad un vun de Gav to de Gerechtigkeit, herrschen in’t Leven dörch den Enen, JEsus Christus.)</seg>
          <seg id="b.ROM.5.18" type="verse"> Gliek as nu dörch Enen sin Sünd de Verdammnis över alle Minschen kamen is, also is ok dörch Een Sin Gerechtigkeit de Rechtfardigung vun dat Leven över alle Minschen kamen.</seg>
          <seg id="b.ROM.5.19" type="verse"> Denn gliek as dörch Een Minsch sin Ungehorsam veele Sünder warn sünd, so ward dörch Een Sin Gehorsam veele Gerechte.</seg>
          <seg id="b.ROM.5.20" type="verse"> Dat Gesetz awer is nebenbi inkamen, up dat de Sünd mächtiger war. Wo awer de Sünd mächtig warn is, dar is de Gnad noch veel mächtiger warn.</seg>
          <seg id="b.ROM.5.21" type="verse"> Up dat, gliek as de Sünd herrscht hett dörch den Dod, so schall de Gnad ok herrschen dörch de Gerechtigkeit to dat ewige Leven dörch JEsus Christus, unsern HErrn.</seg>
        </div>
        <div id="b.ROM.6" type="chapter">
          <seg id="b.ROM.6.1" type="verse"> Wat schüllt wi hierto seggen? Schüllt wi denn in de Sünd blieven, up dat de Gnad desto mächtiger ward?</seg>
          <seg id="b.ROM.6.2" type="verse"> Gewiß nich! Wo schüllt wi in de Sünd leven, de wi jo afstorven sünd?</seg>
          <seg id="b.ROM.6.3" type="verse"> Weet ji nich, dat so veele as in JEsus Christus döfft sünd, de sünd in Sinen Dod döfft?</seg>
          <seg id="b.ROM.6.4" type="verse"> So sünd wi jo mit Em begraven dörch de Döp in den Dod, up dat, ebenso as Christus is uperweckt vun de Doden, dörch den Vader Sin Herrlichkeit, so schüllt ok wi in en nie Leven wandeln.</seg>
          <seg id="b.ROM.6.5" type="verse"> So wi awer mit Em tosamen wussen sünd to glieken Dod, so ward wi Em ok in de Uperstahung gliek sin.</seg>
          <seg id="b.ROM.6.6" type="verse"> Dewiel dat wi weet, dat unse ole Minsch mit Em krüzigt is, up dat de sündliche Liev uphörn deiht, dat wi vun nu af an nich mehr de Sünd deenen doht.</seg>
          <seg id="b.ROM.6.7" type="verse"> Denn wer storven is, de is rechtfardigt vun de Sünd.</seg>
          <seg id="b.ROM.6.8" type="verse"> Sünd wi awer mit Christus storven, so glovt wi, dat wi ok mit Em leven ward;</seg>
          <seg id="b.ROM.6.9" type="verse"> Un weet, dat Christus, nadem He vun de Doden uperweckt is, nu nich mehr starven deiht. De Dod ward vun nu af an nich mehr över Em herrschen.</seg>
          <seg id="b.ROM.6.10" type="verse"> Denn dat He storven is, dat is He de Sünd afstorven, een för alle Mal, dat He awer leven deiht, dat levt He GOtt.</seg>
          <seg id="b.ROM.6.11" type="verse"> Also ok ji, hollt jug darvör, dat ji de Sünd afstorven sünd un levt GOtt in Christus JEsus, unsern HErrn.</seg>
          <seg id="b.ROM.6.12" type="verse"> So lat nu de Sünd nich herrschen in jug starvlichen Liev, ehr to gehorchen in sin Lüsten.</seg>
          <seg id="b.ROM.6.13" type="verse"> Noch gevt jug Lidmaten de Sünd hen to Waffen vun de Ungerechtigkeit, sonnern stellt jug sülvst GOtt dar, as son Lüd, de vun de Doden lebendig makt sünd, un jug Lidmaten GOtt to Waffen vun de Gerechtigkeit.</seg>
          <seg id="b.ROM.6.14" type="verse"> Denn de Sünd ward nich herrschen können över jug, sintemal ji nich unner dat Gesetz sünd, sonnern unner de Gnad.</seg>
          <seg id="b.ROM.6.15" type="verse"> Wa denn? Schüllt wi sündigen, dewiel wi nich unner dat Gesetz, sonnern unner de Gnad sünd? Dat fehl ok noch!</seg>
          <seg id="b.ROM.6.16" type="verse"> Weet ji nich, weken ji jug begevt to Knechts in Gehorsam, den sin Knecht sünd ji, den ji gehorsam sünd, dat si de Sünd to den Dod, oder den Gehorsam to de Gerechtigkeit.</seg>
          <seg id="b.ROM.6.17" type="verse"> GOtt awer si Dank, dat ji Knechts vun de Sünd west sünd, awer nu gehorsam warn vun Harten för dat Vörbild vun de Lehr, de ji övergeven sünd.</seg>
          <seg id="b.ROM.6.18" type="verse"> Denn nadem ji frie warn sünd vun de Sünd, sünd ji Knechts warn vun de Gerechtigkeit.</seg>
          <seg id="b.ROM.6.19" type="verse"> Ik mutt minschlich darvun reden, wegen de Swachheit vun jug Fleesch. Gliek as ji jug Lidmaten stellt hebbt in den Deenst vun de Unreinlichkeit, un vun een Ungerechtigkeit to de anner, also stellt nu ok jug Lidmaten to den Deenst vun de Gerechtigkeit, dat se hillig warrn.</seg>
          <seg id="b.ROM.6.20" type="verse"> Denn as ji de Sünd ehr Knechts weert, dar weert ji vun de Gerechtigkeit fri.</seg>
          <seg id="b.ROM.6.21" type="verse"> Wat harrn wi nu to de Tied vör Frucht? Weke ji jug nu schamen doht, denn dat End vun desülvige is de Dod.</seg>
          <seg id="b.ROM.6.22" type="verse"> Nu ji awer vun de Sünd fri un GOtt Sin Knechts warn sünd, hebbt ji jug Frucht, dat ji hillig warn, de Lohn awer dat ewige Leven.</seg>
          <seg id="b.ROM.6.23" type="verse"> Denn de Sünd ehr Löhnung is de Dod, awer GOtts Gav is dat ewige Leven in Christus JEsus, unsern HErrn.</seg>
        </div>
        <div id="b.ROM.7" type="chapter">
          <seg id="b.ROM.7.1" type="verse"> Weet ji nich, leeven Bröder, (denn ik rede mit de, de dat Gesetz weet,) dat dat Gesetz över den Minschen herrschen deiht, so lang as he levt?</seg>
          <seg id="b.ROM.7.2" type="verse"> Denn en Fru, de den Mann tohört, is, so lang as de Mann leven deiht, an dat Gesetz bunnen; wenn awer de Mann starvt, so is se los vun dat Gesetz, dat den Mann angeiht.</seg>
          <seg id="b.ROM.7.3" type="verse"> Wenn se nu bi en annern Mann is, so lang de Mann leven deiht, ward se en Ehebrekerin nennt, wenn awer de Mann starvt, is se fri vun dat Gesetz, dat se nich en Ehebrekerin is, wenn se bi en annern Mann is.</seg>
          <seg id="b.ROM.7.4" type="verse"> Also ok, mine Bröder, sünd ji dod makt för dat Gesetz dörch Christus Sin Liev, up dat ji en annern tohört, nämlich den, de vun de Doden uperweckt is, up dat wi GOtt Frucht bringt.</seg>
          <seg id="b.ROM.7.5" type="verse"> Denn as wi in dat Fleesch weern, do weern de sündlichen Lüste, de dörch dat Gesetz lebendig warn, kräftig in unse Lidmaten, den Dod Frucht to bringen.</seg>
          <seg id="b.ROM.7.6" type="verse"> Nu awer sünd wi vun dat Gesetz los un dat afstorven, dat uns gefangen heel, also dat wi deenen schüllt in dat nie Wesen vun den GEist un nich in dat ole Wesen vun de Bokstaven.</seg>
          <seg id="b.ROM.7.7" type="verse"> Wat schüllt wi denn nu seggen? Is dat Gesetz Sünd? Dat fehl ok noch! Awer de Sünd war ik nich kund, ahn dörch dat Gesetz. Denn ik muß nicks vun de Lust, wenn dat Gesetz nich seggt harr: Lat di nich gelüsten!</seg>
          <seg id="b.ROM.7.8" type="verse"> Dar neem awer de Sünd Anstot an dat Gebot un weck in mi allerlei Lüste up. Denn ahn dat Gesetz weer de Sünd dod.</seg>
          <seg id="b.ROM.7.9" type="verse"> Ik awer weer ahn Gesetz lebendig. As awer dat Gebot keem, war de Sünd wedder lebendig.</seg>
          <seg id="b.ROM.7.10" type="verse"> Ik awer storv un do stell sik herut, dat mi dat Gebot to den Dod war, dat mi doch to dat Leven geven weer.</seg>
          <seg id="b.ROM.7.11" type="verse"> Denn de Sünd neem Orsak an dat Gebot un bedrog mi un mak mi dod dörch datsülvige Gebot.</seg>
          <seg id="b.ROM.7.12" type="verse"> So is nu dat Gesetz hillig un dat Gebot is hillig, gerecht un got.</seg>
          <seg id="b.ROM.7.13" type="verse"> Is denn, wat dar got is, mi en Dod warn? Dat fehl ok noch! Awer de Sünd, up dat se erschien as Sünd, hett se mi dörch dat Gode den Dod wirkt, darmit de Sünd över alle Maten sündig war dörch dat Gebot.</seg>
          <seg id="b.ROM.7.14" type="verse"> Denn wi weet, dat dat Gesetz geistlich is, ik awer fleeschlich bün, unner de Sünd verkofft.</seg>
          <seg id="b.ROM.7.15" type="verse"> Denn ik weet nich, wat ik doh, denn ik doh nich wat ik will, sonnern wat ik haß, dat doh ik.</seg>
          <seg id="b.ROM.7.16" type="verse"> So ik awer dat doh, wat ik nich will, so gev ik to, dat dat Gesetz got is.</seg>
          <seg id="b.ROM.7.17" type="verse"> So doh ik nu datsülvige nich, sonnern de Sünd, de in mi wahnen deiht.</seg>
          <seg id="b.ROM.7.18" type="verse"> Denn ik weet, dat in mi, dat is in min Fleesch, nicks Godes wahnen deiht. Dat Wollen hef ik, awer dat Gode vollbringen kann ik nich.</seg>
          <seg id="b.ROM.7.19" type="verse"> Denn dat Gode, dat ik will, doh ik nich, sonnern dat Böse, dat ik nich will, dat doh ik.</seg>
          <seg id="b.ROM.7.20" type="verse"> So ik awer doh, wat ik nich will, so doh ik datsülvige nich, sonnern de Sünd, de in mi wahnen deiht.</seg>
          <seg id="b.ROM.7.21" type="verse"> So find ik nu in mi dat Gesetz, de ik will dat Gode dohn, dat mi dat Böse anhangen deiht.</seg>
          <seg id="b.ROM.7.22" type="verse"> Denn ik hef Lust an GOtt Sin Gesetz na den inwendigen Minschen.</seg>
          <seg id="b.ROM.7.23" type="verse"> Ik seh awer en anner Gesetz in min Lidmaten, dat dar wedderstritt dat Gesetz in min Gemöt un nimmt mi gefangen in dat Gesetz vun de Sünden, wat in min Lidmaten is.</seg>
          <seg id="b.ROM.7.24" type="verse"> Ik elendige Minsch, wer ward mi erlösen vun düssen Liev, de den Dod tohört?</seg>
          <seg id="b.ROM.7.25" type="verse"> Ik dank GOtt dörch JEsus Christus, unsern HErrn. So deen ik nu mit dat Gemöt GOtt Sin Gesetz, awer mit dat Fleesch de Sünden ehr Gesetz.</seg>
        </div>
        <div id="b.ROM.8" type="chapter">
          <seg id="b.ROM.8.1" type="verse"> So is nu nicks Verdammliches an de, weke in Christus JEsus sünd, de nich na dat Fleesch wandelt, sonnern na den GEist.</seg>
          <seg id="b.ROM.8.2" type="verse"> Denn dat Gesetz vun den GEist, de dar lebendig maken deiht in Christus JEsus, hett mi fri makt vun de Sünd un den Dod ehr Gesetz.</seg>
          <seg id="b.ROM.8.3" type="verse"> Denn wat för dat Gesetz unmöglich weer, (sintemal dat dörch dat Fleesch swach makt weer) dat dä GOtt un schickte Sin Söhn in de Gestalt vun dat sündliche Fleesch, un verdammt de Sünd in dat Fleesch dörch dat Opfer för de Sünd.</seg>
          <seg id="b.ROM.8.4" type="verse"> Up dat de Gerechtigkeit, de dat Gesetz förrern deiht, in uns erfüllt ward, de wi nu nich na dat Fleesch wandelt, sonnern na den GEist.</seg>
          <seg id="b.ROM.8.5" type="verse"> Denn de dar fleeschlich sünd, de sünd fleeschlich gesinnt, de awer geistlich sünd, de sünd geistlich gesinnt.</seg>
          <seg id="b.ROM.8.6" type="verse"> Awer fleeschlich gesinnt sin, is de Dod un geistlich gesinnt sin is dat Leven un de Freden.</seg>
          <seg id="b.ROM.8.7" type="verse"> Denn fleeschlich gesinnt sin is en Fiendschaft gegen GOtt, sintemal dat Fleesch GOtt Sin Gesetz nich unnerdahn is, denn dat kann dat Fleesch nich.</seg>
          <seg id="b.ROM.8.8" type="verse"> De awer fleeschlich sünd, könnt GOtt nich gefalln.</seg>
          <seg id="b.ROM.8.9" type="verse"> Ji awer sünd nich fleeschlich, sonnern geistlich, so anners GOtt Sin GEist in jug wahnen deiht. Wer awer Christus Sin GEist nich hett, de is nich Sin.</seg>
          <seg id="b.ROM.8.10" type="verse"> So awer Christus in jug is, so is de Liev twar dod vun wegen de Sünd, de GEist awer is dat Leven wegen de Gerechtigkeit.</seg>
          <seg id="b.ROM.8.11" type="verse"> So nu de GEist vun den, de JEsus vun de Doden uperweckt hett, in jug wahnen deiht, so ward ok desülvige, de Christus vun de Doden uperweckt hett, jug starvlichen Liever lebendig maken dörch Sinen GEist, de in jug wahnen deiht.</seg>
          <seg id="b.ROM.8.12" type="verse"> So sünd wi nu, leeve Bröder, Schuldner nich an dat Fleesch, dat wi na datsülvige leven doht.</seg>
          <seg id="b.ROM.8.13" type="verse"> Denn so ji na dat Fleesch leven doht, so ward ji starven mütten; wenn ji awer dörch den GEist de Geschäfte vun dat Fleesch dod makt, so ward ji leven.</seg>
          <seg id="b.ROM.8.14" type="verse"> Denn de GOtt Sin GEist drieven deiht, de sünd GOtt Sin Kinner.</seg>
          <seg id="b.ROM.8.15" type="verse"> Denn ji hebbt keenen knechtischen Geist kregen, dat ji jug awermal fürchten mussen, sonnern ji hebbt en kindlichen GEist kregen, dörch den wi ropt: Abba, leeve Vader!</seg>
          <seg id="b.ROM.8.16" type="verse"> Desülvige GEist givt Tügnis mit unsern GEist, dat wi GOtt Sin Kinner sünd.</seg>
          <seg id="b.ROM.8.17" type="verse"> Sünd wi denn Kinner, so sünd wi ok Arven, nämlich GOtt Sin Arven un Christus Sin Mitarven, so wi anners mit lieden doht, up dat wi ok mit Em herrlich makt ward.</seg>
          <seg id="b.ROM.8.18" type="verse"> Denn ik holl darvör, dat dat Lieden vun düsse Tied de Herrlichkeit nich werth sünd, de an uns schall apenbart warrn.</seg>
          <seg id="b.ROM.8.19" type="verse"> Denn dat ängstliche Töven vun de Kreatur tövt up de Apenbarung vun GOtt Sin Kinner.</seg>
          <seg id="b.ROM.8.20" type="verse"> Sintemal de Kreatur unnerdahn is de Eitelkeit, ahn ehren Willen, sonnern na den sin Willen, de se unnerdahn hett, up Hoffnung.</seg>
          <seg id="b.ROM.8.21" type="verse"> Denn ok de Kreatur ward befriet warrn vun den Deenst vun dat vergängliche Wesen to de herrliche Frieheit vun GOtt Sin Kinner.</seg>
          <seg id="b.ROM.8.22" type="verse"> Denn wi weet, dat alle Kreatur mit uns süfzen deiht un sik noch ümmer ängstigt.</seg>
          <seg id="b.ROM.8.23" type="verse"> Nich blot awer se, sonnern ok wi sülvst, de wi hebbt de Eerstlinge vun den GEist, süfzt ok bi uns sülvst un tövt up de Kindschaft, nämlich up unsern Liev sin Erlösung.</seg>
          <seg id="b.ROM.8.24" type="verse"> Denn wi sünd wol selig, awer in de Hoffnung. De Hoffnung awer, de man sehn deiht, is keen Hoffnung. Denn wo kann man dat höpen, dat man sehn deiht?</seg>
          <seg id="b.ROM.8.25" type="verse"> So wi awer dat höpt, dat wi nich sehn doht, so tövt wi darup dörch Geduld.</seg>
          <seg id="b.ROM.8.26" type="verse"> Desglieken ok de GEist helpt unse Swachheit up. Denn wi weet nich, wat wi bäden schüllt, woans sik dat gehört, sonnern de GEist sülvst tritt vör uns in up dat Beste, mit unutspreklichen Süfzen.</seg>
          <seg id="b.ROM.8.27" type="verse"> De awer de Harten utforschen deiht, de weet, wat den GEist Sin Sinn is; denn He bäd vör de Heiligen um dat, wat GOtt gefallen deiht.</seg>
          <seg id="b.ROM.8.28" type="verse"> Wi weet awer, dat de, de GOtt leev hebbt, alle Dinge to dat Beste deent, de na sin Vörsatz beropen sünd.</seg>
          <seg id="b.ROM.8.29" type="verse"> Denn weke He tovör utersehn hett, de hett He ok verordnet, dat se gliek sin schüllt Sin Söhn Sin Ebenbild, up dat desülvige si de Eerstgeborne mank veele Bröder.</seg>
          <seg id="b.ROM.8.30" type="verse"> De He awer verordnet hett, de hett He ok beropen, weke He awer beropen hett, de hett He ok gerecht makt, de He awer gerecht makt hett, de hett He ok herrlich makt.</seg>
          <seg id="b.ROM.8.31" type="verse"> Wat wüllt wi denn hierto seggen: Is GOtt för uns, wokeen kann gegen uns sin?</seg>
          <seg id="b.ROM.8.32" type="verse"> De ok Sinen egenen Söhn nich verschont hett, sonnern hett Em för uns alle hengeven, wo schull He uns mit Em nich alles schenken?</seg>
          <seg id="b.ROM.8.33" type="verse"> Wer will GOtt Sin Uterwählten beschuldigen? GOtt is hier, de gerecht maken deiht. Joh.</seg>
          <seg id="b.ROM.8.34" type="verse"> Wer will verdammen? Christus is hier, de storven is, ja veel mehr, de ok uperweckt is, weke is to GOtt Sine rechte Hand un bäd för uns.</seg>
          <seg id="b.ROM.8.35" type="verse"> Wer will uns scheeden vun Christus Sin Leev? Bedröfnis oder Angst, oder Verfolgung, oder Hunger, oder Naktheit, oder Gefahr, oder Schwert?</seg>
          <seg id="b.ROM.8.36" type="verse"> As schreven steiht: Um dinetwillen warrd wi dod makt den ganzen Dag, wi sünd rekent as Schlachtschap.</seg>
          <seg id="b.ROM.8.37" type="verse"> Awer in all düsse Stücken överwinnt wi wiet dörch Den, de uns leev hatt hett.</seg>
          <seg id="b.ROM.8.38" type="verse"> Denn ik bün gewiß, dat weder Dod noch Leven, weder Engel, noch Fürstendom, noch Gewalt, weder Gegenwärtiges noch Tokünftiges,</seg>
          <seg id="b.ROM.8.39" type="verse"> Weder Hoge, noch Deepe, noch keen annere Kreatur, uns ward scheeden können vun GOtt Sin Leev, de in Christus JEsus, unsern HErrn, is.</seg>
        </div>
        <div id="b.ROM.9" type="chapter">
          <seg id="b.ROM.9.1" type="verse"> Ik segg de Wahrheit in Christus un leeg nich, wat min Geweten in den heiligen GEist betügen deiht.</seg>
          <seg id="b.ROM.9.2" type="verse"> Dat ik grote Trurigkeit un unuphörliche Wehdag in minem Harten hebben doh.</seg>
          <seg id="b.ROM.9.3" type="verse"> Ik harr geern wullt verbannt sin vun Christus för mine Bröder, de min Fründ’ sünd na dat Fleesch.</seg>
          <seg id="b.ROM.9.4" type="verse"> De dar sünd vun Israel, weken tohört de Kindschaft un de Herrlichkeit un de Bund un dat Gesetz un de Gottesdeenst un de Tosag’;</seg>
          <seg id="b.ROM.9.5" type="verse"> Vun weke ok sünd de Vaders, ut weke Christus herkummt na dat Fleesch, de dar is GOtt öwer alles, hoch gelavt in Ewigkeit. Amen.</seg>
          <seg id="b.ROM.9.6" type="verse"> Awer ik segg düt nich, dat GOttes Wort darum ut si. Denn dat sünd nich alle Israeliter, de vun Israel sünd.</seg>
          <seg id="b.ROM.9.7" type="verse"> Ok nich alle, de vun Abraham sin Samen sünd, sünd darum ok Kinner, sonnern in Isaak schall di de Samen beropen sin.</seg>
          <seg id="b.ROM.9.8" type="verse"> Dat heet: GOtt Sin Kinner sünd nich de na dat Fleesch Kinner sünd, sonnern de Kinner vun de Tosag’ ward för Samen rekent.</seg>
          <seg id="b.ROM.9.9" type="verse"> Denn dat is en Wort vun de Tosag’, wenn he spreken deiht: Um düsse Tied will ik kamen un Sara schall en Söhn hebben.</seg>
          <seg id="b.ROM.9.10" type="verse"> Dat is awer nich blot darmit so, sonnern ok as Rebekka swanger war vun den enigen Isaak, unsern Vader.</seg>
          <seg id="b.ROM.9.11" type="verse"> Ehr de Kinner geboren weern un weder Gudes noch Schlechtes dahn harrn, up dat GOtt Sin Vörsatz bestahn dä na de Uterwählung, war to ehr seggt,</seg>
          <seg id="b.ROM.9.12" type="verse"> Nich ut Verdeenst vun de Warke, sonnern ut Gnad vun den Beroper, also: de Grötere schall deenstbar warrn den Lütteren.</seg>
          <seg id="b.ROM.9.13" type="verse"> As denn schreven steiht: Jakob hef Ik leev hatt, awer Esau hef Ik haßt.</seg>
          <seg id="b.ROM.9.14" type="verse"> Wat schüllt wi denn darto seggen? Is denn GOtt ungerecht? Gewiß nich!</seg>
          <seg id="b.ROM.9.15" type="verse"> Denn He sprickt to Moses: Weken Ik gnädig bün, de bün Ik gnädig un över wen Ik Mi erbarmen doh, över den erbarm Ik Mi!</seg>
          <seg id="b.ROM.9.16" type="verse"> So liggt dat nu nich an Jemand sin Willen oder Lopen, sonnern an GOtt Sin Erbarmen.</seg>
          <seg id="b.ROM.9.17" type="verse"> Denn de Schrift seggt to Pharao: Eben darum hef Ik di erweckt, dat Ik an di Min Macht wiesen doh, up dat Min Nam verkündigt ward in alle Länner.</seg>
          <seg id="b.ROM.9.18" type="verse"> So erbarmt He Sik nu över wen He will un verstockt wen He will.</seg>
          <seg id="b.ROM.9.19" type="verse"> So seggst du to mi: Wat schellt He uns denn? Wer kann Sinen Willen wedderstahn?</seg>
          <seg id="b.ROM.9.20" type="verse"> Ja, leeve Minsch, wer büst du denn, de du mit GOtt rechten wist? Sprickt ok en Wark to sinen Meister: Warum makst du mi so?</seg>
          <seg id="b.ROM.9.21" type="verse"> Hett nich en Püttjer Macht, ut en Klumpen to maken een Fatt to Ehren, un dat annere to Unehren?</seg>
          <seg id="b.ROM.9.22" type="verse"> Darum, wenn GOtt Torn bewiesen un Sin Macht kund dohn wull, hett He mit grote Geduld dragen de to dat Verdarven torichte Fatt vun den Torn.</seg>
          <seg id="b.ROM.9.23" type="verse"> Up dat He kund dä den Riekdom vun Sin Herrlichkeit an de Fät vun Barmhartigkeit, de He torecht makt hett vör de Herrlichkeit,</seg>
          <seg id="b.ROM.9.24" type="verse"> Weke He beropen hett, nämlich uns, nich alleen ut de Juden, sonnern ok ut de Heiden.</seg>
          <seg id="b.ROM.9.25" type="verse"> As He denn ok dörch Hosea spreken deiht: Ik will dat Min Volk heeten, dat Min Volk nich weer un Min Leev, de nich Min Leev weer.</seg>
          <seg id="b.ROM.9.26" type="verse"> Un schall geschehn an den sülvigen Ort, darto ehr seggt is: Ji sünd nich Min Volk, schüllt se Söhns vun den lebendigen GOtt heeten.</seg>
          <seg id="b.ROM.9.27" type="verse"> Jesaias awer röpt över Israel: Wenn de Tall vun de Kinner Israel würr sin as de Sand an dat Meer, so ward doch dat Övrige selig warrn.</seg>
          <seg id="b.ROM.9.28" type="verse"> Denn dat ward en Verdarven un Stüern vör sik gahn to Gerechtigkeit un de HErr ward datsülvige Stüern dohn up de Eer.</seg>
          <seg id="b.ROM.9.29" type="verse"> Un as Jesaias tovör seggt: Wenn uns de HErr Zebaoth keen Samen harr överblieven laten, so weern wi as Sodom warn un gliek as Gomorra.</seg>
          <seg id="b.ROM.9.30" type="verse"> Wat schüllt wi nu hier seggen? Dat wüllt wi seggen: De Heiden, de nich hebbt na de Gerechtigkeit tracht, hebbt de Gerechtigkeit kregen; ik segg awer vun de Gerechtigkeit, de ut den Gloven kamen deiht.</seg>
          <seg id="b.ROM.9.31" type="verse"> Israel awer hett na dat Gesetz vun de Gerechtigkeit trachtet, un hett dat Gesetz vun de Gerechtigkeit nich överkamen.</seg>
          <seg id="b.ROM.9.32" type="verse"> Warum dat? Darum dat se dat nich ut den Gloven, sonnern ut de Warke vun dat Gesetz söken doht. Denn se hebbt sik stött an den Steen vun den Anstot.</seg>
          <seg id="b.ROM.9.33" type="verse"> As schreven steiht: Süh, Ik legg in Zion enen Steen ton Anstot un enen Fels to Argernis, un wer an Em gloven deiht, de schall nich to Schanden warrn. Jes. 8, Kap.  Matth.</seg>
        </div>
        <div id="b.ROM.10" type="chapter">
          <seg id="b.ROM.10.1" type="verse"> Leeve Bröder, mins Hartens Wunsch is, un ik bä ok GOtt för Israel, dat se selig ward.</seg>
          <seg id="b.ROM.10.2" type="verse"> Denn ik gev ehr dat Tügnis, dat se ivert um GOtt, awer mit Unverstand.</seg>
          <seg id="b.ROM.10.3" type="verse"> Denn se erkennt de Gerechtigkeit nich, de vör GOtt gellen deiht un sökt ehre egene Gerechtigkeit vör GOtt uptorichten un sünd nich de Gerechtigkeit, de vör GOtt gellen deiht, unnerdahn.</seg>
          <seg id="b.ROM.10.4" type="verse"> Denn Christus is dat End vun dat Gesetz; wer an Em gloven deiht, de is gerecht.</seg>
          <seg id="b.ROM.10.5" type="verse"> Moses awer schrift wol vun de Gerechtigkeit, de ut dat Gesetz kamen deiht. Weke Minsch dat deiht, de ward darin leven.</seg>
          <seg id="b.ROM.10.6" type="verse"> Awer de Gerechtigkeit ut den Gloven sprickt also: Sprick nich in dinen Harten: Wer will rup na den Himmel fahren? (Dat is nicks anners, as Christus hendal haln.)</seg>
          <seg id="b.ROM.10.7" type="verse"> Oder wer will hendal in dat Deepe fahren? (Dat is nicks anners as Christus vun de Doden haln.)</seg>
          <seg id="b.ROM.10.8" type="verse"> Awer wat seggt se? Dat Wort is di neeg, nämlich in dinen Mund un in dinen Harten.  Düt is dat Wort vun den Gloven, dat wi predigen doht.</seg>
          <seg id="b.ROM.10.9" type="verse"> Denn so du JEsus bekennen deihst mit din Mund, dat He de HErr si, un glovst in din Hart, dat Em GOtt vun de Doden uperweckt hett, so warrst du selig.</seg>
          <seg id="b.ROM.10.10" type="verse"> Denn so man vun Harten gloven deiht, so ward man gerecht, un so man mit den Mund bekennen deiht, so ward man selig.</seg>
          <seg id="b.ROM.10.11" type="verse"> Denn de Schrift sprickt: Wer an Em gloven deiht, de ward nich to Schanden warrn.</seg>
          <seg id="b.ROM.10.12" type="verse"> Hier is keen Unnerscheed twischen en Jud un en Grieche, dar is altomal een HErr, riek över alle, de Em anropen doht.</seg>
          <seg id="b.ROM.10.13" type="verse"> Denn wer den HErrn Sinen Nam ward anropen, schall selig warrn.</seg>
          <seg id="b.ROM.10.14" type="verse"> Woans schüllt se awer anropen an den se nich gloven doht? Woans schüllt se awer gloven, vun den se nicks hört hebbt? Woans schüllt se awer hörn ahn en Prediger?</seg>
          <seg id="b.ROM.10.15" type="verse"> Woans schüllt se awer predigen, wenn se nich schickt ward? As denn schreven steiht: Wa leevlich sünd de Föt vun de, de den Freden verkündigen, de dat Gude verkündigen doht.</seg>
          <seg id="b.ROM.10.16" type="verse"> Awer se sünd nich alle dat Evangelium gehorsam. Denn Jesaias sprickt: HErr, wer glovt an uns Predigt?</seg>
          <seg id="b.ROM.10.17" type="verse"> So kummt de Gloven ut de Predigt, dat Predigen awer dörch GOtt Sin Wort.</seg>
          <seg id="b.ROM.10.18" type="verse"> Ik segg awer: Hebbt se dat nich hört? Twar in alle Lande is ja ehr Klang utgahn un in de ganze Welt ehr Wort.</seg>
          <seg id="b.ROM.10.19" type="verse"> Ik segg awer: Hett Israel dat nich insehn? De Eerste, Moses sprickt: Ik will jug iwersüchtig maken över dat, dat nich min Volk is, un över en unverständig Volk will ik jug vertörnen.</seg>
          <seg id="b.ROM.10.20" type="verse"> Jesaias awer dörf wol seggen: Ik bün funnen vun de, de mi nich söcht hebbt un bün kamen to de, de nich nach mi fragt hebbt.</seg>
          <seg id="b.ROM.10.21" type="verse"> To Israel awer sprickt He: Den ganzen Dag hef Ik Min Hann utstreckt na dat Volk, dat sik nich seggen leet, un dat wedderspreken deiht.</seg>
        </div>
        <div id="b.ROM.11" type="chapter">
          <seg id="b.ROM.11.1" type="verse"> So segg ik nu: Hett denn GOtt Sin Volk verstött? Dörchut nich! Denn ik bün ok en Israeliter, vun Abraham sin Samen, ut Benjamin sin Geschlecht.</seg>
          <seg id="b.ROM.11.2" type="verse"> GOtt hett sin Volk nich verstött, dat He tovör utersehn hett. Oder weet ji nich, wat de Schrift vun Elias seggt? Woans he vör GOtt treden deiht gegen Israel un sprickt:</seg>
          <seg id="b.ROM.11.3" type="verse"> HErr, se hebbt Din Propheten dod makt un Din Altars umstött, un ik bün alleen övrig bleven, un se staht mi na min Leven.</seg>
          <seg id="b.ROM.11.4" type="verse"> Awer wat seggt nu de göttliche Antwort: Ik hef Mi laten överblieven söben dusend Mann, de nich ehr Knee bögt hebbt vör Baal.</seg>
          <seg id="b.ROM.11.5" type="verse"> Also geiht dat ok nu, in düsse Tied, mit düsse, de na de Gnadenwahl överbleven sünd.</seg>
          <seg id="b.ROM.11.6" type="verse"> Is dat awer ut Gnad, so is dat nich ut Verdeenst vun de Warke, sunst war Gnade nich Gnade sin. Is dat awer ut Verdeenst vun de Warke, so is de Gnade nicks, sünst weer Verdeenst nich Verdeenst.</seg>
          <seg id="b.ROM.11.7" type="verse"> Wat denn nu? Wat Israel söken deiht, dat krigt Israel nich; de Wahl awer krigt dat, de annern awer sünd verstockt.</seg>
          <seg id="b.ROM.11.8" type="verse"> As schreven steiht: GOtt hett ehr geven enen schleperigen Geist, Ogen dat se nich sehn, Ohren dat se nich hörn doht bet up den hütigen Dag.</seg>
          <seg id="b.ROM.11.9" type="verse"> Un David sprickt: Lat ehren Disch to en Schling warrn un to en Jagdspieß, un to en Fall, ehr to Vergeltung.</seg>
          <seg id="b.ROM.11.10" type="verse"> Mak ehre Ogen blind, dat se nich sehn doht, un bög ehr Rügg alltied.</seg>
          <seg id="b.ROM.11.11" type="verse"> So segg ik nu: Sünd se anlopen, dat se fallen schüllt? Gewiß nich! Sonnern ut ehr Tall is de Heiden dat Heil wedderfahren, up dat se up de iwersüchtig warrn schulln.</seg>
          <seg id="b.ROM.11.12" type="verse"> Denn so ehr Fall de Welt ehr Riekdom is, un de Schaden de Heiden ehr Riekdom is, wo veel mehr ward dat de Fall sin, wenn ehr Tall vull weer!</seg>
          <seg id="b.ROM.11.13" type="verse"> Mit jug Heiden rede ik, denn dewiel ik de Heiden ehr Apostel bün, will ik min Amt priesen;</seg>
          <seg id="b.ROM.11.14" type="verse"> Ob ik mag de, weken min Fleesch sünd, to iwern anreizen un etliche vun ehr selig maken.</seg>
          <seg id="b.ROM.11.15" type="verse"> Denn wenn ehr Verlust de Welt ehr Versöhnung is, wat ward dat anners sin, as Leven vun de Doden nehmen?</seg>
          <seg id="b.ROM.11.16" type="verse"> Is dat Eerstlingsbrod hillig, so is ok de ganze Deeg hillig, un so de Wottel hillig is, so sünd ok de Telgen hillig.</seg>
          <seg id="b.ROM.11.17" type="verse"> Ob nu awer etliche vun de Telgen afbracken sünd, un du, de du en willen Ölbom weerst, büst mank ehr proppt un hest Andeel kregen an de Wottel un den Saft vun den Ölbom.</seg>
          <seg id="b.ROM.11.18" type="verse"> So wes’ nich stolt gegen de Telgen. Büst du awer stolt gegen se, so schast du weeten, dat du de Wottel nich drägen deihst, sonnern de Wottel dricht di.</seg>
          <seg id="b.ROM.11.19" type="verse"> So sprickst du: De Telgen sünd intwei braken, darmit ik darin proppt warr.</seg>
          <seg id="b.ROM.11.20" type="verse"> Dat is gut redt. Se sünd intweibraken wegen ehren Ungloven, du steihst awer dörch den Gloven. Wes’ nich stolt, sonnern wes’ bang.</seg>
          <seg id="b.ROM.11.21" type="verse"> Hett GOtt de natürlichen Telgen nich verschont, dat He vellicht di ok nich verschonen ward.</seg>
          <seg id="b.ROM.11.22" type="verse"> Darum seh up GOtt Sin Gutheit un Sinen Ernst, de Ernst an de, weke fulln sünd, de Gutheit awer an di, so fern as du an de Gutheit blieven deihst, sunst warst du ok afhaut warrn.</seg>
          <seg id="b.ROM.11.23" type="verse"> Un düsse, so se nich blievt in den Ungloven, ward se inproppt warrn. GOtt kann se wedder inplanten.</seg>
          <seg id="b.ROM.11.24" type="verse"> Denn so du ut den Ölbom, de vun Natur wild weer, büst uthaut un gegen de Natur in den guden Ölbom inproppt, woveelmehr ward de natürlichen inproppt in ehren egenen Ölbom!</seg>
          <seg id="b.ROM.11.25" type="verse"> Ik will jug nich vörentholn, leeven Bröder, düsse Heemlichkeit, up dat ji nich stolt sied. Blindheit is Israel tom Deel wedderfahrn, so lang bet de Fülle vun de Heiden ingahn is.</seg>
          <seg id="b.ROM.11.26" type="verse"> Un also dat ganze Israel selig ward, as schreven steiht: Ut Zion ward kamen, de dar erlösen un afwenden deiht dat gottlose Wesen vun Jakob.</seg>
          <seg id="b.ROM.11.27" type="verse"> Un düt is Min Testament mit ehr, wenn Ik ehr Sünnen warr wegnehmen.</seg>
          <seg id="b.ROM.11.28" type="verse"> Na dat Evangelium hol Ik se för Fiende wegen jug, awer na de Erwählung hef Ik se leev, um de Vaders wegen.</seg>
          <seg id="b.ROM.11.29" type="verse"> GOtt Sin Gaven un Beropung könnt Em nich leed dohn.</seg>
          <seg id="b.ROM.11.30" type="verse"> Denn gliekerwies as ok ji fröher GOtt nich glovt hebbt, nu awer hebbt ji över ehren Ungloven Barmhartigkeit kregen;</seg>
          <seg id="b.ROM.11.31" type="verse"> Also weern ok düsse nu unglövig, so dat ji nu Barmhartigkeit kriegen künnt, darmit ok se begnadigt warrn kunnen.</seg>
          <seg id="b.ROM.11.32" type="verse"> Denn GOtt hett alles beslaten unner den Ungloven, up dat He Sik över alle erbarmen dä.</seg>
          <seg id="b.ROM.11.33" type="verse"> O, wat för ene Deepe vun Riekdom, vun Weisheit un Erkenntniß GOttes. Wa ganz unbegrieplich sünd Sine Gerichte un unutforschlich Sin Weg!</seg>
          <seg id="b.ROM.11.34" type="verse"> Denn wokeen hett den HErrn Sin Sinn erkennt? Oder wokeen is Sin Ratgever west?</seg>
          <seg id="b.ROM.11.35" type="verse"> Oder wokeen hett Em wat fröher geven, dat em dat wedder ward vergollen?</seg>
          <seg id="b.ROM.11.36" type="verse"> Denn vun Em un dörch Em un to Em sünd alle Dinge. Em si Ehre in Ewigkeit! Amen.</seg>
        </div>
        <div id="b.ROM.12" type="chapter">
          <seg id="b.ROM.12.1" type="verse"> Ik vermahn jug, leeven Bröder, dörch GOtt Sin Barmhartigkeit, dat ji jug Liever hengeven doht to en Opfer, dat dar lebendig, heilig un GOtt wolgefällig si, wat jug vernünftige GOttesdeenst sin schall.</seg>
          <seg id="b.ROM.12.2" type="verse"> Un stellt jug nich düsse Welt gliek, sonnern verwandelt jug dardörch, dat ji jug Gemöth nie makt, up dat ji utpröven mögt, wat dar si GOtt Sin Will, nemlich dat Gude, Wolgefällige un Vullkamene.</seg>
          <seg id="b.ROM.12.3" type="verse"> Denn ik segg dörch de Gnade, de mi geven is, jedereen mank jug, dat nüms mehr vun sik holln schall, as sik dat gehört, to holln, sonnern dat he vun sik mit Maten holln deiht, jedereen, so as GOtt em todeelt hett dat Mat vun den Gloven.</seg>
          <seg id="b.ROM.12.4" type="verse"> Denn up glieke Wies, as wi an en Liev veele Lidmaten hebbt, awer alle Lidmaten nich desülvigen Geschäfte hebbt.</seg>
          <seg id="b.ROM.12.5" type="verse"> Also sünd wi veele en Liev in Christus, awer unner eenanner is ener den annern sin Lidmaat.</seg>
          <seg id="b.ROM.12.6" type="verse"> Un hebbt mancherlie Gaven, na de Gnad de uns geven is.</seg>
          <seg id="b.ROM.12.7" type="verse"> Hett jemand de Gav to wiessagen, so gescheeg dat in Övereenstimmung mit den Gloven. Hett jemand en Amt, so paß he up dat Amt. Lehrt jemand, so paß he up de Lehr.</seg>
          <seg id="b.ROM.12.8" type="verse"> Vermahnt jemand, so paß he up dat Vermahnen. Givt jemand, so gev he eenfaltiglich. Regiert jemand, so si he sorgfaldig. Övt jemand Barmhartigkeit, so doh he dat mit Lust.</seg>
          <seg id="b.ROM.12.9" type="verse"> Lat de Leev nich falsch sin. Haßt dat Böse, hangt an dat Gude.</seg>
          <seg id="b.ROM.12.10" type="verse"> De bröderliche Leev mank jug si hartlich. Een keem den annern mit Ehrerwiesung tovör.</seg>
          <seg id="b.ROM.12.11" type="verse"> West nich ful in dat, wat ji dohn schüllt. West brünstig in den GEist. Schickt jug in de Tied.</seg>
          <seg id="b.ROM.12.12" type="verse"> West fröhlich in Hoffnung, geduldig in Bedröfnis, lat nich af vun dat Gebet.</seg>
          <seg id="b.ROM.12.13" type="verse"> Nehmt jug de Hilligen ehr Noth an. Gevt geern Harbarg.</seg>
          <seg id="b.ROM.12.14" type="verse"> Segent de jug verfolgt, segent un flucht nich.</seg>
          <seg id="b.ROM.12.15" type="verse"> Freut jug mit de Fröhlichen un weent mit de Weenenden.</seg>
          <seg id="b.ROM.12.16" type="verse"> Hebbt eenerlei Sinn unner jug. Trachtet nich na hoge Dinge, sonnern hollt jug to de Niedrigen.</seg>
          <seg id="b.ROM.12.17" type="verse"> Hollt jug nich sülvst för klok. Vergellt nüms Böses mit Böses. West jeden Minschen gegenöver up sin Best bedacht.</seg>
          <seg id="b.ROM.12.18" type="verse"> Is dat möglich, so veel an jug is, so hebbt mit alle Minschen Freden.</seg>
          <seg id="b.ROM.12.19" type="verse"> Rächt jug nich sülvst, mine Leeven, sonnern makt Ruum för den Torn, denn dat steiht schreven: De Rache is Min, Ik will vergellen, sprickt de HErr.</seg>
          <seg id="b.ROM.12.20" type="verse"> So nu dien Fiend hungert, so gif em wat to eten, hett he Döst, so gif em wat to drinken, wenn du dat deihst, so warrst du fürige Kahlen up sin Kopp sammeln.</seg>
          <seg id="b.ROM.12.21" type="verse"> Lat di nich vun dat Böse överwinnen, sonnern överwinn dat Böse mit dat Gude.</seg>
        </div>
        <div id="b.ROM.13" type="chapter">
          <seg id="b.ROM.13.1" type="verse"> Jedereen si unnerdahn de Obrigkeit, de Macht över em hett. Denn dar is keen Obrigkeit, as alleen vun GOtt. Wo awer en Obrigkeit is, de is vun GOtt verordnet.</seg>
          <seg id="b.ROM.13.2" type="verse"> Wer sik nu gegen de Obrigkeit setten deiht, de weddersett sik GOtt Sin Ordnung. De sik awer weddersetten doht, ward över sik en Strafordeel kriegen.</seg>
          <seg id="b.ROM.13.3" type="verse"> Denn de Regenten sünd nich dar as Afschreckung för dat gude Wark, sonnern för dat Böse. Wist du di awer nich fürchten vör de Obrigkeit, so doh dat Gude, so warrst du Lov vun desülvige hebben.</seg>
          <seg id="b.ROM.13.4" type="verse"> Denn se is GOtt Sin Deenerin, di to nutz. Deihst du awer Böses, so wes’ bang, denn se driggt dat Swert nich umsunst, se is GOtt Sin Deenerin, en Rächerin to de Straf över den, de schlecht handelt.</seg>
          <seg id="b.ROM.13.5" type="verse"> Darum is dat nödig, unnerdahn to sin, nich alleen vun wegen de Straf, sonnern wegen dat Geweten.</seg>
          <seg id="b.ROM.13.6" type="verse"> Ut de Orsak mütt ji ok Stüern geven, denn se is GOtt Sin Deener, de düt Amt tohört.</seg>
          <seg id="b.ROM.13.7" type="verse"> So gevt nu jedereen wat ji schuldig sünd; Stüern den, de Stüern tokummt, Toll den, de Toll tokummt, Ehrfurcht den, de Ehrfurcht tokummt, Ehre den, de Ehre tokummt.</seg>
          <seg id="b.ROM.13.8" type="verse"> West nüms wat schuldig, denn dat ji ju mank enanner leev hebbt, denn wer den annern leev hett, de hett dat Gesetz vullbrocht.</seg>
          <seg id="b.ROM.13.9" type="verse"> Denn wat dar seggt is: Du schast nich ehebreken; du schast nich dod maken; du schast nich falsch Tügnis geven, lat di nicks gelüsten; un so dar en anner Gebot mehr is, dat ward in düt Wort begreepen: Du schast din Neegsten leev hebben as di sülvst.</seg>
          <seg id="b.ROM.13.10" type="verse"> De Leev deiht den Neegsten nicks Böses. So is nu de Leev de Erfüllung vun dat Gesetz.</seg>
          <seg id="b.ROM.13.11" type="verse"> Un dewiel dat wi dat weet, nemlich de Tied, dat de Stunn dar is uptostahn vun den Schlap, sintemal unser Heil nu neeger rückt is, as dar wi toeerst glövig worrn sünd.</seg>
          <seg id="b.ROM.13.12" type="verse"> De Nacht is vörbi, de Dag is herbi kamen, so lat uns afleggen de Warke vun dat Licht.</seg>
          <seg id="b.ROM.13.13" type="verse"> Lat uns ehrbar wandeln, as bi Dag, nich mit Freeten un Supen, nich in Untocht un Utschweifungen, nich in Hader un Need.</seg>
          <seg id="b.ROM.13.14" type="verse"> Sonnern treckt an den HErrn JEsus Christus un plegt dat Fleesch, doch so, dat dat nich giel ward.</seg>
        </div>
        <div id="b.ROM.14" type="chapter">
          <seg id="b.ROM.14.1" type="verse"> Den Swachen in den Gloven nehmt up un verwirrt de Geweten nich.</seg>
          <seg id="b.ROM.14.2" type="verse"> De Een glovt, he kann allerlei eten, de awer swach is, den lat Krutwark eten.</seg>
          <seg id="b.ROM.14.3" type="verse"> Weke eten deiht, lat den nich den verachten, de nich itt, un weke nich eten deiht, lat den den nich richten, de itt, denn GOtt hett em upnahmen.</seg>
          <seg id="b.ROM.14.4" type="verse"> Wer büst du, dat du en fremden Knecht richten deihst? He steiht oder fallt sin HErr, he ward awer wol stahn, denn GOtt is mächtig genog em to holln.</seg>
          <seg id="b.ROM.14.5" type="verse"> De Een hollt mehr vun den enen Dag, as vun den annern, de anner awer hollt alle Dag’ gliek. Jedereen wes’ in sin Övertügung gewiß.</seg>
          <seg id="b.ROM.14.6" type="verse"> Weke nu en besonnern Dag fiern deiht, de deiht dat den HErrn to Leev, un weke nich up den Dag holln deiht, de hollt den HErrn to Leev nich darup. Weke eten deiht, de deiht dat den HErrn to Leev, denn he dankt GOtt, weke nich eten deiht, de itt nich den HErrn to Leev un dankt GOtt.</seg>
          <seg id="b.ROM.14.7" type="verse"> Denn keen vun uns levt för sik sülvst, un keen starvt för sik sülvst.</seg>
          <seg id="b.ROM.14.8" type="verse"> Levt wi, so levt wi för den HErrn, starvt wi, so starvt wi för den HErrn. Darum, starvt oder levt wi, so hört wi den HErrn to.</seg>
          <seg id="b.ROM.14.9" type="verse"> Denn darto is Christus ok storven un uperstahn un wedder lebendig warn, dat He sowohl över Lebendige as över Dode Herr sien schall.</seg>
          <seg id="b.ROM.14.10" type="verse"> Du awer, wat richst du din Broder? Oder du anner, wat verachst du din Broder? Wi ward alle vör Christus Sin Richtstohl henstellt warrn.</seg>
          <seg id="b.ROM.14.11" type="verse"> Na dat dar schreven steiht: So wahr as Ik leven doh, sprickt de HErr, vör Mi schüllt alle Knee sik bögen, un alle Tungen schüllt GOtt bekennen.</seg>
          <seg id="b.ROM.14.12" type="verse"> So ward jedereen för sik sülvst GOtt Rekenschaft geven.</seg>
          <seg id="b.ROM.14.13" type="verse"> Darum lat uns nich mehr Een den annern richten, sonnern dat richtet veelmehr, dat nüms sin Broder Anstot oder Argernis geven schall.</seg>
          <seg id="b.ROM.14.14" type="verse"> Ik weet un bün gewiß in den HErrn JEsus Christ, dat dar nicks Gemeenes is an sik sülvst, ahn alleen de dat reken deiht för gemeen, densülvigen is dat gemeen.</seg>
          <seg id="b.ROM.14.15" type="verse"> Wenn awer din Broder een Spies wegen bedröwt ward, so wandelst du all nich mehr na de Leev. Min leeve Broder, richt doch nich den mit din Spies to Grunn, för den Christus storven is.</seg>
          <seg id="b.ROM.14.16" type="verse"> Darum sorgt darvör, dat ju Schatz nich verlästert ward.</seg>
          <seg id="b.ROM.14.17" type="verse"> Denn dat Riek GOttes is nich Eten un Drinken, sonnern Gerechtigkeit un Freden un Freud in den heiligen GEist.</seg>
          <seg id="b.ROM.14.18" type="verse"> Wer darinnen Christus deenen deiht, de is GOtt gefällig un de Minschen angenehm.</seg>
          <seg id="b.ROM.14.19" type="verse"> Darum lat uns na dat streven, wat to’n Freden deent, un wat to de Beterung an enanner deent.</seg>
          <seg id="b.ROM.14.20" type="verse"> Min Leeve, terstör nich um de Spies’ willen GOtt Sin Wark. Alle Ding’ sünd twar rein, awer schädlich is Allns för den Minschen, de dat mit Anstot it.</seg>
          <seg id="b.ROM.14.21" type="verse"> Dat is beter, du itst keen Fleesch un drinkst keen Wien, oder sonst wat, woran sik din Bröder en Anstot neemt oder in Swachheit fallt.</seg>
          <seg id="b.ROM.14.22" type="verse"> Hest du den Gloven, so hef em bi di sülvst vör GOtt. Selig is, de sik sülvst keen Geweten makt in dat, wat he vör recht hollt.</seg>
          <seg id="b.ROM.14.23" type="verse"> Wer awer daröwer twiefelt un doch eten deiht, de is verdammt, denn dat geschüt nich ut den Gloven. Wat awer nich ut den Gloven geschehn deiht, dat is Sünn.</seg>
        </div>
        <div id="b.ROM.15" type="chapter">
          <seg id="b.ROM.15.1" type="verse"> Wi awer, de wi stark sünd, schüllt de Swachen ehr Gebreklichkeit dregen un nich Wolgefalln an uns sülvst hebben.</seg>
          <seg id="b.ROM.15.2" type="verse"> Jedereen mank uns schall sik awer so stellen, dat he sin Neegsten gefallen deiht to dat Gude un to de Beterung. Cor.  Kap.</seg>
          <seg id="b.ROM.15.3" type="verse"> Denn Christus harr ok keen Wolgefalln an sik sülvst, sonnern as dar schreven steiht: De Schimp vun de, de di schimpen doht, is öwer mi fulln.</seg>
          <seg id="b.ROM.15.4" type="verse"> Wat awer tovör schreven is, dat is uns to Lehr schreven, up dat wi dörch Geduld un Trost ut de Schrift, de Hoffnung fast holt.</seg>
          <seg id="b.ROM.15.5" type="verse"> De GOtt awer vun de Geduld un vun den Trost gev jug, dat ji eens gesinnt sied unner enanner, na JEsus Christus,</seg>
          <seg id="b.ROM.15.6" type="verse"> Up dat ji eendrächtig mit een Mund lavt GOtt un den Vader vun unsen HErrn JEsus Christus.</seg>
          <seg id="b.ROM.15.7" type="verse"> Darum neemt jug unner enanner up, gliek as jug Christus upnahm hett, to GOtt Sin Ehr.</seg>
          <seg id="b.ROM.15.8" type="verse"> Ik segg awer, dat JEsus Christus is en Deener west vun de Beschniedung, um de Wahrheit GOttes willen, to bestätigen de Tosag’, de de Vaders makt is.</seg>
          <seg id="b.ROM.15.9" type="verse"> Dat de Heiden awer GOtt lavt um de Barmhartigkeit willen, as schreven steiht: Darum will ik di laven mank de Heiden un vun din Nam singen.</seg>
          <seg id="b.ROM.15.10" type="verse"> Un noch eenmal sprickt de Schrift: Freut jug, ji Heiden, Sin Volk.</seg>
          <seg id="b.ROM.15.11" type="verse"> Un noch een Mal: Lavt den HErrn, alle Heiden, un priest Em, alle Völker.</seg>
          <seg id="b.ROM.15.12" type="verse"> Un awermal sprickt Jesaias: Dar ward sien de Woddel Jesse, un de uperstahn ward, to herrschen över de Heiden, up den ward de Heiden höpen.</seg>
          <seg id="b.ROM.15.13" type="verse"> Awer de GOtt vun de Hoffnung füll jug mit alle Freud un Freden in den Gloven, dat ji ümmer rieker ward in de Hoffnung, dörch de Kraft vun den heiligen GEist.</seg>
          <seg id="b.ROM.15.14" type="verse"> Ik weet dat awer ganz wol vun jug, leeven Bröder, dat ji sülvst vull vun gude Gesinnung sünd, erfüllt mit alle Erkenntnis, dat ji jug unner enanner vermahnen künnt.</seg>
          <seg id="b.ROM.15.15" type="verse"> Ik hef awer doch wagt un jug schreven, leeve Bröder, jug to vermahnen, um de Gnad willen, de mi vun GOtt geven is,</seg>
          <seg id="b.ROM.15.16" type="verse"> Dat ik schall sien en Deener Christi mank de Heiden, indem ik utricht dat Presteramt vun GOtt Sin Evangelium, up dat de Opfer vun de Heiden GOtt angenehm ward, hilligt dörch den heiligen GEist.</seg>
          <seg id="b.ROM.15.17" type="verse"> Darum hef ik de Ehr in JEsus Christus, dat ik GOtt deenen doh.</seg>
          <seg id="b.ROM.15.18" type="verse"> Denn ik dörft nicks reden, wenn nich Christus datsülvige dörch mi wirken dä, de Heiden to den Gehorsam to bringen, dörch Wort un Wark.</seg>
          <seg id="b.ROM.15.19" type="verse"> Dörch Kraft vun Teken un Wunner un dörch de Kraft vun den GEist GOttes, also dat ik vun Jerusalem an un umher bet na Illyrien, alles mit dat Evangelium vun Christus erfüllt hef;</seg>
          <seg id="b.ROM.15.20" type="verse"> Un hef mi besonners beflietigt, dat Evangelium to predigen wo Christus Sin Nam nich bekannt weer, up dat ik nich up en fremden Grund fortbuen dä;</seg>
          <seg id="b.ROM.15.21" type="verse"> Sonnern as schreven steiht: Weken nich vun Em verkündigt is, de schüllt dat sehn un weke nich hört hebbt, de schüllt dat verstahn.</seg>
          <seg id="b.ROM.15.22" type="verse"> Dat is ok de Orsak, darum ik veele Mal verhinnert bün, to jug to kamen.</seg>
          <seg id="b.ROM.15.23" type="verse"> Nu ik awer nich mehr Platz hef in düsse Länner, awer Verlangen hef to jug to kamen na veele Jahr;</seg>
          <seg id="b.ROM.15.24" type="verse"> Wenn ik in Hispanien reisen warr, so will ik to jug kamen. Denn ik höp, dat ik dar dörchreisen un jug sehn warr un vun jug darhen leitet warrn much, so doch, dat ik mi tovör en beten mit jug erquicken kann.</seg>
          <seg id="b.ROM.15.25" type="verse"> Nu awer fahr ik hen na Jerusalem, de Hilligen to deenen.</seg>
          <seg id="b.ROM.15.26" type="verse"> Denn de ut Macedonien un Achaja hebbt ut frien Stücken en gemeensame Stüer tosamen leggt för de annern Hilligen to Jerusalem.</seg>
          <seg id="b.ROM.15.27" type="verse"> Se hebbt dat ut frien Stücken dahn un sünd ok ehr Schuldners. Denn wenn de Heiden ehr geistlichen Göder sünd deelhaftig warn, is dat billig, dat se ehr ok in irdische Göder deenen doht.</seg>
          <seg id="b.ROM.15.28" type="verse"> Wenn ik nu düt utricht un düsse Frucht verseegelt hef, will ik dörch jug in Hispanien trecken.</seg>
          <seg id="b.ROM.15.29" type="verse"> Ik weet awer, wenn ik to jug kamen doh, dat ik mit vullen Segen vun dat Evangelium Christi kamen warr.</seg>
          <seg id="b.ROM.15.30" type="verse"> Ik vermahn jug awer, leeven Bröder, dörch unsen HErrn JEsus Christus un dörch de Leev vun den GEist, dat ji mi helpen doht to strieden mit Beden för mi to GOtt.</seg>
          <seg id="b.ROM.15.31" type="verse"> Up dat ik redd warr vun de Unglövigen in Juda, un dat min Deenst, den ik na Jerusalem doh, angenehm warr de Hilligen.</seg>
          <seg id="b.ROM.15.32" type="verse"> Up dat ik mit Freud to jug kamen doh dörch GOtt Sin Willn un mi mit jug erquicken kann.</seg>
          <seg id="b.ROM.15.33" type="verse"> De GOtt awer des Fredens wes’ mit jug alle! Amen.</seg>
        </div>
        <div id="b.ROM.16" type="chapter">
          <seg id="b.ROM.16.1" type="verse"> Ik befehl jug awer unse Swester Phöbe, de dar is Diakonissin vun de Gemeen to Kenchrea,</seg>
          <seg id="b.ROM.16.2" type="verse"> Dat ji se upnehmen doht in den HErrn, as dat de Hilligen tokummt, un ehr bistaht in alle Geschäfte, wobi se jug nödig hett. Denn se hett ok veele bistahn, ok mi sülvst.</seg>
          <seg id="b.ROM.16.3" type="verse"> Gröt’ de Priscilla un den Aquila, min Helpers in Christus JEsus.</seg>
          <seg id="b.ROM.16.4" type="verse"> Weke hebbt ehr Hals för min Leven insett, weke nich blot ik dank, sonnern ok alle Gemeenen mank de Heiden.</seg>
          <seg id="b.ROM.16.5" type="verse"> Gröt’ ok de Gemeen in ehr Hus. Gröt’ Epänetus, minen Leevling, weke is de eerste mank de ut Achaja in Christus.</seg>
          <seg id="b.ROM.16.6" type="verse"> Gröt’ Maria, de veel Möh un Arbeit mit uns hatt hett.</seg>
          <seg id="b.ROM.16.7" type="verse"> Gröt’ Andronikus un Junias, min Verwandten un Mitgefangenen, de dar sünd rühmlich bekannt bi de Apostel un vör mi west in Christus.</seg>
          <seg id="b.ROM.16.8" type="verse"> Gröt Amplias, min Leeve in den HErrn.</seg>
          <seg id="b.ROM.16.9" type="verse"> Gröt’ Urban, unsen Helper in Christus un Stachyn, min Leeve.</seg>
          <seg id="b.ROM.16.10" type="verse"> Gröt’ Apelles, den Bewährten in Christus. Gröt’ de dar sünd vun Aristobulus sin Lüd’.</seg>
          <seg id="b.ROM.16.11" type="verse"> Gröt’ Herodiones, min Fründ. Gröt’ de dar sünd vun Narcissus sin Lüd’ in den HErrn.</seg>
          <seg id="b.ROM.16.12" type="verse"> Gröt’ de Tryphena un de Tryphosa, weke in den HErrn arbeit hebbt. Gröt’ Persis, de Leeve, weke in den HErrn veel arbeit hett.</seg>
          <seg id="b.ROM.16.13" type="verse"> Gröt’ Ruffus, den Uterwählten in den HErrn, un sin un min Moder.</seg>
          <seg id="b.ROM.16.14" type="verse"> Gröt’ Asyncritus, un Phlegontus, Hermas, Patrobas, Hermes un de Bröder bi se.</seg>
          <seg id="b.ROM.16.15" type="verse"> Gröt’ Philogus, un de Julia, Nereus un sin Schwester, un Olympas un alle Hilligen bi se.</seg>
          <seg id="b.ROM.16.16" type="verse"> Gröt’ jug unner enanner mit den hilligen Kuß. Et gröt’ jug alle Gemeenen Christi.</seg>
          <seg id="b.ROM.16.17" type="verse"> Ik vermahn awer jug, leeve Bröder, dat ji upsehn doht up de, de dar Trennung un Argernis anricht, de Lehr towedder, de ji lehrt hebbt un gaht vun desülvigen.</seg>
          <seg id="b.ROM.16.18" type="verse"> Denn düsse deent nich den HErrn JEsus, sonnern ehr egen Buk, un dörch söte Wör’ un herrliche Reden verföhrt se de unschuldigen Harten.</seg>
          <seg id="b.ROM.16.19" type="verse"> Denn jug Gehorsam is mank jedereen utkamen. Darum freu ik mi öwer jug. Ik will awer, dat ji klok sied up dat Gude un eenfoltig up dat Böse.</seg>
          <seg id="b.ROM.16.20" type="verse"> Awer de GOtt des Fredens ward in korten den Satan unner jug Föt perren. De Gnad vun unsen HErrn JEsus Christus wes’ mit jug!</seg>
          <seg id="b.ROM.16.21" type="verse"> Jug gröt’ Timotheus, min Helper, un Lucius, un Jason, un Sosipater, min Fründ.</seg>
          <seg id="b.ROM.16.22" type="verse"> Ik, Tertius, gröt jug, de ik düssen Bref schreven hef, in den HErrn.</seg>
          <seg id="b.ROM.16.23" type="verse"> Jug gröt’ Gajus, min un de ganze Gemeen ehr Weerth. Jug gröt’ Erastus, de Rentenmeister vun de Stadt un Quartus, de Broder.</seg>
          <seg id="b.ROM.16.24" type="verse"> De Gnad unses HErrn JEsu Christi wes’ mit jug alle! Amen.</seg>
          <seg id="b.ROM.16.25" type="verse"> Den awer, de jug stark maken kann na min Evangelium un min Predigt vun JEsus Christus, dörch weke dat Geheemnis apenbart is, dat vun de Welt her verswegen west is,</seg>
          <seg id="b.ROM.16.26" type="verse"> Nu awer apenbart un kund makt dörch de Propheten ehr Schriften, up den ewigen GOtt Sin Befehl, den Gehorsam vun den Gloven uttorichten mank alle Heiden.</seg>
          <seg id="b.ROM.16.27" type="verse"> Den alleen wiesen GOtt sin Ehr dörch JEsus Christus, in Ewigkeit! Amen.</seg>
        </div>
      </div>
      <div id="b.1CO" type="book">
        <div id="b.1CO.1" type="chapter">
          <seg id="b.1CO.1.1" type="verse"> Paulus, beropen to en Apostel JEsu Christi dörch GOtt Sin Willen, un de Broder Sosthenes,</seg>
          <seg id="b.1CO.1.2" type="verse"> Wünscht de Gottsgemeen to Corinth, un de Gehilligten in Christus JEsus, de beropen Hilligen mit All de, de unsen HErrn JEsus Christus Sin Nam anropt, an alle Ortschaften, wo se un wo wi wahnen doht:</seg>
          <seg id="b.1CO.1.3" type="verse"> Gnade wes’ mit ju un Freden vun GOtt, unsen Vader un den HErrn JEsus Christus!</seg>
          <seg id="b.1CO.1.4" type="verse"> Ik dank min GOtt all Tied öwer ju, för de Gnad, de GOtt ju geven hett in Christus JEsus,</seg>
          <seg id="b.1CO.1.5" type="verse"> Dat ji dörch Em sünd riek makt in all Stück, in alle Lehr un in all Erkenntnis.</seg>
          <seg id="b.1CO.1.6" type="verse"> As denn de Predigt vun Christus in ju kräftig warn is.</seg>
          <seg id="b.1CO.1.7" type="verse"> Also dat ji keen Mangel hebbt an irgend en Gav, un tövt blot up den HErrn JEsus Christus Sin Apenbarung;</seg>
          <seg id="b.1CO.1.8" type="verse"> He ward ju ok fast beholn bet an dat End, dat ji unsträflich wesen doht up unsen HErrn JEsus Christus Sin Dag.</seg>
          <seg id="b.1CO.1.9" type="verse"> Denn GOtt is tru, dörch weken ji beropen sünd to de Gemeenschaft mit Sin Söhn JEsus Christus, unsen HErrn.</seg>
          <seg id="b.1CO.1.10" type="verse"> Ik vermahn ju awer, leeve Bröder, dörch unsen HErrn JEsus Christus Sin Nam, dat ji altomal eens Red föhrn doht un lat nich Uneenigkeit mank ju wesen, sonnern holt fast tosamen in een Sinn un in een Meenung.</seg>
          <seg id="b.1CO.1.11" type="verse"> Denn mi is vertellt, leeve Bröder, dörch weke vun Chloe sin Lüd, öwer ju, dat Striederie mank ju wesen deiht.</seg>
          <seg id="b.1CO.1.12" type="verse"> Ik meen awer düt, dat weke vun ju sprekt: Ik bün Paulisch; de anner: Ik bün Apollisch; de drüdd: Ik bün Kephisch, de veerte: Ik bün Christisch.</seg>
          <seg id="b.1CO.1.13" type="verse"> Wat? Is Christus nu vun enannerdeelt? Is denn Paulus vör ju krüzigt? Oder sünd ji in Paulus sin Nam döfft?</seg>
          <seg id="b.1CO.1.14" type="verse"> Ik dank GOtt, dat ik Nüms vun ju döfft hef ahn Crispus un Gajus.</seg>
          <seg id="b.1CO.1.15" type="verse"> Dat nich jemand seggen much, ik harr up min Nam döfft.</seg>
          <seg id="b.1CO.1.16" type="verse"> Ik hef awer ok döfft den Stephana sin Huslüd, övrigens weet ik nich, ob ik weke anner döfft hef.</seg>
          <seg id="b.1CO.1.17" type="verse"> Denn Christus hett mi nich schickt to döpen, sonnern dat Evangelium to predigen, nich mit kloke Wör’, up dat Christus Sin Krüz nich tonicht würr.</seg>
          <seg id="b.1CO.1.18" type="verse"> Denn dat Wort vun dat Krüz is en Dohrheit för de, de verlaren ward; uns awer, de wi selig ward, is dat en Kraft vun GOtt.</seg>
          <seg id="b.1CO.1.19" type="verse"> Denn dat steiht schreven: Ik will tonicht maken de Kloken ehr Klokheit, un de Verständigen ehr Verstand will ik wegsmieten.</seg>
          <seg id="b.1CO.1.20" type="verse"> Wo sünd de Kloken? Wo sünd de Schriftgelehrten? Wo sünd de Weltwiesen? Hett nich GOtt düsse Welt ehr Klokheit to Dohrheit makt?</seg>
          <seg id="b.1CO.1.21" type="verse"> Denn nadem de Welt dörch ehr Klokheit GOtt in Sin Wiesheit nich erkennen dä, gefull dat GOtt wol, dörch eenfoldige Predigt selig to maken All, de daran gloven doht.</seg>
          <seg id="b.1CO.1.22" type="verse"> Tomal de Juden Teken förrert un de Griechen na Wiesheit fragen doht.</seg>
          <seg id="b.1CO.1.23" type="verse"> Wi awer predigt den krüzigten Christus, de Juden en Argernis un de Griechen en Dohrheit.</seg>
          <seg id="b.1CO.1.24" type="verse"> De awer, de beropen sünd, all beid, Juden un Griechen, för de predigt wi Christus, göttliche Kraft un göttliche Klokheit.</seg>
          <seg id="b.1CO.1.25" type="verse"> Denn de göttliche Dohrheit is klöker as de Minschen sünd, un de göttliche Swachheit is stärker, as de Minschen sünd.</seg>
          <seg id="b.1CO.1.26" type="verse"> Seht an, leeve Brüder, ju Beropung: nich veel Gelehrte na dat Fleesch, nich veel Gewaltige, nich veel Edle sünd beropen;</seg>
          <seg id="b.1CO.1.27" type="verse"> Sonnern wat eenfoldig is vör de Welt, dat hett GOtt utwählt, dat He de Kloken to Schann maken dä, un wat swach is vör de Welt, dat hett GOtt utwählt, dat He to Schann maken dä, wat stark is;</seg>
          <seg id="b.1CO.1.28" type="verse"> Un wat unedel is vör de Welt un wat veracht is, dat hett GOtt utwählt, un wat dar nicks is, dat He tonicht maken dä, wat wat is;</seg>
          <seg id="b.1CO.1.29" type="verse"> Up dat sik vör Em keen Fleesch wichtig maken doh!</seg>
          <seg id="b.1CO.1.30" type="verse"> Vun weken ok ji herkamen doht in Christus JEsus, de uns vun GOtt makt is to Klokheit, un to Gerechtigkeit un to Hilligung un to Erlösung,</seg>
          <seg id="b.1CO.1.31" type="verse"> Up dat (as schreven steiht) wer vun sik grotspreken will, de sprek grot vun sik öwer den HErrn!</seg>
        </div>
        <div id="b.1CO.2" type="chapter">
          <seg id="b.1CO.2.1" type="verse"> Un ik, leeve Bröder, as ik to ju keem, keem ik nich mit hoge Wör’, oder hoge Gelehrsamkeit, ju de göttliche Predigt to verkündigen.</seg>
          <seg id="b.1CO.2.2" type="verse"> Denn ik heel mi nich darför, dat ik wat weten dä mank ju, ahn alleen JEsus Christus, den Krüzigten.</seg>
          <seg id="b.1CO.2.3" type="verse"> Un ik weer bi ju mit Swachheit un mit Furcht un mit grot Bevern.</seg>
          <seg id="b.1CO.2.4" type="verse"> Un min Wort un min Predigt weer nich in vernünftige Reden vun minschliche Gelehrsamkeit, sonnern in Bewiesung vun den GEist un de Kraft.</seg>
          <seg id="b.1CO.2.5" type="verse"> Up dat ju Gloven bestahn dä, nich up de Minschen ehr Klokheit, sonnern up GOtt Sin Kraft.</seg>
          <seg id="b.1CO.2.6" type="verse"> Wovun wi awer reden doht, dat is dennoch Klokheit bi de Vullkamen; nich en Klokheit vun düsse Welt, ok nich vun düsse Welt ehr Böwersten, weke vergaht;</seg>
          <seg id="b.1CO.2.7" type="verse"> Sonnern wi red vun GOtt Sin heemlich, verborgen Klokheit, weke GOtt vörher bestimmt hett vör de Welt, to uns’ Herrlichkeit,</seg>
          <seg id="b.1CO.2.8" type="verse"> Weke keen vun düsse Welt ehr Böwersten kennen lehrt hett, denn wo se de kennen lehrt harrn, harrn se den HErrn vun de Herrlichkeit nich krüzigt;</seg>
          <seg id="b.1CO.2.9" type="verse"> Sonnern, as schreven steiht: Dat keen Oog sehn hett un keen Ohr hört hett un in keen Minsch sin Hart kamen is, dat hett GOtt torecht makt för de, de Em leef hebbt.</seg>
          <seg id="b.1CO.2.10" type="verse"> Uns awer hett GOtt dat apenbart dörch Sin GEist. Denn de GEist forscht all Ding’ ut, ok de Gottheit ehr Deepen.</seg>
          <seg id="b.1CO.2.11" type="verse"> Denn weke Minsch weet, wat in den Minschen is, ahn den Minschen sin Geist, de in em is? Also weet ok Nüms, wat in GOtt is, ahn GOtt Sin GEist.</seg>
          <seg id="b.1CO.2.12" type="verse"> Wi awer hebbt nich kregen den Geist vun de Welt, sonnern den GEist ut GOtt, dat wi weten künnt, wat uns vun GOtt geven is.</seg>
          <seg id="b.1CO.2.13" type="verse"> Wat wi ok reden doht, nich mit Wör’, weke minschliche Klokheit lehrn kann, sonnern mit Wör’, de de heilige GEist lehrn deiht, un richt geistliche Saken geistlich.</seg>
          <seg id="b.1CO.2.14" type="verse"> De natürliche Minsch awer begript nicks vun GOtt Sin GEist, dat is em en Dohrheit un he kann dat nich begriepen, denn dat mutt geistlich richt’ sien.</seg>
          <seg id="b.1CO.2.15" type="verse"> De geistlich is, richt awer Allns un ward vun Nüms richt.</seg>
          <seg id="b.1CO.2.16" type="verse"> Denn wokeen hett den HErrn Sin Sinn begrepen? Oder wokeen will Em unnerwiesen? Wi awer hebbt Christus Sin Sinn.</seg>
        </div>
        <div id="b.1CO.3" type="chapter">
          <seg id="b.1CO.3.1" type="verse"> Un ik, leeve Bröder, kunn nich mit ju reden as mit Geistliche, sonnern as mit Fleeschliche, as mit junge Kinner in Christus.</seg>
          <seg id="b.1CO.3.2" type="verse"> Melk hef ik ju to drinken geven, un nich faste Spies, denn ji kunnt noch nich, ok könnt ji nu noch nich;</seg>
          <seg id="b.1CO.3.3" type="verse"> Dewiel ji noch fleeschlich sünd. Denn do alltomal Iversucht un Striet un Unenigkeit mank ju sünd, sünd ji denn nich fleeschlich un wandelt na minschliche Wies?</seg>
          <seg id="b.1CO.3.4" type="verse"> Denn so de Een seggt: Ik bün Paulisch, de anner awer: Ik bün Apollisch, sünd ji denn nich fleeschlich?</seg>
          <seg id="b.1CO.3.5" type="verse"> Wokeen is nu Paulus? Wokeen is Apollo? Deener sünd se, dörch weke ji sünd glövig warn, un datsülvige, as de HErr jedereen geven hett.</seg>
          <seg id="b.1CO.3.6" type="verse"> Ik hef plant, Apollo hett begaten, awer GOtt hett dat Waßdohm geven.</seg>
          <seg id="b.1CO.3.7" type="verse"> So is nu weder de, de dar plant, noch de dar begeten deiht, wat, sonnern GOtt, de dat Waßdohm gift.</seg>
          <seg id="b.1CO.3.8" type="verse"> De awer planten un de dar begeten deiht, is de Een grad as de Anner. Jedereen awer ward sin Lohn kriegen na sin Arbeit.</seg>
          <seg id="b.1CO.3.9" type="verse"> Denn wi sünd GOtt Sin Mitarbeiters, ji sünd GOtt Sin Ackerwark un GOtt Sin Gebüd.</seg>
          <seg id="b.1CO.3.10" type="verse"> Ik vun GOtt Sin Gnad, de mi geven is, hef den Grund leggt, as en kloken Bumeister; en Anner but darup. Jedereen awer seh to, woans he darup buen deiht.</seg>
          <seg id="b.1CO.3.11" type="verse"> En annern Grund kann twar Nüms leggen, as den, de leggt is, weke is JEsus Christus.</seg>
          <seg id="b.1CO.3.12" type="verse"> So awer Jemand up düssen Grund buen deiht Gold, Sülver, Edelsteen, Holt, Heu, Stoppeln:</seg>
          <seg id="b.1CO.3.13" type="verse"> So ward jedereen sin Wark apenbar warrn, de Dag ward dat klar maken, denn dörch dat Füer ward dat apenbar warrn, un woans jeden sin Wark is, ward dat Füer bewiesen.</seg>
          <seg id="b.1CO.3.14" type="verse"> Ward Jemand sin Wark blieven, dat he darup bu’t hett, so ward he Lohn kriegen.</seg>
          <seg id="b.1CO.3.15" type="verse"> Ward awer Jemand sin Wark upbrennen, so ward he darvun Schaden lieden; he sülvst awer ward selig warrn, doch so as dörch dat Füer hendörch.</seg>
          <seg id="b.1CO.3.16" type="verse"> Weet ji nich, dat ji GOtt Sin Tempel sünd un GOtt Sin GEist in ju wahnen deiht?</seg>
          <seg id="b.1CO.3.17" type="verse"> Wenn Jemand GOtt Sin Tempel verdarven deiht, den ward GOtt verdarven, denn GOtt Sin Tempel is hillig, dat sünd ji.</seg>
          <seg id="b.1CO.3.18" type="verse"> Nüms bedreeg sik sülvst. Wokeen mank ju sik klok to sien dünkt, lat den en Narr warrn in düsse Welt, up dat he klok ward.</seg>
          <seg id="b.1CO.3.19" type="verse"> Denn düsse Welt ehr Klokheit is Dohrheit vör GOtt, denn dat steiht schreven: De Kloken, krigt He in ehr Klokheit tofaten!</seg>
          <seg id="b.1CO.3.20" type="verse"> Un up en anner Stä: De HErr kennt de Kloken ehr Gedanken, dat se Nicks sünd.</seg>
          <seg id="b.1CO.3.21" type="verse"> Darum sprek Nüms vun en Minsch grot. Dat is Allns för ju:</seg>
          <seg id="b.1CO.3.22" type="verse"> Lat dat Paulus sien oder Apollo, Kephas oder de Welt, lat dat Leven oder Dod sien, dat Gegenwärtige oder dat Tokamende: Allns is för ju!</seg>
          <seg id="b.1CO.3.23" type="verse"> Ji awer hört Christus, Christus awer hört GOtt to.</seg>
        </div>
        <div id="b.1CO.4" type="chapter">
          <seg id="b.1CO.4.1" type="verse"> Darför lat Jedereen uns holn, nämlich för Christus Sin Deeners, un Husholers öwer Sine Geheemnisse.</seg>
          <seg id="b.1CO.4.2" type="verse"> Nu söcht man nich mehr an de Husholers, as dat se tru funnen ward.</seg>
          <seg id="b.1CO.4.3" type="verse"> Mi awer is dat wat Geringes, dat ik vun ju richt ward, oder vun en minschlich Dag; ok richt ik mi sülvst nich.</seg>
          <seg id="b.1CO.4.4" type="verse"> Ik bün mi wol nicks bewußt, awer darin bün ik nich rechtfardigt; de HErr is dat awer, de mi richten deiht.</seg>
          <seg id="b.1CO.4.5" type="verse"> Darum richt nich vör de Tied, bet de HErr kamen deiht, weke ok an dat Licht bringen ward, wat in Düstern verborgen is, un de Harten ehr Rath apenbart; denn ward jedereen vun GOtt Lof kriegen.</seg>
          <seg id="b.1CO.4.6" type="verse"> All düt, leeve Bröder, hef ik up mi un Apollo düdet wegen ju, dat ji an uns lehrn doht, dat Nüms höger vun sik holt, as nu schreven steiht, up dat sik nich de een gegen den annern wegen Jemand upblasen deiht.</seg>
          <seg id="b.1CO.4.7" type="verse"> Denn wokeen hett di vörtrocken? Wat hest du awer, dat du nich kregen hest? So du dat awer kregen hest, wat deihst du denn grot darmit, as ob du dat nich kregen harst?</seg>
          <seg id="b.1CO.4.8" type="verse"> Ji sünd all satt warn, ji sünd all riek warn, ji herrscht ahn uns; un wull GOtt, ji herrschen, up dat ok wi mit ju herrschen dän.</seg>
          <seg id="b.1CO.4.9" type="verse"> Ik meen awer, GOtt hett uns Apostel as de Allerlüttsten darstellt, as den Dod öwergeven. Denn wi sünd en Truerspill warn för de Welt, de Engeln un de Minschen.</seg>
          <seg id="b.1CO.4.10" type="verse"> Wi sünd Narren wegen Christus, ji awer sünd klok in Christus, wi swach, ji stark; ji herrlich, wi awer veracht.</seg>
          <seg id="b.1CO.4.11" type="verse"> Bet up düsse Stund lied wi Hunger un Döst, un sünd nakt un ward slan un hebbt keen gewiß Stell.</seg>
          <seg id="b.1CO.4.12" type="verse"> Un arbeit un schafft mit unse egen Hann. Wenn se uns schellt, so segent wi, wenn se uns verfolgt, so duld wi dat, wenn se uns lästert, so lied wi dat.</seg>
          <seg id="b.1CO.4.13" type="verse"> Wi sünd ümmer as de Welt ehr Utfegsel un Utwurf vör alle Lüd.</seg>
          <seg id="b.1CO.4.14" type="verse"> Nich schriev ik düt, dat ik ju beschämen wull, sonnern ik vermahn ju, as mine leeven Kinner.</seg>
          <seg id="b.1CO.4.15" type="verse"> Denn wenn ji ok tein dusend Tochtmeisters hebbt in Christus, so hebbt ji doch nich veele Vaders. Denn ik hef ju tügt in Christus JEsus dörch dat Evangelium.</seg>
          <seg id="b.1CO.4.16" type="verse"> Darum vermahn ik jug, west min Nafolgers.</seg>
          <seg id="b.1CO.4.17" type="verse"> Ut desülvige Orsak hef ik Timotheus to ju schickt, weke is min leeve un true Söhn in den HErrn, dat he ju denken helpen schull an min Weg’, de dar sünd in Christus, as ik se öwerall in jede Gemeen lehrn doh.</seg>
          <seg id="b.1CO.4.18" type="verse"> Enige makt sik wichtig, as war ik nich to ju kamen.</seg>
          <seg id="b.1CO.4.19" type="verse"> Ik will awer in korten to ju kamen, so de HErr will, un kennen lehrn nich de Wör’ vun de, de dar wichtig doht, sonnern ehr Kraft.</seg>
          <seg id="b.1CO.4.20" type="verse"> Denn GOtt Sin Riek besteiht nich in Wör’, sonnern in Kraft.</seg>
          <seg id="b.1CO.4.21" type="verse"> Wat wüllt ji? Schall ik mit de Rod to ju kamen, oder mit Leev un sanftmödigen Geist?</seg>
        </div>
        <div id="b.1CO.5" type="chapter">
          <seg id="b.1CO.5.1" type="verse"> En allgemeen Geschrie geiht, dat Horeri mank ju is un son Horeri, wovun de Heiden sogar nicks weet, dat Een sin Vader sin Fru hett.</seg>
          <seg id="b.1CO.5.2" type="verse"> Un ji makt ju wichtig, wo ji harrn trurig sien schullt, up dat de, de dat Wark dahn hett vun ju utstött ward.</seg>
          <seg id="b.1CO.5.3" type="verse"> Ik twar, de ik min Lief na nich dar bün, bün doch mit den GEist gegenwärtig, un hef all as gegenwärtig beslaten öwer den, de so wat dahn hett.</seg>
          <seg id="b.1CO.5.4" type="verse"> In unsen HErrn JEsus Christus Sin Nam, in ju Versammlung mit min GEist un mit unsen HErrn JEsus Christus Sin Kraft,</seg>
          <seg id="b.1CO.5.5" type="verse"> Em to öwergeven den Satan, dat de dat Fleesch verdarven deiht, up dat de Geist selig ward an den HErrn JEsus Sin Dag.</seg>
          <seg id="b.1CO.5.6" type="verse"> Ju Gereede is nich fein. Weet ji nich, dat en beten Suerdeeg den ganzen Deeg suer maken deiht?</seg>
          <seg id="b.1CO.5.7" type="verse"> Darum fegt den olen Suerdeeg rut, up dat ji en nien Deeg wesen doht, wiel ji denn nich ansüert sünd. Denn wi hebbt ok en Osterlamm, dat is Christus, för uns opfert.</seg>
          <seg id="b.1CO.5.8" type="verse"> Darum lat uns Ostern holn, nich in den olen Suerdeeg, ok nich in den Suerdeeg vun Bosheit un Schalkheit, sonnern in den Söddeeg vun Reinheit un Wahrheit.</seg>
          <seg id="b.1CO.5.9" type="verse"> Ik hef ju schreven in den Breef, dat ji nicks to dohn hebben schüllt mit de Horers.</seg>
          <seg id="b.1CO.5.10" type="verse"> Dat meen ik nich vun de Horers in düß Welt, oder vun de Giezigen, oder vun de Röwers, oder vun de Afgöttischen; sunst mußt ji de Welt verlaten.</seg>
          <seg id="b.1CO.5.11" type="verse"> Nu awer hef ik ju schreven, ji schüllt nicks mit ehr to dohn hebben; nämlich, so dar Jemand is, de sik let en Broder nennen un is en Horer, oder en Giezigen, oder en Afgöttischen, oder en Lästerer, oder en Süper, oder en Röwer, mit densülvigen schüllt ji ok nich eten.</seg>
          <seg id="b.1CO.5.12" type="verse"> Denn wat gaht mi de dar buten an, dat ik se richten schull? Richt ji nich, de dar binnen sünd?</seg>
          <seg id="b.1CO.5.13" type="verse"> GOtt awer ward, de buten sünd, richten. Smiet vun ju sülvst rut, de dar bös is.</seg>
        </div>
        <div id="b.1CO.6" type="chapter">
          <seg id="b.1CO.6.1" type="verse"> Wa dörf Jemand mank ju, so he en Handel hett mit en Annern, strieden vör de Ungerechten, un nich vör de Hilligen?</seg>
          <seg id="b.1CO.6.2" type="verse"> Weet ji nich, dat de Hilligen de Welt richten ward? So denn nu de Welt schall vun ju richt warrn, sünd ji denn nich gud genog, öwer lütte Saken to richten?</seg>
          <seg id="b.1CO.6.3" type="verse"> Weet ji nich, dat wi öwer de Engeln richten ward? Wo veel mehr öwer de irdischen Göder?</seg>
          <seg id="b.1CO.6.4" type="verse"> Ji awer, wenn ji öwer irdische Göder Striet hebbt, so nehmt ji de, de bi de Gemeen veracht sünd un sett se to Richters.</seg>
          <seg id="b.1CO.6.5" type="verse"> To ju Schann mutt ik dat seggen. Is denn gar keen Kloken mank ju? Oder is dar nich Een, de kunn richten twischen Broder un Broder?</seg>
          <seg id="b.1CO.6.6" type="verse"> Sonnern een Broder stritt mit den annern, darto vör de Unglövigen.</seg>
          <seg id="b.1CO.6.7" type="verse"> Dat is all en Fehler an ju, dat ji mit Enanner strieden doht. Warum lat ji ju nich veel lever Unrecht dohn? Warum lat ji ju nich veel lever bedregen?</seg>
          <seg id="b.1CO.6.8" type="verse"> Awer ji doht Unrecht un bedregt, un dat de Bröder.</seg>
          <seg id="b.1CO.6.9" type="verse"> Weet ji nich, dat de Ungerechten GOtt Sin Riek nich arven doht? Lat ju nich verföhrn, weder de Horer, noch de Afgöttischen, noch de Ehebrekers, noch de Weeklinge, noch de, de mit Jungs Schann drieven doht.</seg>
          <seg id="b.1CO.6.10" type="verse"> Noch de Deev, noch de Giezigen, noch de Süpers, noch de Lästerers, noch de Röwers ward GOtt Sin Riek arven.</seg>
          <seg id="b.1CO.6.11" type="verse"> Un son sünd Enige vun ju west, awer ji sünd afwuschen, ji sünd hilligt, ji sünd gerecht warn dörch den HErrn JEsus Sin Nam un dörch unsen GOtt Sin GEist.</seg>
          <seg id="b.1CO.6.12" type="verse"> Ik hef Macht öwer all dat, awer dat nützt nich Allns. Ik hef Macht öwer all dat, mi schall awer Nicks gefangen nehmen.</seg>
          <seg id="b.1CO.6.13" type="verse"> De Spies för den Buk un de Buk för de Spies’, awer GOtt ward de Een as de Anner to Nich maken. Dat Lief awer nich för de Horeri, sonnern för den HErrn un de HErr för dat Lief.</seg>
          <seg id="b.1CO.6.14" type="verse"> GOtt awer hett den HErrn uperweckt un ward uns ok upwecken dörch Sin Kraft.</seg>
          <seg id="b.1CO.6.15" type="verse"> Weet ji nich, dat ju Liever Christus Sin Lidmaten sünd? Schull ik nu Christus Sin Lidmaten nehmen un Horenlidmaten darut maken? Dat fehl ok noch!</seg>
          <seg id="b.1CO.6.16" type="verse"> Oder weet ji nich, dat, wokeen sik an de Hor hangen deiht, de is een Lief mit ehr? Denn se ward (sprickt He) twee in een Fleesch sein.</seg>
          <seg id="b.1CO.6.17" type="verse"> Wokeen awer den HErrn anhangen deiht, de is een GEist mit Em.</seg>
          <seg id="b.1CO.6.18" type="verse"> Gevt ju nich mit de Horeri af. Alle Sünd, de de Minsch deiht, geschüht buten sin Lief, wokeen awer horen deiht, de sündigt an sin egen Lief.</seg>
          <seg id="b.1CO.6.19" type="verse"> Oder weet ji nich, dat ju Lief en Tempel vun den hilligen GEist is, weke in ju is, weken ji hebbt vun GOtt un sünd nich ju sülvst?</seg>
          <seg id="b.1CO.6.20" type="verse"> Denn ji sünd düer kofft. Darum so priest GOtt an ju Lief un in ju GEist, weke GOtt tohört.</seg>
        </div>
        <div id="b.1CO.7" type="chapter">
          <seg id="b.1CO.7.1" type="verse"> Darup awer, wat ji mi schreven hebbt antwort ik: Dat is gud för den Minschen, dat he keen Fru anfaten deiht.</seg>
          <seg id="b.1CO.7.2" type="verse"> Awer vun wegen de Horeri lat Jedereen sin egen Fru un en Jede ehr egen Mann hebben.</seg>
          <seg id="b.1CO.7.3" type="verse"> Lat den Mann de Fru de schuldige Fründschaft geven, dessülvigen glieken de Fru den Mann.</seg>
          <seg id="b.1CO.7.4" type="verse"> De Fru hett ehr Lief nich in ehr Macht, sonnern de Mann. Dessülvigen glieken hett de Mann sin Lief nich in de Macht, sonnern sin Fru.</seg>
          <seg id="b.1CO.7.5" type="verse"> Lat sik nich Een den Annern enttrecken, dat sie denn mit beide Inwilligung för en korte Tied, so lang dat ji fasten un beden künnt; un kamt denn wedder tosamen, up dat ju de Satan nich versöken doh wegen ju Liederlichkeit.</seg>
          <seg id="b.1CO.7.6" type="verse"> All düt segg ik ju ut guden Willen, un nich, wiel ik mutt.</seg>
          <seg id="b.1CO.7.7" type="verse"> Ik wull awer veel leever, all Minschen weern as ik; awer jedereen hett sin egen Gav vun GOtt, de Een so, de Anner so.</seg>
          <seg id="b.1CO.7.8" type="verse"> Ik segg twar de Unbegevenen un Weetfruens: Dat deiht se gud, wenn se ok blievt as ik.</seg>
          <seg id="b.1CO.7.9" type="verse"> Wenn se dat awer nich utholn könnt, so lat se frien; frien is beter as Brunst lieden.</seg>
          <seg id="b.1CO.7.10" type="verse"> De Verheiraten awer befehl nich ik, sonnern de HErr, dat de Fru sik nich scheden deiht vun den Mann.</seg>
          <seg id="b.1CO.7.11" type="verse"> Wenn se sik awer scheden deiht, lat se unverheiratet blieven, oder lat se sik wedder mit ehrn Mann verdregen un lat den Mann de Fru bi sik beholn.</seg>
          <seg id="b.1CO.7.12" type="verse"> De Annern awer segg ik, nich de HErr: Wenn en Broder en unglövig Fru hett un desülvige is tofreden, bi em to wahnen, de schall sik nich vun ehr scheden.</seg>
          <seg id="b.1CO.7.13" type="verse"> Un wenn en Fru en unglövigen Mann hett, un he leet sik dat gefalln, bi ehr to wahnen, de schall sik nich vun em scheden.</seg>
          <seg id="b.1CO.7.14" type="verse"> Denn de unglövige Mann is hilligt dörch de Fru un de unglövige Fru is hilligt dörch den Mann. Sunst weern ju Kinner unrein, nu awer sünd se hillig.</seg>
          <seg id="b.1CO.7.15" type="verse"> Wenn awer de Unglövige sik scheden deiht, so lat em sik scheden. De Broder oder de Swester sünd nich bunn in son Fall. GOtt hett uns awer to den Freden beropen.</seg>
          <seg id="b.1CO.7.16" type="verse"> Wat weetst du awer, du Fru, ob du den Mann selig maken warrst? Oder du Mann, wat weetst du, ob du de Fru selig maken warrst?</seg>
          <seg id="b.1CO.7.17" type="verse"> Doch so as GOtt an jedereen utdeelt hett, so as de HErr jedereen beropen hett, so schall he wandeln, un so befehl ik dat in alle Gemeenen.</seg>
          <seg id="b.1CO.7.18" type="verse"> Is jemand besneden beropen, so lat em keen Vörhut tügen. Is Jemand in de Vörhut beropen, de lat sik nich besnieden.</seg>
          <seg id="b.1CO.7.19" type="verse"> De Besniedung is Nicks un de Vörhut is Nicks, sonnern GOtt Sin Gebot holn is wat.</seg>
          <seg id="b.1CO.7.20" type="verse"> Lat Jedereen in den Berop blieven, in den he beropen is.</seg>
          <seg id="b.1CO.7.21" type="verse"> Büst du beropen as Knecht, frag dar Nicks na, kannst du awer frie warrn, so mak veelmehr darvun Gebruck.</seg>
          <seg id="b.1CO.7.22" type="verse"> Denn wokeen as Knecht beropen is in den HErrn, de is frie makt vun den HErrn, dessülvigen glieken, wokeen as en frie Mann beropen is, de is Christus Sin Knecht.</seg>
          <seg id="b.1CO.7.23" type="verse"> Ji sünd düer kofft, ward nich de Minschen ehr Knechts.</seg>
          <seg id="b.1CO.7.24" type="verse"> Lat jedereen, leeve Bröder, darin bi GOtt blieven, worin he beropen is.</seg>
          <seg id="b.1CO.7.25" type="verse"> Wat de Jumfern angeiht, so hef ik keen Gebot vun den HErrn; ik segg awer min Meenung, as ik Barmhartigkeit vun den HErrn kregen hef, tru to sien.</seg>
          <seg id="b.1CO.7.26" type="verse"> So meen ik nu, dat sie gud wegen de gegenwärtige Noth, dat dat gud för den Minschen is, so to sien.</seg>
          <seg id="b.1CO.7.27" type="verse"> Büst du an en Fru bunn, so sök nich, los to warrn; büst du awer los vun en Fru, so sök keen Fru.</seg>
          <seg id="b.1CO.7.28" type="verse"> Wenn du awer friet hest, so hest du keen Sünd dahn, un wenn en Jungfru friet, so sündigt se nich; doch warrn solke Drövsal an ehren Lief hebben. Ik verschon se awer geern darmit.</seg>
          <seg id="b.1CO.7.29" type="verse"> Dat segg ik awer, leeve Brüder, de Tied is kort. Un dennoch is dat de Meenung: De dar Fruens hebbt, lat se sien, as harrn se keen, un de dar weent, as weenen se nich.</seg>
          <seg id="b.1CO.7.30" type="verse"> Un de sik freuen doht, as freut se sik nich, un de dar höpt, as harrn se Nicks;</seg>
          <seg id="b.1CO.7.31" type="verse"> Un de düsse Welt brukt, as brukt se desülvige nich, denn düsse Welt ehr Wesen vergeiht.</seg>
          <seg id="b.1CO.7.32" type="verse"> Ik wull awer, dat ji ahn Sorg weert. Wer ledig is, de sorgt wat den HErrn tohört, wa he den HErrn gefallt.</seg>
          <seg id="b.1CO.7.33" type="verse"> Wokeen awer friet, de sorgt wat de Welt tohört, woans he de Fru gefalln kann. Dar is en Unnerscheed twischen en Fru un en Jumfer.</seg>
          <seg id="b.1CO.7.34" type="verse"> Weke nich frien deiht, de sorgt, wat den HErrn tohört, up dat se hillig sie, beides an Lief un an Seel; weke awer frien deiht, de sorgt, wat de Welt tohört, woans se den Mann gefalln kann.</seg>
          <seg id="b.1CO.7.35" type="verse"> All düt awer segg ik to ju Nutzen, nich dat ik ju en Strick um den Hals smieten doh, sonnern darto, dat dat sien is un dat ji ümmer un ahn Umständ den HErrn deenen könnt.</seg>
          <seg id="b.1CO.7.36" type="verse"> Wenn awer Jemand sik dünken lett, dat gung nich gud an mit sin Jumfer, wiel se eben mannbar is, un dat will nich anners sien, so lat em dohn wat he will, he sündigt nich, lat he se frien laten.</seg>
          <seg id="b.1CO.7.37" type="verse"> Wenn sik Een awer fast vörnehmen deiht, wiel he dat nich nödig hett un sin frien Willen hett un in sin Hart besluten deiht, sin Jumfer so blieven to laten, de deiht wol.</seg>
          <seg id="b.1CO.7.38" type="verse"> Endlich, weke heirathen deiht, de deiht wol, weke awer nich heirathen deiht, de deiht beter.</seg>
          <seg id="b.1CO.7.39" type="verse"> En Fru is fast an dat Gesetz, so lang ehr Mann leven deiht, wenn awer ehr Mann dod blift, is se frie, sik to verheirathen mit wen se will; awer lat dat in den HErrn geschehn.</seg>
          <seg id="b.1CO.7.40" type="verse"> Seliger is se awer, wenn se so blieven deiht, na min Meenung. Ik hol awer darför, ik hef ok GOtt Sin GEist.</seg>
        </div>
        <div id="b.1CO.8" type="chapter">
          <seg id="b.1CO.8.1" type="verse"> Vun dat Götzenopfer awer weet wi, denn wi hebbt All dat Weten. Dat Weten blast up, awer de Leev makt beter.</seg>
          <seg id="b.1CO.8.2" type="verse"> Wenn awer Jemand sik dünken let, dat he wat weten deiht, de weet noch Nicks so as he dat weten schall.</seg>
          <seg id="b.1CO.8.3" type="verse"> Wenn awer Jemand GOtt leef heet, de is GOtt kund warn.</seg>
          <seg id="b.1CO.8.4" type="verse"> So weet wi nu vun de Götzenopferspies, dat en Götz Nicks in de Welt is un dat keen anner GOtt is, as de eenige.</seg>
          <seg id="b.1CO.8.5" type="verse"> Un wenn ok weke sünd, de Götter nennt ward, dat mag in den Himmel oder up de Eer sien, wiel dat veel Götter un veel Herrn gift:</seg>
          <seg id="b.1CO.8.6" type="verse"> So hebbt wi doch man een GOtt, den Vader, vun den all Ding sünd, un wi in Em, un een HErrn, JEsus Christus, dörch weken all Ding sünd un wi dörch Em.</seg>
          <seg id="b.1CO.8.7" type="verse"> Jedereen hett awer dat Weten nich. Denn etliche makt sik noch en Geweten öwer den Götzen un eet dat vör Götzenopfers; darmit ward ehr Geweten, wiel dat so swach is, vull Placken.</seg>
          <seg id="b.1CO.8.8" type="verse"> Awer de Spies bringt uns keen Vordeel vör GOtt. Eet wi, so ward wi darum nich beter; eet wi nich, so ward wi darum Nicks weniger sien.</seg>
          <seg id="b.1CO.8.9" type="verse"> Seht awer to, dat düsse Frieheit nich to en Anstot vun de Swachen ward.</seg>
          <seg id="b.1CO.8.10" type="verse"> Denn wenn Jemand di, de du dat Erkenntnis hest, to Disch sitten seeg in dat Götzenhus, ward nich sin Geweten, wiel he swach is, bewagen dat Götzenopfer to eten?</seg>
          <seg id="b.1CO.8.11" type="verse"> Un ward also öwer din Erkenntnis de swache Broder umkamen, um den sin willen doch Christus dod bleven is.</seg>
          <seg id="b.1CO.8.12" type="verse"> Wenn ji awer so sündigen doht an de Bröder un slat ehr swach Geweten, so sündigt ji an Christus.</seg>
          <seg id="b.1CO.8.13" type="verse"> Darum, wenn de Spies min Broder argern deiht, wull ik nümmer mehr Fleesch eten, up dat ik min Broder nich argern dä.</seg>
        </div>
        <div id="b.1CO.9" type="chapter">
          <seg id="b.1CO.9.1" type="verse"> Bün ik nich en Apostel? Bün ik nich frie? Hef ik nich unsen HErrn JEsus Christus sehn? Sünd ji nich min Arbeit in den HErrn?</seg>
          <seg id="b.1CO.9.2" type="verse"> Bün ik ok nich för Anner en Apostel, so bün ik doch ju Apostel; denn dat Segel vun min Apostelamt sünd ji in den HErrn.</seg>
          <seg id="b.1CO.9.3" type="verse"> Wenn man mi fragen deiht, so antwort ik also:</seg>
          <seg id="b.1CO.9.4" type="verse"> Hebbt wi nich Macht, to eten un to drinken?</seg>
          <seg id="b.1CO.9.5" type="verse"> Hebbt wi nich ok Macht, en Swester as Fru mit uns to föhrn, as de annern Apostel un den HErrn Sin Bröder un Kephas.</seg>
          <seg id="b.1CO.9.6" type="verse"> Oder hebbt blot Barnabas un ik nich Macht, so wat to dohn?</seg>
          <seg id="b.1CO.9.7" type="verse"> Wokeen treckt jemals in den Krieg för sin egen Geld? Wokeen plant en Wienbarg un itt nich vun sin Frucht? Oder wokeen weidet en Koppel Köh un genütt nich ehr Melk?</seg>
          <seg id="b.1CO.9.8" type="verse"> Red ik awer dat na Minschenwies? Seggt dat Gesetz dat ok nich?</seg>
          <seg id="b.1CO.9.9" type="verse"> Denn in Moses sin Gesetz steiht schreven: Du schast den Ossen, de döschen deiht, dat Mul nich tobinden. Sorgt GOtt för de Ossen?</seg>
          <seg id="b.1CO.9.10" type="verse"> Oder seggt He dat nich velmehr unsertwegen? Denn dat is ja för uns schreven. Denn de plögen deiht, schall up Hoffnung plögen, un de da döschen deiht, schall up Hoffnung döschen, dat he dat ok geneten ward.</seg>
          <seg id="b.1CO.9.11" type="verse"> Wenn wi för ju dat Geistliche saien doht, is dat denn wat Grotes, wenn wi ju Irdisches aarnt?</seg>
          <seg id="b.1CO.9.12" type="verse"> Wenn awer Anner düt Recht an ju hebbt, warum hebbt wi dat nich velmehr? Awer wi hebbt düt Recht nich brukt; denn wi verdregt Allns, damit wi Christus Sin Evangelium nicks in den Weg stellt.</seg>
          <seg id="b.1CO.9.13" type="verse"> Weet ji nich, dat de, weke opfern doht ok vun dat Opfer eten doht un de bi den Altar upwahrt, vun den Altar levt?</seg>
          <seg id="b.1CO.9.14" type="verse"> Also hett ok de HErr befahlen, dat de dat Evangelium verkündigt, schüllt sik vun dat Evangelium nährn.</seg>
          <seg id="b.1CO.9.15" type="verse"> Ik hef awer Nicks darvun brukt. Ik schriev ok nich darum darvun, dat dat bi mi darna schull holn warrn. Dat weer mi leever to starven, denn dat Jemand min Ehr tonich maken schull.</seg>
          <seg id="b.1CO.9.16" type="verse"> Denn darvun, dat ik dat Evangelium predigen doh, dörf ik nich grotspreken, denn ik mutt dat dohn. Un dat gung mi slecht, wenn ik dat Evangelium nich predigen dä.</seg>
          <seg id="b.1CO.9.17" type="verse"> Doh ik dat geern, so ward dat mi lohnt; doh ik dat ungeern, so is mi dat Amt doch befahlen.</seg>
          <seg id="b.1CO.9.18" type="verse"> Wat is nu denn min Lohn? Dat, dat ik Christus Sin Evangelium predigen doh un datsülvige umsonst dohn kann, so dat ik vun min Recht an dat Evangelium keen Gebruk mak.</seg>
          <seg id="b.1CO.9.19" type="verse"> Denn obwol ik vun Jedereen frie bün, hef ik mi doch sülvst Jedereen to en Knecht makt, up dat ik Veele vun se gewinnen doh.</seg>
          <seg id="b.1CO.9.20" type="verse"> Den Juden bün ik warn as en Jud, up dat ik de Juden gewinn. De unner dat Gesetz sünd bün ik warn as unner dat Gesetz, up dat ik de, de unner dat Gesetz sünd, gewinnen doh.</seg>
          <seg id="b.1CO.9.21" type="verse"> De, de ahn Gesetz sünd, bün ik as ahn Gesetz warn (obgliek ik vör GOtt nich ahn Gesetz bün, sonnern unner Christus Sin Gesetz), up dat ik de, de ahn Gesetz sünd gewinnen doh.</seg>
          <seg id="b.1CO.9.22" type="verse"> De Swachen bün ik warn as en Swachen, up dat ik de Swachen gewinnen doh. Ik bün Jedereen Allns warn, up dat ik öwerall weke selig mak.</seg>
          <seg id="b.1CO.9.23" type="verse"> Dat Allns doh ik wegen dat Evangelium, up dat ik Deel daran hef.</seg>
          <seg id="b.1CO.9.24" type="verse"> Weet ji nich, dat de, de in de Bahn lopen doht, de lopt all, awer Een krigt dat Kleenod. Lopt ji nu so, dat ji dat kriegen doht.</seg>
          <seg id="b.1CO.9.25" type="verse"> Jedereen, de kämpfen deiht, verseggt sik Allns, un twar düsse, up dat se en vergängliche Kron kriegt; wi awer en unvergängliche.</seg>
          <seg id="b.1CO.9.26" type="verse"> Ik awer lop as Een, de nich up dat Ungewisse löpt. Ik fecht as Een, de nich in de Luft haut;</seg>
          <seg id="b.1CO.9.27" type="verse"> Sonnern ik betäm min Lief un mak em mi unnerdahn, darmit ik nich Annern predigen doh un sülvst Nicks nütz bün.</seg>
        </div>
        <div id="b.1CO.10" type="chapter">
          <seg id="b.1CO.10.1" type="verse"> Ik will ju awer, leeve Bröder, daran erinnern, dat unse Vaders all unner de Wolk wesen sünd, un dat se all dörch de See gahn sünd;</seg>
          <seg id="b.1CO.10.2" type="verse"> Un sünd all unner Moses döfft warn in de Wolk un mit de See;</seg>
          <seg id="b.1CO.10.3" type="verse"> Un hebbt all desülvige geistliche Spies eten</seg>
          <seg id="b.1CO.10.4" type="verse"> Un hebbt all densülvigen geistlichen Drunk drunken; se drunken awer vun den geistlichen Fels, de mitfolgen dä, weke weer Christus.</seg>
          <seg id="b.1CO.10.5" type="verse"> Awer an veele vun se harr GOtt keen Gefalln, denn se sünd all in de Wüstenie dalsla’n warn.</seg>
          <seg id="b.1CO.10.6" type="verse"> Dat is awer uns to en Vörbild geschehn, dat wi uns nich lüsten na dat Böse, as jene lüstet hett.</seg>
          <seg id="b.1CO.10.7" type="verse"> Ward ok nich afgöttisch, as weke vun se warn, as schreven steiht: Dat Volk sett sik dal, to eten un to drinken un stunn up to spelen.</seg>
          <seg id="b.1CO.10.8" type="verse"> Ok lat uns nich Horeri drieven, as weke mank se Horeri dreven, un fulln up een Dag dreeuntwintig dusend.</seg>
          <seg id="b.1CO.10.9" type="verse"> Lat uns awer Christus ok nich versöken, as weke vun se Em versöchen un warn vun de Slangen umbrocht.</seg>
          <seg id="b.1CO.10.10" type="verse"> Murrt ok nich, as weke vun se murren dän un warn umbrocht dörch den Verdarver.</seg>
          <seg id="b.1CO.10.11" type="verse"> All dat wedderfohr se to’n Vörbild; uns is dat awer, up de dat End vun de Welt kamen is, schreven to en Warnung.</seg>
          <seg id="b.1CO.10.12" type="verse"> Darum, de dar meent, dat he steiht, mag wol tosehn, dat he nich fallt.</seg>
          <seg id="b.1CO.10.13" type="verse"> Dar is noch keen as minschliche Versökung öwer ju kamen; denn GOtt is tru, de ju nich versöken lett öwer ju Künnen, sonnern makt, dat de Versökung so en Utgang nimmt, dat ji dat utholn könnt.</seg>
          <seg id="b.1CO.10.14" type="verse"> Darum, min Leevsten, flücht ju vör den Götzendeenst.</seg>
          <seg id="b.1CO.10.15" type="verse"> Ik red mit ju as mit de Kloken; richt ji, wat ik seggen doh.</seg>
          <seg id="b.1CO.10.16" type="verse"> De gesegent Kelch, den wi segent, is de nich de Gemeenschaft vun Christus Sin Blod? Dat Brod, dat wi brekt, is dat nich de Gemeenschaft vun Christus Sin Lief?</seg>
          <seg id="b.1CO.10.17" type="verse"> Denn een Brod is dat, so sünd wi veele een Lief, wiel wi All vun een un datsülvige Brod eten hebbt.</seg>
          <seg id="b.1CO.10.18" type="verse"> Seht dat Israel na dat Fleesch an. Weke de Opfer eten doht, sünd de nich in de Gemeenschaft mit den Altar?</seg>
          <seg id="b.1CO.10.19" type="verse"> Wat schall ik denn nu seggen? Schall ik seggen, dat de Afgott wat is, oder dat dat Götzenopfer wat is?</seg>
          <seg id="b.1CO.10.20" type="verse"> Awer ik segg, wat de Heiden opfern doht, dat opfert se de Düvels, awer nich GOtt. Nu will ik nich, dat ji in de Düvels ehr Gemeenschaft sien schüllt.</seg>
          <seg id="b.1CO.10.21" type="verse"> Ji künnt nich togliek den Düvel sin Kelch un den HErrn Sin Kelch drinken, ji könnt nich togliek Deel hebben an den HErrn Sin Disch un den Düvel sin Disch.</seg>
          <seg id="b.1CO.10.22" type="verse"> Oder wüllt wi den HErrn trotzen? Sünd wi stärker as He?</seg>
          <seg id="b.1CO.10.23" type="verse"> Ik hef dat twar Allns in de Macht, awer nich Allns is deenlich; ik hef dat Allns in de Macht, awer dat betert nich Allns.</seg>
          <seg id="b.1CO.10.24" type="verse"> Lat Nüms söken wat sin is, sonnern Jedereen, wat den Annern sin is.</seg>
          <seg id="b.1CO.10.25" type="verse"> Allns, wat up den Fleeschmark verköfft ward, dat eet un forscht nich na, woher dat kummt, up dat ji dat Geweten schonen doht.</seg>
          <seg id="b.1CO.10.26" type="verse"> Denn de Eer un wat darup is, is den HErrn Sin.</seg>
          <seg id="b.1CO.10.27" type="verse"> So awer Jemand vun de Unglövigen ju inladen deiht un ji wüllt hengahn; so eet Allns, wat ju vörsett ward un forscht nich na, wo dat her kummt, up dat ji dat Geweten schonen doht.</seg>
          <seg id="b.1CO.10.28" type="verse"> Wenn awer Jemand to ju seggen war: »Dat is Götzenopfer!« eet nich um den sin willen, de ju dat seggt hett, up dat ji dat Geweten schonen doht. (De Eer un wat darup is, is den HErrn Sin.)</seg>
          <seg id="b.1CO.10.29" type="verse"> Ik meen awer nich din Geweten, sonnern den Annern sin Geweten. Denn warum schull ik min Friheit richten laten vun en Annern sin Geweten?</seg>
          <seg id="b.1CO.10.30" type="verse"> Denn wenn ik dat mit Dankgebet geneten doh, wat schull ik dann Öwel vun mi reden laten öwer dat, woför ik danken doh?</seg>
          <seg id="b.1CO.10.31" type="verse"> Ji mögt nu eten oder drinken oder sünst wat dohn, so doht Allns to GOtt Sin Ehr.</seg>
          <seg id="b.1CO.10.32" type="verse"> Gevt keen Anstot, weder de Juden noch de Griechen, noch GOtt Sin Gemeen;</seg>
          <seg id="b.1CO.10.33" type="verse"> Ebenso as ik ok Jedereen in Allns mi gefällig maken doh un sök, nich wat mi, sonnern wat Veele deent, up dat se selig ward.</seg>
        </div>
        <div id="b.1CO.11" type="chapter">
          <seg id="b.1CO.11.1" type="verse"> West min Nafolgers, ebenso as ik Christus Sin Nafolger bün.</seg>
          <seg id="b.1CO.11.2" type="verse"> Ik lav ju, leeve Bröder, dat ji in allen Stücken an mi denken doht un holt min Vörschriften, as ik se ju geven hef.</seg>
          <seg id="b.1CO.11.3" type="verse"> Ik lat ju awer weten, dat Christus is Jedereen sin Haupt, de Mann awer is de Fru ehr Haupt, GOtt awer is Christus Sin Haupt.</seg>
          <seg id="b.1CO.11.4" type="verse"> Jede Mann, de beden oder prophezien deiht un hett wat up den Kopp, de schänd sin Kopp.</seg>
          <seg id="b.1CO.11.5" type="verse"> En Fru awer, de beden oder prophezien deiht mit unbedeckten Kopp, de schänd ehrn Kopp, denn dat is ebenso veel, as wenn se scharen weer.</seg>
          <seg id="b.1CO.11.6" type="verse"> Will se sik nich bedecken, so snied ehr ok dat Haar af. Wiel dat nu awer slecht utsüht, dat en Fru afsneden Haar hett oder scharen is, so lat ehr den Kopp bedecken.</seg>
          <seg id="b.1CO.11.7" type="verse"> De Mann awer schall den Kopp nich bedecken, wiel he GOtt Sin Bild un Ehr is; de Fru awer is den Mann sin Ehr.</seg>
          <seg id="b.1CO.11.8" type="verse"> Denn de Mann is nich vun de Fru, sonnern de Fru is vun den Mann.</seg>
          <seg id="b.1CO.11.9" type="verse"> Un de Mann is nich schaffen wegen de Fru, sonnern de Fru wegen den Mann.</seg>
          <seg id="b.1CO.11.10" type="verse"> Darum schall de Fru wegen de Engel en Macht up den Kopp hebben.</seg>
          <seg id="b.1CO.11.11" type="verse"> Doch is weder de Mann ahn de Fru, noch de Fru ahn den Mann, in den HErrn.</seg>
          <seg id="b.1CO.11.12" type="verse"> Denn as de Fru vun den Mann, so kummt ok de Mann dörch de Fru, awer Allns vun GOtt.</seg>
          <seg id="b.1CO.11.13" type="verse"> Richt bi ju sülvst, ob dat wol angeiht, dat en Fru unbedeckt vör GOtt beden deiht.</seg>
          <seg id="b.1CO.11.14" type="verse"> Oder lehrt ju ok de Natur nich, dat dat för den Mann en Schann is, sin Haar lang wassen to laten,</seg>
          <seg id="b.1CO.11.15" type="verse"> Un en Ehr för de Fru, wenn se ehr Haar lang wassen lett? Dat Haar is ehr to en Dek geven.</seg>
          <seg id="b.1CO.11.16" type="verse"> Is awer Jemand mank ju, de Lust hett to strieden, de schall weten, dat wi nich hebbt son Wies, GOtt Sin Gemeen ok nich.</seg>
          <seg id="b.1CO.11.17" type="verse"> Ik mutt awer düt befehln: Ik kann nich laven, dat ji nich up bedere Wies, sonnern up leegere Wies tosamen kamt,</seg>
          <seg id="b.1CO.11.18" type="verse"> Toeerst, wenn ji in de Gemeen tosamen kamt, hör ik, dat Striederien mank ju sünd; un ton Deel glov ik dat.</seg>
          <seg id="b.1CO.11.19" type="verse"> Denn do möt Striederien mank ju sien, up dat de, de rechtfardig sünd, mank ju apenbar ward.</seg>
          <seg id="b.1CO.11.20" type="verse"> Wenn ji denn tosamen kamt, so hollt man dar nich den HErrn Sin Abendmahl.</seg>
          <seg id="b.1CO.11.21" type="verse"> Denn wenn ji dat Abendmahl holn wüllt, hett Jedereen vörher to Hus wat eten, un de Een is hungrig, de Anner hett drunken.</seg>
          <seg id="b.1CO.11.22" type="verse"> Hebbt ji nich Hüser, wo ji eten un drinken künnt? Oder veracht ji GOtt Sin Gemeen un beschamt de, de Nicks hebbt? Wat schall ik ju seggen? Schall ik ju laven? Hierin lav ik ju nich.</seg>
          <seg id="b.1CO.11.23" type="verse"> Ik hef dat vun den HErrn kregen, wat ik ju geven hef. Denn de HErr JEsus in de Nacht, as He verraden war, nehm He dat Brod,</seg>
          <seg id="b.1CO.11.24" type="verse"> Dankte un brok dat, un sprok: Nehmt, eet, dat is min Lief, de för ju braken ward, dat doht to Min Gedächtnis.</seg>
          <seg id="b.1CO.11.25" type="verse"> Dessülvigen glieken ok den Kelch na dat Abendmahl un sprok: Düsse Kelch is dat nie Testament in Min Blod, dat doht, so oft ji dat drinkt, to min Gedächtnis.</seg>
          <seg id="b.1CO.11.26" type="verse"> Denn so oft wi vun düt Brod eten un vun düssen Kelch drinken doht, schüllt ji den HErrn Sin Dod verkündigen, bet dat He kamen deiht.</seg>
          <seg id="b.1CO.11.27" type="verse"> Wokeen nu unwürdig vun düt Brod eten un vun den HErrn Sin Kelch drinken deiht, de is schuldig an den HErrn Sin Lief un Blod.</seg>
          <seg id="b.1CO.11.28" type="verse"> De Minsch awer pröv sik sülvst, un denn eet he vun düt Brod un drink vun düssen Kelch.</seg>
          <seg id="b.1CO.11.29" type="verse"> Denn wokeen unwürdig eten un drinken deiht, de itt un drinkt sik sülvst dat Gericht, darmit, dat he den HErrn Sin Lief nich unnerscheeden deiht.</seg>
          <seg id="b.1CO.11.30" type="verse"> Darum sünd ok so veel Swache un Kranke mank ju un en gud Deel slöpt.</seg>
          <seg id="b.1CO.11.31" type="verse"> Denn wenn wi uns sülvst richten dän, so ward wi nich richt.</seg>
          <seg id="b.1CO.11.32" type="verse"> Wenn wi awer richt ward, so ward wi vun den HErrn tüchtigt, up dat wi nich sammt de Welt verdammt ward.</seg>
          <seg id="b.1CO.11.33" type="verse"> Darum, min leeve Bröder, wenn ji tosamen kamt to eten, so tövt up enanner.</seg>
          <seg id="b.1CO.11.34" type="verse"> Hungert awer Jemand, so lat em to Hus eten, up dat ji nich to dat Gericht tosamen kamt. Dat Anner will ik in Ordnung bringen, wenn ik kamen doh.</seg>
        </div>
        <div id="b.1CO.12" type="chapter">
          <seg id="b.1CO.12.1" type="verse"> Vun de göttlichen Gaven awer will ik ju, leeve Bröder, nich in Unkenntnis laten.</seg>
          <seg id="b.1CO.12.2" type="verse"> Ji weet, dat ji Heiden west un hengahn sünd na de stummen Götzen, as ji dreven würdt.</seg>
          <seg id="b.1CO.12.3" type="verse"> Darum doh ik ju kund, dat Nüms JEsus verfluchen deiht, de dörch GOtt Sin GEist sprickt, un Nüms kann JEsus en HErrn nennen, ahn dörch den hilligen GEist.</seg>
          <seg id="b.1CO.12.4" type="verse"> Dat gift allerhand Gaven, awer man een GEist.</seg>
          <seg id="b.1CO.12.5" type="verse"> Un dat gift allerhand Ämter awer man een HErr.</seg>
          <seg id="b.1CO.12.6" type="verse"> Un dat gift allerhand Kräft, awer man een GOtt, de Allns in Allen wirken deiht.</seg>
          <seg id="b.1CO.12.7" type="verse"> In Jedereen wiest sik den GEist sin Gaven to den allgemeenen Nutzen ut.</seg>
          <seg id="b.1CO.12.8" type="verse"> Den Een ward geven, dörch den GEist to reden vun de Wiesheit, den Annern ward geven to reden vun de Erkenntnis, na densülvigen GEist;</seg>
          <seg id="b.1CO.12.9" type="verse"> En Annern de Glov, in densülvigen GEist, en Annern de Gav, gesund to maken, in densülvigen GEist;</seg>
          <seg id="b.1CO.12.10" type="verse"> En Annern, Wunner to dohn, en Annern Wahrseggung, en Annern, Geister to unnerscheden, en Annern allerhand Spraken, en Annern de Spraken uttoleggen.</seg>
          <seg id="b.1CO.12.11" type="verse"> Awer all düt wirkt een un desülvige GEist, un deelt Jedereen dat Sinige to, so as He will.</seg>
          <seg id="b.1CO.12.12" type="verse"> Denn ebenso as een Lief is un hett doch veele Lidmaten; alle Lidmaten awer vun een Lief, wo veel ok vun se sünd, sünd se doch een Lief: also ok Christus.</seg>
          <seg id="b.1CO.12.13" type="verse"> Denn wi sünd, dörch een GEist, All to een Lief döft, ob wi Juden oder Griechen, Knecht oder Frie sünd, un sünd All mit een GEist dränkt.</seg>
          <seg id="b.1CO.12.14" type="verse"> Denn ok de Lief is nich Een Lidmat, sonnern veele.</seg>
          <seg id="b.1CO.12.15" type="verse"> Wenn awer de Fot spreken dä: Ik bün keen Hand, darum bün ik den Lief sin Lidmat nich, schall he darum nich den Lief sin Lidmat sien?</seg>
          <seg id="b.1CO.12.16" type="verse"> Un wenn dat Ohr spreken dä: Ik bün keen Oog, darum bün ik nich den Lief sin Lidmat, schall dat darum nich den Lief sin Lidmat sien?</seg>
          <seg id="b.1CO.12.17" type="verse"> Wenn de ganze Lief Oog weer, wo blev dat Gehör? Wenn he ganz Gehör weer, wo blev de Geruch?</seg>
          <seg id="b.1CO.12.18" type="verse"> Nu awer hett GOtt de Lidmaten sett, jeden een besonders an den Lief, as He wullt hett.</seg>
          <seg id="b.1CO.12.19" type="verse"> Wenn awer alle Lidmaten een Lidmat weern, wo blev de Lief?</seg>
          <seg id="b.1CO.12.20" type="verse"> Nu awer sünd veele Lidmaten, awer man een Lief.</seg>
          <seg id="b.1CO.12.21" type="verse"> Dat Oog kann nich seggen to de Hand: »Ik bruk di nich,« oder de Kopp to de Föt: »Ik bruk ju nich«;</seg>
          <seg id="b.1CO.12.22" type="verse"> Sonnern veelmehr de Lidmaten vun den Lief, de uns de Swächsten to sien dünken, sünd de nödigsten;</seg>
          <seg id="b.1CO.12.23" type="verse"> Un de uns dünkt de unehrbarsten to sien, desülvigen leggt wi am meisten Ehr bi, un de uns nich gud anstaht, de smückt wi am meisten.</seg>
          <seg id="b.1CO.12.24" type="verse"> Denn de uns gud anstaht, de brukt dat nich. Awer GOtt hett den Lief tosamensett un dat unschienbare Lidmat am meisten Ehr geven,</seg>
          <seg id="b.1CO.12.25" type="verse"> Up dat nich en Striederie in den Lief is, sonnern de Lidmaten för enanner gliek sorgen doht.</seg>
          <seg id="b.1CO.12.26" type="verse"> Un wenn een Lidmat lieden deiht, so lied alle Lidmaten mit, un wenn een Lidmat ward hoch holn, so freut sik alle Lidmaten mit.</seg>
          <seg id="b.1CO.12.27" type="verse"> Ji sünd awer Christus Sin Lief un Lidmaten, Jedereen na sin Deel.</seg>
          <seg id="b.1CO.12.28" type="verse"> Un GOtt hett sett in de Gemeen up dat eerste de Apostel, up dat annere de Propheten, up dat drüdd de Lehrer, darna de, de Wunner doht, darna de Gaven, gesund to maken, Helper, Regeerer, allerhand Spraken.</seg>
          <seg id="b.1CO.12.29" type="verse"> Sünd se All Apostel, sünd se all Propheten? Sünd se All Lehrer? Künnt se All Wunner dohn?</seg>
          <seg id="b.1CO.12.30" type="verse"> Hebbt se All Gaven, gesund to maken? Red se All mit allerhand Spraken? Künnt se All utleggen?</seg>
          <seg id="b.1CO.12.31" type="verse"> Strevt awer na de besten Gaven! Un ik will ju en noch köstlichern Weg wiesen.</seg>
        </div>
        <div id="b.1CO.13" type="chapter">
          <seg id="b.1CO.13.1" type="verse"> Wenn ik mit Minschen- un mit Engeltungen reden dä un harr de Leev nich, so weer ik en Erz, dat tönen deiht, oder en Klok, de klingen deiht.</seg>
          <seg id="b.1CO.13.2" type="verse"> Un wenn ik wahrseggen kunn, un wüß alle Geheemnisse un harr all Wetenschap, un harr all’n Gloven, so dat ik Bargen annerswo hensetten künn, un harr de Leev nich, so weer ik Nicks.</seg>
          <seg id="b.1CO.13.3" type="verse"> Un wenn ik All, wat ik hef, de Armen geven dä un leet min Lief brennen, un harr de Leev nich, so weer mi dat All Nicks nütz.</seg>
          <seg id="b.1CO.13.4" type="verse"> De Leev is langmödig un fründlich, de Leev ivert nich, de Leev handelt nich lichtfardig, se makt sik nich wichtig.</seg>
          <seg id="b.1CO.13.5" type="verse"> Se is nich unschicklich, se söcht nich dat Ehre, se lett sik nich bös maken, se sinnt nich darup, Schaden to dohn.</seg>
          <seg id="b.1CO.13.6" type="verse"> Se freut sik nich öwer Ungerechtigkeit, se freut sik awer öwer de Wahrheit.</seg>
          <seg id="b.1CO.13.7" type="verse"> Se verdrigt Allns, se glovt Allns, se höpt Allns, se holt Allns ut.</seg>
          <seg id="b.1CO.13.8" type="verse"> De Leev hört nümmer up, wenn ok dat Wahrseggen uphörn ward un de Wetenschap uphörn ward.</seg>
          <seg id="b.1CO.13.9" type="verse"> Denn uns’ Weten is Stückwark un uns’ Prophezeihn is Stückwark.</seg>
          <seg id="b.1CO.13.10" type="verse"> Wenn awer kamen ward dat Vullkamene, so ward dat Stückwark uphörn.</seg>
          <seg id="b.1CO.13.11" type="verse"> As ik en Kind weer, sprok ik as en Kind un weer klok as en Kind un harr kindische Ansläg; as ik en Mann war, dä ik af, wat kindisch weer.</seg>
          <seg id="b.1CO.13.12" type="verse"> Ji seht nu as dörch en Spegel in en dunkel Wort, denn awer vun Angesicht to Angesicht. Nu erkenn ik dat stückwies, denn awer ward ik dat erkennen, so as ik erkennt bün.</seg>
          <seg id="b.1CO.13.13" type="verse"> Nu awer blift Glov, Hoffnung, Leev, düsse dree, awer de Leev is de grötste vun se.</seg>
        </div>
        <div id="b.1CO.14" type="chapter">
          <seg id="b.1CO.14.1" type="verse"> Strevt na de Leev. Beflietigt ju up de geistlichen Gaven, am meisten awer, dat ji weissagen künnt.</seg>
          <seg id="b.1CO.14.2" type="verse"> Denn de mit de Tung reden deiht, de red nich to de Minschen, sonnern to GOtt, denn Nüms hört em to, in den GEist awer red he de Geheemnisse.</seg>
          <seg id="b.1CO.14.3" type="verse"> Wokeen awer weissagen deiht, de red de Minschen to Beterung un to Ermahnung un to Tröstung.</seg>
          <seg id="b.1CO.14.4" type="verse"> Wokeen mit Tungen reden deiht, de betert sik sülvst, wokeen awer weissagen deiht, de betert de Gemeen.</seg>
          <seg id="b.1CO.14.5" type="verse"> Ik wull, dat ji All mit Tungen reden kunn’n, awer veelmehr, dat ji weissagen dän. Denn de weissagen deiht is gröter, as de, de mit Tungen reden deiht, dat much denn sien, he legg dat ok ut, dat de Gemeen darvun betert ward.</seg>
          <seg id="b.1CO.14.6" type="verse"> Nu awer, leeve Bröder, wenn ik to ju kamen un mit Tungen reden dä, wat weer ju dat nütz, wenn ik nich mit ju spreken dä, entweder dörch Apenbarung, oder dörch Wetenschap, oder dörch Prophezeihung, oder dörch de Lehr?</seg>
          <seg id="b.1CO.14.7" type="verse"> Verhollt sik dat doch ebenso mit de Ding’, de en Ton vun sik geft un doch nich lebendig sünd, dat mag en Flöt oder en Harp sien? Wenn se nich unnerscheedliche Tön vun sik geft, wa könnt wi weeten, wat flötet oder harpt is?</seg>
          <seg id="b.1CO.14.8" type="verse"> Un wenn de Basun en undütlichen Ton vun sik gift, wokeen will sik to den Kampf fardig maken?</seg>
          <seg id="b.1CO.14.9" type="verse"> So ok ji, wenn ji mit Tungen reden doht, so ji nich en dütlich Red vun ju geft, wo kann man weten, wat spraken is? Denn ward ji in den Wind reden.</seg>
          <seg id="b.1CO.14.10" type="verse"> Twar sünd dar mancherlei Stimmen in de Welt, un doch is keen darvun undütlich.</seg>
          <seg id="b.1CO.14.11" type="verse"> Wenn ik nu de Düdung vun de Stimm nich weet, war ik den undütlich sien, de dar sprickt un de dar reden deiht, ward mi undütlich sien.</seg>
          <seg id="b.1CO.14.12" type="verse"> So ok ji, de ji ju beflietigt up de geistlichen Gaven, trachtet darna, dat ji de Gemeen betert, up dat ji Allns rieklich hebbt.</seg>
          <seg id="b.1CO.14.13" type="verse"> Darum, wokeen mit de Tung red, lat den so beden, dat he dat ok utleggen kann.</seg>
          <seg id="b.1CO.14.14" type="verse"> Wenn ik awer mit de Tung bä, so bäd min Geist; awer min Verstand bringt Nüms Frucht.</seg>
          <seg id="b.1CO.14.15" type="verse"> Woans schall dat awer denn sien? Dat frielich: Ik will beden mit den Geist un will ok beden mit den Verstand; ik will Psalmen singen in den Geist un will ok Psalmen singen mit den Verstand.</seg>
          <seg id="b.1CO.14.16" type="verse"> Wenn du awer in den Geist danksagen deihst, woans schall de, de den Platz vun de Laien innehmen deiht, Amen seggen to din Dankgebet? He versteiht ja nich, wat du seggen deihst.</seg>
          <seg id="b.1CO.14.17" type="verse"> Du seggst wol nett Dank, awer de Anner ward darvun nich betert.</seg>
          <seg id="b.1CO.14.18" type="verse"> Ik dank min GOtt, dat ik mehr mit Tungen reden doh, as ji All.</seg>
          <seg id="b.1CO.14.19" type="verse"> Awer ik will leever in de Gemeen fief Wör’ so reden, dat Jedereen mi versteiht, up dat ik ok Anner unnerwies, as sünst tein dusend Wör’ mit Tungen.</seg>
          <seg id="b.1CO.14.20" type="verse"> Leeve Bröder, west keen Kinner an Verständnis, sonnern west Kinner an de Bosheit, an Verständnis awer west vullkamen.</seg>
          <seg id="b.1CO.14.21" type="verse"> In dat Gesetz steiht schreven: Ik will mit anner Tungen un mit anner Lippen reden to düt Volk, un se ward mi ok so nich hörn, sprickt de HErr.</seg>
          <seg id="b.1CO.14.22" type="verse"> Darum sünd de Tungen to en Teken, nich för de Glövigen, sonnern för de Unglövigen; de Wiesseggung awer nich för de Unglövigen, sonnern för de Glövigen.</seg>
          <seg id="b.1CO.14.23" type="verse"> Wenn nu de ganze Gemeen tosamen keem an en Ort un sproken All mit Tungen; do keemen awer Ungelehrte oder Unglövige rin: warn se nich seggen, ji weert unsinnig?</seg>
          <seg id="b.1CO.14.24" type="verse"> Wenn se awer All wiesseggen dän un en Unglövige oder en Ungelehrte keem denn rin, de war vun desülvige All bestraft un vun All richt.</seg>
          <seg id="b.1CO.14.25" type="verse"> Un so war dat Verborgene vun sin Hart apenbar un he war up sin Angesicht falln, GOtt anbeden un bekennen, dat GOtt wahrhaftig in ju is.</seg>
          <seg id="b.1CO.14.26" type="verse"> Woans is dat denn nu, leeve Bröder? Wenn ji tosamen kamt, so hett Jedereen Psalmen, he hett en Lehr, he hett Tungen, he hett Apenbarung, he hett Utleggung. Lat dat Allns geschehn to Beterung.</seg>
          <seg id="b.1CO.14.27" type="verse"> Wenn Een mit de Tung sprickt, oder twee, oder höchstens dree, een um den annern, so lat Een dat utleggen.</seg>
          <seg id="b.1CO.14.28" type="verse"> Is he awer nich en Utlegger, so lat em still sien in de Gemeen, awer mit sik sülvst un GOtt reden.</seg>
          <seg id="b.1CO.14.29" type="verse"> Lat denn de, de prophezien deiht, reden, twee oder dree, de Annern awer lat richten.</seg>
          <seg id="b.1CO.14.30" type="verse"> Wenn awer en Apenbarung geschüht en annern, de dar sitt, so lat den eersten still swiegen.</seg>
          <seg id="b.1CO.14.31" type="verse"> Ji künnt wol All wiessagen, een na den annern, up dat se All lehrt un All vermahnt ward.</seg>
          <seg id="b.1CO.14.32" type="verse"> Un de Propheten ehr Geister sünd de Propheten unnerdahn.</seg>
          <seg id="b.1CO.14.33" type="verse"> Denn GOtt is nich en GOtt vun Unordnung, sonnern vun Freden. As in all de Hilligen ehr Gemeenen,</seg>
          <seg id="b.1CO.14.34" type="verse"> Lat ju Fruens still sien in de Versammlung, denn se schüllt keen Frilöv hebben, dat se reden doht, sonnern unnerdahn sien, as ok dat Gesetz seggt.</seg>
          <seg id="b.1CO.14.35" type="verse"> Wüllt se awer wat lehrn, so lat se to Hus ehr Männer fragen. Dat steiht de Fruens slecht an, in de Versammlung to reden.</seg>
          <seg id="b.1CO.14.36" type="verse"> Oder is GOtt Sin Wort vun ju utgahn? Oder is dat alleen to ju kamen?</seg>
          <seg id="b.1CO.14.37" type="verse"> So Jemand meenen deiht, dat he en Prophet is, oder geistlich, lat den insehn, wat ik ju schriev, denn dat sünd den HErrn Sin Gebote.</seg>
          <seg id="b.1CO.14.38" type="verse"> Is awer Jemand, de dat nich insüht, so lat em dat nich insehn.</seg>
          <seg id="b.1CO.14.39" type="verse"> Darum, leeve Bröder, beflietigt ju up dat Wiesseggen un hinnert keen, mit Tungen to reden.</seg>
          <seg id="b.1CO.14.40" type="verse"> Lat Allns schicklich un ordentlich togahn.</seg>
        </div>
        <div id="b.1CO.15" type="chapter">
          <seg id="b.1CO.15.1" type="verse"> Ik erinner ju awer, leeve Bröder, an dat Evangelium, dat ik ju verkündigt hef, wat ji ok annahm hebbt, un worin ji ok stahn doht.</seg>
          <seg id="b.1CO.15.2" type="verse"> Wodörch ji ok selig ward, so as ik ju dat verkündigt hef, wenn ji dat beholn hebbt; dat weer denn, dat ji dat umsünst glovt harrt.</seg>
          <seg id="b.1CO.15.3" type="verse"> Denn ik hef ju toeerst geven, wat ik ok kregen hef, dat Christus storven is för uns’ Sünden, na de Schrift.</seg>
          <seg id="b.1CO.15.4" type="verse"> Un dat He begraven is un upstahn up den drüdden Dag, na de Schrift.</seg>
          <seg id="b.1CO.15.5" type="verse"> Un dat He sehn warn is vun Kephas, darna vun de Twölf.</seg>
          <seg id="b.1CO.15.6" type="verse"> Darna is He sehn warn vun mehr as fief hunnert Bröder up eenmal, wovun noch Veele levt, weke darvun awer sünd henslapen.</seg>
          <seg id="b.1CO.15.7" type="verse"> Darna is He sehn warn vun Jakobus, darna vun alle Apostel;</seg>
          <seg id="b.1CO.15.8" type="verse"> To allerletzt is He ok vun mi, as en untiedige Geburt, sehn warn.</seg>
          <seg id="b.1CO.15.9" type="verse"> Denn ik bün de Lüttste mank de Apostels, as de ik nich werth bün, en Apostel to heten, darum dat ik GOtt Sin Gemeen verfolgt hef.</seg>
          <seg id="b.1CO.15.10" type="verse"> Awer vun GOtt Sin Gnad bün ik, wat ik bün, un Sin Gnad is an mi nich umsünst west, sonnern ik hef veel mehr arbeit, as se all tosamen; ik awer nich, sonnern GOtt Sin Gnad, de mit mi is.</seg>
          <seg id="b.1CO.15.11" type="verse"> Ob ik dat nu bün oder de annern, so predigt wi, un so hebbt ji glovt.</seg>
          <seg id="b.1CO.15.12" type="verse"> So awer Christus predigt ward, dat He vun de Doden upstahn is, wa seggt denn weke mank ju, de Uperstahung vun de Doden is Nicks?</seg>
          <seg id="b.1CO.15.13" type="verse"> Is awer de Uperstahung vun de Doden Nicks, so is ok Christus nich upweckt.</seg>
          <seg id="b.1CO.15.14" type="verse"> Is awer Christus nich upweckt, so is uns’ Predigt umsünst, so is ok ju Glov umsünst.</seg>
          <seg id="b.1CO.15.15" type="verse"> Wi ward awer ok as falsche Tügen wedder GOtt funnen, dat wi gegen GOtt tügt harrn, He harr Christus upweckt, den He nich upweckt harr, sintemal de Doden nich uperstaht.</seg>
          <seg id="b.1CO.15.16" type="verse"> Denn wenn de Doden nich uperstaht, so is Christus nich uperstahn.</seg>
          <seg id="b.1CO.15.17" type="verse"> Is Christus awer nich uperstahn, so is ju Glov Nicks nütz, so sünd ji noch in ju Sünd.</seg>
          <seg id="b.1CO.15.18" type="verse"> So sünd ok de, so in Christus storven sünd, verlaren.</seg>
          <seg id="b.1CO.15.19" type="verse"> Höpt wi blot in düt Leven up Christus, so sünd wi de elendigsten mank alle Minschen.</seg>
          <seg id="b.1CO.15.20" type="verse"> Nu awer is Christus uperstahn vun de Doden un de Eerstling warn mank de, de slapen doht.</seg>
          <seg id="b.1CO.15.21" type="verse"> Denn wiel dörch een Minsch de Dod is, so is ok dörch een Minsch de Uperstahung vun de Doden kamen.</seg>
          <seg id="b.1CO.15.22" type="verse"> Denn so as se in Adam all starvt, so ward se in Christus all lebendig makt.</seg>
          <seg id="b.1CO.15.23" type="verse"> Jedereen awer in sin Ordnung. De Eerstling Christus, denn de Christus tohörn doht, wenn He kamen ward.</seg>
          <seg id="b.1CO.15.24" type="verse"> Un denn dat End, wenn He dat Riek GOtt un den Vader öwergeven ward, wenn He upheven ward all Herrschaft un all Obrigkeit un Gewalt.</seg>
          <seg id="b.1CO.15.25" type="verse"> He mutt awer herrschen, bet dat He all Sin Fiende unner Sin Föt leggen deiht.</seg>
          <seg id="b.1CO.15.26" type="verse"> De letzte Fiend, de afdahn ward, is de Dod.</seg>
          <seg id="b.1CO.15.27" type="verse"> Denn He hett Em Allns unner de Föt leggt. Wenn He awer seggen deiht, dat Em all dat unnergeven is, is dat apenbar, dat utnahm is de, de Em Allns unnerdahn makt hett.</seg>
          <seg id="b.1CO.15.28" type="verse"> Wenn awer Allns Em unnerdahn makt is, denn ward ok de Söhn sülvst unnerdahn sien den, de Em Allns unnerdahn makt hett, up dat GOtt Allns in Allen wesen deiht.</seg>
          <seg id="b.1CO.15.29" type="verse"> Wat makt sünst de, de sik döpen lat för de Doden, wenn dörchut de Doden nich uperstaht? Warum lat se sik döpen för de Doden?</seg>
          <seg id="b.1CO.15.30" type="verse"> Un warum staht wi all Stund in Gefahr?</seg>
          <seg id="b.1CO.15.31" type="verse"> Bi uns’ Ehr, de ik hef in Christus JEsus, unsen HErrn, starv ik däglich.</seg>
          <seg id="b.1CO.15.32" type="verse"> Hef ik na minschliche Meenung in Ephesus mit de wilden Deerter streden? Wat helpt mi dat, wenn de Doden nich upstaht? Lat uns eten un drinken, denn morgen sünd wi dod.</seg>
          <seg id="b.1CO.15.33" type="verse"> Lat ju nich verföhrn. Slechte Umgang verdarvt gude Sitten.</seg>
          <seg id="b.1CO.15.34" type="verse"> Ward doch mal recht nüchtern un sündigt nich, denn weke vun ju weet Nicks vun GOtt, dat segg ik to ju Schand.</seg>
          <seg id="b.1CO.15.35" type="verse"> Wull awer Jemand seggen: Woans ward de Doden upstahn? Un mit wat för en Lief ward se kamen?</seg>
          <seg id="b.1CO.15.36" type="verse"> Du Narr, wat du sein deihst, ward nich lebendig, wenn dat nich starvt.</seg>
          <seg id="b.1CO.15.37" type="verse"> Un wat du sein deihst, dat is jo nich de Lief, de warn schall, sonnern nicks as en Korn, nämlich Weeten, oder een vun de annern Korns.</seg>
          <seg id="b.1CO.15.38" type="verse"> GOtt awer gift em en Lief, as He will, en Jedereen vun den Samen sin egen Lief.</seg>
          <seg id="b.1CO.15.39" type="verse"> All Fleesch is nich datsülvige Fleesch, sonnern anners is dat Minschenfleesch, anners dat Fleesch vun dat Veh, anners de Fisch ehr Fleesch, anners de Vageln ehr Fleesch.</seg>
          <seg id="b.1CO.15.40" type="verse"> Un dat gift himmlische Liever un irdische Liever. Awer en anner Herrlichkeit hebbt de himmlischen, un en anner de irdischen.</seg>
          <seg id="b.1CO.15.41" type="verse"> En annern Schien hett de Sünn, en annern Schien hett de Maand, en annern Schien hebbt de Steerns, denn een Steern öwerbütt den annern an Herrlichkeit.</seg>
          <seg id="b.1CO.15.42" type="verse"> So ok in de Uperstahung vun de Doden. Seid ward wat Verweslich is, un upstahn ward wat Unverweslich is.</seg>
          <seg id="b.1CO.15.43" type="verse"> Seid ward in Unehr un upstahn ward in Herrlichkeit. Seid ward in Swachheit un upstahn ward in Kraft.</seg>
          <seg id="b.1CO.15.44" type="verse"> Seid ward en natürlich Lief, upstahn ward en geistlich Lief. Hebbt wi en natürlich Lief, so hebbt wi ok en geistlich Lief.</seg>
          <seg id="b.1CO.15.45" type="verse"> As schreven steiht: De eerste Minsch, Adam, is makt in dat natürlich Leven un de letzte Adam in dat geistlich Leven.</seg>
          <seg id="b.1CO.15.46" type="verse"> Awer de geistlich Lief is nich de eerst, sonnern de natürliche un denn de geistliche.</seg>
          <seg id="b.1CO.15.47" type="verse"> De eerste Minsch is vun de Eer un irdisch, de anner Minsch is de Herr vun den Himmel.</seg>
          <seg id="b.1CO.15.48" type="verse"> So as de irdische is, so sünd ok de irdischen, un so as de himmlische is, so sünd ok de himmlischen.</seg>
          <seg id="b.1CO.15.49" type="verse"> Un so as wi den irdischen sin Bild anhatt hebbt, so ward wi ok den himmlischen sin Bild anhebben.</seg>
          <seg id="b.1CO.15.50" type="verse"> Darum segg ik awer, leeve Bröder, dat Fleesch un Blod dat Riek GOttes nich arven künnt; ok ward dat Verwesliche nich dat Unverwesliche arven.</seg>
          <seg id="b.1CO.15.51" type="verse"> Seht, ik will ju en Geheemnis seggen: Wi ward nich All entslapen, awer wi ward All verwandelt warrn.</seg>
          <seg id="b.1CO.15.52" type="verse"> Un dat mit eenmal in een Ogenblick to de Tied vun de letzt Basun. Denn de Basun ward hört warrn, un de Doden ward upstahn unverweslich un wi ward verwandelt warrn.</seg>
          <seg id="b.1CO.15.53" type="verse"> Denn düt Verwesliche mutt antrecken dat Unverwesliche, un düt Starvliche ward antrecken de Unstarvlichkeit.</seg>
          <seg id="b.1CO.15.54" type="verse"> Wenn awer düt Verwesliche ward antrecken dat Unverwesliche un düt Starvliche ward antrecken de Unstarvlichkeit, denn ward erfüllt warrn dat Wort, dat schreven steiht:</seg>
          <seg id="b.1CO.15.55" type="verse"> De Dod is verschluckt vun den Sieg. Dod, wo is din Stachel? Höll, wo is din Sieg?</seg>
          <seg id="b.1CO.15.56" type="verse"> Awer den Dod sin Stachel is de Sünd, de Sünd ehr Kraft awer is dat Gesetz.</seg>
          <seg id="b.1CO.15.57" type="verse"> GOtt awer si Dank, de uns den Sieg geven hett dörch unsen HErrn JEsus Christus.</seg>
          <seg id="b.1CO.15.58" type="verse"> Darum, leeve Bröder, west fast, unbeweglich un nehmt ümmer to in den HErrn Sin Wark, wiel ji weten doht, dat ju Arbeit in den HErrn nich umsünst is.</seg>
        </div>
        <div id="b.1CO.16" type="chapter">
          <seg id="b.1CO.16.1" type="verse"> Wat nu awer de Stüer för de Hilligen angeiht, as ik in de Gemeenen vun Galatien dat anordnet hef, so doht ji dat ok.</seg>
          <seg id="b.1CO.16.2" type="verse"> An jeden Sabbath lat Jedereen mank ju torügleggen un sammeln, wat em gud dünken deiht, up dat nich, wenn ik kam, denn eerst de Stüer to sammelt warrn brukt.</seg>
          <seg id="b.1CO.16.3" type="verse"> Wenn ik awer dar ankamen bün, will ik de, weke ji dörch Brev darto empfehlen doht, schicken, dat se ju Woldaht na Jerusalem bringen mögt.</seg>
          <seg id="b.1CO.16.4" type="verse"> Wenn sik dat awer lohnen deiht, dat ik ok henreisen doh, schüllt se mit mi reisen.</seg>
          <seg id="b.1CO.16.5" type="verse"> Ik will awer to ju kamen, wenn ik dörch Macedonien treck, denn dörch Macedonien warr ik trecken.</seg>
          <seg id="b.1CO.16.6" type="verse"> Bi ju awer warr ik vellicht blieven ok den Winter hendörch, up dat ji mi begleiten doht, wo ik hentrecken warr.</seg>
          <seg id="b.1CO.16.7" type="verse"> Ik will ju nu in Vörbigahn nich sehn, denn ik höp, ik wull en Tied lang bi ju blieven, so de HErr dat tolett.</seg>
          <seg id="b.1CO.16.8" type="verse"> Ik warr awer to Ephesus blieven bet na Pingsten.</seg>
          <seg id="b.1CO.16.9" type="verse"> Denn mi is en grot Döhr upmakt, de veel Frucht bringen deiht un sünd veel Weddersakers dar.</seg>
          <seg id="b.1CO.16.10" type="verse"> Wenn Timotheus kamen deiht, so seht to, dat he ahn Bangigkeit bi ju blift, denn He bedrift den HErrn Sin Wark so as ik.</seg>
          <seg id="b.1CO.16.11" type="verse"> Lat Nüms em verachten. Geft em dat Geleit in Freden, dat he to mi kamen kann, denn ik töv up em mit de Bröder.</seg>
          <seg id="b.1CO.16.12" type="verse"> Vun Apollo, den Broder, schüllt ji weten, dat ik em heel veel vermahnt hef, dat he mit de Bröder na ju hen kamen schull, un dat weer frielich sin Will nich, dat he nu keem; he ward awer kamen, wenn em dat passen deiht.</seg>
          <seg id="b.1CO.16.13" type="verse"> Paßt gud up, staht fast in den Gloven, west männlich un west stark!</seg>
          <seg id="b.1CO.16.14" type="verse"> Lat all ju Ding in de Leev geschehn!</seg>
          <seg id="b.1CO.16.15" type="verse"> Ik vermahn ju awer, leeve Bröder, ji kennt den Stephanus sin Hus, dat dat de Eerstling in Achaja is un dat se sik ganz in de Hilligen ehr Deenst stellt hebbt.</seg>
          <seg id="b.1CO.16.16" type="verse"> Up dat ok ji son Lüd unnerdahn sünd un Alle, de mitwirken un arbeiten doht.</seg>
          <seg id="b.1CO.16.17" type="verse"> Ik freu mi daröwer, dat Stephanus, Fortunatus un Achaicus hier sünd, wiel ik ju nich hier harr, sünd se in ju Stä treden.</seg>
          <seg id="b.1CO.16.18" type="verse"> Se hebbt min un ju Geist erquickt. Erkennt dat nu an.</seg>
          <seg id="b.1CO.16.19" type="verse"> De Gemeen in Asien gröt’ ju. Aquila un Priscilla samt de Gemeen in ehr Hus, gröt’ ju in den HErrn.</seg>
          <seg id="b.1CO.16.20" type="verse"> Alle Bröders gröt’ ju. Gröt’ ju unner enanner mit den hilligen Kuß.</seg>
          <seg id="b.1CO.16.21" type="verse"> Ik, Paulus, gröt ju mit min Hand.</seg>
          <seg id="b.1CO.16.22" type="verse"> So Jemand den HErrn JEsus nich leev hett, de schall sien Anathema, Maharam Motha (verflucht, de HErr kummt!)</seg>
          <seg id="b.1CO.16.23" type="verse"> Den HErrn JEsus Christus Sin Gnad wes’ mit ju!</seg>
          <seg id="b.1CO.16.24" type="verse"> Min Leev wes’ mit ju all in Christus JEsus. Amen.</seg>
        </div>
      </div>
      <div id="b.2CO" type="book">
        <div id="b.2CO.1" type="chapter">
          <seg id="b.2CO.1.1" type="verse"> Paulus, en Apostel JEsu Christi dörch GOtt Sin Willen, un Broder Timotheus, an GOtt Sin Gemeen to Corinth, samt alle Hilligen in ganz Achaja.</seg>
          <seg id="b.2CO.1.2" type="verse"> Gnad wes’ mit ju, un Freden vun GOtt unsen Vader un den HErrn JEsus Christus.</seg>
          <seg id="b.2CO.1.3" type="verse"> Lavt wes’ GOtt, un uns’ HErrn JEsus Christus Sin Vader, de Vader vun de Barmhartigkeit un GOtt vun allen Trost.</seg>
          <seg id="b.2CO.1.4" type="verse"> De uns trösten deiht in all uns’ Bedröfnis, up dat wi ok trösten künnt de dar sünd in allerhand Bedröfnis, mit den Trost, mit den wi vun GOtt tröst warn.</seg>
          <seg id="b.2CO.1.5" type="verse"> Denn ebenso as wi veel vun Christus Sin Lieden hebbt, so ward wi ok dörch Christus rieklich tröstet.</seg>
          <seg id="b.2CO.1.6" type="verse"> Wi hebbt awer Bedröfnis oder Trost, so geschüt dat ju to gud. Is dat Bedröfnis, so geschüt dat ju to Trost un Heil, wat för en Heil sik bewiesen deiht, wenn ji mit Geduld lieden doht, dermaten as wi lied. Is dat Trost, so geschüt dat ju ok to Trost un to Heil.</seg>
          <seg id="b.2CO.1.7" type="verse"> Un uns’ Hoffnung steiht fast för ju, dewiel wi weet, dat so as ji Deel hebbt an de Lieden, so ward wi ok Deel hebben an den Trost.</seg>
          <seg id="b.2CO.1.8" type="verse"> Denn wi wüllt ju nich verswiegen, leeve Bröder, uns’ Bedröfnis, de wi in Asien hatt hebbt, wo wi öwer alle Maaten beladen weern un mehr as wi dregen kunnt, so dat wi dachen, dat weer mit uns vörbi,</seg>
          <seg id="b.2CO.1.9" type="verse"> Ja, wi harrn uns sogar sülvst dat Dodesordeel spraken. Dat gescheeg awer darum, dat wi uns’ Vertruen nich up uns sülvst setten dän, sonnern up den GOtt, de de Doden upweckt,</seg>
          <seg id="b.2CO.1.10" type="verse"> Weke uns vun son Dod erlöst hett un noch däglich erlösen deiht un wi höpt up Em, He ward uns ok in Tokunft erlösen.</seg>
          <seg id="b.2CO.1.11" type="verse"> Dörch de Hülp vun ju Gebede för uns, up dat öwer uns, för de Gav, de uns geven is, dörch veele Personen veel Dank seggt ward.</seg>
          <seg id="b.2CO.1.12" type="verse"> Denn uns’ Ehr is de, nämlich, dat Tügnis vun uns’ Geweten, dat wi in Eenfoltigkeit un göttliche Gerechtigkeit, nich in fleeschliche Klokheit, sonnern in GOtt Sin Gnad up de Welt wandelt hebbt, besonners awer bi ju.</seg>
          <seg id="b.2CO.1.13" type="verse"> Denn wi schrievt ju Nicks anners as wat ji sülvst lest un recht finnen doht. Ik höp awer, ji ward uns ok bet an dat End as son finnen, wi ji uns ton Deel funnen hebbt.</seg>
          <seg id="b.2CO.1.14" type="verse"> Denn wi sünd ju Ehr, ebenso as ok ji uns’ Ehr up den HErrn JEsus Sin Dag sünd.</seg>
          <seg id="b.2CO.1.15" type="verse"> Un in son Toversicht dach ik dat letzte Mal na ju hen to kamen, up dat ji noch eenmal en Woldaht kriegen doht,</seg>
          <seg id="b.2CO.1.16" type="verse"> Un ik dörch ju Stadt na Macedonien reisen dä un wedder ut Macedonien na ju hen keem un dat ji mi na Judäa henbringen dän.</seg>
          <seg id="b.2CO.1.17" type="verse"> Bün ik awer lichtfardig west, as ik mi vörnehmen dä, all düt to dohn? Oder sünd min Ansläg fleeschlich? Up keenen Fall, sonnern bi mi is Ja Ja, un Nee is Nee.</seg>
          <seg id="b.2CO.1.18" type="verse"> Awer GOtt is tru, dat uns’ Wort an ju nich Ja un Nee west is.</seg>
          <seg id="b.2CO.1.19" type="verse"> Denn GOtt Sin Söhn, JEsus Christus, de mank ju vun uns predigt is vun mi un Silvanus un Timotheus, de weer nich Ja un Nee, sonnern de weer Ja in Em.</seg>
          <seg id="b.2CO.1.20" type="verse"> Denn all Gotts-Tosagen sünd Ja un sünd Amen in Em, GOtt ton Lof dörch uns.</seg>
          <seg id="b.2CO.1.21" type="verse"> GOtt awer is dat, de uns fast makt hett sammt ju in Christus un uns salvt hett.</seg>
          <seg id="b.2CO.1.22" type="verse"> De uns verseegelt un in uns’ Harten dat Handgeld, den GEist geven hett.</seg>
          <seg id="b.2CO.1.23" type="verse"> Ik rop awer GOtt an ton Tügen up min Seel, dat ik, um ju darin to schonen, nich wedder na Corinth kamen bün.</seg>
          <seg id="b.2CO.1.24" type="verse"> Nich as wenn wi Herren weern öwer ju Gloven, sonnern wi sünd Helpers an ju Freud; denn ji staht in den Gloven.</seg>
        </div>
        <div id="b.2CO.2" type="chapter">
          <seg id="b.2CO.2.1" type="verse"> Ik denk awer so bi mi, dat ik nich nochmal in Trurigkeit na ju hen kamen dä.</seg>
          <seg id="b.2CO.2.2" type="verse"> Denn wenn ik ju trurig maken doh, wokeen is dar awer, de mi wedder vergnögt mak, ahn de dar dörch mi bedrövt ward?</seg>
          <seg id="b.2CO.2.3" type="verse"> Un datsülvige hef ik ju schreven, dat ik nich, wenn ik kamen dä, trurig sien muß, öwer de, öwer weke ik mi egentlich freun schull. Tomal ik vun ju All öwertügt bün, dat min Freud ju all Freud wesen deiht.</seg>
          <seg id="b.2CO.2.4" type="verse"> Denn ik schrev ju in grote Bedröfnis un Hartensangst, mit veel Thranen, nich dat ji bedröft warrn schüllt, sonnern up dat ji de Leev erkennen doht, de ik besonners to ju hef.</seg>
          <seg id="b.2CO.2.5" type="verse"> Wenn awer Jemand en Bedröfnis anricht hett, de hett nich mi bedrövt, ahn ton Deel, up dat ik nich em beschweren doh, ju All.</seg>
          <seg id="b.2CO.2.6" type="verse"> Dat is awer nog, dat desülvige vun Veele so straft is;</seg>
          <seg id="b.2CO.2.7" type="verse"> Dat ji em vun nu af an desto mehr vergeven un trösten doht, up dat he nich in allto grote Trurigkeit verfalln deiht.</seg>
          <seg id="b.2CO.2.8" type="verse"> Darum vermahn ik ju, dat ji de Leev an em bewiesen doht.</seg>
          <seg id="b.2CO.2.9" type="verse"> Denn darum hef ik ju ok schreven, up dat ik erkennen doh, ob ji de Prov bestaht, ob ji in allen Stücken gehorsam sünd.</seg>
          <seg id="b.2CO.2.10" type="verse"> Wokeen ji awer wat vergeven doht, den vergev ik ok. Denn ok ik, wenn ik Jemand wat vergeven doh, dat vergev ik wegen ju, an Christi Stä.</seg>
          <seg id="b.2CO.2.11" type="verse"> Up dat wi nich öwervordeelt ward vun den Satan. Denn wi weet wol, wat he in den Sinn hett.</seg>
          <seg id="b.2CO.2.12" type="verse"> As ik awer na Troas keem, dat Evangelium vun Christus to predigen, un mi en Döhr upmakt war in den HErrn;</seg>
          <seg id="b.2CO.2.13" type="verse"> Harr ik keen Ruh in min Geist, as ik Titus, min Broder, nich dar finnen dä, sonnern ik nehm Afscheed vun se un trock na Macedonien.</seg>
          <seg id="b.2CO.2.14" type="verse"> Awer GOtt si Dank, de uns alltied den Sieg gift in Christus un apenbart öwerall den Geruch vun sin Erkenntnis dörch uns.</seg>
          <seg id="b.2CO.2.15" type="verse"> Denn wi sünd vör GOtt en gude Geruch mank de, de selig ward un mank de, de verlarn gaht.</seg>
          <seg id="b.2CO.2.16" type="verse"> För düsse en Geruch vun den Dod to den Dod, för de annern awer en Geruch vun dat Leven to dat Leven. Un wokeen döcht darto?</seg>
          <seg id="b.2CO.2.17" type="verse"> Denn wi sünd nich as weke vun de, de GOtt Sin Wort verfälschen doht, sonnern as ut Klarheit un as ut GOtt, vör GOtt, red wi in Christus.</seg>
        </div>
        <div id="b.2CO.3" type="chapter">
          <seg id="b.2CO.3.1" type="verse"> Fangt wi denn all wedder an, vun uns grot to spreken? Oder brukt wi as weke, Empfehlungsbrev an ju oder Empfehlungsbrev vun ju?</seg>
          <seg id="b.2CO.3.2" type="verse"> Ji sünd unse Breef in uns’ Hart schreven, de erkennt un lest ward vun alle Minschen.</seg>
          <seg id="b.2CO.3.3" type="verse"> De ji apenbar warn sünd, dat ji en Breef vun Christus sünd, dörch uns’ Predigtamt fardig makt un vun uns schreven, nich mit Black, sonnern mit den lebendigen GOtt Sin GEist, nich up stenern Tafeln, sonnern in de fleeschigen Tafeln vun dat Hart.</seg>
          <seg id="b.2CO.3.4" type="verse"> Son Vertruen awer hebbt wi to GOtt, dörch Christus.</seg>
          <seg id="b.2CO.3.5" type="verse"> Nich dat wi düchtig sünd vun uns sülvst wat to denken, as ut uns sülvst, sonnern dat wi düchtig sünd, is vun GOtt.</seg>
          <seg id="b.2CO.3.6" type="verse"> Weke ok uns düchtig makt hett, dat Amt to föhrn vun dat nie Testament, nich vun den Bokstaven, sonnern vun den GEist. Denn de Bokstav sleiht dod, awer de GEist makt lebendig.</seg>
          <seg id="b.2CO.3.7" type="verse"> Wenn nu awer dat Amt, dat dörch de Bokstaven dod makt un in de Steen ingravt is, Klarheit harr, so dat de Kinner Israel nich Moses sin Angesicht ansehn kunnen wegen de Klarheit vun sin Angesicht, de doch uphörn deiht;</seg>
          <seg id="b.2CO.3.8" type="verse"> Wa veel mehr Klarheit mutt doch dat Amt hebben, dat den GEist geven deiht!</seg>
          <seg id="b.2CO.3.9" type="verse"> Denn wenn dat Amt, dat de Verdammnis predigen deiht, Klarheit hett, wa veel mehr mutt dat Amt, dat de Gerechtigkeit predigt, unutspreklich Klarheit hebben!</seg>
          <seg id="b.2CO.3.10" type="verse"> Denn ok dat Deel, dat verklärt weer, is nich för Klarheit to achten gegen düsse unutsprekliche Klarheit.</seg>
          <seg id="b.2CO.3.11" type="verse"> Denn wenn dat Klarheit harr, dat dar uphörn deiht, wa veel mehr ward dat Klarheit hebben, dat blift.</seg>
          <seg id="b.2CO.3.12" type="verse"> Wiel wi nu son Hoffnung hebbt, gaht wi mit grote Friemoth to Wark,</seg>
          <seg id="b.2CO.3.13" type="verse"> Un doht nich as Moses, de de Dek för sin Angesicht hung, dat de Kinner Israel nich ansehn schulln dat End vun dat, de vergeiht;</seg>
          <seg id="b.2CO.3.14" type="verse"> Sonnern ehr Sinn’ sünd verstockt. Denn bet up den hütigen Dag blift desülvige Dek unupdeckt öwer dat ole Testament, wenn se dat lest, weke nu in Christus wegtrocken ward.</seg>
          <seg id="b.2CO.3.15" type="verse"> Ja bet up den hütigen Dag, wenn Moses lest ward, hangt de Dek öwer ehr Harten.</seg>
          <seg id="b.2CO.3.16" type="verse"> Wenn se sik awer bekehren dän to den HErrn, so ward de Dek afdahn.</seg>
          <seg id="b.2CO.3.17" type="verse"> Denn de HErr is de GEist. Wo awer den HErrn Sin GEist is, dar is Frieheit.</seg>
          <seg id="b.2CO.3.18" type="verse"> Nu awer spegelt sik in uns All den HErrn Sin Klarheit mit updeckt Angesicht, un wi ward verklärt in datsülvige Bild, vun een Klarheit to de anner, as vun den HErrn, de de GEist is.</seg>
        </div>
        <div id="b.2CO.4" type="chapter">
          <seg id="b.2CO.4.1" type="verse"> Darum, dewiel wi so en Amt hebbt, nadem uns Barmhartigkeit wedderfahrn is, so ward wi nich möd;</seg>
          <seg id="b.2CO.4.2" type="verse"> Sonnern meed ok heemlich Schand un gaht nich mit Schalkheit um, fälscht ok nich GOtt Sin Wort, sonnern dörch Apenbarung vun de Wahrheit bewiest wi uns gegen alle Minschen ehr Geweten vör GOtt.</seg>
          <seg id="b.2CO.4.3" type="verse"> Is nu uns’ Evangelium todeckt, so is dat in de, de verlarn ward, todeckt.</seg>
          <seg id="b.2CO.4.4" type="verse"> Bi weke düsse Welt ehr GOtt de Unglövigen ehr Sinn verblendt hett, dat se nich seht dat helle Licht vun dat Evangelium vun Christus Sin Klarheit, weke is GOtt Sin Ebenbild.</seg>
          <seg id="b.2CO.4.5" type="verse"> Denn wi predigt nich uns sülvst, sonnern JEsus Christus, dat He de HErr is, wi awer ju Knechts, um JEsu willn.</seg>
          <seg id="b.2CO.4.6" type="verse"> Denn GOtt, de dat Licht ut de Düsternis herutschienen let, de hett en hellen Schien in uns’ Harten geven, up dat dörch uns de Kenntnis vun GOtt Sin Klarheit in JEsus Christus lüchten doh.</seg>
          <seg id="b.2CO.4.7" type="verse"> Wi hebbt awer so en Schatz in Steen-Fät, up dat de unutsprekliche Kraft ut GOtt sien schall, un nich vun uns.</seg>
          <seg id="b.2CO.4.8" type="verse"> Wi hebbt öwerall Bedrängnis, awer wi fürcht uns nich. Uns is bang, awer wi verzagt nich.</seg>
          <seg id="b.2CO.4.9" type="verse"> Wi hebbt Verfolgung, awer wi ward nich verlaten. Wi ward dal drückt, awer wi kamt nich um.</seg>
          <seg id="b.2CO.4.10" type="verse"> Un dregt nu alltied den HErrn JEsus Sin Starven an unsen Lief, up dat ok den HErrn Sin Leven an unsen Lief apenbar ward.</seg>
          <seg id="b.2CO.4.11" type="verse"> Denn wi, de wi leven doht, ward ümmerto in den Dod geven, um JEsus willn, up dat ok JEsus Sin Leven apenbar ward an uns’ starvlich Fleesch.</seg>
          <seg id="b.2CO.4.12" type="verse"> Darum is nu de Dod mächtig in uns, awer dat Leven in ju.</seg>
          <seg id="b.2CO.4.13" type="verse"> Wiel wi awer densülvigen GEist un den Gloven hebbt (as schreven steiht: Ik glov, darum red ik) so glovt wi ok, darum so red wi ok,</seg>
          <seg id="b.2CO.4.14" type="verse"> Un weet, dat de, de den HErrn JEsus hett upweckt, uns ok upwecken ward dörch JEsus un ward uns vör Sik kamen laten, tosamen mit ju.</seg>
          <seg id="b.2CO.4.15" type="verse"> Denn all düt geschüt wegen ju, up dat de unutsprekliche Gnad dörch dat Dankseggen vun Veele GOtt rieklich priesen deiht.</seg>
          <seg id="b.2CO.4.16" type="verse"> Darum ward wi nich möd, sonnern wenn ok uns’ utwendig Minsch vergahn deiht, so ward doch de inwendige vun Dag to Dag verniet.</seg>
          <seg id="b.2CO.4.17" type="verse"> Denn unse Bedröfnis, de vergänglich un licht is, schafft en ewige un öwer alle Maten wichtige Herrlichkeit,</seg>
          <seg id="b.2CO.4.18" type="verse"> För uns, de wi nich seht up dat Sichtbare, sonnern up dat Unsichtbare. Denn wat sichtbar is, is vergänglich, wat awer unsichtbar is, dat is ewig.</seg>
        </div>
        <div id="b.2CO.5" type="chapter">
          <seg id="b.2CO.5.1" type="verse"> Wi weet awer, wenn uns’ irdische Hus, düsse Hütt afbraken ward, dat wi en Bu hebbt, vun GOtt upbut, en Hus, nich mit Hann makt, dat ewig is in den Himmel.</seg>
          <seg id="b.2CO.5.2" type="verse"> Denn in düsse Hütt lengt wi na uns’ Hüsen, de vun den Himmel is un uns verlangt, darmit öwerkled to warrn.</seg>
          <seg id="b.2CO.5.3" type="verse"> Vörutgesett nämlich, dat wi all hier bekleed un nich nakt befunnen ward.</seg>
          <seg id="b.2CO.5.4" type="verse"> Denn so lang wi in de Hütt sünd, lengt wi un sünd beswert, wiel wi leever nich uttrocken warn wulln, sonnern öwerkleed warrn, up dat, wat starvlich is, vun dat Leven versluckt ward.</seg>
          <seg id="b.2CO.5.5" type="verse"> De awer to datsülvige uns fardig makt hett, dat is GOtt, de uns dat Handgeld, den GEist geven hett.</seg>
          <seg id="b.2CO.5.6" type="verse"> Wi sünd awer alltied getrost un weet dat, so lang wi in den Lief wahnen doht, so gaht wi fern vun den HErrn.</seg>
          <seg id="b.2CO.5.7" type="verse"> Denn wi wandelt in den Gloven un nich in dat Sehn.</seg>
          <seg id="b.2CO.5.8" type="verse"> Wi sünd awer getrost un hebbt veel mehr Lust, ut den Lief to wannern un to Hus to sien bi den HErrn.</seg>
          <seg id="b.2CO.5.9" type="verse"> Darum beflietigt wi uns ok, wi sünd to Hus, oder wi wannert, dat wi Em wolgefallt.</seg>
          <seg id="b.2CO.5.10" type="verse"> Denn wi möt all apenbar warrn vör Christus Sin Richterstohl, up dat Jedereen kriegen deiht, so as he handelt hett bi Liefsleven, mag dat gud oder slecht sien.</seg>
          <seg id="b.2CO.5.11" type="verse"> Wiel wi nu weeten doht, dat de HErr to fürchten is, öwertügt wi de Lüd, awer GOtt sünd wi apenbar. Ik höp awer, dat wi ok in ju Geweten apenbar sünd.</seg>
          <seg id="b.2CO.5.12" type="verse"> Dat wi uns nich all wedder lavt, sonnern ju en Orsak gevt, vun uns grottospreken, up dat ji hebbt to laven gegen de, de sik na dat Ansehn grot makt un nich na dat Hart.</seg>
          <seg id="b.2CO.5.13" type="verse"> Denn doht wi to Veel, so doht wi dat GOtt, sünd wi mäßig, so sünd wi för ju mäßig.</seg>
          <seg id="b.2CO.5.14" type="verse"> Denn de Leev to Christus drängt uns so, siet wi davör holt, dat wenn Een för Alle storven is, so sünd se All storven.</seg>
          <seg id="b.2CO.5.15" type="verse"> Un He is darum för All storven, up dat de, de dar levt, vun nu af an nich sik sülvst levt, sonnern för den, de för se storven un upstahn is.</seg>
          <seg id="b.2CO.5.16" type="verse"> Darum vun nu af an kennt wi Nüms na dat Fleesch, un wenn wi ok Christus kennt hebbt na dat Fleesch, so kennt wi Em doch nu nich mehr.</seg>
          <seg id="b.2CO.5.17" type="verse"> Darum is Jemand in Christus, so is he en nie Kreatur, dat Ole is vergahn, Allns is nie warn.</seg>
          <seg id="b.2CO.5.18" type="verse"> Awer all dat vun GOtt, de uns mit Em sülvst versöhnt hett dörch JEsus Christus, un dat Amt geven hett, dat de Versöhnung predigen deiht.</seg>
          <seg id="b.2CO.5.19" type="verse"> Denn GOtt weer in Christus un versöhnte de Welt mit Em sülvst un rekent ehr ehr Sünden nich to, un hett mank uns upricht dat Wort vun de Versöhnung.</seg>
          <seg id="b.2CO.5.20" type="verse"> So sünd wi nu Botschafters an Christus Sin Stell, denn GOtt vermahnt dörch uns; so bed wi nu an Christus Sin Stell: Lat ju versöhnen mit GOtt.</seg>
          <seg id="b.2CO.5.21" type="verse"> Denn He hett den, de vun keen Sünd wuß, för uns to Sünd makt, up dat wi warn in Em de Gerechtigkeit, de vör GOtt gelln deiht.</seg>
        </div>
        <div id="b.2CO.6" type="chapter">
          <seg id="b.2CO.6.1" type="verse"> Wi vermahnt ju awer as Mithelpers, dat ji nich ahn Nutzen GOtt Sin Gnad krigt.</seg>
          <seg id="b.2CO.6.2" type="verse"> Denn He sprickt: Ik hef di in de angenehme Tied erhört un hef di an den Dag vun dat Heil hulpen. Seht, nu is de angenehme Tied, nu is de Dag vun dat Heil.</seg>
          <seg id="b.2CO.6.3" type="verse"> Lat uns awer Nüms irgend en Anstot geven, up dat uns’ Amt nich lästert ward;</seg>
          <seg id="b.2CO.6.4" type="verse"> Sonnern in all Ding lat uns uns bewiesen as GOtt Sin Deeners in grote Geduld, in Bedröfnis, in Noth, in Angst,</seg>
          <seg id="b.2CO.6.5" type="verse"> In Släg, in Gefängnis, in Uprohr, in Arbeit, in Waken, in Fasten,</seg>
          <seg id="b.2CO.6.6" type="verse"> In Keuschheit, in Erkenntnis, in Langmoth, in Fründlichkeit, in den heiligen GEist, in ungefarvte Leev,</seg>
          <seg id="b.2CO.6.7" type="verse"> In dat Wort vun de Wahrheit, in de Kraft vun GOtt, dörch de Gerechtigkeit ehr Waffen, to rechten un to linken Hand.</seg>
          <seg id="b.2CO.6.8" type="verse"> Dörch Ehr un Schand, dörch slechte Gerüchte un gude Gerüchte, as de Verföhrers un doch wahrhaftig;</seg>
          <seg id="b.2CO.6.9" type="verse"> As de Unbekannten un doch bekannt; as de Starvenden un süh, wi levt, as de, weke tüchtigt sünd un doch nich dod makt;</seg>
          <seg id="b.2CO.6.10" type="verse"> As de Trurigen, awer ümmer vergnögt, as de Armen, awer de doch Veele riek makt, as de Nicks hebbt un doch Allns hebbt.</seg>
          <seg id="b.2CO.6.11" type="verse"> O ji Corinthers! uns’ Mund hett sik to ju updahn, uns’ Hart is getrost.</seg>
          <seg id="b.2CO.6.12" type="verse"> För uns brukt ji nich bang to sien. Dat ji ju awer ängsten doht, dat doht ji ut gude Meenung vun Harten.</seg>
          <seg id="b.2CO.6.13" type="verse"> Ik red mit ju as mit min Kinner, up dat ji ju ok so gegen mi stellen un getrost sien doht.</seg>
          <seg id="b.2CO.6.14" type="verse"> Treckt nich an dat fremd Joch mit de Unglövigen, denn wat hett de Gerechtigkeit to dohn mit Ungerechtigkeit?</seg>
          <seg id="b.2CO.6.15" type="verse"> Woans paßt Christus to Belial? Oder wat hett de Glövige mit den Unglövigen to dohn?</seg>
          <seg id="b.2CO.6.16" type="verse"> Wat hett GOtt Sin Tempel gemeen mit de Götzen? Ji awer sünd den lebendigen GOtt Sin Tempel, as GOtt denn sprickt: Ik will in se wahnen un in se wandeln un will ehr GOtt sien un se schüllt Min Volk sien.</seg>
          <seg id="b.2CO.6.17" type="verse"> Darum gaht rut vun se un sonnert ju af, sprickt de HErr, un rögt Nicks Unreines an, so will Ik ju annehmen,</seg>
          <seg id="b.2CO.6.18" type="verse"> Un ju Vader sien, un ji schüllt Min Söhns un Döchter sien, sprickt de allmächtig HErr.</seg>
        </div>
        <div id="b.2CO.7" type="chapter">
          <seg id="b.2CO.7.1" type="verse"> Dewiel wi nu so en Tosag hebbt, min Leevsten, so lat uns uns vun alle Placken an dat Fleesch un den Geist rein maken un fortfahrn mit de Hilligung in de Furcht vun GOtt.</seg>
          <seg id="b.2CO.7.2" type="verse"> Nehmt uns up, wi hebbt Nüms wat to Leed dahn, wi hebbt Nüms wat to nah dahn, wi hebbt Nüms öwervordeelt.</seg>
          <seg id="b.2CO.7.3" type="verse"> Ik segg düt nich ju to verdammen, denn ik hef wieder baben seggt, dat ji in uns’ Harten sünd, mit to starven un mit to leven.</seg>
          <seg id="b.2CO.7.4" type="verse"> Ik red mit grote Freudigkeit to ju, ik rühm awer veel in ju, ik bün erfüllt mit Trost, ik bün öwerriek in Freud, bi all uns’ Bedröfnis.</seg>
          <seg id="b.2CO.7.5" type="verse"> Denn as wi in Macedonien keemen, harr uns Fleesch keen Ruh, sonnern allerwegens weern wi in Bedröfnis, üterlich Striet, inwennig Furcht.</seg>
          <seg id="b.2CO.7.6" type="verse"> Awer GOtt, de de Geringen trösten deiht, de tröst uns dörch Titus sin Ankunft.</seg>
          <seg id="b.2CO.7.7" type="verse"> Nich alleen awer dörch Titus sin Ankunft, sonnern ok dörch den Trost, womit he tröst weer an ju un verkündig uns ju Verlangen, ju Weenen, ju Iver um mi, so dat ik mi noch mehr freun dä.</seg>
          <seg id="b.2CO.7.8" type="verse"> Denn dat ik ju dörch den Breef hef trurig makt, is mi nich leed, sülvst wenn mi dat ok leed west weer, wiel ik seh, dat de Breef ju man en lütte Wiel bedrövt hett;</seg>
          <seg id="b.2CO.7.9" type="verse"> So freu ik mi doch nu, nich daröwer, dat ji bedrövt warn sünd, sonnern dat ji bedrövt warn sünd to de Reu. Denn ji sünd göttlich warn, up dat ji vun uns jo keen Schaden irgendwo annehmen doht.</seg>
          <seg id="b.2CO.7.10" type="verse"> Denn de göttlich Trurigkeit wirkt to de Seligkeit, en Reu, de Nüms reuen deiht; de Welt ehr Trurigkeit awer wirkt den Dod.</seg>
          <seg id="b.2CO.7.11" type="verse"> Seht, dat ji göttlich bedrövt warn sünd, wat för en Fliet hett dat in ju wirkt, darto Verantwordung, Torn, Furcht, Verlangen, Iver, Rach! Ji hebbt ju bewiest in all Stück, dat ji rein sünd an düsse Sak.</seg>
          <seg id="b.2CO.7.12" type="verse"> Darum, obgliek ik ju schreven hef, so is dat nich geschehn wegen den, de beleidigt hett, ok nich wegen den, de beleidigt is, sonnern darum, dat apenbar ward ju Iver vör uns unner ju bi GOtt.</seg>
          <seg id="b.2CO.7.13" type="verse"> Darum sünd wi tröst warn, wiel ji tröst sünd. Unutspreklich mehr hebbt wi uns awer noch freut öwer Titus sin Freud, denn sin Geist is erquickt an ju All.</seg>
          <seg id="b.2CO.7.14" type="verse"> Denn wat ik vör em vun ju rühmt hef, darmit bün ik nich to Schanden warn, denn ebenso as Allns wahr is, dat ik mit ju redt hef, so is ok uns’ Ruhm bi Titus wahr warn.</seg>
          <seg id="b.2CO.7.15" type="verse"> Darum is sin Toneegung to ju noch veel gröter, wenn he an all ju Gehorsam denkt, woans ji em upnahm hebbt mit Furcht un Bewern.</seg>
          <seg id="b.2CO.7.16" type="verse"> Ik freu mi, dat ik mi in Allns up ju verlaten kann.</seg>
        </div>
        <div id="b.2CO.8" type="chapter">
          <seg id="b.2CO.8.1" type="verse"> Ik doh ju kund, leeve Bröder, GOtt Sin Gnad, de geven is in de Gemeenen in Macedonien.</seg>
          <seg id="b.2CO.8.2" type="verse"> Denn ehr Freud weer dar unutspreklich, as se dörch veel Bedröfnis versöcht weern. Un obgliek se heel arm weern, hebbt se doch rieklich geven in all Eenfoltigkeit.</seg>
          <seg id="b.2CO.8.3" type="verse"> Denn na all ehr Vermögen (dat betüg ik), un sülvst öwer ehr Vermögen weern se willig.</seg>
          <seg id="b.2CO.8.4" type="verse"> Un flehten uns mit veel Toreden an, dat wi de Woldaht un Gemeenschaft vun de Unnerstüttung för de Hilligen annehmen schulln.</seg>
          <seg id="b.2CO.8.5" type="verse"> Un nich, as wi höpen dä’n, sonnern öwergeven sik sülvst toeerst den HErrn, un naher uns, dörch GOtt Sin Willen,</seg>
          <seg id="b.2CO.8.6" type="verse"> Dat wi Titus vermahnen mussen, up dat he, as he vörher anfungen harr, so ok mank ju son Woldaht utrichten schull.</seg>
          <seg id="b.2CO.8.7" type="verse"> Awer so as ji in all Stück riek sünd, in den Gloven, in dat Wort un in de Erkenntnis un in allerhand Fliet un in ju Leev to uns, so makt, dat ji ok in düsse Woldaht riek sünd.</seg>
          <seg id="b.2CO.8.8" type="verse"> Ik segg düt nich, as wull ik ju wat befehln, sonnern wiel Anner so flietig sünd, pröv ik ju Leev, ob se vun de recht Art is.</seg>
          <seg id="b.2CO.8.9" type="verse"> Denn ji kennt unsen HErrn JEsus Christus Sin Gnad, dat, obgliek He riek is, war He doch arm wegen ju, up dat ji dörch Sin Armoth riek wörd.</seg>
          <seg id="b.2CO.8.10" type="verse"> Un ik gev ju min Meenung hiervun. Denn dat deent ju, de ji anfungen hebbt vör en Jahr all, nich alleen dat Dohn, sonnern ok dat Wolln.</seg>
          <seg id="b.2CO.8.11" type="verse"> Nu awer vullbringt ok dat Dohn, up dat so as ji geneegt sünd to wolln, so sied ok geneegt to geven vun dat, wat ji hebbt.</seg>
          <seg id="b.2CO.8.12" type="verse"> Denn wenn een willig is, so is he angenehm na dat, wat he hett, nich na dat, wat he nich hett.</seg>
          <seg id="b.2CO.8.13" type="verse"> Ik meen nich, ji schullt düt dohn, up dat de annern nog hebbt un ji darvt, sonnern up dat ji All wat hebbt.</seg>
          <seg id="b.2CO.8.14" type="verse"> So schall ju Öwerflot ehr Mangel deenen in düsse düre Tied, up dat ok ehr Öwerflot naher ju Mangel to gud kamen doh un sik dat so utglieken deiht.</seg>
          <seg id="b.2CO.8.15" type="verse"> As schreven steiht: De Veel sammeln deiht hett doch Nicks öwerflödig, un de wenig sammeln deiht hett doch keen Mangel.</seg>
          <seg id="b.2CO.8.16" type="verse"> GOtt awer si Dank, de son Fliet an ju in Titus sin Hart geven hett.</seg>
          <seg id="b.2CO.8.17" type="verse"> Denn he nehm twar de Vermahnung an, awer wiel he so flietig weer, is he vun sik sülvst na ju hen reist.</seg>
          <seg id="b.2CO.8.18" type="verse"> Wi hebbt awer en Broder mit em schickt, de dat Lof hett an dat Evangelium, dörch alle Gemeenen.</seg>
          <seg id="b.2CO.8.19" type="verse"> Nich blot awer dat, sonnern he is ok verordnet vun de Gemeen mit uns to reisen mit düsse Gav, weke dörch uns utricht ward, den HErrn to Ehr un to Lof vun ju guden Willn.</seg>
          <seg id="b.2CO.8.20" type="verse"> Un verhöden, dat uns nich Jemand öwel nareden kann wegen son rieke Stüer, de dörch uns utricht ward;</seg>
          <seg id="b.2CO.8.21" type="verse"> Un sehn darup, dat Allns redlich togahn deiht, nich blot vör den HErrn, sonnern ok vör de Minschen.</seg>
          <seg id="b.2CO.8.22" type="verse"> Ok hebbt wi mit se schickt unsen Broder, vun den wi oft spört hebbt in veel Stück, dat he flietig is, nu awer veel flietiger.</seg>
          <seg id="b.2CO.8.23" type="verse"> Un wi hebbt guden Gloven an ju, dat dat wegen Titus is, de min Gesell oder Helpmaat mank ju is, oder wegen unse Bröder, de Apostel sünd vun de Gemeenen un en Ehr vun Christus.</seg>
          <seg id="b.2CO.8.24" type="verse"> Gevt nu den Bewies vun ju Leev un vun uns’ Ehr vun ju, an düsse, ok öffentlich vör de Gemeenen.</seg>
        </div>
        <div id="b.2CO.9" type="chapter">
          <seg id="b.2CO.9.1" type="verse"> Denn vun so en Stüer, de för de Hilligen geschüht, bruk ik ju nich wieder to schrieven.</seg>
          <seg id="b.2CO.9.2" type="verse"> Denn ik kenn ju guden Willn, weken ik rühm bi de ut Macedonien un segg: Achaja is vör een Jahr all bereit west. Un ju Bispill hett Veele anreizt.</seg>
          <seg id="b.2CO.9.3" type="verse"> Ik hef awer düß Bröder darum schickt, dat nich uns’ Ruhm vun ju tonicht warr in dat Stück, un dat ji bereit sünd, so as ik vun ju seggt hef:</seg>
          <seg id="b.2CO.9.4" type="verse"> Up dat nich, wenn de ut Macedonien mit mi keemen un ju unbereit funnen, wi (nich to seggen ji) to Schann ward mit son Grotspreken.</seg>
          <seg id="b.2CO.9.5" type="verse"> Ik hef dat awer för nödig ansehn, de Bröder to vermahnen, dat se vörut trocken na ju hen, düssen tovör verheetnen Segen fardig to maken, so dat dat en Segen un nich en Knickerie wesen deiht.</seg>
          <seg id="b.2CO.9.6" type="verse"> Ik meen awer: Wer dar knickrich sei’t, de ward ok knickrich arnen, un wer dar sei’t in Segen, de ward ok arnen in Segen.</seg>
          <seg id="b.2CO.9.7" type="verse"> Jedereen na sin frien Willn, nich mit Wedderwilln, oder ut Dwang; denn en fröhlichen Gever hett GOtt leef.</seg>
          <seg id="b.2CO.9.8" type="verse"> GOtt awer kann maken, dat allerhand Gnad mank ju rieklich wesen deiht, dat ji vun allen Dingen genog hebbt un riek sünd för allerhand gude Warke.</seg>
          <seg id="b.2CO.9.9" type="verse"> As schreven steiht: He hett utstreut un geven de Armen, Sin Gerechtigkeit blift in Ewigkeit.</seg>
          <seg id="b.2CO.9.10" type="verse"> De awer den Seimann Samen gift, de ward ok eenstmals dat Brod to Spies geven un ward ju Samen mehr warrn un ju Gerechtigkeit ehr Frücht wassen laten.</seg>
          <seg id="b.2CO.9.11" type="verse"> Dat ji riek sünd in all Ding mit all Eenfoltigkeit, weke dörch uns en Dankseggung an GOtt ward.</seg>
          <seg id="b.2CO.9.12" type="verse"> Denn dat Öwerbringen vun düsse Stüer stillt nich blot de Hilligen ehrn Mangel, sonnern is ok unutspreklich darum, dat Veele GOtt dankt för unsen truen Deenst,</seg>
          <seg id="b.2CO.9.13" type="verse"> Un priest GOtt för ju unnerdähnig Bekenntnis vun Christus Sin Evangelium un för ju eenfoltige Stüer an se un an Alle,</seg>
          <seg id="b.2CO.9.14" type="verse"> Un för ehr Gebet för ju, weke na ju verlangen doht wegen GOtt Sin unutspreklich Gnad in ju.</seg>
          <seg id="b.2CO.9.15" type="verse"> GOtt awer wes’ Dank för Sin unutsprekliche Gav.</seg>
        </div>
        <div id="b.2CO.10" type="chapter">
          <seg id="b.2CO.10.1" type="verse"> Ik awer, Paulus, vermahn ju dörch Christus Sin Sanftmödigkeit un Lindigkeit, de ik gegenwärtig mank ju gering bün, wenn ik awer weg bün, bün ik driest gegen ju.</seg>
          <seg id="b.2CO.10.2" type="verse"> Ik bä awer, dat ik nich nödig hef wenn ik dar bün driest to handeln mit de Toversicht, vun de ik glov, dat ik se hef, um gegen de modig to handeln, de vun uns gloven doht, wi wandelt na fleeschliche Wies’.</seg>
          <seg id="b.2CO.10.3" type="verse"> Denn wenn wi ok int Fleesch wandelt, so stried wi doch nich up fleeschliche Wies’.</seg>
          <seg id="b.2CO.10.4" type="verse"> Denn de Waffen, womit wi fecht, sünd nich fleeschlich, sonnern mächtig vör GOtt, de Festungen to terstören.</seg>
          <seg id="b.2CO.10.5" type="verse"> Womit wi terstört de Ansläg un all dat Hoge, dat sik upsetten deiht gegen de Erkenntnis vun GOtt, un womit wi gefangen nehmt all Vernunft unner den Gehorsam gegen Christus;</seg>
          <seg id="b.2CO.10.6" type="verse"> Un sünd bereit to rächen allen Ungehorsam, wenn ju Gehorsam erfüllt is.</seg>
          <seg id="b.2CO.10.7" type="verse"> Richt ji na dat Ansehn? Verlett sik Jemand darup, dat he Christus tohörn deiht, de schall ok wedder bi sik bedenken, dat, ebenso as he Christus tohörn deiht, so hört wi ok Christus to.</seg>
          <seg id="b.2CO.10.8" type="verse"> Wenn ik mi nu ok noch mehr wichtig maken dä mit uns’ Gewalt, de uns de HErr geven hett, ju to betern un nich to verdarven, warr ik nich to Schann warrn.</seg>
          <seg id="b.2CO.10.9" type="verse"> Dat segg ik awer, dat ji ju nich bedünken lat, as harr ik ju mit min Breef bang maken wullt.</seg>
          <seg id="b.2CO.10.10" type="verse"> Denn de Breev (sprekt se) sünd swar un stark, awer de Gegenwartigkeit vun den Lief is swach un de Red verächtlich.</seg>
          <seg id="b.2CO.10.11" type="verse"> Wer so een is, de schall bedenken, dat so as wi sünd mit Word in de Breev wenn wi weg sünd, so schüllt wi, wenn wi dar sünd, sien mit de Daht.</seg>
          <seg id="b.2CO.10.12" type="verse"> Denn wi dörft uns nich to de reken oder stellen, de sik sülvst lavt; awer wiel se sik bi sik sülvst lavt un holt blot vun sik wat, verstaht se Nicks.</seg>
          <seg id="b.2CO.10.13" type="verse"> Wi awer makt uns nich grot öwer dat Maat, sonnern blot mit dat Maat vun de Meetsnor, womit GOtt uns dat Maat afmeeten hett, bet na ju hentokamen.</seg>
          <seg id="b.2CO.10.14" type="verse"> Denn wi fahrt nich to wiet, as weern wi nich bet na ju hen reckt, denn wi sünd jo ok bet na ju henkamen mit dat Evangelium vun Christus.</seg>
          <seg id="b.2CO.10.15" type="verse"> Un wi sprekt nich grot vun uns öwer dat Maat in fremde Arbeit un hebbt de Hoffnung, wenn nu ju Glov in ju wussen is, dat wi, na unse Regel wieder kamen wüllt,</seg>
          <seg id="b.2CO.10.16" type="verse"> Un dat Evangelium ok de predigen, de wieder as ji wahnen doht un nich grot dohn mit dat, wat mit fremde Kräfte fardig makt is.</seg>
          <seg id="b.2CO.10.17" type="verse"> Wokeen awer sik rühmen deiht, de schall sik öwer den HErrn rühmen.</seg>
          <seg id="b.2CO.10.18" type="verse"> Denn darmit is Een nich düchtig, dat he sik sülvst lavt, sonnern dat de HErr em lavt.</seg>
        </div>
        <div id="b.2CO.11" type="chapter">
          <seg id="b.2CO.11.1" type="verse"> Wull doch GOtt, ji heelt mi en beten Dohrheit to gud, doch ji holt mi dat wol to gud.</seg>
          <seg id="b.2CO.11.2" type="verse"> Denn ik iver öwer ju mit göttlichen Iver. Denn ik hef ju mit en Mann verlavt, up dat ik Christus en reine Jumfer tobringen dä.</seg>
          <seg id="b.2CO.11.3" type="verse"> Ik bün awer bang, dat, as de Slang Eva verföhrn dä mit ehr Slauheit, so ok ju Sinn afkamen ward vun de Eenfoltigkeit in Christus.</seg>
          <seg id="b.2CO.11.4" type="verse"> Denn, wenn de, weke to ju kummt, en annern Christus predigen deiht, den wi ju nich predigt hebbt, oder ji en annern Geist kriegen doht, den ji nich kregen hebbt, oder en anner Evangelium, dat ji nich annahmen hebbt, so lat ji ju dat ok wol gefalln.</seg>
          <seg id="b.2CO.11.5" type="verse"> Denn ik hol dat darvör, ik bün nich ringer, as de hogen Apostel sünd.</seg>
          <seg id="b.2CO.11.6" type="verse"> Un wenn ik ok unverständig bün in Reden, so bün ik doch nich unverständig in de Erkenntnis. Doch ik bün jo allerwärts bi ju wol bekannt.</seg>
          <seg id="b.2CO.11.7" type="verse"> Oder hef ik sündigt, dat ik mi lütt makt hef, up dat ji grot wardt? Denn ik hef ju dat Evangelium verkündigt, ahn wat darför to nehmen.</seg>
          <seg id="b.2CO.11.8" type="verse"> Un hef anner Gemeenen berovt un Sold vun se nahmen, dat ik ju predigen kunn.</seg>
          <seg id="b.2CO.11.9" type="verse"> Un as ik bi ju gegenwärtig weer, un Mangel harr, full ik Keen to Last (denn min Mangel helpen de Bröder af, de ut Macedonien keemen) un bün in all Stücken ju nich to Last fulln un will ok noch mi so holn.</seg>
          <seg id="b.2CO.11.10" type="verse"> So gewiß as de Wahrheit vun Christus in mi is, so schall mi düsse Ruhm in de Länner vun Achaja nich nahmen warrn.</seg>
          <seg id="b.2CO.11.11" type="verse"> Warum dat? Dat ik ju nich schull leef hebben? GOtt weet dat.</seg>
          <seg id="b.2CO.11.12" type="verse"> Wat ik awer doh un dohn will, dat doh ik darum, dat ik de Orsak afsnie vör de, de Orsak sökt, dat se sik wichtig maken kunn’, se sien as wi.</seg>
          <seg id="b.2CO.11.13" type="verse"> Denn son falsche Apostels un bedregerische Arbeiders verstellt sik to Apostels vun Christus.</seg>
          <seg id="b.2CO.11.14" type="verse"> Un dat is ok keen Wunner, denn he sülvst, de Satan, verstellt sik as en Engel vun dat Licht.</seg>
          <seg id="b.2CO.11.15" type="verse"> Darum is dat nicks Besonners, wenn sik ok sin Deeners verstellt to Predigers vun de Gerechtigkeit, weke ehr End sien ward na ehr Dathen.</seg>
          <seg id="b.2CO.11.16" type="verse"> Ik segg nochmal, lat Nüms gloven, ik wes’ döricht, wo awer nich, so nehmt mi an as en Dörichten, dat ik mi ok een beten wichtig maken kann.</seg>
          <seg id="b.2CO.11.17" type="verse"> Wat ik nu reden doh, dat red ik nich as in den HErrn, sonnern as in de Dohrheit, wiel wi in dat wichtig dohn kamen sünd.</seg>
          <seg id="b.2CO.11.18" type="verse"> Wiel Veele vun sik rühmen doht na dat Fleesch, will ik mi ok rühmen.</seg>
          <seg id="b.2CO.11.19" type="verse"> Denn ji hebbt de Narren geern, wiel ji klok sünd.</seg>
          <seg id="b.2CO.11.20" type="verse"> Ji verdregt, wenn ju Jemand to Knechten makt, wenn ju Jemand schinden deiht, wenn ju Jemand nimmt, wenn ju Jemand trotzen deiht, wenn ju Jemand in dat Gesicht sleit.</seg>
          <seg id="b.2CO.11.21" type="verse"> Dat segg ik ju ton Schimp, as weern wi swach warn. Worup nu Jemand pochen deiht (ik red in Dohrheit), darup poch ik ok.</seg>
          <seg id="b.2CO.11.22" type="verse"> Se sünd Ebräers, ik ok. Se sünd Israeliten, ik ok. Se sünd Abraham sin Samen, ik ok.</seg>
          <seg id="b.2CO.11.23" type="verse"> Se sünd Christus Sin Deeners (ik sprek unvernünftig), ik bün wat mehr. Ik hef mehr arbeit, ik hef mehr Släg kregen, ik bün ofter gefangen, oft in Dodesgefahrn west.</seg>
          <seg id="b.2CO.11.24" type="verse"> Vun de Juden hef ik fief mal veertig Släg weniger een kregen.</seg>
          <seg id="b.2CO.11.25" type="verse"> Ik bün dree mal utpietscht, een mal steenigt, dree mal hef ik Schiffbruch leden, Dag un Nacht hef ik tobrocht in de Deep vun de See.</seg>
          <seg id="b.2CO.11.26" type="verse"> Ik hef oft reist, ik bün in Gefahr west to Water, in Gefahr mank de Mörders, in Gefahr mank de Juden, in Gefahr mank de Heiden, in Gefahr in de Städ, in Gefahr in de Wüstenie, in Gefahr up de See, in Gefahr mank de falschen Bröder;</seg>
          <seg id="b.2CO.11.27" type="verse"> In Möh un Arbeit, in veel Waken, in Hunger un Döst, in veel Fasten, in Frost un Naktheit.</seg>
          <seg id="b.2CO.11.28" type="verse"> Oder wat sik süns noch todregen deiht, dat ik däglich anlopen war, un Sorg dregen doh um de Gemeenen.</seg>
          <seg id="b.2CO.11.29" type="verse"> Wokeen is nich swak, un ik ward nich swak? Wokeen ward argert, un ik brenn nich?</seg>
          <seg id="b.2CO.11.30" type="verse"> Wenn ik mi jemals mit wat rühmen schull, so will ik mi mit min Swakheit rühmen.</seg>
          <seg id="b.2CO.11.31" type="verse"> GOtt un unsen HErrn JEsus Christus Sin Vader, de lavt sie in Ewigkeit, weet, dat ik nich leegen doh.</seg>
          <seg id="b.2CO.11.32" type="verse"> To Damaskus, verwahr den König Areta sin Landpleger de Damasker ehr Stadt, un wull mi griepen.</seg>
          <seg id="b.2CO.11.33" type="verse"> Un ik war in en Korv to dat Finster rut dörch de Mur dal laten un keem weg ut sin Hand.</seg>
        </div>
        <div id="b.2CO.12" type="chapter">
          <seg id="b.2CO.12.1" type="verse"> Dat Grotspreken nützt mi jo Nicks, doch will ik kamen up den HErrn Sin Gesichte un Apenbarungen.</seg>
          <seg id="b.2CO.12.2" type="verse"> Ik kenn en Minschen in Christus vör veertein Jahr (is he in den Lief west, so weet ik dat nich, oder is he ut den Lief herut west, so weet ik dat ok nich, GOtt weet dat), desülvige war entzückt bet in den drüdden Himmel.</seg>
          <seg id="b.2CO.12.3" type="verse"> Un ik kenn densülvigen Minschen (ob he in den Lief oder ut den Lief west is, weet ik nich, GOtt weet dat).</seg>
          <seg id="b.2CO.12.4" type="verse"> He war entzückt in dat Paradies, un hör unutsprekliche Wör’, weke keen Minsch seggen kann.</seg>
          <seg id="b.2CO.12.5" type="verse"> Darmit will ik mi rühmen, vun mi sülvst will ik awer nicks rühmen, as min Swakheit.</seg>
          <seg id="b.2CO.12.6" type="verse"> Un wenn ik grot vun mi spreken wull, dä ik darum nicks Döricht, denn ik wull de Wahrheit seggen. Ik doh dat awer nich, up dat nich Jemand mi mehr achten deiht, as he an mi süht, oder vun mi hört.</seg>
          <seg id="b.2CO.12.7" type="verse"> Un up dat ik mi nich mit de ganz unöwerschwängliche Apenbarung to wichtig mak, is mi en Pahl in dat Fleesch geven, ik meen den Satan sin Engel, de mi mit de Füst slan deiht, up dat ik mi nich to grot maken doh.</seg>
          <seg id="b.2CO.12.8" type="verse"> Darum ik dree mal to den HErrn fleht hef, dat he vun mi wieken schull.</seg>
          <seg id="b.2CO.12.9" type="verse"> Un He hett to mi seggt: Lat di Min Gnad genog sien, denn Min Kraft is in den Swacken mächtig. Darum will ik am allerleevsten mit min Swakheit rühmen, up dat Christus Sin Kraft bi mi wahnen deiht.</seg>
          <seg id="b.2CO.12.10" type="verse"> Darum hef ik guden Moth in Swakheiten, in Schimp, in Not, in Verfolgung, in Angsten, wegen Christus. Denn wenn ik swak bün, bün ik stark.</seg>
          <seg id="b.2CO.12.11" type="verse"> Ik bün en Narr warn öwer dat rühmen, darto hebbt ji mi dwungen. Denn ik schull vun ju lavt warn, wiel ik nich ringer bün, as de hogen Apostels sünd, obgliek ik nicks bün.</seg>
          <seg id="b.2CO.12.12" type="verse"> Denn de Teken vun en Apostel sünd jo mank ju geschehn, mit alle Geduld, mit Teken un mit Wunner un mit Dahten.</seg>
          <seg id="b.2CO.12.13" type="verse"> Wat is dat, worin ji ringer sünd as de annern Gemeenen, ahn dat ik sülvst ju nich beswert hef? Vergevt mi düsse Sünd.</seg>
          <seg id="b.2CO.12.14" type="verse"> Seht, ik bün bereit, ton drüdden Mal na ju hen to kamen un will ju nich to Last falln, denn ik sök nich ju Eegendom, sonnern ju sülvst. Denn de Kinner schüllt nich för de Öllern Göder sammeln, sonnern de Öllern för de Kinner.</seg>
          <seg id="b.2CO.12.15" type="verse"> Ik awer will geern utgeven un utgeven warrn för ju Seelen, obgliek ik ju heel leef hef un doch wenig leevt warr.</seg>
          <seg id="b.2CO.12.16" type="verse"> Awer dat mag sien, dat ik ju nich to Last west bün, sonnern wiel ik slau bün, hef ik ju mit List fungen.</seg>
          <seg id="b.2CO.12.17" type="verse"> Hef ik awer ok Jemand benadeelt dörch weke, de ik na ju hen schickt hef?</seg>
          <seg id="b.2CO.12.18" type="verse"> Ik hef Titus vermahnt un en Broder mit em schickt. Hett Titus ju ok benadeelt? Hebbt wi nich in een GEist wandelt? Sünd wi nich in desülvigen Fotsporn gahn?</seg>
          <seg id="b.2CO.12.19" type="verse"> Meent ji wedder, wi verantwort uns? Wi red in Christus vör GOtt; awer all dat, min Leevsten, geschüt ju to Beterung.</seg>
          <seg id="b.2CO.12.20" type="verse"> Denn ik bün bang, wenn ik kam, dat ik ju nich finn, as ik will, un ji mi ok nich finnt as ji wüllt, dat nich Striet, Afgunst, Torn, Kiev, Nareden, Ohrenblasen, Grotdohn, Uprohr dar wes’;</seg>
          <seg id="b.2CO.12.21" type="verse"> Dat ik nich nochmal kam un mi min GOtt demödigen deiht bi ju, un dat ik Leed dregen mutt öwer Veele, de vörher sündigt un keen Buß dahn hebbt, för de Unreinigkeit, un Horeri un Untucht, de se dreven hebbt.</seg>
        </div>
        <div id="b.2CO.13" type="chapter">
          <seg id="b.2CO.13.1" type="verse"> Kam ik ton drüdden Mal to ju hen, so schall jede Sak dörch twee oder dree Tügen fastsett warrn.</seg>
          <seg id="b.2CO.13.2" type="verse"> Ik hef ju dat all seggt un segg ju dat vörut, as wenn ik dar weer, ton annern Mal, un schriev dat nu, wo ik weg bün, an de, de fröher sündigt hebbt, un de Annern all: wenn ik nochmal kamen doh, so will ik nich schonen.</seg>
          <seg id="b.2CO.13.3" type="verse"> Denn ji sökt, dat ji den mal gewahr ward, de in mi reden deiht, ik meen Christus, de mank ju nich swak is, sonnern mächtig mank ju is.</seg>
          <seg id="b.2CO.13.4" type="verse"> Un wenn He ok krüzigt is in de Swakheit, so levt He doch in GOtt Sin Kraft. Un wenn wi ok swak sünd in Em, so levt wi doch mit Em in de Kraft vun GOtt mank ju.</seg>
          <seg id="b.2CO.13.5" type="verse"> Prövt ju sülvst, ob ji in den Gloven staht, prövt ju sülvst. Oder erkennt ji ju nich sülvst, dat JEsus Christus in ju is? Dat wes’ denn, dat ji undüchtig sünd.</seg>
          <seg id="b.2CO.13.6" type="verse"> Ik höp awer, ji seht in, dat wi nich undüchtig sünd.</seg>
          <seg id="b.2CO.13.7" type="verse"> Ik bä awer GOtt, dat ji nicks Övels doht, nich up dat wi düchtig sehn ward, sonnern up dat ji dat Gude doht un wi as de Undüchtigen sünd.</seg>
          <seg id="b.2CO.13.8" type="verse"> Denn wi künnt Nicks gegen de Wahrheit, sonnern för de Wahrheit.</seg>
          <seg id="b.2CO.13.9" type="verse"> Wi freut uns awer, wenn wi swak sünd un ji mächtig. Un datsülvige wünscht wi ok, ik meen ju Vullkamenheit.</seg>
          <seg id="b.2CO.13.10" type="verse"> Darum schriev ik ok all düt wo ik vun ju weg bün, up dat ik nich, wenn ik bi ju bün, scharp to sien bruk, na de Macht, de de HErr mi geven hett, to betern, un nich to verdarven.</seg>
          <seg id="b.2CO.13.11" type="verse"> Toletzt, leeve Bröder, freut ju, west vullkamen, tröst ju, hebbt een Sinn, west fredlich, so ward de GOtt vun de Leev un den Freden mit ju sien.</seg>
          <seg id="b.2CO.13.12" type="verse"> Gröt’ ju eenanner mit den bröderlichen Kuß. All de Hilligen gröt’ ju.</seg>
          <seg id="b.2CO.13.13" type="verse"> Unsen HErrn JEsus Christus Sin Leev un den hilligen GEist Sin Gemeenschaft wes’ mit ju all! Amen.</seg>
        </div>
      </div>
      <div id="b.GAL" type="book">
        <div id="b.GAL.1" type="chapter">
          <seg id="b.GAL.1.1" type="verse"> Paulus, en Apostel, (nich vun Minschen, ok nich dörch Minschen, sonnern dörch JEsus Christus, un GOtt den Vader, de Em upweckt hett vun de Doden).</seg>
          <seg id="b.GAL.1.2" type="verse"> Un all de Bröder, de bi mi sünd, an de Gemeenen in Galatien.</seg>
          <seg id="b.GAL.1.3" type="verse"> Gnad wes’ mit ju, un Freden vun GOtt, den Vader, un unsen HErrn, JEsus Christus,</seg>
          <seg id="b.GAL.1.4" type="verse"> De sik sülvst för unse Sünden hengeven hett, dat He uns retten dä vun düsse gegenwärtige böse Welt na GOtt un unsen Vader Sin Willen,</seg>
          <seg id="b.GAL.1.5" type="verse"> Weken wes’ Ehr vun Ewigkeit to Ewigkeit! Amen. Tim.</seg>
          <seg id="b.GAL.1.6" type="verse"> Mi wunnert, dat ji ju so bald afwenden lat vun den, de ju beropen hett in de Gnad vun Christus, to en anner Evangelium;</seg>
          <seg id="b.GAL.1.7" type="verse"> So dat doch keen anner geven deiht, ahn dat dat weke gift, de ju verbiestert, un dat Evangelium vun Christus verdreihn wüllt.</seg>
          <seg id="b.GAL.1.8" type="verse"> Awer wenn ok wi oder en Engel vun den Himmel ju en anner Evangelium predigen war, as wi ju dat predigt hebbt, de schall verflucht sien.</seg>
          <seg id="b.GAL.1.9" type="verse"> So as wi nu seggt hebbt, so seggt wi ju nochmal: Wenn Jemand ju en anner Evangelium predigen deiht, as wat ji kregen hebbt, de schall verflucht sien.</seg>
          <seg id="b.GAL.1.10" type="verse"> Predig ik denn nu Minschen, oder GOtt ton Deenst? Oder denk ik Minschen gefällig to sien? Wenn ik de Minschen noch gefällig weer, so weer ik Christus Sin Knecht nich.</seg>
          <seg id="b.GAL.1.11" type="verse"> Ik gev ju awer to weeten, leeve Bröder, dat dat Evangelium, dat vun mi predigt ward, nich minschlich is.</seg>
          <seg id="b.GAL.1.12" type="verse"> Denn ik hef dat vun keen Minschen kregen noch lehrt, sonnern dörch de Apenbarung vun JEsus Christus.</seg>
          <seg id="b.GAL.1.13" type="verse"> Denn ji hebbt wol hört vun min Wandel in dat Judendom, as ik öwer alle Maaten GOtt Sin Gemeen verfolgen un terstören dä,</seg>
          <seg id="b.GAL.1.14" type="verse"> Un nehm to int Judendom öwer Veele vun min Glieken in min Geslecht un iverte öwer alle Maaten um dat Gesetz vun uns’ Vaders.</seg>
          <seg id="b.GAL.1.15" type="verse"> As dat awer GOtt wol gefalln dä, de mi vun min Moderlief hett utsonnert un beropen dörch Sin Gnad,</seg>
          <seg id="b.GAL.1.16" type="verse"> Dat He Sin Söhn in mi apenbaren dä, up dat ik Em dörch dat Evangelium mank de Heiden predigen dä, do töger ik nich un frog nich eerst Fleesch un Blot um Rath.</seg>
          <seg id="b.GAL.1.17" type="verse"> Keem ok nich na Jerusalem to de hen, de vör mi Apostels weern, sonnern trock hen na Arabien un keem wedder na Damaskus.</seg>
          <seg id="b.GAL.1.18" type="verse"> Dree Jahr darna keem ik na Jerusalem, Petrus to sehn un blev foftein Dag’ bi em.</seg>
          <seg id="b.GAL.1.19" type="verse"> Vun de annern Apostel awer seeg ik Keen, blot Jacobus, den HErrn Sin Broder.</seg>
          <seg id="b.GAL.1.20" type="verse"> Wat ik ju awer schrieven doh, seht, GOtt weet dat, dat leeg ik nich.</seg>
          <seg id="b.GAL.1.21" type="verse"> Naher keem ik in de Länner Syrien un Cilicien.</seg>
          <seg id="b.GAL.1.22" type="verse"> Ik weer awer de christlichen Gemeenen in Judäa vun Person unbekannt.</seg>
          <seg id="b.GAL.1.23" type="verse"> Se harrn blot hört, dat de uns fröher verfolg, de predigt nu den Gloven, den he fröher terstört hett;</seg>
          <seg id="b.GAL.1.24" type="verse"> Un lavten GOtt wegen mi.</seg>
        </div>
        <div id="b.GAL.2" type="chapter">
          <seg id="b.GAL.2.1" type="verse"> Veertein Jahr naher trock ik nochmal rup na Jerusalem, mit Barnabas un neem Titus ok mit mi.</seg>
          <seg id="b.GAL.2.2" type="verse"> Ik trock awer rup wegen en Apenbarung un besprok mi mit se öwer dat Evangelium, dat ik mank de Heiden predigen dä, besonners mit de, de dat Ansehn harrn, up dat ik nich umsunst leep oder lopen harr.</seg>
          <seg id="b.GAL.2.3" type="verse"> Awer ok Titus, de mit mi weer, war nich dwungen, sik to besnieden, obgliek he en Grieche weer.</seg>
          <seg id="b.GAL.2.4" type="verse"> Denn wiel falsche Bröder mit indrungen weern un sik nebenbi insleken harrn, um up to luern uns’ Frieheit, de wi hebbt in Christus JEsus, dat se uns knechten kunnen.</seg>
          <seg id="b.GAL.2.5" type="verse"> Weken wi ok nich een Stunn nageven, dat wi se gehorcht harrn, up dat de Wahrheit vun dat Evangelium bi ju bestahn dä.</seg>
          <seg id="b.GAL.2.6" type="verse"> Vun de awer, de dat Ansehn harrn, wat se ok fröher west sien mögt, daran liggt mi Nicks, denn GOtt nimmt keen Rücksicht up de Minschen ehr Ansehn. Mi awer hebbt de, de dat Ansehn harrn, Nicks Anners lehrt;</seg>
          <seg id="b.GAL.2.7" type="verse"> Sonnern as se sehn dän, dat mi vertrut weer dat Evangelium an de Vörhut, as Petrus dat Evangelium an de Besniedung.</seg>
          <seg id="b.GAL.2.8" type="verse"> (Denn de, weke Petrus kräftig west is to dat Apostelamt unner de Besniedung, de is mit mi ok kräftig west mank de Heiden;)</seg>
          <seg id="b.GAL.2.9" type="verse"> Un as se erkennen de Gnad, de mi geven weer, geven se, nämlich Jacobus un Kephas un Johannes, de för Pilers ansehn weern, mi un Barnabas de rechte Hand un warn mit uns eens, dat wi mank de Heiden, se awer unner de Besniedung predigen schulln;</seg>
          <seg id="b.GAL.2.10" type="verse"> Blot schulln wi an de Armen denken, wat ik ok flietig dahn hef.</seg>
          <seg id="b.GAL.2.11" type="verse"> As awer Petrus na Antiochien keem, trä ik gegen em up, denn dar weer Klag öwer em kamen.</seg>
          <seg id="b.GAL.2.12" type="verse"> Denn vörher, ehr weke vun Jacobus Sin keemen, eet he mit de Heiden; as se awer keemen, gung he weg un scheed sik vun se, darum, dat he vör de vun de Besniedung bang weer.</seg>
          <seg id="b.GAL.2.13" type="verse"> Un de annern Juden heuchelten mit Em, so dat ok Barnabas verföhrt war, mit se to heucheln.</seg>
          <seg id="b.GAL.2.14" type="verse"> Awer as ik seeg, dat se nich uprichtig wandeln dän, na de Wahrheit vun dat Evangelium, sprok ik to Petrus, frie un frank vör All: Wenn du, de du en Jud büst, heidnisch leven deihst un nich jüdisch, warum dwingst du denn de Heiden, jüdisch to leven?</seg>
          <seg id="b.GAL.2.15" type="verse"> Wenn wi ok vun Natur Juden sünd, un nich Sünners ut de Heiden,</seg>
          <seg id="b.GAL.2.16" type="verse"> Doch, wiel wi weet, dat de Minsch dörch de Warke vun dat Gesetz nich gerecht ward, sonnern dörch den Gloven an JEsus Christus, so glovt wi ok an JEsus Christus, up dat wi gerecht ward dörch den Gloven an Christus un nich dörch de Warke vun dat Gesetz, denn dörch de Gesetzes Warke ward keen Fleesch gerechtfardigt.</seg>
          <seg id="b.GAL.2.17" type="verse"> Schulln wi awer, de dar sökt dörch Christus gerecht to warrn, ok noch sülvst as Sünders funnen warrn, so weer Christus en Sündendeener. Dat fehl ok noch!</seg>
          <seg id="b.GAL.2.18" type="verse"> Wenn ik awer dat, wat ik tweibraken hef, wedder upbu, so mak ik mi sülvst to en Öwertreder.</seg>
          <seg id="b.GAL.2.19" type="verse"> Ik bün awer dörch dat Gesetz dat Gesetz afstorven, up dat ik för GOtt leven doh; ik bün mit Christus krüzigt.</seg>
          <seg id="b.GAL.2.20" type="verse"> Ik lev, awer doch nich ik, sonnern Christus levt in mi. Denn wat ik nu int Fleesch leven doh, dat lev ik in den Gloven an GOtt Sin Söhn, de mi leev hatt hett un sik sülvst för mi hengeven.</seg>
          <seg id="b.GAL.2.21" type="verse"> Ik smiet GOtt Sin Gnad nich weg, denn wenn dörch dat Gesetz de Gerechtigkeit kummt, so is Christus umsunst storven.</seg>
        </div>
        <div id="b.GAL.3" type="chapter">
          <seg id="b.GAL.3.1" type="verse"> O, ji unverständigen Galater, wokeen hett ju betovert, dat ji de Wahrheit nich gehorchen doht? weke Christus JEsus vör Ogen malt weer un nu mank ju krüzigt is?</seg>
          <seg id="b.GAL.3.2" type="verse"> Dat alleen will ik vun ju hörn: Hebbt ji den GEist kregen dörch de Warke vun dat Gesetz oder dörch de Predigt vun den Gloven?</seg>
          <seg id="b.GAL.3.3" type="verse"> Sünd ji so unverständig? In den GEist hebbt ji anfungen. Wüllt ji nu dat int Fleesch to End föhrn?</seg>
          <seg id="b.GAL.3.4" type="verse"> Hebbt ji denn umsunst so Veel utstahn? wenn dat Allns umsunst is?</seg>
          <seg id="b.GAL.3.5" type="verse"> De ju nu den GEist geven deiht un son Dahten in ju wirken deiht, deiht He dat dörch de Gesetzes Warke, oder dörch de Predigt vun den Gloven?</seg>
          <seg id="b.GAL.3.6" type="verse"> Ebenso as Abraham GOtt glovt hett, un em dat to Gerechtigkeit rekent is;</seg>
          <seg id="b.GAL.3.7" type="verse"> Seht nu in, dat de, de ut den Gloven sünd, Abraham sin Kinner sünd.</seg>
          <seg id="b.GAL.3.8" type="verse"> De Schrift awer hett dat vörher sehn, dat GOtt de Heiden dörch den Gloven gerecht maken dä, darum verkündigt se Abraham: In di schüllt alle Heiden segent warrn.</seg>
          <seg id="b.GAL.3.9" type="verse"> Also ward de, de ut den Gloven sünd, mit den glövigen Abraham segent.</seg>
          <seg id="b.GAL.3.10" type="verse"> Denn de mit de Gesetzes Warke to dohn hebbt, de sünd unner den Fluch. Denn dat steiht schreven: Verflucht schall Jedereen wesen, de nich blift in all dat, dat schreven steiht in dat Gesetzbok, dat he dat deiht.</seg>
          <seg id="b.GAL.3.11" type="verse"> Dat awer dörch dat Gesetz Nüms gerecht ward vör GOtt, is apenbar; de Gerechte ward dörch sin Gloven leven.</seg>
          <seg id="b.GAL.3.12" type="verse"> Dat Gesetz is awer nich ut den Gloven, sonnern de Minsch de dat Gesetz hollt, ward dardörch leven.</seg>
          <seg id="b.GAL.3.13" type="verse"> Christus awer hett uns erlöst vun dat Gesetz sin Fluch, as He ward en Fluch för uns (denn dat steiht schreven: Verflucht is Jedereen, de ant Holt hangen deiht,)</seg>
          <seg id="b.GAL.3.14" type="verse"> Up dat de Segen vun Abraham to de Heiden, keem, in Christus JEsus, un wi de Tosag vun den GEist dörch den Gloven kregen.</seg>
          <seg id="b.GAL.3.15" type="verse"> Leeve Bröder, ik will na minschliche Wies’ reden: man veracht doch en Minsch sin Testament nich, wenn dat bestätigt is un sett ok Nicks to.</seg>
          <seg id="b.GAL.3.16" type="verse"> Nu is de Tosag Abraham un sin Samen makt. He sprickt nich: »dörch den Samen«, as dörch Veele, sonnern as dörch een, »dörch din Samen,« weke is Christus.</seg>
          <seg id="b.GAL.3.17" type="verse"> Ik segg awer darvun: dat Testament, dat vun GOtt fröher bestätigt is up Christus, ward nich uphaven, dat de Tosag schull dörch dat Gesetz uphörn, wat geven is awer veer hunnert un dörtig Jahr naher.</seg>
          <seg id="b.GAL.3.18" type="verse"> Denn wenn dat Arv dörch dat Gesetz erworben war, so war dat nich dörch Tosag geven. GOtt awer hett dat Abraham dörch Tosag frie schenkt.</seg>
          <seg id="b.GAL.3.19" type="verse"> Wat schall denn dat Gesetz? Dat is hento kamen wegen de Sünd, bet de Samen keem, den de Tosag makt is un is stellt vun de Engeln dörch den Middelsmann sin Hand.</seg>
          <seg id="b.GAL.3.20" type="verse"> Nu is awer en Middelsmann nich de Middelsmann vun een eenzigen; GOtt awer is Eener.</seg>
          <seg id="b.GAL.3.21" type="verse"> Wat? Is denn dat Gesetz gegen GOtt Sin Tosag? Dat fehl ok noch. Wenn awer en Gesetz geven weer, dat lebendig maken kunn, denn keem de Gerechtigkeit wahrhaftig ut dat Gesetz.</seg>
          <seg id="b.GAL.3.22" type="verse"> Awer de Schrift hett Allns beslaten unner de Sünd, dat alle Minschen Sünders sünd, up dat de Tosag kamen dä dörch den Gloven an JEsus Christus, an de geven, de gloven doht.</seg>
          <seg id="b.GAL.3.23" type="verse"> Bevör nu awer de Glov kamen dä, warn wi unner dat Gesetz verwahrt un verslaten up den Gloven, de schull apenbart warrn.</seg>
          <seg id="b.GAL.3.24" type="verse"> Also is dat Gesetz uns’ Tuchtmeister west up Christus, up dat wi dörch den Gloven gerecht warn.</seg>
          <seg id="b.GAL.3.25" type="verse"> Nu awer de Glov kamen is, sünd wi nich mehr unner den Tuchtmeister.</seg>
          <seg id="b.GAL.3.26" type="verse"> Denn ji sünd all GOtt Sin Kinner, dörch den Gloven an Christus JEsus.</seg>
          <seg id="b.GAL.3.27" type="verse"> Denn so veel vun ju döfft sünd, de hebbt Christus antrocken.</seg>
          <seg id="b.GAL.3.28" type="verse"> Hier is keen Jud noch Grieche, hier is keen Mann noch Fru, denn ji sünd alltomal Een in Christus JEsus.</seg>
          <seg id="b.GAL.3.29" type="verse"> Sünd ji awer Christus Sin, so sünd ji jo Abraham sin Samen un na de Tosag Arven.</seg>
        </div>
        <div id="b.GAL.4" type="chapter">
          <seg id="b.GAL.4.1" type="verse"> Ik segg awer, so lang de Arv en Kind is, is twischen em un en Knecht keen Unnerscheed, obgliek he en Herr is vun all de Göder;</seg>
          <seg id="b.GAL.4.2" type="verse"> Sonnern he is unner de Vörmünners un Plegers, bet up de vun den Vader bestimmte Tied.</seg>
          <seg id="b.GAL.4.3" type="verse"> So ok wi, as wi Kinner weern, weern wi unner dat Regiment vun de üteren Ordnungen.</seg>
          <seg id="b.GAL.4.4" type="verse"> As awer de Tied erfüllt weer, schick GOtt Sin Söhn, geborn vun en Wief, un unner dat Gesetz dahn,</seg>
          <seg id="b.GAL.4.5" type="verse"> Up dat He de, de unner dat Gesetz weern, erlösen dä un dat wi de Kindschaft kregen.</seg>
          <seg id="b.GAL.4.6" type="verse"> Dewiel ji nu Kinner sünd, hett GOtt den GEist vun Sin Söhn in ju Harten schickt, de dar schrigt: Abba, leev Vader!</seg>
          <seg id="b.GAL.4.7" type="verse"> Also is hier keen Knecht mehr, sonnern luter Kinner. Sünd dat awer Kinner, so sünd dat ok GOtt Sin Arven dörch Christus.</seg>
          <seg id="b.GAL.4.8" type="verse"> Awer to de Tied, as ji GOtt nich erkennen dän, hebbt ji deent de, de vun Natur keen Götter sünd.</seg>
          <seg id="b.GAL.4.9" type="verse"> Nu awer ji GOtt erkennt hebbt, ja veelmehr vun GOtt erkennt sünd, woans dreiht ji ju nu wedder um na de swacken un eenfoltigen Satzungen, de ji nu wedder deenen wüllt?</seg>
          <seg id="b.GAL.4.10" type="verse"> Ji holt Dag un Monat un Fest un Jahrstieden.</seg>
          <seg id="b.GAL.4.11" type="verse"> Ik bün bang för ju, dat ik vellicht umsonst an ju arbeit hef.</seg>
          <seg id="b.GAL.4.12" type="verse"> West doch ebenso as ik, denn ik bün ebenso as ji. Leeve Bröder, ik bä ju, ji hebbt mi keen Leed dahn.</seg>
          <seg id="b.GAL.4.13" type="verse"> Denn ji weet, dat ik ju in Swackheit na dat Fleesch dat Evangelium predigt hef ton eersten Mal.</seg>
          <seg id="b.GAL.4.14" type="verse"> Un min Anfechtungen, de ik na dat Fleesch utstahn doh, hebbt ji nich veracht noch versmäht, sonnern as en Engel vun GOtt nehmt ji mi up, ja as JEsus Christus sülvst.</seg>
          <seg id="b.GAL.4.15" type="verse"> Wa weert ji dartomal so selig! Ik bün ju Tüg’, dat, wenn dat möglich west weer, ji harrt ju Ogen utreten un mi geven.</seg>
          <seg id="b.GAL.4.16" type="verse"> Bün ik denn nu ju Fiend warn, dat ik ju de Wahrheit vertelln doh?</seg>
          <seg id="b.GAL.4.17" type="verse"> Se ivert um ju nich nett, sonnern se wüllt ju vun mi affällig maken, dat ji um se ivern schüllt.</seg>
          <seg id="b.GAL.4.18" type="verse"> Ivern is gud, wenn dat geschüt för wat Gudes un nich blot wenn ik bi ju bün.</seg>
          <seg id="b.GAL.4.19" type="verse"> Min leeven Kinner, weke ik noch mal mit Angst to Welt bring, bet dat Christus en Gestalt in ju nehmen deiht.</seg>
          <seg id="b.GAL.4.20" type="verse"> Ik wull awer, dat ik nu bi ju weer, un min Stimm umwanneln kunn, denn ik bün irr na ju.</seg>
          <seg id="b.GAL.4.21" type="verse"> Seggt mi, de ji unner dat Gesetz sien wüllt, hebbt ji dat Gesetz nich hört?</seg>
          <seg id="b.GAL.4.22" type="verse"> Denn dar steiht schreven, dat Abraham twee Söhns harr, een vun de Magd, een vun de Frie.</seg>
          <seg id="b.GAL.4.23" type="verse"> Awer de vun de Magd weer, is na dat Fleesch geborn, de awer vun de Frie, is dörch de Tosag geborn.</seg>
          <seg id="b.GAL.4.24" type="verse"> De Wör’ hebbt wat to bedüden. Denn dat sünd de twee Testaments, dat een vun den Barg Sinai, dat to de Knechtschaft gebären deiht, weke is de Agar.</seg>
          <seg id="b.GAL.4.25" type="verse"> (Denn Agar heet in Arabien de Barg Sinai) un stellt Jerusalem vör, dat to düsse Tied is, un is deenstbar mit sin Kinner.</seg>
          <seg id="b.GAL.4.26" type="verse"> Awer dat Jerusalem, dat dar baben is, dat is de Frie, de is de Moder vun uns allen.</seg>
          <seg id="b.GAL.4.27" type="verse"> Denn dar steiht schreven: Wes’ fröhlich, du Unfruchtbare, de du nich gebären deihst un brek rut un rop, de du nich swanger büst, denn de Unbegevene hett veel mehr Kinner, as de den Mann hett.</seg>
          <seg id="b.GAL.4.28" type="verse"> Wi awer, leeve Bröder, sünd Kinner na de Tosag, gliek as Isaak.</seg>
          <seg id="b.GAL.4.29" type="verse"> Awer so as to de Tied, de na dat Fleesch geborn weer, den, de na den GEist geborn weer, verfolgen dä, so geiht dat nu noch.</seg>
          <seg id="b.GAL.4.30" type="verse"> Awer wat sprickt de Schrift? Stöt de Magd ut mit ehrn Söhn, denn de Magd ehr Söhn schall nich arven mit de Frie ehrn Söhn.</seg>
          <seg id="b.GAL.4.31" type="verse"> So sünd wi nu, leeve Bröder, nich de Magd, sonnern de Frie ehr Kinner.</seg>
        </div>
        <div id="b.GAL.5" type="chapter">
          <seg id="b.GAL.5.1" type="verse"> So staht nu fast in de Frieheit, to weke uns Christus befriet hett un lat ju nich in dat knechtische Joch wedder fangen.</seg>
          <seg id="b.GAL.5.2" type="verse"> Seht, ik Paulus segg ju: Wenn ji ju besnieden lat, so kann Christus ju Nicks nützen.</seg>
          <seg id="b.GAL.5.3" type="verse"> Ik betüg nochmal Jedereen, de sik besnieden lett, dat he noch schuldig is dat ganze Gesetz to holn.</seg>
          <seg id="b.GAL.5.4" type="verse"> Ji hebbt Christus verlarn, de ji dörch dat Gesetz gerecht warrn wöllt un sünd ut de Gnad fulln.</seg>
          <seg id="b.GAL.5.5" type="verse"> Wi awer tövt in den GEist dörch de Glov up de Gerechtigkeit, de man höpen mutt.</seg>
          <seg id="b.GAL.5.6" type="verse"> Denn in Christus JEsus gelt weder Besniedung noch Vörhut wat, sonnern de Glov, de dörch de Leev dädig is.</seg>
          <seg id="b.GAL.5.7" type="verse"> Ji hebbt gud lopen. Wokeen hett ju upholn, de Wahrheit nich to gehorchen?</seg>
          <seg id="b.GAL.5.8" type="verse"> Son Öwerreden is nich vun den, de ju beropen hett.</seg>
          <seg id="b.GAL.5.9" type="verse"> En beten Suerdeeg makt den ganzen Deeg suer.</seg>
          <seg id="b.GAL.5.10" type="verse"> Ik hef dat Vertruen to ju in den HErrn, ji ward nich anner Sinns wesen. Wokeen ju awer irr maken deiht, de ward sin Ordeel drägen, he mag wesen, wer he will.</seg>
          <seg id="b.GAL.5.11" type="verse"> Ik awer, leeve Bröder, de ik de Besniedung noch predigen doh, warum mutt ik denn Verfolgung utstahn? De Argernis an dat Krüz hett denn jo uphört.</seg>
          <seg id="b.GAL.5.12" type="verse"> Wull GOtt, dat de ok utrod warn, de ju terstört.</seg>
          <seg id="b.GAL.5.13" type="verse"> Ji awer, leeve Bröder, sünd to de Frieheit beropen. Seht awer to, dat ji de Frieheit nich brukt’ um dat Fleesch to deenen; sonnern dörch de Leev schall de Een den Annern deenen.</seg>
          <seg id="b.GAL.5.14" type="verse"> Denn dat ganze Gesetz ward in een Wort erfüllt, in dat: Hef din Neegsten leef as di sülvst.</seg>
          <seg id="b.GAL.5.15" type="verse"> Wenn ji ju awer eenanner bieten un freten doht, so nehmt ju in Acht, dat ji ju nich eenanner vertehrn doht.</seg>
          <seg id="b.GAL.5.16" type="verse"> Ik segg awer: Wandelt in den Geist, denn ward ji dat Fleesch sin Lust nich dohn.</seg>
          <seg id="b.GAL.5.17" type="verse"> Denn dat Fleesch hett Lust to dat, wat den Geist towedder is, un de Geist to dat, wat dat Fleesch towedder is. Desülvigen sünd gegen eenanner, so dat ji nich doht, wat ji wüllt.</seg>
          <seg id="b.GAL.5.18" type="verse"> Wenn ju awer de Geist regeren deiht, so sünd ji nich unner dat Gesetz.</seg>
          <seg id="b.GAL.5.19" type="verse"> Apenbar sünd awer dat Fleesch sine Warke, as dar sünd: Ehebruch, Horeri, Unreinigkeit, Untucht,</seg>
          <seg id="b.GAL.5.20" type="verse"> Afgötterie, Toveri, Fiendschaft, Striederie, Neid, Torn, Kiev, Zwietracht, Rotten, Haß, Mord,</seg>
          <seg id="b.GAL.5.21" type="verse"> Supen, Freten un desglieken, wovun ik ju fröher seggt hef un segg ju nochmal, dat de, de so wat doht, GOtt Sin Riek nich arven künnt.</seg>
          <seg id="b.GAL.5.22" type="verse"> Den Geist sin Frucht awer is: Leev, Freud, Freden, Geduld, Fründlichkeit, Gudheit, Glov, Sachtmoth, Keuschheit.</seg>
          <seg id="b.GAL.5.23" type="verse"> Gegen son Lüd is dat Gesetz nich.</seg>
          <seg id="b.GAL.5.24" type="verse"> De awer Christus tohört, de krüzigt ehr Fleesch mitsamt de Lüste un Begierden.</seg>
          <seg id="b.GAL.5.25" type="verse"> Wenn wi in den GEist leven doht, so lat uns ok in den Geist wandeln.</seg>
          <seg id="b.GAL.5.26" type="verse"> Lat uns nich na nicksnutzige Ehr gierig sien, uns eenanner herut to förrern un to hassen.</seg>
        </div>
        <div id="b.GAL.6" type="chapter">
          <seg id="b.GAL.6.1" type="verse"> Leeve Bröder, wenn en Minsch vun en Fehler öwerielt war, so help em wedder torecht mit sachtmödigen Geist, de ji geistlich sünd. Un seh up di sülvst, dat du nich ok versöcht warrst.</seg>
          <seg id="b.GAL.6.2" type="verse"> Lat den Een den Annern sin Last mit drägen, so ward ji Christus Sin Gesetz erfülln.</seg>
          <seg id="b.GAL.6.3" type="verse"> Wenn awer Jemand vun sik meent, he is wat, as he doch Nicks is, de bedrügt sik sülvst.</seg>
          <seg id="b.GAL.6.4" type="verse"> Lat Jedereen awer sin Wark unnersöken, un denn ward he an sik sülvst Ehr hebben, un nich an en Annern.</seg>
          <seg id="b.GAL.6.5" type="verse"> Denn Jedereen ward sin Last drägen.</seg>
          <seg id="b.GAL.6.6" type="verse"> De awer mit dat Wort unnerricht ward, de schall den, de em unnerricht, allerhand Gudes mitdeelen.</seg>
          <seg id="b.GAL.6.7" type="verse"> Irrt ju nich, GOtt let sik nich spotten. Denn wat de Minsch seit, dat ward he arn.</seg>
          <seg id="b.GAL.6.8" type="verse"> Wokeen up sin Fleesch seit, de ward vun dat Fleesch dat Verdarven arn. Wokeen awer up den Geist seit, ward vun den Geist dat ewige Leven arn.</seg>
          <seg id="b.GAL.6.9" type="verse"> Lat uns awer Gudes dohn un nich möd warrn, denn to sin Tied ward wi ok arn ahn Uphör.</seg>
          <seg id="b.GAL.6.10" type="verse"> As wi denn nu Tied hebbt, so lat uns Gudes dohn an Jedereen, to allermeist awer an de Glovensbröder.</seg>
          <seg id="b.GAL.6.11" type="verse"> Seht, mit wa veel Wör’ hef ik ju schreven mit min egen Hand.</seg>
          <seg id="b.GAL.6.12" type="verse"> De sik wüllt angenehm maken na dat Fleesch, de dwingt ju, ju besnieden to laten, blot up dat se nich mit Christus Sin Krüz verfolgt warrn.</seg>
          <seg id="b.GAL.6.13" type="verse"> Denn ok se sülvst, de sik besnieden lat, holt dat Gesetz nich; sonnern se wüllt, dat ik ju besnieden laten schall, up dat se mit ju Fleesch grot dohn künnt.</seg>
          <seg id="b.GAL.6.14" type="verse"> Dat fehl awer ok noch, dat ik mit wat anners grot dä as mit unsen HErrn JEsus Christus Sin Krüz, dörch weke mi de Welt krüzigt is, un ik de Welt.</seg>
          <seg id="b.GAL.6.15" type="verse"> Denn in Christus JEsus gelt weder Besniedung, noch Vörhut wat, sonnern en nie Kreatur.</seg>
          <seg id="b.GAL.6.16" type="verse"> Un so Veele as na düsse Regel umher gahn doht, öwer de wes’ Fred un Barmhartigkeit, nämlich öwer GOtt Sin Israel.</seg>
          <seg id="b.GAL.6.17" type="verse"> Vun nu af an schall Nüms mi noch Möh maken, denn ik hef den HErrn JEsus Sin Maalteken an min Lief.</seg>
          <seg id="b.GAL.6.18" type="verse"> Unsen HErrn JEsus Christus Sin Gnad wes’ mit ju Geist, leeve Bröder! Amen.</seg>
        </div>
      </div>
      <div id="b.EPH" type="book">
        <div id="b.EPH.1" type="chapter">
          <seg id="b.EPH.1.1" type="verse"> Paulus, en Apostel JEsu Christi, dörch GOtt Sin Willn, an de Hilligen to Ephesus un Glövigen an Christus JEsus.</seg>
          <seg id="b.EPH.1.2" type="verse"> Gnade wes’ mit ju un Freden vun GOtt unsen Vader un den HErrn JEsus Christus!</seg>
          <seg id="b.EPH.1.3" type="verse"> Lavt wes’ GOtt und unsen HErrn JEsus Christus Sin Vader, de uns segent hett mit allerhand geistlichen Segen in himmlische Göder, dörch Christus.</seg>
          <seg id="b.EPH.1.4" type="verse"> As He uns utwählt hett dörch densülvigen, ehr de Grund vun de Welt leggt weer, dat wi schüllt hillig wesen, un unsträflich in de Leev;</seg>
          <seg id="b.EPH.1.5" type="verse"> Un hett uns bestimmt to Kindschaft gegen Em sülvst, dörch JEsus Christus, na dat Wolgefalln vun Sin Willen.</seg>
          <seg id="b.EPH.1.6" type="verse"> To en Lof vun Sin herrlich Gnad, wodörch He uns angenehm makt hett in den, weken He leef hett;</seg>
          <seg id="b.EPH.1.7" type="verse"> An weken wi hebbt de Erlösung dörch Sin Blod, nämlich de Vergevung vun de Sünd, dörch den Riekdom vun Sin Gnad.</seg>
          <seg id="b.EPH.1.8" type="verse"> Weke uns rieklich wedderfahrn is dörch allerhand Weisheit un Klokheit.</seg>
          <seg id="b.EPH.1.9" type="verse"> Un hett uns weten laten dat Geheemnis vun Sin Willn, na Sin Wolgefalln un hett datsülvige apenbar warrn laten dörch Em,</seg>
          <seg id="b.EPH.1.10" type="verse"> Up dat dat predigt ward, as de Tied erfüllt weer, up dat all Ding tosamen fat warn unner een Haupt in Christus, beides, wat in den Himmel un up de Eer is, dörch Em sülvst.</seg>
          <seg id="b.EPH.1.11" type="verse"> Dörch weken wi ok to dat Arfdeel kamen sünd, de wi vörher bestimmt sünd, na den Sin Vörsatz, de all Ding wirken deiht na den Rath vun Sin Willen.</seg>
          <seg id="b.EPH.1.12" type="verse"> Up dat wi wat sien schulln to dat Lof vun Sin Herrlichkeit, de wi tovör up Christus höpt hebbt.</seg>
          <seg id="b.EPH.1.13" type="verse"> Dörch weken ji ok hört hebbt dat Wort vun de Wahrheit, ik meen dat Evangelium vun ju Seligkeit, dörch weken ji ok, as ji glövig warn, verseegelt warn sünd mit den hilligen GEist vun de Tosag,</seg>
          <seg id="b.EPH.1.14" type="verse"> Weke is dat Handgeld vun uns’ Arf to unse Erlösung, dat wi Sin Egendom warn, to dat Lof vun Sin Herrlichkeit.</seg>
          <seg id="b.EPH.1.15" type="verse"> Darum ok ik, nadem ik hört hef vun den Glov bi ju, an den HErrn JEsus, un vun ju Leev to alle Hilligen;</seg>
          <seg id="b.EPH.1.16" type="verse"> Hör ik nich up, för ju to danken un denk an ju in min Gebet,</seg>
          <seg id="b.EPH.1.17" type="verse"> Dat unsen HErrn JEsus Christus Sin GOtt, de Vader vun de Herrlichkeit, ju gev den GEist vun de Weisheit un de Apenbarung, to Erkenntnis vun Em sülvst,</seg>
          <seg id="b.EPH.1.18" type="verse"> Un klare Ogen för ju Verstand, so dat ji erkennen doht, wat dar is de Hoffnung vun ju Berop, un wat dar is de Riekdom vun Sin herrlich Arf an Sin Hilligen.</seg>
          <seg id="b.EPH.1.19" type="verse"> Un wat dar is de öwerswängliche Grötte vun Sin Kraft an uns, de wi gloven doht, na de Wirkung vun Sin mächtig Kraft,</seg>
          <seg id="b.EPH.1.20" type="verse"> De He wirkt hett in Christus, as He Em vun de Doden upweckt un to Sin rechte Hand in den Himmel sett hett.</seg>
          <seg id="b.EPH.1.21" type="verse"> Öwer all Fürstendömer, Gewalt, Macht, Herrschaft, un Allns, dat nennt warrn kann, nich blot in düsse Welt, sonnern ok in de tokünftige.</seg>
          <seg id="b.EPH.1.22" type="verse"> Un hett alle Dinge unner Sin Föt dahn un hett Em sett to en Haupt vun de Gemeenen öwer Allns.</seg>
          <seg id="b.EPH.1.23" type="verse"> De dar is Sin Lief, nämlich de Füll vun dat, dat Allns in Allen erfüllen deiht.</seg>
        </div>
        <div id="b.EPH.2" type="chapter">
          <seg id="b.EPH.2.1" type="verse"> Un ok ji, as ji dod weert dörch Öwertredung un Sünd,</seg>
          <seg id="b.EPH.2.2" type="verse"> In weke ji eenstmals wandelt hebbt na düsse Welt ehr Lop un na den Fürsten, de in de Luft herrschen deiht, nämlich na den GEist, de to düsse Tied sin Spilwark hett in den Ungloven sin Kinner.</seg>
          <seg id="b.EPH.2.3" type="verse"> Mank weke wi ok All eenstmals unsen Wandel hatt hebbt in unse Fleesch sin Lüste, un dän dat Fleesch un de Vernunft ehr Willn un weern ok vun Natur Kinner vun den Torn, gliek as de Annern.</seg>
          <seg id="b.EPH.2.4" type="verse"> Awer GOtt, de dar riek is an Barmhartigkeit dörch Sin grote Leev, womit He uns leef hatt hett,</seg>
          <seg id="b.EPH.2.5" type="verse"> As wi dod weern in de Sünd, hett He uns samt Christus lebendig makt, (denn ut Gnaden sünd ji selig warn,)</seg>
          <seg id="b.EPH.2.6" type="verse"> Un hett uns samt Em upweckt un samt Em in dat himmlische Wesen versett, in Christus JEsus,</seg>
          <seg id="b.EPH.2.7" type="verse"> Up dat He wiesen dä in de tokünftige Tied Sin Gnad ehr unutsprekliche Riekdom, dörch Sin Gudheit öwer uns in Christus JEsus.</seg>
          <seg id="b.EPH.2.8" type="verse"> Denn ut Gnad sünd ji selig warn dörch de Glov, un datsülvige nich ut ju, GOtt Sin Gav is dat;</seg>
          <seg id="b.EPH.2.9" type="verse"> Nich ut de Warke, up dat sik nich Jemand wichtig maken deiht.</seg>
          <seg id="b.EPH.2.10" type="verse"> Denn wi sünd Sin Wark, schapen in Christus JEsus to gude Warke, to weke GOtt uns vördem torecht makt hett, dat wi darin wandeln schulln.</seg>
          <seg id="b.EPH.2.11" type="verse"> Darum denkt daran, dat ji, de ji eenstmals na dat Fleesch Heiden west sünd, un de Vörhut nennt warn vun de, de nennt sünd de Besniedung na dat Fleesch, de mit de Hand geschüt,</seg>
          <seg id="b.EPH.2.12" type="verse"> Dat ji to desülvige Tied weert ahn Christus, Frömde un Utländers vun Israel, un Frömde vun de Testamente vun de Tosag, woher ji keen Hoffnung harrt un weert ahn GOtt un de Welt.</seg>
          <seg id="b.EPH.2.13" type="verse"> Nu awer, de ji in Christus JEsus sünd un vördem wiet af weert, sünd nu dicht bi warn dörch Christus Sin Blod.</seg>
          <seg id="b.EPH.2.14" type="verse"> Denn He is unse Freden, de ut beide eens makt hett un hett afbraken den Tun, de dartwischen weer, dardörch, dat He dörch Sin Fleesch de Fiendschaft wegnehm.</seg>
          <seg id="b.EPH.2.15" type="verse"> Nämlich dat Gesetz, dat ut Gebote besteiht, up dat He ut twee een nien Minschen in Em sülvst schapen un Freden maken dä,</seg>
          <seg id="b.EPH.2.16" type="verse"> Un dat He beide versöhn mit GOtt in een Lief, dörch dat Krüz un hett de Fiendschaft dod makt dörch sik sülvst.</seg>
          <seg id="b.EPH.2.17" type="verse"> Un is kamen, hett verkündigt in dat Evangelium den Freden, ju, de ji wiet weg weert, un de, de up de Neeg weern.</seg>
          <seg id="b.EPH.2.18" type="verse"> Denn dörch Em hebbt wi den Togang alle beide in een GEist to den Vader.</seg>
          <seg id="b.EPH.2.19" type="verse"> So sünd ji nu nich mehr Gäst un Fremde, sonnern Börger mit de Hilligen un GOtt Sin Huslüd.</seg>
          <seg id="b.EPH.2.20" type="verse"> Upbut up de Apostel un Propheten ehr Grund, wiel JEsus Christus de Ecksteen is,</seg>
          <seg id="b.EPH.2.21" type="verse"> Up den de ganze Bu in enanner fogt waßt to en hilligen Tempel in den HErrn,</seg>
          <seg id="b.EPH.2.22" type="verse"> Up den ji ok mit upbut ward to en Gotteshus in den GEist.</seg>
        </div>
        <div id="b.EPH.3" type="chapter">
          <seg id="b.EPH.3.1" type="verse"> Darum bün ik, Paulus, Christus JEsus Sin Gefangen för ju Heiden,</seg>
          <seg id="b.EPH.3.2" type="verse"> Nadem ji hört hebbt vun dat Amt vun GOtt Sin Gnad, de mi an ju geven is.</seg>
          <seg id="b.EPH.3.3" type="verse"> Dat mi is kund warn düt Geheemnis dörch Apenbarung, as ik baben in korten schreven hef.</seg>
          <seg id="b.EPH.3.4" type="verse"> Woan ji, wenn ji dat lesen doht, marken künnt min Verstand an dat Geheemnis vun Christus,</seg>
          <seg id="b.EPH.3.5" type="verse"> Wat nich kund dahn is in de vörigen Tieden de Minschenkinner, as dat nu Sin hillige Apostel un Propheten dörch den GEist apenbart is.</seg>
          <seg id="b.EPH.3.6" type="verse"> Nämlich, dat de Heiden Mitarven sünd un mit infogt un Mackers vun Sin Tosag in Christus, dörch dat Evangelium,</seg>
          <seg id="b.EPH.3.7" type="verse"> Darvun ik en Deener warn bün, na de Gav, ut GOtt Sin Gnad, de mi na Sin mächtige Kraft geven is.</seg>
          <seg id="b.EPH.3.8" type="verse"> Mi, den Allergeringsten mank de Hilligen, is geven düsse Gnad, mank de Heiden to verkündigen Christus Sin Riekdom, de gar nich uttodenken is;</seg>
          <seg id="b.EPH.3.9" type="verse"> Un klar to maken Jedereen, wat dar is de Gemeenschaft vun dat Geheemnis, dat vun de Welt her verborgen west is in GOtt, de all Ding schapen hett dörch JEsus Christus;</seg>
          <seg id="b.EPH.3.10" type="verse"> Up dat nu kund war för de Fürstendömer un Herrschaften in den Himmel, an de Gemeen, GOtt Sin männifolige Wiesheit,</seg>
          <seg id="b.EPH.3.11" type="verse"> Na den Vörsatz vun de Welt her, den He bewiest hett in Christus JEsus, unsen HErrn;</seg>
          <seg id="b.EPH.3.12" type="verse"> Dörch weken wi hebbt Freudigkeit un Togang in alle Toversicht dörch den Gloven an Em.</seg>
          <seg id="b.EPH.3.13" type="verse"> Darum bä ik, dat ji nich möd ward wegen min Bedröfnis, de ik för ju utstah, weke ju en Ehr is.</seg>
          <seg id="b.EPH.3.14" type="verse"> Darum bög ik min Knee gegen unsen HErrn JEsus Christus Sin Vader,</seg>
          <seg id="b.EPH.3.15" type="verse"> De de rechte Vader is öwer Allns wat Kinner heeten deiht in de Himmel un up de Eer,</seg>
          <seg id="b.EPH.3.16" type="verse"> Dat He ju Kraft geven deiht na den Riekdom vun Sin Herrlichkeit, stark to warrn dörch Sin GEist an den inwendigen Minschen,</seg>
          <seg id="b.EPH.3.17" type="verse"> Un Christus to wahnen dörch de Glov in ju Harten, un dörch de Leev inplant un gründ to warrn,</seg>
          <seg id="b.EPH.3.18" type="verse"> Up dat ji begriept mit all de Hilligen, wat dar is de Breed, un de Läng, un de Deep, un de Hög;</seg>
          <seg id="b.EPH.3.19" type="verse"> Ok erkennt, dat Christus leev hebben, veel beter is, as alles Weten, up dat ji vull makt ward mit allerhand Füll vun GOtt.</seg>
          <seg id="b.EPH.3.20" type="verse"> Den awer, de unutspreklich dohn kann öwer Allns, dat wi bedt oder verstaht, na de Kraft, de in uns arbeiden deiht,</seg>
          <seg id="b.EPH.3.21" type="verse"> Den wes’ Ehr in de Gemeen, de in Christus JEsus is, to all Tied, vun Ewigkeit to Ewigkeit. Amen!</seg>
        </div>
        <div id="b.EPH.4" type="chapter">
          <seg id="b.EPH.4.1" type="verse"> Nu vermahn ik ju, ik Gefangene in den HErrn, dat ji wandeln doht, as sik dat hört vör ju Berop, to den ji beropen sünd,</seg>
          <seg id="b.EPH.4.2" type="verse"> Mit alle Demoth und Sachtmoth, mit Geduld un lat een den annern in de Leev bistahn,</seg>
          <seg id="b.EPH.4.3" type="verse"> Un beflietigt ju to holn de Enigkeit in den GEist, dörch dat Fredensband.</seg>
          <seg id="b.EPH.4.4" type="verse"> Een Lief un een GEist, as ji ok beropen sünd up een Hoffnung vun ju Beropung.</seg>
          <seg id="b.EPH.4.5" type="verse"> Een HErr, een Glov, een Döp,</seg>
          <seg id="b.EPH.4.6" type="verse"> Een GOtt un Vader vun uns alln, de dar is öwer ju all un dörch ju all un in ju all.</seg>
          <seg id="b.EPH.4.7" type="verse"> Jedereen awer mank uns is geven de Gnad na dat Maat vun Christus Sin Gnad.</seg>
          <seg id="b.EPH.4.8" type="verse"> Darum sprickt He: He is upfahrn in de Hög un hett dat Gefängnis gefangen föhrt un hett de Minschen Gaven geven.</seg>
          <seg id="b.EPH.4.9" type="verse"> Dat He awer upfahrn is, wat is dat anners, as dat He vörher dal fahrt is in de unnersten Stä’n vun de Eer?</seg>
          <seg id="b.EPH.4.10" type="verse"> De dal fahrn is, dat is desülvige, de upfahrt is öwer alle Himmel, up dat He Allns erfülln dä.</seg>
          <seg id="b.EPH.4.11" type="verse"> Un He hett weke to Apostels sett, weke awer to Propheten, weke to Evangelisten, weke to Harrn un Lehrers,</seg>
          <seg id="b.EPH.4.12" type="verse"> Dat de Hilligen völlig torecht makt warn to dat Wark vun’t Amt, wodörch Christus Sin Lief upbut war.</seg>
          <seg id="b.EPH.4.13" type="verse"> Bet dat wi All rankamt to een Glov un een Erkenntnis vun GOtt Sin Söhn, un en vullkamen Mann ward na dat Maat vun dat vullkamen Öller vun Christus;</seg>
          <seg id="b.EPH.4.14" type="verse"> Up dat wi nich mehr Kinner sünd un uns umherdrieven un umhersmieten lat vun allerhand Wind, vun de Lehr, dörch de Minschen ehr Schalkheit un Verföhrung, womit se to uns ranschliekt, um uns to verföhrn.</seg>
          <seg id="b.EPH.4.15" type="verse"> Lat uns awer rechtschaffen wesen in de Leev un wassen in alln Stücken an den, de dat Haupt is, Christus;</seg>
          <seg id="b.EPH.4.16" type="verse"> Vun den ut de ganze Lief tosamen fogt is un en Lidmat an dat anner hangen deiht dörch alle Gelenke; wodörch dat een den annern helpen deiht na en jeden Lidmat sin Wark in sin Maat, un makt, dat de Lief wassen deiht to sin egen Beterung, un dat all in de Leev.</seg>
          <seg id="b.EPH.4.17" type="verse"> So segg ik nu un tüg dat in den HErrn, dat ji nich mehr wandeln doht as de annern Heiden in de Nichtigkeit vun ehrn Sinn,</seg>
          <seg id="b.EPH.4.18" type="verse"> Weke ehr Verstand düster makt is un sünd afkamen vun dat Leven, dat ut GOtt is, dörch de Unwissenheit, de in se is, dörch ehr Hart sin Blindheit.</seg>
          <seg id="b.EPH.4.19" type="verse"> Weke ruchlos sünd un sik de Untucht hengeven hebbt, un drievt allerhand Unreinigkeit togliek mit den Giez.</seg>
          <seg id="b.EPH.4.20" type="verse"> Ji awer hebbt Christus nich so kennen lehrt;</seg>
          <seg id="b.EPH.4.21" type="verse"> Wenn ji anners vun Em hört hebbt un in Em lehrt sünd, dat in JEsus en rechtschaffen Wesen is.</seg>
          <seg id="b.EPH.4.22" type="verse"> So leggt nu vun ju af, na den vörigen Wandel, den olen Minschen, de dörch Lüste sik in Irrdom verdarven deiht.</seg>
          <seg id="b.EPH.4.23" type="verse"> Verniert ju awer in ju Gemöth sin Geist;</seg>
          <seg id="b.EPH.4.24" type="verse"> Un treckt den nien Minschen an, de na GOtt schapen is in rechtschaffene Gerechtigkeit un Hilligkeit.</seg>
          <seg id="b.EPH.4.25" type="verse"> Darum lat dat Leegen na un red de Wahrheit, Jedereen mit sin Neegsten, wiel wi unner eenanner Lidmaten sünd.</seg>
          <seg id="b.EPH.4.26" type="verse"> Törnt un sündigt nich, lat de Sünn nich öwer ju Torn unnergahn.</seg>
          <seg id="b.EPH.4.27" type="verse"> Gevt ok den Düwel nich na.</seg>
          <seg id="b.EPH.4.28" type="verse"> Wokeen stahlen hett, de stehl nich wedder, sonnern he schall arbeiden un schaffen mit de Hann wat Gudes, up dat he wat to geven hett an de, de dat nödig hebbt.</seg>
          <seg id="b.EPH.4.29" type="verse"> Lat keen ful Snack ut ju Mund gahn, sonnern wat nützlich to Beterung is, wa dar Noth deiht, dat dat holdselig to hörn is.</seg>
          <seg id="b.EPH.4.30" type="verse"> Un bedrövt nich GOtt Sin hilligen GEist, womit ji versegelt sünd up den Dag vun de Erlösung.</seg>
          <seg id="b.EPH.4.31" type="verse"> All Bitterkeit un Grimm, un Torn, un Geschrie, un Lästerung schall wiet vun ju wesen, togliek mit all Bosheit.</seg>
          <seg id="b.EPH.4.32" type="verse"> West gegen eenanner fründlich, hartlich, un vergevt de Een den Annern so, as GOtt ju vergeven hett in Christus.</seg>
        </div>
        <div id="b.EPH.5" type="chapter">
          <seg id="b.EPH.5.1" type="verse"> So ward nu GOtt Sin Nafolgers as de leeven Kinner,</seg>
          <seg id="b.EPH.5.2" type="verse"> Un wandelt in de Leev, gliek as Christus uns leef hatt hett un Sik Sülvst hengeven för uns to en Gav un Opfer, GOtt to en söten Geruch.</seg>
          <seg id="b.EPH.5.3" type="verse"> Horeri awer un all Unreinigkeit oder Giez lat nich vun ju seggt warrn, as dat sik för de Hilligen schicken deiht.</seg>
          <seg id="b.EPH.5.4" type="verse"> Ok schandbare Wör’ oder Narrerien oder Possenrieten, wat ju nich anstahn deiht, sonnern veelmehr Dankseggung.</seg>
          <seg id="b.EPH.5.5" type="verse"> Denn dat schüllt ji weten, dat keen Horer oder Unreiner, oder Gieziger (de en Götzendeener is), Arfdeel hett an dat Riek vun Christus oder GOtt.</seg>
          <seg id="b.EPH.5.6" type="verse"> Lat ju vun Nüms verföhrn mit nichtige Wör’, denn wegen de kummt GOtt Sin Torn öwer de Kinner vun den Ungloven.</seg>
          <seg id="b.EPH.5.7" type="verse"> Darum hebbt Nicks mit se to dohn.</seg>
          <seg id="b.EPH.5.8" type="verse"> Denn ji weert eenstmals in Düstern, nu awer sünd ji en Licht in den HErrn.</seg>
          <seg id="b.EPH.5.9" type="verse"> Wandelt as de Kinner vun dat Licht. Den GEist Sin Frucht is allerhand Güdigkeit un Gerechtigkeit un Wahrheit.</seg>
          <seg id="b.EPH.5.10" type="verse"> Un prövt ut, wat den HErrn wolgefalln deiht.</seg>
          <seg id="b.EPH.5.11" type="verse"> Un hebbt keen Gemeenschaft mit de unfruchtbaren Warke vun de Düsternis, straft se veelmehr.</seg>
          <seg id="b.EPH.5.12" type="verse"> Denn wat se heemlich doht, dat is ok schändlich to seggen.</seg>
          <seg id="b.EPH.5.13" type="verse"> All dat ward awer apenbar, wenn dat vun dat Licht straft ward. Denn Allns, wat apenbar ward, dat is Licht.</seg>
          <seg id="b.EPH.5.14" type="verse"> Darum sprickt He: Wak up, de du slapen deihst un stah up vun de Doden, so ward Christus di hell maken.</seg>
          <seg id="b.EPH.5.15" type="verse"> So seht nu to, dat ji vörsichtig wandeln doht, nich as de Unwiesen, sonnern as de Wiesen.</seg>
          <seg id="b.EPH.5.16" type="verse"> Un schickt ju in de Tied, denn dat is böse Tied.</seg>
          <seg id="b.EPH.5.17" type="verse"> Un ward nich unverständig, sonnern verständig, wat den HErrn Sin Will wesen mag.</seg>
          <seg id="b.EPH.5.18" type="verse"> Un supt ju nich vull Wien, worut en unordentlich Wesen kamen deiht, sonnern ward vull vun GEist,</seg>
          <seg id="b.EPH.5.19" type="verse"> Un red mank ju in Psalmen, Lofgesänge un geistliche Leeder, singt un speelt vun den HErrn in ju Harten.</seg>
          <seg id="b.EPH.5.20" type="verse"> Un dankt ümmer GOtt den Vader för Allns, in unsen HErrn JEsus Christus Sin Nam.</seg>
          <seg id="b.EPH.5.21" type="verse"> Un de Een wes’ den Annern unnerdahn in de Gottesfurcht.</seg>
          <seg id="b.EPH.5.22" type="verse"> De Fruens west ehr Männer unnerdahn as den HErrn.</seg>
          <seg id="b.EPH.5.23" type="verse"> Denn de Mann is de Fru ehr Haupt, gliek as Christus dat Haupt vun de Gemeen is, un He is de HEiland vun sin Lief.</seg>
          <seg id="b.EPH.5.24" type="verse"> Awer so as nu de Gemeen Christus unnerdahn is, so ok de Fruen de Männer in alle Dinge.</seg>
          <seg id="b.EPH.5.25" type="verse"> Ji Männer, hebbt ju Fruens leef, gliek as Christus ok de Gemeen leef hatt hett un hett Sik Sülvst för se hengeven.</seg>
          <seg id="b.EPH.5.26" type="verse"> Up dat He se hilligen dä un hett se rein makt dörch dat Waterbad in dat Wort.</seg>
          <seg id="b.EPH.5.27" type="verse"> Up dat He Em sülvst darstell en Gemeen, de herrlich is, de nich en Placken oder Fohl hett, oder so wat, sonnern dat se hillig un unsträflich is.</seg>
          <seg id="b.EPH.5.28" type="verse"> Also schüllt ok de Männer ehr Fruen leef hebben as ehr egen Liever. Wokeen sin Fru leef hett, de hett sik sülvst leef.</seg>
          <seg id="b.EPH.5.29" type="verse"> Denn Nüms hett jemals sin egen Fleesch haßt, sonnern he nährt dat un plegt dat, so as de HErr Sin Gemeen.</seg>
          <seg id="b.EPH.5.30" type="verse"> Denn wi sünd Lidmaten vun Sin Lief, vun Sin Fleesch un vun Sin Been.</seg>
          <seg id="b.EPH.5.31" type="verse"> Darum ward en Minsch Vader un Moder verlaten un an sin Fru hangen, un ward de twee Een Fleesch wesen.</seg>
          <seg id="b.EPH.5.32" type="verse"> Dat Geheemnis is grot: ik sprek nämlich vun Christus un de Gemeen.</seg>
          <seg id="b.EPH.5.33" type="verse"> Doch ok ji, ja Jedereen schall sin Fru leef hebben as sik sülvst, de Fru schall awer den Mann achten.</seg>
        </div>
        <div id="b.EPH.6" type="chapter">
          <seg id="b.EPH.6.1" type="verse"> Ji Kinner, west ju Öllern gehorsam in den HErrn, denn dat hört sik so.</seg>
          <seg id="b.EPH.6.2" type="verse"> Du schast Vader un Moder in Ehren holn, dat is dat eerste Gebot, dat Tosag hett:</seg>
          <seg id="b.EPH.6.3" type="verse"> Up dat di dat gut geiht, un du lang up de Eer leven deihst.</seg>
          <seg id="b.EPH.6.4" type="verse"> Un ji Vaders, reizt ju Kinner nich ton Torn, sonnern treckt se up in de Tucht un Vermahnung to den HErrn.</seg>
          <seg id="b.EPH.6.5" type="verse"> Ji Knechte, west gehorsam ju HErrn na dat Fleesch, mit Furcht un Bevern, in Eenfoltigkeit vun ju Hart, as Christus;</seg>
          <seg id="b.EPH.6.6" type="verse"> Nich mit Deenst blot vör Ogen, as de Minschen to gefalln, sonnern as Christus Sin Knechts, dat ji so GOtt Sin Willen doht vun Harten, mit guden Willen.</seg>
          <seg id="b.EPH.6.7" type="verse"> Un denkt darbi, dat ji den HErrn deenen doht un nich de Minschen;</seg>
          <seg id="b.EPH.6.8" type="verse"> Un ji schüllt weten, wat Jedereen Gudes dohn ward, dat ward he vun den HErrn kriegen, he mag en Knecht wesen oder en Frie.</seg>
          <seg id="b.EPH.6.9" type="verse"> Un ji Herren schüllt ok datsülvige gegen se dohn, un lat dat Drauen, ji schüllt weten, dat ok ju HErr in den Himmel is, un dat bi Em keen Ansehn vun de Person is.</seg>
          <seg id="b.EPH.6.10" type="verse"> Toletzt, min Bröder, west stark in den HErrn un in de Macht vun Sin Kraft.</seg>
          <seg id="b.EPH.6.11" type="verse"> Treckt GOtt Sin Harnisch an, dat ji bestahn künnt gegen den Düwel sin listige Anlop.</seg>
          <seg id="b.EPH.6.12" type="verse"> Denn wi hebbt nich mit Fleesch un Blod to kämpfen, sonnern mit Fürsten un Gewaltige, nämlich mit de Welt ehr Herrn, de in de Welt ehr Düsternis herrschen doht, mit de bösen Geister unner den Himmel.</seg>
          <seg id="b.EPH.6.13" type="verse"> Darum treckt GOtt Sin Harnisch an, up dat ji an den bösen Dag Wedderstand doht, un Allns wol utrichten un dat Feld beholn doht.</seg>
          <seg id="b.EPH.6.14" type="verse"> So staht nu, ju Lenden mit Wahrheit andahn, un mit de Gerechtigkeit ehr Panzer antrocken.</seg>
          <seg id="b.EPH.6.15" type="verse"> Un as Sahln, de ji unner de Föt bunnen hebbt, de Willigkeit, to drieven dat Evangelium vun den Freden.</seg>
          <seg id="b.EPH.6.16" type="verse"> Vör alln Dingen awer kriegt de Glov sin Schild her, womit ji den Bösewicht all sin fürig Pieln utlöschen künnt.</seg>
          <seg id="b.EPH.6.17" type="verse"> Un nehmt den Helm vun dat Heil un den GEist Sin Swerdt, weke GOtt Sin Wort is.</seg>
          <seg id="b.EPH.6.18" type="verse"> Un bäd ümmer in all ju Anliggen mit Bitten un Flehn in den GEist un wakt darto mit Anhöln un Flehn för de Hilligen,</seg>
          <seg id="b.EPH.6.19" type="verse"> Un för mi, up dat mi geven ward dat Wort mit vergnögten Updohn vun min Mund, dat ik kund maken doh dat Geheemnis vun dat Evangelium;</seg>
          <seg id="b.EPH.6.20" type="verse"> Den sin Bad ik ok bün in de Keden, up dat ik vergnögt darin handeln mag, un reden, as sik dat schickt.</seg>
          <seg id="b.EPH.6.21" type="verse"> Up dat ji awer ok weten doht, woans mi dat geiht un wat ik schaffen doh, ward ju dat Allns vertelln Tychicus, min leeve Broder un tru Deener in den HErrn,</seg>
          <seg id="b.EPH.6.22" type="verse"> Weken ik na ju hen schickt hef, darum, dat ji erfahrn doht, woans mi dat geiht, un dat he ju Harten trösten deiht.</seg>
          <seg id="b.EPH.6.23" type="verse"> Fred wes’ mit de Bröder, un Leev mit Glov, vun GOtt den Vader un den HErrn JEsus Christus.</seg>
          <seg id="b.EPH.6.24" type="verse"> Gnad wes’ mit Alln, de dar leef hebbt unsen HErrn JEsus Christus, ümmer mit desülvige Leev. Amen!</seg>
        </div>
      </div>
      <div id="b.PHI" type="book">
        <div id="b.PHI.1" type="chapter">
          <seg id="b.PHI.1.1" type="verse"> Paulus un Timotheus, JEsus Christus Sin Knechts, an alle Hilligen in Christus JEsus in Philippi, samt de Bischofs un Deeners.</seg>
          <seg id="b.PHI.1.2" type="verse"> Gnad wes’ mit ju un Fred vun GOtt unsen Vader un den HErrn JEsus Christus!</seg>
          <seg id="b.PHI.1.3" type="verse"> Ik dank min GOtt, so oft ik an ju denken doh.</seg>
          <seg id="b.PHI.1.4" type="verse"> (Wat ik ümmer doh in all min Gebede för ju All, un doh dat Gebed mit Freuden,)</seg>
          <seg id="b.PHI.1.5" type="verse"> Öwer ju Gemeenschaft an dat Evangelium vun den eersten Dag an bet nu.</seg>
          <seg id="b.PHI.1.6" type="verse"> Un hef darum de gude Toversicht, dat, de in ju anfungen hett dat gude Wark, de ward dat to End bringen bet an JEsus Christus Sin Dag.</seg>
          <seg id="b.PHI.1.7" type="verse"> Wa sik denn ok för mi schicken deiht, dat ik so vun ju All denken doh, darum dat ik ju in min Harten dräg, in düt min Gefängnis, worin ik dat Evangelium verantwort un bekräftig, as ji All mit mi an de Gnad Deel hebben doht.</seg>
          <seg id="b.PHI.1.8" type="verse"> Denn GOtt is min Tüg, wa mi na ju All verlangen deiht vun Hartensgrund in JEsus Christus.</seg>
          <seg id="b.PHI.1.9" type="verse"> Un darum bä ik, dat ju Leev mehr un mehr riek ward an allerhand Erkenntnis un Erfahrung,</seg>
          <seg id="b.PHI.1.10" type="verse"> Dat ji utpröven mögt, wat dat Beste is, up dat ji uprichtig sünd un frie vun Schann, bet up Christus Sin Dag,</seg>
          <seg id="b.PHI.1.11" type="verse"> Vull vun Frucht vun de Gerechtigkeit, de dörch JEsus Christus geschehn is in ju, to GOtt Sin Ehr un Leev.</seg>
          <seg id="b.PHI.1.12" type="verse"> Ik lat ju awer weten, leeve Bröder, dat so as dat nu geiht, dat is geraden to Nutzen vun dat Evangelium;</seg>
          <seg id="b.PHI.1.13" type="verse"> Also dat min Keden sünd apenbar warn in Christus, in dat ganze Richthus, un bi de annern All;</seg>
          <seg id="b.PHI.1.14" type="verse"> Un veele Bröder in den HErrn hebbt ut min Keden Toversicht wunnen un sünd veel driester warn, dat Wort to reden ahn bang to wesen.</seg>
          <seg id="b.PHI.1.15" type="verse"> Weke twar predigt Christus, ok wegen Haß un Stried; weke awer in gude Afsicht.</seg>
          <seg id="b.PHI.1.16" type="verse"> De Eersten verkündigt Christus ut Nied un mit böse Afsichten, denn se meent, se wüllt min Keden noch truriger maken.</seg>
          <seg id="b.PHI.1.17" type="verse"> De Annern awer ut Leev, denn se weet, dat ik to de Verantwordung vun dat Evangelium hier liggen doh.</seg>
          <seg id="b.PHI.1.18" type="verse"> Wat makt dat awer? Wenn blot Christus verkündigt ward up irgend en Wies, dat mag mit Nebenafsichten wesen oder in Wahrheit, so freu ik mi doch daröwer un will mi ok freun.</seg>
          <seg id="b.PHI.1.19" type="verse"> Denn ik weet, dat mi dat gelingen deiht to Seligkeit, dörch ju Gebet un dörch de Help vun JEsus Christus Sin GEist.</seg>
          <seg id="b.PHI.1.20" type="verse"> Worup ik endlich reken un höpen doh, dat ik in keen Stück to Schann ward, sonnern dat mit alle Freudigkeit, gliek as sunst, so ok nu, Christus hoch lavt ward an min Lief, dat mag wesen dörch Leven oder dörch Dod.</seg>
          <seg id="b.PHI.1.21" type="verse"> Denn Christus is min Leven un Starven is min Gewinn.</seg>
          <seg id="b.PHI.1.22" type="verse"> Wenn awer dat Leven int Fleesch darto deenen kann, mehr Frucht to schaffen, so weet ik nich, wat ik wählen schall.</seg>
          <seg id="b.PHI.1.23" type="verse"> Denn mi liggt beides hart an: Ik hef Lust to starven un bi Christus to wesen, wat ok veel beter weer;</seg>
          <seg id="b.PHI.1.24" type="verse"> Awer wegen ju is dat nödiger, dat ik int Fleesch blief.</seg>
          <seg id="b.PHI.1.25" type="verse"> Un in gude Vertruen darup weet ik, dat ik blieven un bi ju All wesen warr, um ju wieder to bringen un fröhlich to maken.</seg>
          <seg id="b.PHI.1.26" type="verse"> Up dat ji ju heel wichtig maken künnt in Christus JEsus an mi, wenn ik wedder to ju kamen doh.</seg>
          <seg id="b.PHI.1.27" type="verse"> Wandelt man blot würdig na Christus Sin Evangelium, up dat, ik mag nu kamen un ju sehn, oder annerwärts vun ju hörn, dat ji in een GEist un in een Seel staht un mit uns för den Gloven an dat Evangelium kämpfen doht:</seg>
          <seg id="b.PHI.1.28" type="verse"> Un ju up keen Art bang maken lat vun de Weddersakers, wat för se en Bewies vun de Verdammnis is, för ju awer vun de Seligkeit, un dat vun GOtt.</seg>
          <seg id="b.PHI.1.29" type="verse"> Denn ju is geven wegen Christus dat to dohn, dat ji nich blot an Em gloven, sonnern ok wegen Em liden dörft,</seg>
          <seg id="b.PHI.1.30" type="verse"> Un densülvigen Kampf hebbt, den ji an mi sehn hebbt un nu vun mi hörn doht.</seg>
        </div>
        <div id="b.PHI.2" type="chapter">
          <seg id="b.PHI.2.1" type="verse"> Gift dat nu bi ju Vermahnung in Christus, gift dat Trost in de Leev, gift dat Gemeenschaft in den GEist, gift dat hartliche Leev un Barmhartigkeit:</seg>
          <seg id="b.PHI.2.2" type="verse"> So makt min Freud vull, dat ji een Sinn, desülvige Leev, un eenmödig glieke Meenung hebbt;</seg>
          <seg id="b.PHI.2.3" type="verse"> Doht Nicks mit Zank oder ut nicksnutzig Ehrgiez, sonnern ut Demoth holt ju unner eenanner de Een den Annern höger, as sik sülvst.</seg>
          <seg id="b.PHI.2.4" type="verse"> Un Jedereen schall nich up dat Sinig sehn, sonnern ok up dat, wat den Annern sin is.</seg>
          <seg id="b.PHI.2.5" type="verse"> Jedereen schall sinnt wesen as JEsus Christus ok weer,</seg>
          <seg id="b.PHI.2.6" type="verse"> Weke, wenn He ok vun göttliche Gestalt weer, wull He doch dat GOtt liek wesen nich as en Rov an sik rieten.</seg>
          <seg id="b.PHI.2.7" type="verse"> Sonnern He hett Sik sülvst lerrig makt un nehm Knechtsgestalt an, un war en anner Minsch liek un an Geberden as en Minsch ansehn.</seg>
          <seg id="b.PHI.2.8" type="verse"> He mak Sik sülvst lütt un war gehorsam bet in den Dod, ja bet in den Dod ant Krüz.</seg>
          <seg id="b.PHI.2.9" type="verse"> Darum hett GOtt Em ok grot makt un Em en Namen geven, de öwer alle Namen is:</seg>
          <seg id="b.PHI.2.10" type="verse"> Dat in JEsus Sin Nam sik bögen schüllt alle Knee, de in den Himmel, un up de Eer, un unner de Eer sünd;</seg>
          <seg id="b.PHI.2.11" type="verse"> Un alle Tungen bekennen schüllt, dat JEsus Christus de HErr is, to GOtt den Vader Sin Ehr.</seg>
          <seg id="b.PHI.2.12" type="verse"> Also, mine Leevsten, de ji ümmer gehorsam west sünd, nich blot wenn ik bi ju weer, sonnern ok nu, do ik vun ju weg bün, noch mehr schafft, dat ji selig warrn doht, mit Furcht un Bewern.</seg>
          <seg id="b.PHI.2.13" type="verse"> Denn dat is GOtt, de in ju wirken deiht, beides, dat Wülln un dat Vullbringen, na Sin Wolgefalln.</seg>
          <seg id="b.PHI.2.14" type="verse"> Doht Allns ahn Murren un ahn Twiefel,</seg>
          <seg id="b.PHI.2.15" type="verse"> Up dat ji ahn Tadel sünd, un uprichtig, un GOtt Sin Kinner, unsträflich merren mank dat verdreihte un verkehrte Geslecht, mank wek’ ji schienen doht, as Lichter in de Welt;</seg>
          <seg id="b.PHI.2.16" type="verse"> Darmit, dat ji awer dat Wort vun dat Leven holn doht, mi to Ehr an Christus Sin Dag, so dat ik nich umsunst lopen, noch umsunst arbeit hef.</seg>
          <seg id="b.PHI.2.17" type="verse"> Un wenn ik ok opfert warr ton Opfer un Gottesdeenst vun ju Glov, so freu ik mi un freu mi mit ju All.</seg>
          <seg id="b.PHI.2.18" type="verse"> Daröwer schüllt ji ju ok freun un schüllt ju mit mi freun.</seg>
          <seg id="b.PHI.2.19" type="verse"> Ik höp awer in den HErrn JEsus, dat ik Timotheus bald warr to ju hen schicken, dat ik ok erquickt warr, wenn ik hör, woans dat ju geiht.</seg>
          <seg id="b.PHI.2.20" type="verse"> Denn ik hef Nüms de so ganz na min Sinn is, de so hartlich för ju sorgen deiht.</seg>
          <seg id="b.PHI.2.21" type="verse"> Denn se sökt All dat Ehre, nich dat wat Christus JEsus Sin is.</seg>
          <seg id="b.PHI.2.22" type="verse"> Ji awer weet, dat he rechtschaffen is, denn as en Kind den Vader, so hett he mi deent in’t Evangelium.</seg>
          <seg id="b.PHI.2.23" type="verse"> Densülvigen, höp ik, warr ik ju schicken künn vun de Stunn an, wenn ik erfahrn hef, wa dat mit mi steiht.</seg>
          <seg id="b.PHI.2.24" type="verse"> Ik awer vertru up den HErrn, dat ok ik sülvst bald kamen warr.</seg>
          <seg id="b.PHI.2.25" type="verse"> Ik hef dat för nödig ansehn, den Broder Epaphroditus to ju hen to schicken, de min Gehülf un Mitstrieder un ju Apostel is un mi mit dat, wat ik bruk, versehn deiht. Kap. Cor.</seg>
          <seg id="b.PHI.2.26" type="verse"> Wiel he na ju all Verlangen hett un heel bedrövt weer, darum dat ji hört harrt, dat he krank west weer.</seg>
          <seg id="b.PHI.2.27" type="verse"> He weer twar dodkrank, awer GOtt hett Sik öwer em erbarmt, nich blot awer öwer em, sonnern ok öwer mi, up dat ik nich een Bedröfnis öwer dat anner harr.</seg>
          <seg id="b.PHI.2.28" type="verse"> Ik hef em awer veel iliger schickt, up dat ji em sehn doht un wedder fröhlich ward, un ik ok nich so veel Bedröfnis hef.</seg>
          <seg id="b.PHI.2.29" type="verse"> So nehmt em nu up in den HErrn, mit alle Freud un holt son Lüd in Ehren.</seg>
          <seg id="b.PHI.2.30" type="verse"> Denn wegen Christus Sin Wark is he den Dod so neeg kamen, wiel he sin Leven nich hoch heel, up dat he mi an ju Stell deenen kunn.</seg>
        </div>
        <div id="b.PHI.3" type="chapter">
          <seg id="b.PHI.3.1" type="verse"> Öwrigens, leeve Bröder, freut ju in den HErrn! Dat ik ju ümmer datsülvige schrieven doh, verdrütt mi nich un makt ju desto gewisser.</seg>
          <seg id="b.PHI.3.2" type="verse"> Nehmt ju in Acht vör de Hunn’, nehmt ju in Acht vör de slechten Arbeiders, nehmt ju in Acht vör de Tersniedung.</seg>
          <seg id="b.PHI.3.3" type="verse"> Denn wi sünd de Besniedung, de wi GOtt in den GEist deent, un uns mit Christus JEsus grot makt un uns nich up Fleesch verlat,</seg>
          <seg id="b.PHI.3.4" type="verse"> Ik much mennigmal ok wol mit dat Fleesch grot dohn. Wenn en Anner meent, he harr dat Recht, mit dat Fleesch grot to dohn, wa veel mehr ik,</seg>
          <seg id="b.PHI.3.5" type="verse"> De ik den achten Dag besneden bün, Een ut dat Volk vun Israel, vun dat Geslecht vun Benjamin, en Ebräer ut de Ebräers,</seg>
          <seg id="b.PHI.3.6" type="verse"> Un en Verfolger vun de Gemeen, na de Gerechtigkeit in dat Gesetz unsträflich west.</seg>
          <seg id="b.PHI.3.7" type="verse"> Awer wat mi Gewinn weer, dat hef ik Christus Sin wegen för Schaden rekent.</seg>
          <seg id="b.PHI.3.8" type="verse"> Denn ik reken dat All för Schaden gegen de unutsprekliche Erkenntnis vun JEsus Christus, min HErrn, wegen weken ik Allns för Schaden rekent hef un acht dat för Dreck, up dat ik Christus gewinnen doh,</seg>
          <seg id="b.PHI.3.9" type="verse"> Un in Em funn war, dat ik nich hef min Gerechtigkeit, de ut dat Gesetz, veelmehr, de dörch de Glov an Christus kummt, ik meen de Gerechtigkeit, de vun GOtt de Gloven torekent ward;</seg>
          <seg id="b.PHI.3.10" type="verse"> To erkennen Em un de Kraft vun Sin Uperstahung un de Gemeenschaft mit Sin Lieden, dat ik Sin Dod ähnlich warr.</seg>
          <seg id="b.PHI.3.11" type="verse"> Up dat ik hen kamen mag to de Uperstahung vun de Doden.</seg>
          <seg id="b.PHI.3.12" type="verse"> Nich as ob ik dat all fat kregen harr, oder all vullkamen weer, ik jag awer darachter her, dat ik dat fat krieg, nadem Christus JEsus mi fat kregen hett. Tim.  Jes. 8, Joh.  Kap.</seg>
          <seg id="b.PHI.3.13" type="verse"> Min Bröder, ik glov dat sülvst nich, dat ik dat all hef. Een awer segg ik: Ik verget, wat dar achter is un streck mi an dat, wat vör is;</seg>
          <seg id="b.PHI.3.14" type="verse"> Un jag na dat Maal to, dat Kleenod, dat GOtt in Sin himmlische Beropung in Christus JEsus vörholn deiht.</seg>
          <seg id="b.PHI.3.15" type="verse"> So Veel as nu vun uns vullkamen sünd, de lat son Sinn hebben, un wenn ji sunst noch up wat holn doht, dat lat GOtt ju apenbaren;</seg>
          <seg id="b.PHI.3.16" type="verse"> Doch na dat, wat wi all fat kregen hebbt, gaht wieder.</seg>
          <seg id="b.PHI.3.17" type="verse"> Folgt mi, leeve Bröder, un seht up de, de so wandelt, up dat ji uns to en Vörbild hebbt.</seg>
          <seg id="b.PHI.3.18" type="verse"> Denn Veele wandelt, vun de ik ju oft seggt hef, nu awer mutt ik mit Thranen seggen, se sünd Fiende vun Christus Sin Krüz;</seg>
          <seg id="b.PHI.3.19" type="verse"> Ehr End ward de Verdammnis wesen, de de Buk ehr GOtt is, un ehr Ehr ward to Schann, denn se denkt blot an dat, wat irdisch is.</seg>
          <seg id="b.PHI.3.20" type="verse"> Unse Börgerrecht awer is in den Himmel, vun wo wi ok tövt up den HEiland JEsus Christus, den HErrn,</seg>
          <seg id="b.PHI.3.21" type="verse"> De unsen vergänglichen Lief verklären ward, up dat desülvige liek ward Sin verklärten Lief na de Kraft, womit He alle Ding Sik unnerdahn maken kann.</seg>
        </div>
        <div id="b.PHI.4" type="chapter">
          <seg id="b.PHI.4.1" type="verse"> Derentwegen, min leeve Bröder, na de ik mi sehnen doh, min Freud un min Kron, staht jo fast in den HErrn, mine Leeven.</seg>
          <seg id="b.PHI.4.2" type="verse"> De Evodia vermahn ik, un de Syntyche vermahn ik, dat se een Sinn hebbt in den HErrn.</seg>
          <seg id="b.PHI.4.3" type="verse"> Ja, ik bä ok di, min true Helpmaat, stah se bi, de mit mi för dat Evangelium kämpft hebbt, mit Clemens un min annern Helpmaten, de ehr Namen sünd in dat Levensbok.</seg>
          <seg id="b.PHI.4.4" type="verse"> Freut ju in den HErrn allerwärts, un noch mal segg ik: Freut ju!</seg>
          <seg id="b.PHI.4.5" type="verse"> Lat ju Sachtmoth kund warrn alle Minschen. De HErr kummt bald.</seg>
          <seg id="b.PHI.4.6" type="verse"> Sorgt nicks, sonnern in alle Saken lat ju Bitt in Gebet un Flehn mit Dankseggung vör GOtt kund warrn.</seg>
          <seg id="b.PHI.4.7" type="verse"> Un de Freden vun GOtt, de höger is as all Vernunft, bewahr ju Harten un Sinn in Christus JEsus.</seg>
          <seg id="b.PHI.4.8" type="verse"> Öwrigens, leeve Bröder, wat wahrhaftig is, wat ehrbar, wat gerecht, wat keusch, wat leeflich, wat gut luden deiht, wat en Tugend, wat en Lof is, daröwer denkt na.</seg>
          <seg id="b.PHI.4.9" type="verse"> Wat ji ok an mi lehrt un öwerkamen un hört un sehn hebbt, dat doht, so ward de HErr, vun den de Freden kummt, mit ju wesen.</seg>
          <seg id="b.PHI.4.10" type="verse"> Ik hef mi awer orrig freut in den HErrn, dat ji wedder in son Umstänn kamen sünd, för mi to sorgen, obgliek ji to alle Tied för mi sorgt hebbt, awer de Tied hett dat nich tolaten wullt.</seg>
          <seg id="b.PHI.4.11" type="verse"> Ik segg dat nich wegen den Mangel, denn ik hef lehrt, tofreden to wesen, so as ik dat finnen doh. Spr. 15, Kap. Tim.</seg>
          <seg id="b.PHI.4.12" type="verse"> Ik kann siet sien oder hoch sien, ik kann mi mit alle Ding un mit Allns behelpen, beides satt wesen un hungern, wat övrig hebben un Noth utstahn.</seg>
          <seg id="b.PHI.4.13" type="verse"> Ik kann Allns dörch den, de mi mächtig makt, Christus.</seg>
          <seg id="b.PHI.4.14" type="verse"> Doch hebbt ji dat gud makt, dat ji ju min Bedröfnis annahm hebbt.</seg>
          <seg id="b.PHI.4.15" type="verse"> Ji awer vun Philippi weet, dat vun den Anfang vun dat Evangelium, as ik uttrock ut Macedonien, keen Gemeen mi wat geven hett, na de Reknung vun Utgeven un Innehmen, as blot ji.</seg>
          <seg id="b.PHI.4.16" type="verse"> Denn na Thessalonich schickt ji för min Nothdurft eenmal, un naher nochmal.</seg>
          <seg id="b.PHI.4.17" type="verse"> Nich dat ik Geschenk söken doh, sonnern ik sök de Frucht, dat se öwerrieklich in ju Reknung is.</seg>
          <seg id="b.PHI.4.18" type="verse"> Denn ik hef Allns un hef in Öwerflot. Ik harr öwerrieklich, nadem ik dörch Epaphroditus kreeg, wat vun ju keem, en söt Geruch, en angenehm Opfer, GOtt gefällig.</seg>
          <seg id="b.PHI.4.19" type="verse"> GOtt awer ward all ju Nothdurft vull maken na Sin Riekdom in de Herrlichkeit, in Christus JEsus.</seg>
          <seg id="b.PHI.4.20" type="verse"> Den GOtt awer un unsen Vader wes’ Ehr vun Ewigkeit to Ewigkeit! Amen.</seg>
          <seg id="b.PHI.4.21" type="verse"> Gröt’ all de Hilligen in Christus JEsus. De Bröder, de bi mi sünd, gröt’ ju.</seg>
          <seg id="b.PHI.4.22" type="verse"> Alle Hilligen gröt’ ju, besonners de vun den Kaiser sin Hus.</seg>
          <seg id="b.PHI.4.23" type="verse"> Unsen HErrn JEsus Christus Sin Gnad wes’ mit ju All! Amen.</seg>
        </div>
      </div>
      <div id="b.COL" type="book">
        <div id="b.COL.1" type="chapter">
          <seg id="b.COL.1.1" type="verse"> Paulus, en Apostel vun JEsus Christus, dörch GOtt Sin Willen, un Broder Timotheus,</seg>
          <seg id="b.COL.1.2" type="verse"> An de Hilligen to Kolossa, un de glövigen Bröder in Christus. Gnad wes’ mit ju, un Freden vun GOtt, unsen Vader, un den HErrn JEsus Christus!</seg>
          <seg id="b.COL.1.3" type="verse"> Wi dankt GOtt un unsen HErrn JEsus Christus Sin Vader un bedt all Tied för ju,</seg>
          <seg id="b.COL.1.4" type="verse"> Nadem wi hört hebbt vun ju Glov an Christus JEsus un vun de Leev to all de Hilligen;</seg>
          <seg id="b.COL.1.5" type="verse"> Wegen de Hoffnung, de ju bileggt is in den Himmel, vun weke ji hört hebbt dörch dat Wort vun de Wahrheit in dat Evangelium,</seg>
          <seg id="b.COL.1.6" type="verse"> Dat na ju hen kamen is, as ok in alle Welt, un is fruchtbar, as ok in ju, vun den Dag an, wa ji dat hört un GOtt Sin Gnad in de Wahrheit erkennt hebbt.</seg>
          <seg id="b.COL.1.7" type="verse"> As ji denn lehrt hebbt vun Epaphras, unsen leeven Mitknecht, de en truen Deener vun Christus för ju is,</seg>
          <seg id="b.COL.1.8" type="verse"> De uns ok hett weten laten ju Leev in den GEist.</seg>
          <seg id="b.COL.1.9" type="verse"> Darum, vun den Dag an, as wi dat hört hebbt, hört wi nich up, för ju to beden un to bitten, dat ji erfüllt ward mit Erkenntnis vun Sin Willen, in allerhand geistlich Klokheit un Verstand;</seg>
          <seg id="b.COL.1.10" type="verse"> Dat ji würdig wandeln doht, den HErrn to gefalln un fruchtbar sünd in alle gude Warke,</seg>
          <seg id="b.COL.1.11" type="verse"> Un wassen doht in de Erkenntnis vun GOtt un stark makt ward mit alle Kraft, na Sin herrliche Macht in alle Geduld un Langmoth mit Freuden;</seg>
          <seg id="b.COL.1.12" type="verse"> Un Dank seggt den Vader, de uns düchtig makt hett för dat Arvdeel vun de Hilligen in’t Licht;</seg>
          <seg id="b.COL.1.13" type="verse"> Weke uns rett hett vun de Obrigkeit vun de Düsternis, un uns in Sin leeven Söhn Sin Riek versett hett.</seg>
          <seg id="b.COL.1.14" type="verse"> An weken wi hebbt de Erlösung dörch Sin Blot, ik meen de Vergevung vun de Sünden.</seg>
          <seg id="b.COL.1.15" type="verse"> Weke den unsichtbaren GOtt Sin Ebenbild is, de Erstgeborne vör alle Kreatur.</seg>
          <seg id="b.COL.1.16" type="verse"> Denn in Em is Allns schapen, wat in den Himmel un up de Eer is, beides, de Thron un Herrschaften, un Fürstendömer, un Obrigkeiten, Allns dat is in Em un to Em schapen.</seg>
          <seg id="b.COL.1.17" type="verse"> Un He weer vör Allns un Allns besteiht in Em.</seg>
          <seg id="b.COL.1.18" type="verse"> Un He is dat Haupt vun den Lief, ik meen de Gemeen, weke is de Anfang un de Erstgeborne vun de Doden, up dat He in alle Ding de Vörtritt hebben deiht.</seg>
          <seg id="b.COL.1.19" type="verse"> Denn den Vader Sin Wolgefalln weer, dat in Em de ganze Füll wahnen schull,</seg>
          <seg id="b.COL.1.20" type="verse"> Un Allns dörch Em versöhnt war to Em sülvst, dat mag up de Eer oder in den Himmel wesen, dardörch, dat He Freden mak dörch dat Blot an Sin Krüz dörch Sik sülvst.</seg>
          <seg id="b.COL.1.21" type="verse"> Un ji, de ji eenstmals Fremde un Fiende weert dörch de Vernunft in böse Warke.</seg>
          <seg id="b.COL.1.22" type="verse"> Nu awer hett He ju versöhnt mit den Lief vun Sin Fleesch, dörch den Dod, up dat He ju darstell hillig un so, dat Nüms wat an ju uttosetten hett, oder ju verklagen kann vör Em sülvst;</seg>
          <seg id="b.COL.1.23" type="verse"> Wenn anners ji blievt in de Glov gründt un fast un nich aftobringen vun de Hoffnung up dat Evangelium, dat ji hört hebbt, dat predigt is vör alle Kreatur, de unner den Himmel is un den sin Deener ik, Paulus, warn bün.</seg>
          <seg id="b.COL.1.24" type="verse"> Nu freu ik mi in min Lieden, dat ik för ju utstah un mak vull an min Fleesch, wat noch fehlt an Bedröfnis in Christus för Sin Lief, de de Gemeen is.</seg>
          <seg id="b.COL.1.25" type="verse"> Darvun ik en Deener warn bün na dat göttliche Predigtamt, dat mi geven is mank ju, dat ik dat Wort vun GOtt rieklich predigen schall;</seg>
          <seg id="b.COL.1.26" type="verse"> Ik meen dat Geheemnis, dat verborgen west is vun de Welt her, un vun de Tieden her, nu awer apenbart is vör Sine Hilligen,</seg>
          <seg id="b.COL.1.27" type="verse"> Weke GOtt hett kund dohn wullt, wat dar is för en herrlich Riekdom vun düt Geheemnis mank de Heiden, dat is Christus in ju, de de Hoffnung vun de Herrlichkeit is;</seg>
          <seg id="b.COL.1.28" type="verse"> Denn wi verkündigt un vermahnt alle Minschen, un lehrt alle Minschen, mit all Klokheit, up dat wi darstellt en jeden Minschen vullkamen in Christus JEsus;</seg>
          <seg id="b.COL.1.29" type="verse"> Woran ik ok arbeiden un ringen doh na de Wirkung vun den, de kräftig in mi wirken deiht.</seg>
        </div>
        <div id="b.COL.2" type="chapter">
          <seg id="b.COL.2.1" type="verse"> Ik lat ju awer weten, wat för en Kampf ik hef um ju, um de to Laodicea, un All, de min Person in’t Fleesch nich sehn hebbt;</seg>
          <seg id="b.COL.2.2" type="verse"> Up dat ehr Harten vermahnt un tosamen fat ward in de Leev to all Riekdom vun den gewissen Verstand, to erkennen dat Geheemnis vun GOtt un den Vader un Christus,</seg>
          <seg id="b.COL.2.3" type="verse"> In weken verborgen liggen alle Riekdömer vun Klokheit un Erkenntnis.</seg>
          <seg id="b.COL.2.4" type="verse"> Ik segg awer darvun, dat ju Nüms mit vernünftig Reden bedregen deiht.</seg>
          <seg id="b.COL.2.5" type="verse"> Denn wenn ik ok na dat Fleesch nich dar bün, so bün ik doch in den GEist bi ju, freu mi un seh ju Ordnung un ju faste Glov an Christus.</seg>
          <seg id="b.COL.2.6" type="verse"> So as ji nu den HErrn Christus JEsus annahmen hebbt, so wandelt in Em;</seg>
          <seg id="b.COL.2.7" type="verse"> Un wuttelt un but ju in Em, un west fast in de Glov, as ju lehrt is, un west in densülvigen rieklich dankbar.</seg>
          <seg id="b.COL.2.8" type="verse"> Seht to, dat Nüms ju beroven deiht dörch de Weltwiesheit un nichtsnutzige Bedregeri na de Minschen ehr Lehr, un na de Welt ehr Satzungen, un nich na Christus.</seg>
          <seg id="b.COL.2.9" type="verse"> Denn in Em wahnt de ganze Öwerflot vun de Gottheit handgrieplich.</seg>
          <seg id="b.COL.2.10" type="verse"> Un ji sünd vullkamen in Em, weke is dat Haupt vun all Fürstendömer un Obrigkeit;</seg>
          <seg id="b.COL.2.11" type="verse"> In weken ji ok besneden sünd, mit de Besniedung ahn Hann, dörch Afleggung vun den sündlichen Lief in dat Fleesch, nämlich mit de Besniedung vun Christus.</seg>
          <seg id="b.COL.2.12" type="verse"> Dardörch, dat ji mit Em begraven sünd dörch de Döp; in den ji ok uperstahn sünd dörch de Glov, de GOtt wirken deiht, weke Em upweckt hett vun de Doden;</seg>
          <seg id="b.COL.2.13" type="verse"> Un hett ju ok mit Em lebendig makt as ji dod weert in de Sünden un in de Vörhut vun dat Fleesch un hett uns all unse Sünden erlaten,</seg>
          <seg id="b.COL.2.14" type="verse"> Un utlöscht de Handschrift, de schreven weer gegen uns, de dörch Satzungen keem un uns entgegen weer, un hett se ut de Mitt dahn un an dat Krüz sla’n.</seg>
          <seg id="b.COL.2.15" type="verse"> Un hett uttrocken de Fürstendömer un de Gewaltigen un se öffentlich to Schau stellt un en Triumph ut se makt dörch sik sülvst.</seg>
          <seg id="b.COL.2.16" type="verse"> So lat nu Nüms ju Geweten maken wegen Spies’ oder Gedränk, oder wegen bestimmte Fierdag’, oder Niemaand, oder Sabbath,</seg>
          <seg id="b.COL.2.17" type="verse"> Wat de Schatten vun dat is, wat tokünftig weer, awer dat Wesen sülvst is in Christus.</seg>
          <seg id="b.COL.2.18" type="verse"> Lat Nüms ju dat Maal verrücken, de na egen Wahl in Demoth un Geistlichkeit vun de Engeln wandelt, vun de he niemals een sehn hett un is ahn Grund upblasen in sin fleeschlichen Sinn;</seg>
          <seg id="b.COL.2.19" type="verse"> Un hollt sik nich an dat Haupt, ut den de ganz Lief dörch Lidmaten un Sehnen utrüst un verbunnen is, un so wast, um grot to wesen in GOtt.</seg>
          <seg id="b.COL.2.20" type="verse"> Wenn ji nu afstorven sünd mit Christus vun de Welt ehr Satzungen, warum lat ji ju denn fangen mit Satzungen, as wenn ji noch in de Welt leven doht?</seg>
          <seg id="b.COL.2.21" type="verse"> De dar seggt: Du schast dat nich angriepen, du schast dat nich pröven, du schast dat nich anröhrn,</seg>
          <seg id="b.COL.2.22" type="verse"> Wat doch Allns unner de Hand vertehrt ward un Minschengebot un Lehr is.</seg>
          <seg id="b.COL.2.23" type="verse"> Weke hebbt en Anschien vun Klokheit dörch sülvstwählte Geistlichkeit un Demoth, un dardörch, dat se den Lief nich schont un dat Fleesch nich sin Ehr doht to dat, wat dat brukt.</seg>
        </div>
        <div id="b.COL.3" type="chapter">
          <seg id="b.COL.3.1" type="verse"> Sünd ji nu mit Christus uperstahn, so sökt, wat dar baben is, wa Christus is un to GOtt Sin rechte Hand sitten deiht.</seg>
          <seg id="b.COL.3.2" type="verse"> Strevt na dat, wat dar baben is, nich na dat, wat up de Eer is.</seg>
          <seg id="b.COL.3.3" type="verse"> Denn ji sünd storven un ju Leven is verborgen mit Christus in GOtt.</seg>
          <seg id="b.COL.3.4" type="verse"> Wenn awer Christus, ju Leven, Sik apenbarn ward, denn ward ji apenbar warrn mit Em in de Herrlichkeit.</seg>
          <seg id="b.COL.3.5" type="verse"> So makt nu ju Lidmaten dod, de up de Eer sünd, Horeri, Unreinigkeit, schändliche Brunst, böse Lust un den Giez, de Afgötteri is;</seg>
          <seg id="b.COL.3.6" type="verse"> Wegen weke GOttes Torn öwer den Unglov sin Kinner kamen deiht.</seg>
          <seg id="b.COL.3.7" type="verse"> In weken ok ji insmal wandelt hebbt as ji darin leven dän.</seg>
          <seg id="b.COL.3.8" type="verse"> Nu awer leggt Allns vun ju af: den Torn, Grimm, Bosheit, Lästerung, schandbare Wör’ ut ju Mund.</seg>
          <seg id="b.COL.3.9" type="verse"> Leegt nich unner eenanner, treckt den olen Minschen mit sin Warke ut;</seg>
          <seg id="b.COL.3.10" type="verse"> Un treckt den nien an, de dar verniet ward to de Erkenntnis, na dat Ebenbild vun den, de em schapen hett;</seg>
          <seg id="b.COL.3.11" type="verse"> Wa nich is: Grieche, Jud, Besniedung, Vörhut, Nichtgrieche, Scythe, Knecht, Frie, sonnern Allns un in Alln Christus.</seg>
          <seg id="b.COL.3.12" type="verse"> So treckt nu an, as GOtt Sin Uterwählte, Hillige un Leevste: hartlig Erbarmen, Fründlichkeit, Demoth, Sachtmoth; Geduld;</seg>
          <seg id="b.COL.3.13" type="verse"> Un verdrägt ju mit eenanner, un vergevt ju de een den annern, wenn jemand Klag gegen den annern hett, gliek as Christus ju vergeven hett, so ok ji.</seg>
          <seg id="b.COL.3.14" type="verse"> Öwerall awer treckt de Leev an, de dat Band vun de Vullkamenheit is.</seg>
          <seg id="b.COL.3.15" type="verse"> Un de Freden vun GOtt regeer in ju Harten, to den ji ok beropen sünd in Een Lief, un west dankbar.</seg>
          <seg id="b.COL.3.16" type="verse"> Lat Christus Sin Wort rieklich mank ju wahnen, in all Wiesheit; lehrt un vermahnt ju sülvst mit Psalmen un Lovgesäng, un geistliche, leevliche Leeder, un singt den HErrn in ju Harten.</seg>
          <seg id="b.COL.3.17" type="verse"> Un Allns, wat ji doht mit Wör’ un mit Warke, dat doht Allns in den HErrn JEsus Sin Nam un dankt GOtt un den Vader dörch Em.</seg>
          <seg id="b.COL.3.18" type="verse"> Ji Fruens, west unnerdahn ju Männer, as sik dat schicken deiht.</seg>
          <seg id="b.COL.3.19" type="verse"> Ji Männer, hebbt ju Fruens leef, un west nich bitter gegen se.</seg>
          <seg id="b.COL.3.20" type="verse"> Ji Kinner, west de Öllern gehorsam in all Ding, denn so wat süht de HErr geern.</seg>
          <seg id="b.COL.3.21" type="verse"> Ji Vaders, makt ju Kinner nich falsch, up dat se nich mothlos ward.</seg>
          <seg id="b.COL.3.22" type="verse"> Ji Knecht, west gehorsam in all Ding ju irdische Herrn, nich mit Deenst vör de Ogen, um de Minschen to gefalln, sonnern mit Hartenseenfolt un mit Gottesfurcht.</seg>
          <seg id="b.COL.3.23" type="verse"> Allns, wat ji doht, dat doht vun Harten, as för den HErrn un nich för Minschen;</seg>
          <seg id="b.COL.3.24" type="verse"> Un denkt daran, dat ji vun den HErrn den Lohn vun dat Arv kriegen ward, denn ji deent den HErrn Christus.</seg>
          <seg id="b.COL.3.25" type="verse"> Wokeen awer Unrecht deiht, de ward kriegen, wat he Unrechts dahn hett un dar ward nich up de Person sehn.</seg>
        </div>
        <div id="b.COL.4" type="chapter">
          <seg id="b.COL.4.1" type="verse"> Ji Herren, wat recht un billig is, dat bewiest de Knechte un weet, dat ji ok en Herrn in den Himmel hebbt.</seg>
          <seg id="b.COL.4.2" type="verse"> Holt an mit Gebet un wakt in datsülvige mit Dankseggung;</seg>
          <seg id="b.COL.4.3" type="verse"> Un bedt togliek ok för uns, up dat GOtt uns de Döhr för dat Wort upmaken deiht, to reden dat Geheemnis vun Christus, warum ik ok bunnen bün,</seg>
          <seg id="b.COL.4.4" type="verse"> Up dat ik datsülvige apenbaren doh, woans ik reden schall.</seg>
          <seg id="b.COL.4.5" type="verse"> Wandelt klok gegen de, de buten sünd un schickt ju in de Tied.</seg>
          <seg id="b.COL.4.6" type="verse"> Ju Red schall ümmer leevlich wesen un mit Solt würzt, so dat ji weten doht, woans ji Jedereen antworten schüllt.</seg>
          <seg id="b.COL.4.7" type="verse"> Wa dat mit mi steiht, ward Tychicus ju vertelln, de leeve Broder, un true Deener un Mitknecht in den HErrn;</seg>
          <seg id="b.COL.4.8" type="verse"> Den ik darum to ju hen schickt hef, dat he erfahr, wa ju dat geiht, un up dat he ju Harten vermahn,</seg>
          <seg id="b.COL.4.9" type="verse"> Samt Onesimus, den truen un leeven Broder, de Een vun ju is. Allns, wa dat hier utsüht, ward se ju kund dohn.</seg>
          <seg id="b.COL.4.10" type="verse"> Aristarchus gröt’ ju, min Mitgefangen, un Markus, Barnabas sin Vetter, öwer den ji Updräg kregen hebbt. (Wenn he na ju hen kummt, so nehmt em up.)</seg>
          <seg id="b.COL.4.11" type="verse"> Un Jesus, de Just heet, de ut de Besniedung sünd. Düsse All sünd min Helpmaaten an GOttes Riek, de mi en Trost warn sünd.</seg>
          <seg id="b.COL.4.12" type="verse"> Epaphras gröt’ ju, de Een vun ju is, Christus Sin Knecht, un ümmer för ju ringen deiht mit Gebet, up dat ji bestaht vullkamen un ganz mit GOttes Willen erfüllt ward.</seg>
          <seg id="b.COL.4.13" type="verse"> Ik gev em dat Tügnis, dat he grote Möh bewiest wegen ju un de in Laodicea un Hierapolis.</seg>
          <seg id="b.COL.4.14" type="verse"> Lukas, de Doktor, den ik leef hef, un Demas gröt’ ju.</seg>
          <seg id="b.COL.4.15" type="verse"> Gröt’ de Bröder in Laodicea un den Nymphas, un de Gemeen in sin Hus.</seg>
          <seg id="b.COL.4.16" type="verse"> Un wenn de Breef bi ju lesen is, so schafft, dat he ok in de Gemeen to Laodicea lest ward un dat ji de vun Laodicea to lesen kriegt.</seg>
          <seg id="b.COL.4.17" type="verse"> Un seggt den Archippus: Süh up dat Amt, dat du kregen hest in den HErrn, dat du datsülvige utrichten deihst.</seg>
          <seg id="b.COL.4.18" type="verse"> Min Gröten mit min Paulus-Hand. Denkt an mine Keden. De Gnad wes’ mit ju! Amen.</seg>
        </div>
      </div>
      <div id="b.1TH" type="book">
        <div id="b.1TH.1" type="chapter">
          <seg id="b.1TH.1.1" type="verse"> Paulus, un Silvanus, un Timotheus an de Gemeen to Thessalonich, in GOtt den Vader un den HErrn JEsus Christus. Gnad wes’ mit ju un Freden vun GOtt, unsen Vader, un den HErrn JEsus Christus.</seg>
          <seg id="b.1TH.1.2" type="verse"> Wi dankt GOtt to all Tied för ju all, un denkt an ju ahn Uphörn in uns’ Gebet.</seg>
          <seg id="b.1TH.1.3" type="verse"> Un denkt an ju Wark in de Glov un an ju Arbeit in de Leev, un an ju Geduld in de Hoffnung, weke is uns’ HErr JEsus Christus, vör GOtt un unsen Vader.</seg>
          <seg id="b.1TH.1.4" type="verse"> Denn wi weet, leeve Bröder, de GOtt leef hett, dat ji utwählt sünd;</seg>
          <seg id="b.1TH.1.5" type="verse"> Wiel uns’ Evangelium bi ju west is, nich blot in Wort, sonnern beides, in de Kraft in den hilligen GEist, un in grote Gewisheit; as ji ok weten doht, woans wi west sünd mank ju vun wegen ju.</seg>
          <seg id="b.1TH.1.6" type="verse"> Un ji sünd unse un den HErrn Sin Nafolgers warn un hebbt dat Wort upnahmen unner veel Bedröfnis mit Freuden in den hilligen GEist.</seg>
          <seg id="b.1TH.1.7" type="verse"> So dat ji warn sünd en Vörbild vör all de Glövigen in Macedonien un Achaja.</seg>
          <seg id="b.1TH.1.8" type="verse"> Denn vun ju ut hett sik hörn laten dat Wort vun den HErrn, nich blot in Macedonien un in Achaja, sonnern an alle Stän is ju Glov an GOtt bekannt warn, so dat dat nich nödig is, ju wat to seggen.</seg>
          <seg id="b.1TH.1.9" type="verse"> Denn se sülvst verkündigt vun uns, wa wi bi ju uptreden sünd, un woans ji bekehrt sünd to GOtt vun de Afgötters, to deenen den lebendigen un wahren GOtt,</seg>
          <seg id="b.1TH.1.10" type="verse"> Un to töven up Sin Söhn vun den Himmel, den He upweckt hett vun de Doden, JEsus, de uns vun den tokünftigen Torn erlöst hett.</seg>
        </div>
        <div id="b.1TH.2" type="chapter">
          <seg id="b.1TH.2.1" type="verse"> Denn ok ji weet, leeve Bröder, dat uns’ Uptreden bi ju nich umsunst west is;</seg>
          <seg id="b.1TH.2.2" type="verse"> Sonnern wenn wi ok veel utstahn hebbt un beschimpt warn to Philippi, as ji weten doht, weern wi doch vergnögt in unsen GOtt, bi ju dat Evangelium to verkündigen unner veel Kampf.</seg>
          <seg id="b.1TH.2.3" type="verse"> Denn unse Vermahnung gescheeg nich ut Irrdom, ok nich ut Unreinigkeit, noch ut List;</seg>
          <seg id="b.1TH.2.4" type="verse"> Sonnern as wi vun GOtt werthholn sünd, dat uns dat Evangelium to predigen anvertrut is, so redt wi nich um de Minschen to gefalln, sonnern GOtt, de unse Harten versöken deiht.</seg>
          <seg id="b.1TH.2.5" type="verse"> Denn wi sünd to keen Tied mit Smeichelwör’ umgahn, as ji weten doht, noch mit en Anschien vun Giez. GOtt is Tüg darvun.</seg>
          <seg id="b.1TH.2.6" type="verse"> Hebbt ok nich Ehr söcht vör de Lüd, weder vun ju, noch vun Annern.</seg>
          <seg id="b.1TH.2.7" type="verse"> Wi harrn ok uns’ Ansehn bruken kunnt, as Christus Sin Apostel, awer wi sünd west as en Moder bi ju, as en Amm, de ehr Kinner plegen deiht.</seg>
          <seg id="b.1TH.2.8" type="verse"> So harrn wi vun Harten uns’ Lust an ju un weern willig, ju to geven nich blot dat Evangelium vun GOtt, sonnern ok uns’ Leven, darum dat ji uns leef warn weert.</seg>
          <seg id="b.1TH.2.9" type="verse"> Ji denkt wol noch, leeve Bröder, an unse Arbeit un unse Möh, denn Dag un Nacht hebbt wi arbeit, up dat wi Nüms mank ju to Last falln dän, un predigt mank ju GOtt Sin Evangelium.</seg>
          <seg id="b.1TH.2.10" type="verse"> Dat künnt ji betügen un GOtt, wa hillig un gerecht un unsträflich wi bi ju, de ji glövig weert, west sünd.</seg>
          <seg id="b.1TH.2.11" type="verse"> As ji denn ok weten doht, dat wi as en Vader sin Kinner, Jedereen mank ju vermahnt un tröst hebbt,</seg>
          <seg id="b.1TH.2.12" type="verse"> Un betügt hebbt, dat ji wandeln schüllt würdiglich vör GOtt, de ju beropen hett to Sin Riek un to Sin Herrlichkeit.</seg>
          <seg id="b.1TH.2.13" type="verse"> Darum dankt wi ok ahn Uphörn GOtt, dat ji, as ji vun uns dat Wort vun de göttliche Predigt hörn dä’t, dat upnehmt, nich as Wör’ vun Minschen, sonnern (so as dat ok wahrhaftig is) as GOtt Sin Wort, de ok in ju, de ji glövig sünd, wirken deiht.</seg>
          <seg id="b.1TH.2.14" type="verse"> Denn, leeve Bröder, ji sünd Nafolgers warn vun GOtt Sin Gemeen in Judäa, in Christus JEsus, dat ji datsülvige utstahn hebbt vun ju Blotsfründ, as de vun de Juden;</seg>
          <seg id="b.1TH.2.15" type="verse"> De ok den HErrn JEsus dod makt hebbt un ehre egen Propheten un hebbt uns verfolgt, de GOtt nich gefalln doht, un sünd alle Minschen towedder;</seg>
          <seg id="b.1TH.2.16" type="verse"> De uns verwehrn wüllt, de Heiden to predigen, up dat se selig ward, un makt so dat Maat vun ehr Sünd full up alle Wies’; denn de Torn is endlich all öwer se kamen.</seg>
          <seg id="b.1TH.2.17" type="verse"> Wi awer, leeve Bröder, nadem wi en Tied lang vun ju trennt wesen sünd na dat Angesicht, nich na dat Hart, hebbt wi nu desto mehr spodt, mit groten Verlangen ju Angesicht to sehn.</seg>
          <seg id="b.1TH.2.18" type="verse"> Darum hebbt wi to ju kamen wullt (ik Paulus) twee Mal; un Satanas hett uns verhinnert.</seg>
          <seg id="b.1TH.2.19" type="verse"> Denn wokeen is unse Hoffnung, oder Freud, oder Kron vun Ehr? Sünd ji dat nich ok vör unsen HErrn JEsus Christus, wenn He kummt?</seg>
          <seg id="b.1TH.2.20" type="verse"> Ji sünd ja unse Ehr un Freud.</seg>
        </div>
        <div id="b.1TH.3" type="chapter">
          <seg id="b.1TH.3.1" type="verse"> Darum hebbt wi dat nich länger verdrägen wullt un hebbt uns dat laten wolgefalln, dat wi in Allen alleen laten warn;</seg>
          <seg id="b.1TH.3.2" type="verse"> Un hebbt Timotheus schickt, unsen Broder un GOtt’s Deener un unsen Helpmaat an Christus Sin Evangelium, ju stark to maken un to vermahnen in ju Glov;</seg>
          <seg id="b.1TH.3.3" type="verse"> Up dat nich Jemand week war in düsse Bedröfnis, denn ji weet, dat wi darto sett sünd.</seg>
          <seg id="b.1TH.3.4" type="verse"> Un as wi bi ju weern, sä’n wi ju dat vörut, wi warn Bedröfnis hebben möten, wat ja ok geschehn is, as ji weten doht.</seg>
          <seg id="b.1TH.3.5" type="verse"> Darum will ik dat ok nich länger utholn un hef utschickt, dat ik ju Glov erfahr, up dat nich vellicht de Versöker ju versöcht hett un unse Arbeit umsunst war.</seg>
          <seg id="b.1TH.3.6" type="verse"> Nu awer, as Timotheus to uns vun ju kamen is un uns verkündigt hett ju Glov un ju Leev, un dat ji alltied uns in guden Andenken beholn doht, un dat ju verlangt, uns to sehn, so as uns na ju:</seg>
          <seg id="b.1TH.3.7" type="verse"> Do sünd wi, leeve Bröder, tröst warn an ju in all unse Bedröfnis un Noth dörch ju Glov.</seg>
          <seg id="b.1TH.3.8" type="verse"> Denn nu sünd wi lebendig, dewiel ji in den HErrn staht.</seg>
          <seg id="b.1TH.3.9" type="verse"> Denn wat för en Dank könnt wi GOtt vergelln wegen ju för all düsse Freud, de wi hebbt öwer ju vör unsen GOtt?</seg>
          <seg id="b.1TH.3.10" type="verse"> Wi bedt bina Dag un Nacht, dat wi ju Angesicht sehn mögt un hento dohn, wenn wat an ju Glov fehln deiht.</seg>
          <seg id="b.1TH.3.11" type="verse"> He Sülvst awer, GOtt unse Vader, un unse HErr JEsus Christus, lenk unsen Weg na ju hen.</seg>
          <seg id="b.1TH.3.12" type="verse"> De HErr awer lat ju völlig un öwer de Maaten grot warrn in de Leev mank eenanner un gegen Jedereen, as wi gegen ju.</seg>
          <seg id="b.1TH.3.13" type="verse"> Up dat He ju Harten stark makt, dat se unsträflich sünd in de Hilligkeit vör GOtt un unsen Vader, wenn unse HErr JEsus Christus mit all Sin Hilligen kamen ward.</seg>
        </div>
        <div id="b.1TH.4" type="chapter">
          <seg id="b.1TH.4.1" type="verse"> Öwrigens, leeve Bröder, bedt wi ju un vermahnt ju in den HErrn JEsus (nadem wat ji vun uns hört hebbt, woans ji schüllt wandeln un GOtt gefalln), dat ji ümmer vullkamner ward.</seg>
          <seg id="b.1TH.4.2" type="verse"> Denn ji weet, wat för Gebote wi ju geven hebbt dörch den HErrn JEsus.</seg>
          <seg id="b.1TH.4.3" type="verse"> Denn dat is GOtt Sin Will, ju Hilligung, dat ji vun de Horeri ju entholn doht,</seg>
          <seg id="b.1TH.4.4" type="verse"> Un Jedereen mank ju weten schall, sin Fatt to beholn in Hilligung un Ehr,</seg>
          <seg id="b.1TH.4.5" type="verse"> Nich in de Lustsük, as de Heiden, de vun GOtt Nicks weet;</seg>
          <seg id="b.1TH.4.6" type="verse"> Un Nüms schall to wiet griepen noch sin Broder benadeeln in Wandel; denn de HErr is en Rächer öwer all dat, as wi ju all seggt un betügt hebbt.</seg>
          <seg id="b.1TH.4.7" type="verse"> Denn GOtt hett uns nich beropen to de Unrenlichkeit, sonnern to de Hilligung.</seg>
          <seg id="b.1TH.4.8" type="verse"> Wokeen nu verachten deiht, de veracht nich Minschen, sonnern GOtt, de Sin hilligen GEist geven hett in ju.</seg>
          <seg id="b.1TH.4.9" type="verse"> Vun de bröderliche Leev bruk ik ju nich to schrieven, denn GOtt Sülvst hett ju lehrt, ju unner eenanner leef to hebben.</seg>
          <seg id="b.1TH.4.10" type="verse"> Un dat doht ok an alle Bröder, de in ganz Macedonien sünd. Wi vermahnt ju awer, leeve Bröder, dat ji noch vullkamner ward.</seg>
          <seg id="b.1TH.4.11" type="verse"> Un strevt darna, dat ji still sünd, un schafft wat ju Eegen is un arbeit mit ju egen Hann, as wi ju befahln hebbt;</seg>
          <seg id="b.1TH.4.12" type="verse"> Up dat ji ehrbar wandeln doht gegen de, de buten sünd un dat ji Nüms benödig sünd.</seg>
          <seg id="b.1TH.4.13" type="verse"> Wi wüllt ju awer, leeve Bröder, nich unwetend laten öwer de, de dar slapt, up dat ji nich trurig sünd, as de Annern, de keen Hoffnung hebbt.</seg>
          <seg id="b.1TH.4.14" type="verse"> Denn wenn wi glovt, dat Christus storven un uperstahn is, so ward GOtt ok de dar inslapen sünd dörch JEsus mit Em föhrn.</seg>
          <seg id="b.1TH.4.15" type="verse"> Denn dat seggt wi ju, as en Wort vun den HErrn, dat wi, de wi levt un öwerblievt, wenn de HErr kummt, nich de tovör kamen ward, de dar slapt.</seg>
          <seg id="b.1TH.4.16" type="verse"> Denn He Sülvst, de HErr, ward mit en Slachtgeschrigg un Stimm as en Erzengel un mit GOtt Sin Basun dal kamen vun den Himmel, un de Doden in Christus ward upstahn toeerst.</seg>
          <seg id="b.1TH.4.17" type="verse"> Denn wi, de wi levt un öwerblievt, ward togliek mit desülvigen henrückt warrn in de Wolken, in de Luft, den HErrn in de Möt, un ward so bi den HErrn wesen för alle Tieden.</seg>
          <seg id="b.1TH.4.18" type="verse"> So tröst ju nu mit düsse Wör’, de Een den Annern.</seg>
        </div>
        <div id="b.1TH.5" type="chapter">
          <seg id="b.1TH.5.1" type="verse"> Vun de Tied awer un de Stunn, leeve Bröder, bruk ik ju nich to schrieven.</seg>
          <seg id="b.1TH.5.2" type="verse"> Denn ji weet sülvst gewis, dat den HErrn Sin Dag kamen ward as en Deef in de Nacht.</seg>
          <seg id="b.1TH.5.3" type="verse"> Denn wenn se seggen ward: Nu is Freden, nu hett dat keen Gefahr, so ward dat Verdarven se gau drapen, as de Wehdag en swanger Fru, un se ward nich flüchten könn.</seg>
          <seg id="b.1TH.5.4" type="verse"> Ji awer, leeve Bröder, west nich in de Düsternis, dat ju de Dag as en Deef to fat krigt.</seg>
          <seg id="b.1TH.5.5" type="verse"> Ji sünd alltosam Kinner vun dat Licht un Kinner vun den Dag, wi sünd nich vun de Nacht, noch vun de Düsternis.</seg>
          <seg id="b.1TH.5.6" type="verse"> So lat uns nu nich slapen as de Annern, sonnern lat uns waken un nüchtern wesen.</seg>
          <seg id="b.1TH.5.7" type="verse"> Denn de slapen doht, de slapt bi Nacht un de bedrunken sünd, de sünd des Nachts dun.</seg>
          <seg id="b.1TH.5.8" type="verse"> Wi awer, de wi vun den Dag sünd, schüllt nüchtern wesen, andahn mit den Panzer vun Glov un Leev, un mit den Helm vun de Hoffnung up Seligkeit.</seg>
          <seg id="b.1TH.5.9" type="verse"> Denn GOtt hett uns nich sett to Torn, sonnern de Seligkeit to besitten dörch unsen HErrn JEsus Christus,</seg>
          <seg id="b.1TH.5.10" type="verse"> De för uns storven is, up dat wi, ob wi wakt oder slapt, togliek mit Em leven schüllt.</seg>
          <seg id="b.1TH.5.11" type="verse"> Darum vermahnt ju unner eenanner un bu’t de Een den Annern, as ji ja ok doht.</seg>
          <seg id="b.1TH.5.12" type="verse"> Wi bedt ju awer, leeve Bröder, dat ji erkennen doht, de an ju arbeit un ju in den HErrn vörstahn un ju vermahnen doht.</seg>
          <seg id="b.1TH.5.13" type="verse"> Hebbt se desto leever wegen ehr Wark un west fredsam mit se.</seg>
          <seg id="b.1TH.5.14" type="verse"> Wi vermahnt ju awer, leeve Bröder, vermahnt de Unarigen, tröst de Kleenmödigen, drägt de Swachen, west geduldig gegen Jedereen.</seg>
          <seg id="b.1TH.5.15" type="verse"> Seht to, dat Nüms Bös mit Bös vergelln deiht, sonnern jagt ümmer dat Gude na, beides mank ju un gegen Jedereen.</seg>
          <seg id="b.1TH.5.16" type="verse"> West ümmer vergnögt.</seg>
          <seg id="b.1TH.5.17" type="verse"> Bedt ahn Uphörn.</seg>
          <seg id="b.1TH.5.18" type="verse"> West dankbar in alle Ding’, denn dat is GOtt Sin Will in Christus JEsus an ju.</seg>
          <seg id="b.1TH.5.19" type="verse"> Den GEist dämpt nich.</seg>
          <seg id="b.1TH.5.20" type="verse"> De Prophezeiung veracht nich.</seg>
          <seg id="b.1TH.5.21" type="verse"> Versökt awer Allns un dat Gude beholt.</seg>
          <seg id="b.1TH.5.22" type="verse"> Meedt allen bösen Schien.</seg>
          <seg id="b.1TH.5.23" type="verse"> He Sülvst, de GOtt, vun den all Freud kummt, mak ju hillig dörch un dörch, ju Geist vullkamen, togliek mit Seel un Lief mutt beholn warrn unsträflich, bet unse HErr JEsus Christus kummt.</seg>
          <seg id="b.1TH.5.24" type="verse"> Tru is de, de ju beropen deiht, de ward dat ok dohn.</seg>
          <seg id="b.1TH.5.25" type="verse"> Leeve Bröder, bedt för uns.</seg>
          <seg id="b.1TH.5.26" type="verse"> Gröt’ alle Bröder mit den hilligen Kuß.</seg>
          <seg id="b.1TH.5.27" type="verse"> Ik beswör ju bi den HErrn, dat ji alle hilligen Bröder düssen Breef lesen lat.</seg>
          <seg id="b.1TH.5.28" type="verse"> Unsen HErrn JEsus Christus Sin Gnad wes’ mit ju! Amen.</seg>
        </div>
      </div>
      <div id="b.2TH" type="book">
        <div id="b.2TH.1" type="chapter">
          <seg id="b.2TH.1.1" type="verse"> Paulus un Silvanus un Timotheus an de Gemeen in Thessalonich, in GOtt, unsen Vader un den HErrn JEsus Christus.</seg>
          <seg id="b.2TH.1.2" type="verse"> Gnade wes’ mit ju un Freden vun GOtt unsen Vader un den HErrn JEsus Christus.</seg>
          <seg id="b.2TH.1.3" type="verse"> Wi ward GOtt danken alltied för ju, leeve Bröder, as dat billig is. Denn ju Glov waßt stark, un de Leev vun Jedereen mank ju All nimmt to gegen eenanner;</seg>
          <seg id="b.2TH.1.4" type="verse"> Also, dat wi mit ju grot doht mank GOttes Gemeenen, vun ju Geduld un Glov in all ju Verfolgung un Bedröfnis, de ji utstaht;</seg>
          <seg id="b.2TH.1.5" type="verse"> Wat bewiesen deiht, dat GOtt recht richten ward, un ji würdig ward to GOtt’s Riek, um wat ji ok all düt uttostahn hebbt;</seg>
          <seg id="b.2TH.1.6" type="verse"> Wiel dat recht is bi GOtt, to vergelln Bedröfnis an de, de ju Bedröfnis makt.</seg>
          <seg id="b.2TH.1.7" type="verse"> Ju awer, de ji Bedröfnis utstaht, Ruh mit uns, wenn de HErr JEsus apenbart ward vun den Himmel, togliek mit de Engel vun Sin Kraft,</seg>
          <seg id="b.2TH.1.8" type="verse"> Un mit Füerflammen, wenn He Sin Rache övt an de, de GOtt nich erkennt un öwer de, de nich gehorsam sünd dat Evangelium vun unsen HErrn JEsus Christus;</seg>
          <seg id="b.2TH.1.9" type="verse"> De Pien utstahn ward, dat ewige Verdarven vun den HErrn Sin Angesicht un vun Sin herrliche Macht;</seg>
          <seg id="b.2TH.1.10" type="verse"> Wenn He kamen ward, dat He herrlich erschient mit Sine Hilligen un wunderbar mit all Glövigen. Denn unse Tügnis an ju vun düssen Dag hebbt ji glovt.</seg>
          <seg id="b.2TH.1.11" type="verse"> Un darum bedt wi ok to all Tied för ju, dat unse GOtt ju würdig maken deiht för ju Berop un dat He vollenden deiht all dat, wat Sin Gnad ju todacht hett un dat Wark vun de Glov in de Kraft,</seg>
          <seg id="b.2TH.1.12" type="verse"> Up dat an ju grot makt ward unsen HErrn JEsus Christus Sin Nam, un ji an Em, na unsen GOtt un den HErrn JEsus Christus Sin Gnad.</seg>
        </div>
        <div id="b.2TH.2" type="chapter">
          <seg id="b.2TH.2.1" type="verse"> Awer wegen unsen HErrn JEsus Christus Sin Tokamen un unse Versammlung to Em hen, bedt wi ju, leeve Bröder,</seg>
          <seg id="b.2TH.2.2" type="verse"> Dat ji ju nich afbringen lat vun ju Sinn, noch bang maken lat, weder dörch Geist, noch dörch Wort, noch dörch Breef, as wenn wi de schickt harrn, dat Christus Sin Dag neeg bi is.</seg>
          <seg id="b.2TH.2.3" type="verse"> Lat ju vun Keen verföhrn in keenerlei Wies’, denn He kummt nich, eerst mutt de Affall kamen un apenbart warrn de Minsch vun de Sünd un dat Verdarven sin Kind;</seg>
          <seg id="b.2TH.2.4" type="verse"> De sik weddersetten un öwerheven deiht öwer Allns, wat GOtt oder GOttsdeenst heet, so dat he sik in GOtt Sin Tempel sett, as en GOtt un vörgift, dat he GOtt is.</seg>
          <seg id="b.2TH.2.5" type="verse"> Denkt ji nich daran, dat ik ju dat seggt hef, as ik noch bi ju weer?</seg>
          <seg id="b.2TH.2.6" type="verse"> Awer nu weet ji, wat em torügg hollt, darmit, dat he to sin Tied apenbar ward.</seg>
          <seg id="b.2TH.2.7" type="verse"> Denn de Bosheit rögt sik all heemlich, blot de, de dat nu noch upholn deiht, mutt eerst weg dahn warrn.</seg>
          <seg id="b.2TH.2.8" type="verse"> Un denn ward de Boshaftige apenbart warrn, den de HErr tonicht maken ward mit den GEist vun Sin Mund un ward en End mit em maken dörch Sin tokünftige Erschienung.</seg>
          <seg id="b.2TH.2.9" type="verse"> Den Sin Tokamen geschüht na den Satan sin Wirken, mit allerhand lögenhaft Kräfte, un Teken un Wunner,</seg>
          <seg id="b.2TH.2.10" type="verse"> Un mit allerhand Verföhrung to Ungerechtigkeit mank de, de verlarn ward, darum dat se de Leev to de Wahrheit nich annahmen hebbt, dat se selig ward. Cor.  Kap.</seg>
          <seg id="b.2TH.2.11" type="verse"> Darum ward GOtt se kräftigen Irrdom schicken, dat se glovt an Lögen;</seg>
          <seg id="b.2TH.2.12" type="verse"> Up dat richt ward Alle, de an de Wahrheit nich glovt, sonnern Lust hebbt an de Ungerechtigkeit.</seg>
          <seg id="b.2TH.2.13" type="verse"> Wi awer möt GOtt danken alle Tied wegen ju Bröder, de de HErr leef hett, dat GOtt ju utwählt hett to Seligkeit vun Anfang an, in de Hilligung dörch den GEist un de Glov an de Wahrheit,</seg>
          <seg id="b.2TH.2.14" type="verse"> Woto He ju beropen hett dörch unse Evangelium to uns HErrn JEsus Christus Sin prächdig Egendom.</seg>
          <seg id="b.2TH.2.15" type="verse"> So staht nu fast, leeve Bröder un holt an de Öwerleverungen, de ju lehrt sünd, dat wes’ dörch unse Wort, oder unse Breef.</seg>
          <seg id="b.2TH.2.16" type="verse"> He awer, uns’ HErr JEsus, un GOtt, uns’ Vader, de uns leef hatt hett un dörch Gnad en ewigen Trost un en gude Hoffnung geven hett,</seg>
          <seg id="b.2TH.2.17" type="verse"> De vermahn ju Harten, un stärk ju in allerhand Lehr un gude Warke!</seg>
        </div>
        <div id="b.2TH.3" type="chapter">
          <seg id="b.2TH.3.1" type="verse"> Öwrigens, leeve Bröder, bedt för uns, dat den HErrn Sin Wort lopen un herrlich ward, so as ok bi ju!</seg>
          <seg id="b.2TH.3.2" type="verse"> Un dat wi erlöst ward vun de bösen un slechten Minschen. Denn de Glov is nich Jedereen geven.</seg>
          <seg id="b.2TH.3.3" type="verse"> Awer de HErr is tru, de ward ju stark maken un bewahrn vör dat Böse.</seg>
          <seg id="b.2TH.3.4" type="verse"> Wi verlat uns awer up ju in den HErrn, dat ji doht un dohn ward, wat wi ju gebedt.</seg>
          <seg id="b.2TH.3.5" type="verse"> De HErr awer richt ju Harten na GOtt Sin Leev un Christus Sin Geduld hen.</seg>
          <seg id="b.2TH.3.6" type="verse"> Wi gebedt ju awer, leeve Bröder, in unsen HErrn JEsus Christus Sin Nam, dat ji ju afkehrt vun jeden Broder, de dar unschicklich wandeln deiht un nich na de Öwerleverung, de he vun uns kregen hett.</seg>
          <seg id="b.2TH.3.7" type="verse"> Deen wi weet, woans ji uns nafolgen schüllt. Denn wi sünd nich unschicklich mank ju west;</seg>
          <seg id="b.2TH.3.8" type="verse"> Hebbt ok nich umsunst dat Brod vun Nüms nahm, sonnern mit Arbeit un Möh hebbt wi Dag un Nacht schafft, dat wi nich irgend Een mank ju to Last falln dä’n.</seg>
          <seg id="b.2TH.3.9" type="verse"> Darum nich, dat wi darto keen Macht harrn, sonnern wiel wi uns ju to en Vörbild geven, uns natofolgen.</seg>
          <seg id="b.2TH.3.10" type="verse"> Un as wi bi ju weern, geboden wi ju, dat, wenn Jemand nich arbeiden will, he ok nich eten schall.</seg>
          <seg id="b.2TH.3.11" type="verse"> Denn wi hört, dat wek’ mank ju unschicklich wandelt un nich arbeidt, sonnern de Tied mit unnütze Saken tobringt.</seg>
          <seg id="b.2TH.3.12" type="verse"> Düsse awer gebedt wi un vermahnt se, dörch unsen HErrn JEsus Christus, dat se mit stillen Wesen arbeiden un ehr egen Brod eten doht.</seg>
          <seg id="b.2TH.3.13" type="verse"> Ji awer, leeve Bröder, lat ju nich verdreten, Gudes to dohn.</seg>
          <seg id="b.2TH.3.14" type="verse"> Wenn awer Jemand nich gehorsam is unse Wort, dat düsse Breef enthollt, den makt bekannt un hebbt Nicks mit em to schaffen, up dat he sik schämen deiht.</seg>
          <seg id="b.2TH.3.15" type="verse"> Doch behandelt em nich as en Fiend, sonnern vermahnt em as en Broder.</seg>
          <seg id="b.2TH.3.16" type="verse"> He awer, de HErr vun Fred, gev ju Fred allerwärts un up allerhand Wies’. De HErr wes’ mit ju All!</seg>
          <seg id="b.2TH.3.17" type="verse"> Ik gröt mit min Paulus-Hand. Dat is dat Teken in alle Breev; so schriev ik!</seg>
          <seg id="b.2TH.3.18" type="verse"> Unsen HErrn JEsus Christus Sin Gnad wes’ mit ju All! Amen.</seg>
        </div>
      </div>
      <div id="b.1TI" type="book">
        <div id="b.1TI.1" type="chapter">
          <seg id="b.1TI.1.1" type="verse"> Paulus, een vun JEsus Sin Apostel, na GOtt unsen HEiland un den HErrn JEsus Christus, de unse Hoffnung is, Sin Befehl.</seg>
          <seg id="b.1TI.1.2" type="verse"> An Timotheus, min rechtschaffen Söhn in de Glov, Gnade, Barmhartigkeit, Fred vun GOtt, unsen Vader un unsen HErrn JEsus Christus!</seg>
          <seg id="b.1TI.1.3" type="verse"> Wenn ik di vermahnt hef, dat du in Ephesus blieven schust, as ik na Macedonien trock un gewisse Lüd befehln schust, keen anner Lehr to lehrn,</seg>
          <seg id="b.1TI.1.4" type="verse"> Un nich to passen up de Fabeln un de Geslechts-Register, de keen End hebbt un Fragen upbringen doht, mehr as Beterung to GOtt in de Glov noth is.</seg>
          <seg id="b.1TI.1.5" type="verse"> Denn dat Gebot sin Hauptzweck is Leev vun reinen Harten un vun guden Geweten un Glov ahn Falsch.</seg>
          <seg id="b.1TI.1.6" type="verse"> Woran wek’ dat hebbt fehln laten un hebbt sik umkehrt to unnütze Snackerie,</seg>
          <seg id="b.1TI.1.7" type="verse"> Wöllt Meisters vun de Schrift wesen un verstaht nich, wat se seggt un wat se fastsetten doht.</seg>
          <seg id="b.1TI.1.8" type="verse"> Wi weet awer, dat dat Gesetz gut is, wenn man dat recht bruken deiht,</seg>
          <seg id="b.1TI.1.9" type="verse"> Un weet, dat för den Gerechten keen Gesetz geven is, sonnern för de Ungerechten un Ungehorsamen, de Gottlosen un Sünders, de Unhilligen un Ungeistlichen, de Vadermörders un Modermörders, de Mörders,</seg>
          <seg id="b.1TI.1.10" type="verse"> De Horers, un de, weke mit Jungs Schann drievt, de Minschen stehlen doht, de Lögners, de Meeneedigen, un all wat sunst noch gegen de gesunde Lehr is;</seg>
          <seg id="b.1TI.1.11" type="verse"> Na den hilligen GOtt Sin herrliche Evangelium, dat mi anvertrut is.</seg>
          <seg id="b.1TI.1.12" type="verse"> Un ik dank unsen HErrn JEsus Christus, de mi stark makt un mi för tru holn hett un in dat Amt sett hett;</seg>
          <seg id="b.1TI.1.13" type="verse"> De ik vördem en Lästerer un en Verfolger un en Schimpbroder weer; awer mi is Barmhartigkeit wedderfahrn, denn ik hef dat dummer Wies’ dahn, in Unglov.</seg>
          <seg id="b.1TI.1.14" type="verse"> Unsen HErrn Sin Gnad is awer desto rieker west, togliek mit de Glov un de Leev, de in Christus JEsus is.</seg>
          <seg id="b.1TI.1.15" type="verse"> Denn dat is toverlässig un en kostbar Wort, dat Christus JEsus in de Welt kamen is, de Sünder selig to maken, mank wek’ ik de grötste bün.</seg>
          <seg id="b.1TI.1.16" type="verse"> Awer darum is mi Barmhartigkeit wedderfahrn, up dat an mi besonders JEsus Christus wiesen dä all sin Geduld, to en Exempel för de, de an Em gloven un dat ewige Leven arven schüllt.</seg>
          <seg id="b.1TI.1.17" type="verse"> Awer GOtt, den ewigen König, den Unvergänglichen, den Unsichtbaren, un alleen Wiesen, wes’ Ehr un Pries in Ewigkeit! Amen.</seg>
          <seg id="b.1TI.1.18" type="verse"> Min Söhn Timotheus, ik empfehl di düt Gebot, dat na de Prophezeiungen, de öwer di makt sünd, du darna düssen guden Kampf kämpfen deihst,</seg>
          <seg id="b.1TI.1.19" type="verse"> Un den Glov un en gud Geweten hest, wat wek’ vun sik stött un an den Glov Schipbruch leden hebbt;</seg>
          <seg id="b.1TI.1.20" type="verse"> Mank wek’ Hymenäus un Alexander sünd, de ik den Satan öwergeven hef, dat se tüchtigt ward un nich mehr lästert.</seg>
        </div>
        <div id="b.1TI.2" type="chapter">
          <seg id="b.1TI.2.1" type="verse"> So vermahn ik nu, dat man vör all Ding doh Bitt, Gebet, Vörbitt un Dankseggung vör alle Minschen,</seg>
          <seg id="b.1TI.2.2" type="verse"> För de Königs un alle Obrigkeit, up dat wi en ruhig, stille Leven föhrn künnt in alle Gottsfurcht un Ehrbarkeit.</seg>
          <seg id="b.1TI.2.3" type="verse"> Denn dat is gut, darto ok angenehm vör GOtt, unsen HEiland,</seg>
          <seg id="b.1TI.2.4" type="verse"> Weke will, dat alle Minschen hulpen ward, un se to de Erkenntnis vun de Wahrheit kamt.</seg>
          <seg id="b.1TI.2.5" type="verse"> Denn dat gift Een GOtt un Een Middelsmann twischen GOtt un de Minschen, ik meen de Minsch JEsus Christus,</seg>
          <seg id="b.1TI.2.6" type="verse"> De Sik Sülvst geven hett to en Erlösung för Alle, up dat düt to sin Tied predigt war. Gal.  Kap.  Tit.</seg>
          <seg id="b.1TI.2.7" type="verse"> Darto ik sett bün as Prediger un Apostel (ik segg de Wahrheit in Christus un leeg nich,) en Lehrer vun de Heiden in den Glov un in Wahrheit.</seg>
          <seg id="b.1TI.2.8" type="verse"> So will ik nu, dat de Mannslüd beden an jeden Ort un hillige Hann hoch holn schüllt ahn Torn un Twiefel.</seg>
          <seg id="b.1TI.2.9" type="verse"> So ok de Fruens, dat se in anständige Kleeder mit Scham un Tucht sik schmückt, nich mit Haarflechten, oder Parlen, oder Gold, oder kostbare Kleederstaat;</seg>
          <seg id="b.1TI.2.10" type="verse"> Sonnern so as sik dat för Fruens schicken deiht, de Gottseligkeit in gude Warke bewiest.</seg>
          <seg id="b.1TI.2.11" type="verse"> En Fru schall in de Still lehrn mit alle Unnerdänigkeit.</seg>
          <seg id="b.1TI.2.12" type="verse"> En Fru awer verlöv ik dat nich, dat se lehrn deiht, ok nich, dat se den Mann sin Herr is, sonnern se schall still wesen.</seg>
          <seg id="b.1TI.2.13" type="verse"> Denn Adam is eerst makt, naher Eva.</seg>
          <seg id="b.1TI.2.14" type="verse"> Un Adam war nich verföhrt, de Fru awer war verföhrt un hett de Öwertredung upbrocht.</seg>
          <seg id="b.1TI.2.15" type="verse"> Se ward awer selig warrn dörch Kinnertügen, wenn se in den Glov, un in de Leev, un in de Hilligung, togliek mit de Tucht blieven deiht.</seg>
        </div>
        <div id="b.1TI.3" type="chapter">
          <seg id="b.1TI.3.1" type="verse"> Dat is wol gewis un wahr, wenn Jemand na en Bischofsamt trachten deiht, de söcht en kostbar Wark.</seg>
          <seg id="b.1TI.3.2" type="verse"> En Bischof schall awer unsträflich wesen, Een Fru ehr Mann, nüchtern, mäßig, gastfrie, düchtig to lehrn;</seg>
          <seg id="b.1TI.3.3" type="verse"> Nich en Wiensüper, nich puchen, nich unehrlich Handwark drieven, sonnern gelind, nich striedsüchtig, nich giezig;</seg>
          <seg id="b.1TI.3.4" type="verse"> De sin egen Hus wol besorgen deiht, de gehorsame Kinner hett mit all Ehrbarkeit;</seg>
          <seg id="b.1TI.3.5" type="verse"> (Wenn awer Jemand sin egen Hus nich to besorgen weet, wa ward he GOtt Sin Gemeen vörstahn könn?)</seg>
          <seg id="b.1TI.3.6" type="verse"> Nich Een, de sik vör Korten bekehrt hett, up dat he nich stolt is un sik wichtig maken deiht, un in den Düvel sin Gericht falln deiht.</seg>
          <seg id="b.1TI.3.7" type="verse"> He mutt awer ok en gut Tügnis hebben vun de, de buten sünd, up dat he nich in den Düvel sin Lästerung un Strick falln deiht.</seg>
          <seg id="b.1TI.3.8" type="verse"> Gliekerwies schüllt ok de Diakonen ehrbar wesen, nich duppeltungig, keen Wiensüpers, keen unehrlich Handwark drieven;</seg>
          <seg id="b.1TI.3.9" type="verse"> De dat Geheemnis vun de Glov in rein Geweten hebbt.</seg>
          <seg id="b.1TI.3.10" type="verse"> Un desülvigen schüllt eerst up Prov anstellt warrn un denn mag se de Deenst geven warrn, wenn Nicks an se uttosetten is.</seg>
          <seg id="b.1TI.3.11" type="verse"> Gliekerwies schüllt ok ehr Fruens ehrbar wesen, keen Klatschsösters, nüchtern, tru in all Ding’.</seg>
          <seg id="b.1TI.3.12" type="verse"> Een Diakon schall nich mehr as een Fru hebben un sin Kinner uptrecken un sin egen Hus gut regeern.</seg>
          <seg id="b.1TI.3.13" type="verse"> Wokeen awer gut deent hett, de erwarvt sik sülvst en guden Upgang un grote Freudigkeit in de Glov an JEsus Christus.</seg>
          <seg id="b.1TI.3.14" type="verse"> All düt schriev ik di un höp, bald to di hen to kamen;</seg>
          <seg id="b.1TI.3.15" type="verse"> Schull dat awer noch sik wat hentrecken, dat du weten deihst, woans du wandeln schast in GOtt Sin Hus, weke is den lebendigen GOtt Sin Gemeen, en Pieler un Grundvest vun de Wahrheit.</seg>
          <seg id="b.1TI.3.16" type="verse"> Un unwedderspreklich grot is dat Geheemnis vun de Gottseligkeit: GOtt is apenbart in dat Fleesch, rechtfardigt in den GEist, de Engeln kund warn, de Heiden predigt, vun de Welt glovt, upnahmen in de Herrlichkeit.</seg>
        </div>
        <div id="b.1TI.4" type="chapter">
          <seg id="b.1TI.4.1" type="verse"> De GEist awer seggt dütlich, dat in de letzte Tieden, weke vun de Glov affalln un de verföhrerischen Geister un de Düvel ehr Lehren anhangen warrn;</seg>
          <seg id="b.1TI.4.2" type="verse"> Dörch de, weke in Schienhilligkeit mit Lögen umgaht un brandmarkt sünd in ehr Geweten.</seg>
          <seg id="b.1TI.4.3" type="verse"> Un verbedt, to frien, un de Spies nich to eten, de GOtt schapen hett, dat de Glövigen un de de Wahrheit erkennt, se mit Dankseggung nehmt.</seg>
          <seg id="b.1TI.4.4" type="verse"> Denn Allns, wat GOtt makt hett is gut un Nicks verwerflich, wenn dat mit Dankseggung annahmen ward.</seg>
          <seg id="b.1TI.4.5" type="verse"> Denn dat ward hilligt dörch GOttes Wort un dat Gebet.</seg>
          <seg id="b.1TI.4.6" type="verse"> Wenn du all düt de Bröder vörhöllst, so warrst du en gude Deener vun JEsus Christus wesen, uptrocken in de Wör’ vun de Glov un vun de gude Lehr, wobi du ja ok ümmer wesen büst.</seg>
          <seg id="b.1TI.4.7" type="verse"> Du schast Nicks to dohn hebben mit de ungeistlichen un awerglövischen Fabeln. Öv di awer in de Gottseligkeit,</seg>
          <seg id="b.1TI.4.8" type="verse"> Denn den Lief sin Övung is to wenig nütz, awer de Gottseligkeit is to all Ding nütz un hett de Tosag’ vun düt un dat tokünftige Leven.</seg>
          <seg id="b.1TI.4.9" type="verse"> Dat is ganz gewißlich wahr un en tovertrut Wort.</seg>
          <seg id="b.1TI.4.10" type="verse"> Denn darför arbeit wi ok un ward darum schimpt, wiel wi up den lebendigen GOtt höpt, de alle Minschen ehr HEiland is, besonners awer de Glövigen ehr.</seg>
          <seg id="b.1TI.4.11" type="verse"> All düt schast du befehln un lehrn.</seg>
          <seg id="b.1TI.4.12" type="verse"> Nüms schall din Jugend verachten, du schast awer en Vörbild in Wort, Wandel, Leev, GEist, Glov un Keuschheit vör de Glövigen wesen.</seg>
          <seg id="b.1TI.4.13" type="verse"> Hol an mit dat Lesen, Vermahnen, Lehrn, bet dat ik kam.</seg>
          <seg id="b.1TI.4.14" type="verse"> Lat nich ut Acht de Gav, de di geven is na de Prophezeiung dörch de Öllsten ehr Handupleggen.</seg>
          <seg id="b.1TI.4.15" type="verse"> All düt schast du dohn un di dat hengeven, up dat Jedereen sehn kann, wa du in alle Ding’ tonehmen deihst.</seg>
          <seg id="b.1TI.4.16" type="verse"> Du schast up di sülvst Acht hebben un up de Lehr, bliev fast in düsse Stück. Denn wenn du dat deihst, warst du di sülvst un de di hört, selig maken.</seg>
        </div>
        <div id="b.1TI.5" type="chapter">
          <seg id="b.1TI.5.1" type="verse"> Du schast keen olen Mann utschelln, sonnern em vermahnen as en Vader; de junge Lüd as Bröder.</seg>
          <seg id="b.1TI.5.2" type="verse"> De olen Fruens as Moders, de jungen as Swestern, mit alle Keuschheit.</seg>
          <seg id="b.1TI.5.3" type="verse"> Du schast de Wittfruens, de rechte Wittfruens sünd, in Ehren holn.</seg>
          <seg id="b.1TI.5.4" type="verse"> Hett awer en Wittfru Kinner oder Kinners Kinner, so schall se de Kinner un ehr Kinner eerst lehrn, ehr egen Hüs’ göttlich to regeren un de Öllern Gliekes to vergelln, denn dat is woldahn un angenehm vör GOtt.</seg>
          <seg id="b.1TI.5.5" type="verse"> Dat is awer en rechte Wittfru, de eensam is, de ehr Hoffnung up GOtt stellt un Dag un Nacht in Gebet un Flehn blift.</seg>
          <seg id="b.1TI.5.6" type="verse"> Weke awer in Wollust leven deiht, de is lebendig dod.</seg>
          <seg id="b.1TI.5.7" type="verse"> Erinner se hieran, so dat an se Nicks uttosetten is.</seg>
          <seg id="b.1TI.5.8" type="verse"> Wenn awer Jemand för de Sienigen, besonners sin egen neegsten Verwandten nich sorgen deiht, de is vun de Glov affulln un is slechter as en Heid.</seg>
          <seg id="b.1TI.5.9" type="verse"> Lat blot een Wittfru wählt warrn, de unner sößtig Jahr olt is un de een Mann sin Fru west is,</seg>
          <seg id="b.1TI.5.10" type="verse"> Un de en Tügnis vun gude Warke hett, wenn se Kinner uptrocken hett, wenn se gastfrie wesen is, wenn se de Hilligen ehr Föt wuschen hett, wenn se de Bedrövten hulpen hett un wenn se ümmer gude Warke dahn hett.</seg>
          <seg id="b.1TI.5.11" type="verse"> Mit de jungen Wittfruens awer schast du Nicks to dohn hebben, denn wenn se üppig warn sünd gegen Christus, so wüllt se frien.</seg>
          <seg id="b.1TI.5.12" type="verse"> Un hebbt ehr Ordeel, wiel se vun de eerste True afweken sünd.</seg>
          <seg id="b.1TI.5.13" type="verse"> Darbi sünd se ful un lopt in de Hüs’ umher, se sünd awer nich blot ful, sonnern ok klatschig un näs’wies un red, wat nich wesen schall.</seg>
          <seg id="b.1TI.5.14" type="verse"> So will ik nu, dat de jungen Wittfruens friet, Kinner gebärt, husholt, den Weddersaker keen Orsak gevt, to schelln.</seg>
          <seg id="b.1TI.5.15" type="verse"> Denn Weken hebbt sik all umdreiht na den Satan hen.</seg>
          <seg id="b.1TI.5.16" type="verse"> Wenn awer en glövig Mann oder en glövige Fru Wittwen hett, de schall för desülvigen sorgen, un se nich de Gemeen to Last falln laten, up dat de, de rechte Wittfruens sünd, nog hebbt.</seg>
          <seg id="b.1TI.5.17" type="verse"> De Öllsten, de ehr Amt gut vörstaht, de schüllt doppelt ehrt warrn, besonners de in dat Wort un in de Lehr arbeiden doht.</seg>
          <seg id="b.1TI.5.18" type="verse"> Denn de Schrift sprickt: Du schast den Ossen, de döschen deiht, nich dat Mul tobinnen, un: en Arbeider is sin Lohn werth.</seg>
          <seg id="b.1TI.5.19" type="verse"> Nimm keen Klag an gegen en Öllsten, wenn nich twee oder dree Tügen sünd.</seg>
          <seg id="b.1TI.5.20" type="verse"> De nu sündigen doht, de straf vör All, up dat ok de Annern bang ward.</seg>
          <seg id="b.1TI.5.21" type="verse"> Ik betüg vör GOtt un den HErrn JEsus Christus, un de uterwählten Engels, dat du all düt holn schast ahn Vörordeel un dat du Nicks deihst na Gunst.</seg>
          <seg id="b.1TI.5.22" type="verse"> Du schast Nüms gliek de Hand upleggen, ok an fremde Sünd keen Deel hebben. Hol di sülvst keusch!</seg>
          <seg id="b.1TI.5.23" type="verse"> Drink nich ümmer Water, sonnern bruk en beten Wien wegen din Mag, wiel du so oft krank büst.</seg>
          <seg id="b.1TI.5.24" type="verse"> Enige Minschen ehr Sünd sünd apenbar, dat man se gliek richten kann, weke ehr awer ward naher apenbar.</seg>
          <seg id="b.1TI.5.25" type="verse"> Gliekerwies sünd ok Enige ehr gude Warke gliek apenbar, un de Annern ehr blivt ok nich verborgen.</seg>
        </div>
        <div id="b.1TI.6" type="chapter">
          <seg id="b.1TI.6.1" type="verse"> De Knechte, de lieveegen sünd, schüllt ehr Herrn in all Ehren holn, up dat nich GOtt Sin Nam un Lehr verlästert ward.</seg>
          <seg id="b.1TI.6.2" type="verse"> De, weke awer glövige Herren hebbt, de schüllt se nich verachten, wiel se Bröder sünd; sonnern schüllt noch veel mehr up ehr Deenst passen, wiel se glövig un se leef sünd un an de Woldaht Andeel hebbt. All düt schast du lehrn un vermahnen.</seg>
          <seg id="b.1TI.6.3" type="verse"> Wenn Jemand anners lehrt un nich bi unsen HErrn Christus Sin gesunde Wör’ un bi de Lehr vun de Gottseligkeit blieven deiht,</seg>
          <seg id="b.1TI.6.4" type="verse"> Bi den süht dat düster ut un he weet Nicks, sonnern he is krank vun Fragerie un Wortstriederie, ut weke Nied, Striet, Schimpen, böse Verdacht kamen deiht.</seg>
          <seg id="b.1TI.6.5" type="verse"> Partiehader vun son Minschen, de ehr Sinn nich mehr hebbt un vun de Wahrheit af sünd, de meenen doht, Gottseligkeit wes’ en Gewarv. Vun son hol di wiet af!</seg>
          <seg id="b.1TI.6.6" type="verse"> De hett awer veel Gewinn, de gottselig un tofreden is.</seg>
          <seg id="b.1TI.6.7" type="verse"> Denn wi hebbt Nicks in de Welt brocht, darum is dat apenbar, wi ward ok Nicks rut nehmen.</seg>
          <seg id="b.1TI.6.8" type="verse"> Hebbt wi awer Nahrung un Kleeder, so lat uns tofreden wesen.</seg>
          <seg id="b.1TI.6.9" type="verse"> Denn de riek warrn wüllt, de fallt in Versökung un Strick un veele dörichte un schädliche Lüste, de de Minschen in’t Verdarven un Verdammnis stöten doht.</seg>
          <seg id="b.1TI.6.10" type="verse"> Denn de Giez is de Wottel vun all Övel; Enige sünd vun düsse Lust dreven, un vun de Glov gahn un makten sik sülvst veel Pien.</seg>
          <seg id="b.1TI.6.11" type="verse"> Awer du Minsch vun GOtt, mak, dat du vun so wat weg kummst! Strev awer ivrig na de Gerechtigkeit, de Gottseligkeit, de Glov, de Leev, de Geduld, un de Sachtmoth;</seg>
          <seg id="b.1TI.6.12" type="verse"> Kämpft den guden Kampf för de Glov, griep awer na dat ewige Leven, woto du ok beropen büst un en gude Bekenntnis vör veele Tügen afleggt hest.</seg>
          <seg id="b.1TI.6.13" type="verse"> Ik gebedt di vör GOtt, de all Ding lebendig maken deiht, un vör Christus JEsus, de vör Pontius Pilatus en gude Bekenntnis afleggt hett,</seg>
          <seg id="b.1TI.6.14" type="verse"> Dat du düt Gebot rein holst, un so dat Nüms wat daran uttosetten hett, bet up unsen HErrn JEsus Christus Sin Erschienung.</seg>
          <seg id="b.1TI.6.15" type="verse"> Weke sehn laten ward to sin Tied de Selige un alleen Gewaltige, de Herr vun alle Herren.</seg>
          <seg id="b.1TI.6.16" type="verse"> De alleen Unstarvlichkeit hett, de in en Licht wahnen deiht, wo Nüms henkamen kann, den keen Minsch sehn hett noch sehn kann, den wes’ Ehr un ewig Riek! Amen.</seg>
          <seg id="b.1TI.6.17" type="verse"> De Rieken vun düsse Welt schast du gebeden, dat se nich stolt sünd, ok nich höpt up den ungewissen Riekdom, sonnern up den lebendigen GOtt, de uns rieklich allerhand to geneeten gift.</seg>
          <seg id="b.1TI.6.18" type="verse"> Dat se Gudes doht, riek ward an gude Warke, geern geven un helpen doht,</seg>
          <seg id="b.1TI.6.19" type="verse"> Schätz sammelt to en guden Grund för se sülvst, up dat Tokünftige, dat se dat ewige Leven erlangt.</seg>
          <seg id="b.1TI.6.20" type="verse"> O, Timotheus! bewahr, wat di anvertrut is, un hol di wiet af vun dat ungeistliche, lose Klatsch un vun de Striederien vun de, de sik so nennt ahn dat to wesen,</seg>
          <seg id="b.1TI.6.21" type="verse"> To weke sik weke holn doht un sünd vun de Glov afgahn. De Gnad wes’ mit di! Amen.</seg>
        </div>
      </div>
      <div id="b.2TI" type="book">
        <div id="b.2TI.1" type="chapter">
          <seg id="b.2TI.1.1" type="verse"> Paulus, een vun JEsus Christus Sin Apostel, dörch GOtt Sin Willn, na de Tosag’ vun dat Leven in Christus JEsus,</seg>
          <seg id="b.2TI.1.2" type="verse"> An min leeven Söhn Timotheus, Gnad, Barmhartigkeit, Fred vun GOtt, den Vader, un Christus JEsus, unsen HErrn.</seg>
          <seg id="b.2TI.1.3" type="verse"> Ik dank GOtt, den ik deen vun min Öllern her mit rein Geweten, dat ik ahn Uphörn an di denk in min Gebet Dag un Nacht.</seg>
          <seg id="b.2TI.1.4" type="verse"> Mi verlangt darna, di to sehn, wenn ik an din Thranen denk, up dat ik vull vun Freud ward.</seg>
          <seg id="b.2TI.1.5" type="verse"> Un erinner mi an de ungehüchelte Glov in di, de vörher in din Grotmoder Lois un din Moder Eunike wahnen dä, bün awer gewiß, ok in di.</seg>
          <seg id="b.2TI.1.6" type="verse"> Wegen weke Sak ik di erinnern will, dat du upwecken deihst de Gav vun GOtt, de in di is, dörch dat Upleggen vun min Hann.</seg>
          <seg id="b.2TI.1.7" type="verse"> Denn GOtt hett uns nich den Geist vun de Furcht geven, sonnern den Geist vun de Kraft un de Tucht.</seg>
          <seg id="b.2TI.1.8" type="verse"> Darum scham di nich öwer dat Tügnis vun unsen HErrn, noch öwer mi, de ik Sin Gefangene bün, sonnern stah ok wat ut um dat Evangelium willn, as ik, na GOtt Sin Kraft,</seg>
          <seg id="b.2TI.1.9" type="verse"> De uns selig makt hett un beropen mit en hilligen Rop, nich na unse Warke, sonnern na sin Vörsatz un Gnad, de uns geven is in Christus JEsus vör de Welt ehr Tied,</seg>
          <seg id="b.2TI.1.10" type="verse"> Nu awer apenbart dörch unsen HEiland JEsus Christus Sin Erschienung, de den Dod de Macht nahmen un dat Leven un en unvergänglich Wesen an dat Licht brocht hett dörch dat Evangelium,</seg>
          <seg id="b.2TI.1.11" type="verse"> Den ik sett bün as en Prediger un Apostel un en Lehrer vun de Heiden.</seg>
          <seg id="b.2TI.1.12" type="verse"> Wegen weke Sak ik so veel utstahn mutt, awer ik scham mi nich daröwer, denn ik weet, an wen ik gloven doh un bün gewiß, dat He mi dat, wat He mi anvertrut hett, mi upheven kann bet up jenen Dag.</seg>
          <seg id="b.2TI.1.13" type="verse"> Hol an dat Vörbild vun de gesunden Wör’, de du vun mi hört hest, vun de Glov un vun de Leev in Christus JEsus.</seg>
          <seg id="b.2TI.1.14" type="verse"> Dat gude Pand, wat di anvertrut is, hol fast dörch den hilligen GEist, de in uns wahnen deiht.</seg>
          <seg id="b.2TI.1.15" type="verse"> Dat weetst du, dat sik wend hebbt vun mi All, de in Asien sünd, mank weke is Phigellus un Hermogenes.</seg>
          <seg id="b.2TI.1.16" type="verse"> De HErr wes’ barmhartig gegen Onesiphorus sin Hus, denn he hett mi oft erquickt un hett sik för min Keden nich schamt;</seg>
          <seg id="b.2TI.1.17" type="verse"> Sonnern as he in Rom weer, besöch he mi flietig un funn mi.</seg>
          <seg id="b.2TI.1.18" type="verse"> De HErr gev em, dat he finnen deiht Barmhartigkeit an jenen Dag. Un wa veel he mi to Ephesus deent hett, weetst du am besten.</seg>
        </div>
        <div id="b.2TI.2" type="chapter">
          <seg id="b.2TI.2.1" type="verse"> So wes’ nu stark, min Söhn, dörch de Gnad in Christus JEsus.</seg>
          <seg id="b.2TI.2.2" type="verse"> Un wat du vun mi hört hest dörch veele Tügen, dat anvertru’ true Minschen, de dar düchtig sünd, Annere ok to lehrn.</seg>
          <seg id="b.2TI.2.3" type="verse"> Hol in’t Lieden ut as en gude Kriegsmann vun JEsus Christus.</seg>
          <seg id="b.2TI.2.4" type="verse"> Nüms, de in den Krieg geiht, kümmert sik um Nahrungssorgen, up dat he den gefallt, de em annahmen hett.</seg>
          <seg id="b.2TI.2.5" type="verse"> Un wenn Jemand ok kämpfen deiht, he ward doch nich krönt, wenn he nich recht kämpfen deiht.</seg>
          <seg id="b.2TI.2.6" type="verse"> De Ackersmann awer, de den Acker bebut, schall toeerst de Frucht darvun geneeten. Paß up, wat ik segg!</seg>
          <seg id="b.2TI.2.7" type="verse"> De HErr awer ward di in alle Ding’ Verstand geven.</seg>
          <seg id="b.2TI.2.8" type="verse"> Hol in’t Gedächtnis JEsus Christus, de upstahn is vun de Doden, ut David sin Samen, na min Evangelium.</seg>
          <seg id="b.2TI.2.9" type="verse"> För dat ik veel lieden mutt bet to Keden, as en Öveldoer, awer GOttes Wort is darum nich bunnen.</seg>
          <seg id="b.2TI.2.10" type="verse"> Darum dreg ik Allns wegen de Uterwählten, up dat se ok de Seligkeit in Christus JEsus, mit ewige Herrlichkeit kriegen doht.</seg>
          <seg id="b.2TI.2.11" type="verse"> Darup künnt wi uns verlaten: Blievt wi mit dod, so ward wi mit leven;</seg>
          <seg id="b.2TI.2.12" type="verse"> Wenn wi mit utholt, so ward wi mit herrschen; verleugnet wi, so ward He uns ok verleugnen;</seg>
          <seg id="b.2TI.2.13" type="verse"> Glovt wi nich, He blift tru, He kann Sik sülvst nich untru warrn.</seg>
          <seg id="b.2TI.2.14" type="verse"> An dat erinner se un betüg vör den HErrn, dat se nich wegen Wör’ striet, wat to Nicks nütz is, as de to verkehrn, de tohörn doht.</seg>
          <seg id="b.2TI.2.15" type="verse"> Beflietige di, di GOtt as en rechtschaffen un unsträflichen Arbeider to bewiesen, de dat Wort vun de Wahrheit recht utdeelen deiht.</seg>
          <seg id="b.2TI.2.16" type="verse"> Gev di nich mit ungeistliche lose Klatsch af, denn dat helpt veel to en ungöttlich Wesen.</seg>
          <seg id="b.2TI.2.17" type="verse"> Un ehr Wort fritt um sik as de Krev, mank weke is Hymenäus un Philetus.</seg>
          <seg id="b.2TI.2.18" type="verse"> Weke de Wahrheit verdreiht hebbt un seggen doht, de Uperstahung is all west, un hebbt wek ehrn Gloven verkehrt.</seg>
          <seg id="b.2TI.2.19" type="verse"> Awer de faste Grund vun GOtt besteiht un hett düt Siegel: »De HErr kennt de Sienen,« un: »De schall vun de Ungerechtigkeit aftreden, de Christus Sin Nam nennen deiht!«</seg>
          <seg id="b.2TI.2.20" type="verse"> In en grot Hus awer is nich blot golden un sülvern Geschirr, sonnern ok holten un steenern, un wek to Ehren, wek to Schann.</seg>
          <seg id="b.2TI.2.21" type="verse"> Wenn nu Jemand sik vun son Lüd rein hollt, de ward en hilligmakt Fatt wesen to de Ehr, vun den Husherrn brukt, un to all gude Wark bereit.</seg>
          <seg id="b.2TI.2.22" type="verse"> Flücht di awer vör de Lüste vun de Jugend, strev awer na de Gerechtigkeit, de Glov, de Leev, den Freden, mit All de den HErrn anropt vun reinen Harten.</seg>
          <seg id="b.2TI.2.23" type="verse"> Awer hang di nich an dörichte un unnütze Fragen, denn du weetst, dat se blot Stried tügt.</seg>
          <seg id="b.2TI.2.24" type="verse"> En Knecht vun den HErrn awer schall nich striedsüchtig wesen, sonnern fründlich gegen Jedereen, düchtig, annern to lehrn, de de Bösen verdregen kann mit Sachtmoth,</seg>
          <seg id="b.2TI.2.25" type="verse"> Un straf de sik upsetten doht, to versöken, ob GOtt se nich dermaleenst Buß geven deiht, de Wahrheit to erkennen,</seg>
          <seg id="b.2TI.2.26" type="verse"> Un wedder nüchtern warrn ut den Düvel sin Strick, vun den se fungen sünd, sin Willen to dohn.</seg>
        </div>
        <div id="b.2TI.3" type="chapter">
          <seg id="b.2TI.3.1" type="verse"> Du schast awer weten, dat in de letzte Dag’ grulige Tieden kamen ward.</seg>
          <seg id="b.2TI.3.2" type="verse"> Denn dar ward Minschen wesen, de vun sik sülvst holt, giezig, ruhmredig, stolt, Lästerers, ehr Öllern ungehorsam, undankbar, ungeistlich.</seg>
          <seg id="b.2TI.3.3" type="verse"> Upsetzig, unversöhnlich, Schänder, liederlich, wild, ungefällig,</seg>
          <seg id="b.2TI.3.4" type="verse"> Verräders, Frevlers, upblast, de de Wollust leever hebbt, as GOtt;</seg>
          <seg id="b.2TI.3.5" type="verse"> De sik den Anschien vun en gottselig Wesen gevt, awer de Kraft darvun leegt se af. Mit son schast du Nicks to dohn hebben.</seg>
          <seg id="b.2TI.3.6" type="verse"> Mank se sünd wek, de sik in de Hüs’ sliekt, de Fruenslüd, de mit Sünd beladen sünd un allerhand Lüst hebbt, gefangen nehmt,</seg>
          <seg id="b.2TI.3.7" type="verse"> Ümmerlos lehrt un doch nich to de Erkenntnis vun de Wahrheit kamt.</seg>
          <seg id="b.2TI.3.8" type="verse"> Gliek awer, as Jannes un Jambres Moses wedderstahn dän, so staht ok düsse gegen de Wahrheit, dat sünd Minschen, de nich recht bi Trost sünd, undüchdig to den Glov.</seg>
          <seg id="b.2TI.3.9" type="verse"> Awer se ward dat nich lang so drieven, denn ehr Dohrheit ward apenbar warrn Jedereen, gliek as jener ehr weer.</seg>
          <seg id="b.2TI.3.10" type="verse"> Du awer hest erfahrn min Lehr, min Wies’, min Meenung, min Glov, min Langmoth, min Leev, min Geduld,</seg>
          <seg id="b.2TI.3.11" type="verse"> Min Verfolgung, min Lieden, de ik utstahn hef in Antiochien, in Ikonien, in Lystra, wat för Verfolgung ik dar uttostahn harr, un ut All dat hett de HErr mi erlöst.</seg>
          <seg id="b.2TI.3.12" type="verse"> Un All, de gottselig leven wöllt mutt Verfolgung utstahn.</seg>
          <seg id="b.2TI.3.13" type="verse"> Mit de bösen un verföhrerischen Minschen awer ward dat je länger je duller, se verföhrt un ward verföhrt.</seg>
          <seg id="b.2TI.3.14" type="verse"> Du schast awer in dat blieven, wat du lehrt hest un di anvertrut is, tomal du weten deihst, vun wen du dat lehrt hest.</seg>
          <seg id="b.2TI.3.15" type="verse"> Un wiel du vun lütt up de hillige Schrift weten deihst, kann desülvige di klok maken to de Seligkeit, dörch de Glov an Christus JEsus.</seg>
          <seg id="b.2TI.3.16" type="verse"> Denn all Schrift, vun GOtt ingeven, döcht wat to de Lehr, to de Straf, to de Beterung, to de Tüchtigung in Gerechtigkeit;</seg>
          <seg id="b.2TI.3.17" type="verse"> Dat en Minsch GOttes vullkamen is, geschickt to alle gude Wark.</seg>
        </div>
        <div id="b.2TI.4" type="chapter">
          <seg id="b.2TI.4.1" type="verse"> So betüg ik nu vör GOtt un den HErrn JEsus Christus, de dar kamen ward to richten de Lebendigen un de Doden mit Sin Erschienung un mit Sin Riek.</seg>
          <seg id="b.2TI.4.2" type="verse"> Predig dat Wort, lat nich na, dat mag to rechte Tied oder to Untied wesen; straf, drau, vermahn mit all Geduld un Lehr.</seg>
          <seg id="b.2TI.4.3" type="verse"> Denn dat ward en Tied wesen, wa se de gesunde Lehr nich lieden ward, sonnern na ehr egen Lüst ward se sik Lehrers upladen, na de ehr Ohren jöken doht.</seg>
          <seg id="b.2TI.4.4" type="verse"> Un ward de Ohren vun de Wahrheit kehrn un sik na de Fabeln hen wenden.</seg>
          <seg id="b.2TI.4.5" type="verse"> Du schast awer allerwärts nüchtern wesen, erdräg dat Öwel un doh dat Wark vun en evangelischen Prediger, un richt din Amt redlich ut.</seg>
          <seg id="b.2TI.4.6" type="verse"> Denn ik ward all opfert, un de Tied, dar ik afscheeden warr, is up de Neeg.</seg>
          <seg id="b.2TI.4.7" type="verse"> Ik hef en guden Kampf kämpft, ik hef den Lop vullbrocht, ik hef den Glov fastholn.</seg>
          <seg id="b.2TI.4.8" type="verse"> Vun nu af an is de Gerechtigkeit ehr Kron för mi henleggt, de mi de HErr, de gerechte Richter, an jenen Dag geven ward, nich awer mi alleen, sonnern All, de Sin Erschienung leef hebbt.</seg>
          <seg id="b.2TI.4.9" type="verse"> Süh to, dat du bald na mi her kamen deihst.</seg>
          <seg id="b.2TI.4.10" type="verse"> Denn Demas hett mi verlaten un düsse Welt leef gewunnen un is na Thessalonich trocken, Cresens na Galatien, Titus na Dalmatien.</seg>
          <seg id="b.2TI.4.11" type="verse"> Lukas is alleen bi mi. Markus nimm to di hen un bring em mit, denn he is mi nützlich ton Deenst.</seg>
          <seg id="b.2TI.4.12" type="verse"> Tychikus hef ik na Ephesus hen schickt.</seg>
          <seg id="b.2TI.4.13" type="verse"> Den Mantel, den ik in Troas bi Carpus leet, bring mit, wenn du kamen deihst, un de Böker, besonners dat Pergament.</seg>
          <seg id="b.2TI.4.14" type="verse"> Alexander, de Smid, hett mi veel Böses dahn, de HErr ward em na sin Wark betalen.</seg>
          <seg id="b.2TI.4.15" type="verse"> Vör den nimm du di ok in Acht, denn he hett unse Wör’ stark wedderspraken.</seg>
          <seg id="b.2TI.4.16" type="verse"> In min eerste Verantwordung hett Nüms mi bistahn, sonnern se leeten mi All in Stich. Dat schall se awer nich torekent warrn.</seg>
          <seg id="b.2TI.4.17" type="verse"> De HErr awer hett mi bistahn un mi stark makt, up dat dörch mi de Predigt bestätigt war un alle Heiden dat hörn dän. Un ik bün erlöst ut den Löwen sin Rachen.</seg>
          <seg id="b.2TI.4.18" type="verse"> De HErr awer ward mi erlösen vun all Öwel un uthelpen to Sin himmlische Riek; den wes’ Ehr vun Ewigkeit to Ewigkeit! Amen.</seg>
          <seg id="b.2TI.4.19" type="verse"> Gröt’ Prisca un Aquilas, un Onesiphorus sin Hus.</seg>
          <seg id="b.2TI.4.20" type="verse"> Erastus bleev in Corinth, Trophimus awer leet ik krank in Miletus.</seg>
          <seg id="b.2TI.4.21" type="verse"> Süh to, dat du vör den Winter kamen deihst. Eubulus, Pudens, Linus, Claudia un all de Bröder gröt’ di.</seg>
          <seg id="b.2TI.4.22" type="verse"> De HErr JEsus wes’ mit din Geist! De Gnad wes’ mit ju! Amen.</seg>
        </div>
      </div>
      <div id="b.TIT" type="book">
        <div id="b.TIT.1" type="chapter">
          <seg id="b.TIT.1.1" type="verse"> Paulus, GOtt Sin Knecht, un een vun JEsus Christus Sin Apostel, to GOtt Sin Utwählten ehrn Glov un de Erkenntnis vun de Wahrheit to de Gottesfurcht,</seg>
          <seg id="b.TIT.1.2" type="verse"> In de Hoffnung up dat ewige Leven, wat toseggt hett, GOtt, de nich leegen deiht, vör de Welt ehr Tied,</seg>
          <seg id="b.TIT.1.3" type="verse"> Awer apenbart hett to Sin Tied Sin Wort dörch de Predigt, de mi anvertrut is, na GOtt, unsen HEiland Sin Befehl:</seg>
          <seg id="b.TIT.1.4" type="verse"> An Titus, min rechtschaffen Söhn na unse beide Glov, Gnad, Barmhartigkeit, Freden vun GOtt, den Vader un den HErrn JEsus Christus, unsen HEiland!</seg>
          <seg id="b.TIT.1.5" type="verse"> Darum leet ik di up Kreta, dat du schast to End bringen, wa ik dat laten harr un besetten de Städ umher mit Öllsten, as ik di befahlen harr;</seg>
          <seg id="b.TIT.1.6" type="verse"> Wo Een is unsträflich, Een Fru ehr Mann, de glövige Kinner hett, nich berüchtigt, dat se liederlich un ungehorsam sünd.</seg>
          <seg id="b.TIT.1.7" type="verse"> Denn en Bischof schall unsträflich wesen, as een vun GOtt Sin Husholers, nich eegensinnig, tornig, keen Wiensüper, nich puchen, keen unehrlich Geschäft drieven;</seg>
          <seg id="b.TIT.1.8" type="verse"> Sonnern gastfrie, dat Gude leef hebben, züchtig, gerecht, hillig, keusch,</seg>
          <seg id="b.TIT.1.9" type="verse"> Un sik an dat Wort holen, dat gewiß is un lehrn kann, up dat he mächtig is, to vermahnen dörch de gesunde Lehr, un to strafen den, de weddersprickt.</seg>
          <seg id="b.TIT.1.10" type="verse"> Denn dar sünd veele freche un unnütze Snackers un Verföhrers, besonders de ut de Besniedung;</seg>
          <seg id="b.TIT.1.11" type="verse"> Weke man dat Mul stoppen mutt, de dar ganze Hüs’ afwend un lehrt, wat Nicks döcht, för schändlichen Gewinn.</seg>
          <seg id="b.TIT.1.12" type="verse"> Een vun se hett seggt, ehr eegen Prophet: De Kreters sünd ümmer Lögners, leege Deerder, un fule Bük.</seg>
          <seg id="b.TIT.1.13" type="verse"> Düt Tügnis is wahr. Wegen de Sak schast du se scharp strafen, up dat se gesund in de Glov sünd.</seg>
          <seg id="b.TIT.1.14" type="verse"> Un nich achten doht up de jüdischen Fabeln un Minschengebote, de sik vun de Wahrheit afwenden doht.</seg>
          <seg id="b.TIT.1.15" type="verse"> För de Reinen is Allns rein, för de Unreinen awer un Unglövigen is Nicks rein, sonnern unrein is beides, ehr Sinn un Geweten.</seg>
          <seg id="b.TIT.1.16" type="verse"> Se seggt, se erkennt GOtt, awer mit ehr Warke straft se dat Lögen, denn se sünd en Gruel vör GOtt, un gehorcht nich un sünd to all gude Wark undüchtig.</seg>
        </div>
        <div id="b.TIT.2" type="chapter">
          <seg id="b.TIT.2.1" type="verse"> Du awer schast reden, as sik dat hört na de gesunde Lehr.</seg>
          <seg id="b.TIT.2.2" type="verse"> De Olen schüllt nüchtern wesen, ehrbar, züchtig, gesund in den Glov, in de Leev, in de Geduld;</seg>
          <seg id="b.TIT.2.3" type="verse"> De olen Fruens gliekerwies, dat se sik upföhrt, as dat de Hilligen tokummt, keen Lästermüler wesen, keen Wiensüpers, gude Lehrerinnen;</seg>
          <seg id="b.TIT.2.4" type="verse"> Se schüllt de jungen Fruens lehrn, ehrbar to wesen, ehr Manns un ehr Kinner leef to hebben,</seg>
          <seg id="b.TIT.2.5" type="verse"> Se schüllt sittsam wesen, keusch, hüslich, gut, ehr Mannslüd unnerdahn, up dat GOtt Sin Wort nich verlästert ward.</seg>
          <seg id="b.TIT.2.6" type="verse"> Gliekerwies schast du de jungen Mannslüd vermahnen, dat se ehrbar sünd.</seg>
          <seg id="b.TIT.2.7" type="verse"> Allerwärts awer stell di sülvst to en Vörbild vun gude Warke, mit unverfälschte Lehr, mit Ehrbarkeit,</seg>
          <seg id="b.TIT.2.8" type="verse"> Mit en gesund, unanfechtbar Wort, up dat de Wedderstrevende sik scham un keen Orsak hef, Leeges vun uns to seggen.</seg>
          <seg id="b.TIT.2.9" type="verse"> De Knechte, dat se ehr Herrschaft unnerdahn sünd, in all Ding to Gefalln levt un nich gegenan blefft,</seg>
          <seg id="b.TIT.2.10" type="verse"> Nicks veruntrut, sonnern ümmer rechte True bewiest, up dat se GOtt, unsen HEiland Sin Lehr in all Stück zieren doht.</seg>
          <seg id="b.TIT.2.11" type="verse"> Denn GOtt Sin heilsame Gnad is för alle Minschen upgahn;</seg>
          <seg id="b.TIT.2.12" type="verse"> Un tüchtigt uns, dat wi schüllt nalaten dat ungöttliche Wesen un de weltliche Lust, un züchtig, gerecht un gottselig leven in de Welt,</seg>
          <seg id="b.TIT.2.13" type="verse"> Un töven up de selige Hoffnung un dat Erschienen vun den groten GOtt un unsen HEiland, JEsus Christus Sin Herrlichkeit,</seg>
          <seg id="b.TIT.2.14" type="verse"> De Sik Sülvst vör uns geven hett, up dat He uns erlösen dä vun all Ungerechtigkeit un Sik Sülvst rein mak en Volk to Sin Eegendom, dat ivrig weer to gude Warke.</seg>
          <seg id="b.TIT.2.15" type="verse"> So wat schast du reden un vermahnen un mit ganzen Ernst strafen. Lat di vun keen verachten.</seg>
        </div>
        <div id="b.TIT.3" type="chapter">
          <seg id="b.TIT.3.1" type="verse"> Du schast se erinnern, dat se de Fürsten un de Obrigkeit unnerdahn un gehorsam to all gude Warke bereit sünd,</seg>
          <seg id="b.TIT.3.2" type="verse"> Nüms slecht makt, keen Stried anfangt, Sachtmödigkeit bewiest gegen alle Minschen.</seg>
          <seg id="b.TIT.3.3" type="verse"> Denn wi weern fröher ok unklok, ungehorsam, verbiestert, de Lust un allerhand Wollust deenend, un wandelten in Bosheit un Nied un haßten uns enanner.</seg>
          <seg id="b.TIT.3.4" type="verse"> Dar awer keem GOtt unsen HEiland Sin Fründlichkeit un Minschenfründlichkeit:</seg>
          <seg id="b.TIT.3.5" type="verse"> Nich wegen de Gerechtigkeit ehr Wark, de wi dahn harrn, sonnern na Sin Barmhartigkeit mak He uns selig dörch dat Bad vun de Weddergeburt un dat Vernien dörch den hilligen GEist,</seg>
          <seg id="b.TIT.3.6" type="verse"> Den He utgaten hett öwer uns in Hüll un Füll dörch JEsus Christus, unsen HEiland;</seg>
          <seg id="b.TIT.3.7" type="verse"> Up dat wi dörch den Sin Gnad gerecht un Arven vun dat ewige Leven sünd na de Hoffnung;</seg>
          <seg id="b.TIT.3.8" type="verse"> Dat is ganz gewiß wahr. Dat schast du fast lehrn, up dat de an GOtt glövig warn sünd, in en Stand vun gude Warke funnen ward. All düt is de Minschen gut un nützlich.</seg>
          <seg id="b.TIT.3.9" type="verse"> Du schast Nicks to dohn hebben mit döricht Fragen, Geslechtsregister, Kiev un Striederien in dat Gesetz, denn se sünd unnütz un dögt Nicks.</seg>
          <seg id="b.TIT.3.10" type="verse"> Gev di nich mit en ketzerisch Minsch af, wenn he een oder twee Mal vermahnt is,</seg>
          <seg id="b.TIT.3.11" type="verse"> Du schast weten, dat so Een verkehrt is un sündigen deiht, as een de sik sülvst verordeelt hett.</seg>
          <seg id="b.TIT.3.12" type="verse"> Wenn ik Artemas oder Tychicus to di hen schicken warr, so mak dat du na Nikopolis to mi kummst, denn ik hef beslaten, den Winter öwer dar to blieven.</seg>
          <seg id="b.TIT.3.13" type="verse"> Zenas, den Schriftgelehrten, un Apollos, schick bald af un sorg, dat se Nicks fehln deiht.</seg>
          <seg id="b.TIT.3.14" type="verse"> Lat awer de Unsen lehrn, dat se in den Stand vun gude Warke sik finnen lat, wa se nödig sünd, up dat se nich unfruchtbar funnen ward.</seg>
          <seg id="b.TIT.3.15" type="verse"> All, de bi mi sünd, gröt’ di. Gröt All, de uns in de Glov leef hebbt. De Gnad wes’ mit ju all! Amen.</seg>
        </div>
      </div>
      <div id="b.PHM" type="book">
        <div id="b.PHM.1" type="chapter">
          <seg id="b.PHM.1.1" type="verse"> Paulus, Christus JEsus Sin Gefangene, un Timotheus, de Broder an den leeven Philemon, unsen Helper,</seg>
          <seg id="b.PHM.1.2" type="verse"> Un an de leeve Appia un Archippus, unsen Mitstrieder, un an de Gemeen in din Hus.</seg>
          <seg id="b.PHM.1.3" type="verse"> Gnade wes’ mit ju un Freden vun GOtt, unsen Vader, un den HErrn JEsus Christus!</seg>
          <seg id="b.PHM.1.4" type="verse"> Ik dank min GOtt un denk an ju ahn Unnerlat in min Gebet.</seg>
          <seg id="b.PHM.1.5" type="verse"> Na dat, wat ik hörn doh vun de Leev un de Glov, de du hest an den HErrn JEsus un an alle Hilligen,</seg>
          <seg id="b.PHM.1.6" type="verse"> Dat din Glov, den wi tosamen hebbt, in di kräftig ward dörch Erkenntnis vun all dat Gude, dat ji hebbt in Christus JEsus.</seg>
          <seg id="b.PHM.1.7" type="verse"> Wi hebbt awer grote Freud un Trost an din Leev, denn de Hilligen ehr Harten sünd erquickt dörch di, leeve Broder.</seg>
          <seg id="b.PHM.1.8" type="verse"> Darum, obgliek ik grote Freudigkeit in Christus hef, di to befehln, wat sik schickt;</seg>
          <seg id="b.PHM.1.9" type="verse"> So will ik doch wegen de Leev blot vermahnen, obgliek ik so Een bün as ik bün, ik meen en ole Paulus, nu awer ok noch JEsus Christus Sin Gefangene.</seg>
          <seg id="b.PHM.1.10" type="verse"> Ik vermahn di also wegen min Söhn Onesimus, den ik tügt hef in min Band’n,</seg>
          <seg id="b.PHM.1.11" type="verse"> Weke insmal di unnütz, nu awer di un mi wat nütz is, den hef ik wedder henschickt.</seg>
          <seg id="b.PHM.1.12" type="verse"> Nimm em up as weer he min egen Hart.</seg>
          <seg id="b.PHM.1.13" type="verse"> Denn ik wull em bi mi beholn, dat he mi an din Stell deenen dä in de Band’n vun dat Evangelium;</seg>
          <seg id="b.PHM.1.14" type="verse"> Awer ahn din Willn wull ik Nicks dohn, up dat din Woldaht nich dwungen, sonnern friewillig bi mi bliev.</seg>
          <seg id="b.PHM.1.15" type="verse"> Vellicht is he awer darum en Tied lang vun di af kamen, dat du em ewig wedder krigst,</seg>
          <seg id="b.PHM.1.16" type="verse"> Nu nich mehr as en Knecht, sonnern mehr as en Knecht, en leeve Broder, besonners för mi, wa veel mehr awer för di, sowol na dat Fleesch, as in den HErrn!</seg>
          <seg id="b.PHM.1.17" type="verse"> Wenn du mi för din Gesellen holn deihst, so kannst du em as mi sülvst annehmen.</seg>
          <seg id="b.PHM.1.18" type="verse"> Hett he di awer Schaden dahn, oder is he di wat schuldig, dat kannst du mi anreken.</seg>
          <seg id="b.PHM.1.19" type="verse"> Ik, Paulus, hef dat schreven mit min Hand, ik will dat betalen. Ik bruk wol nich to seggen, dat du di sülvst mi schuldig büst.</seg>
          <seg id="b.PHM.1.20" type="verse"> Ja, leeve Broder, günn mi, dat ik an di min Vergnögen hef in den HErrn, erquick min Hart in den HErrn!</seg>
          <seg id="b.PHM.1.21" type="verse"> Ik hef mi up din Glov verlaten, wenn ik düt schrieven doh, denn ik weet, du warrst mehr dohn, as ik segg.</seg>
          <seg id="b.PHM.1.22" type="verse"> Mak mi denn ok de Harbarg torecht, denn ik höp, dat ik dörch ju Gebet ju schenkt warr.</seg>
          <seg id="b.PHM.1.23" type="verse"> Epaphras, min Mitgefangen in Christus JEsus,</seg>
          <seg id="b.PHM.1.24" type="verse"> Markus, Aristarchus, Demas, Lucas, min Helpmaten, gröt’ di.</seg>
          <seg id="b.PHM.1.25" type="verse"> Unsen HErrn JEsus Christus Sin Gnad wes’ mit ju Geist! Amen.</seg>
        </div>
      </div>
      <div id="b.1PE" type="book">
        <div id="b.1PE.1" type="chapter">
          <seg id="b.1PE.1.1" type="verse"> Petrus, een vun JEsus Christus Sin Apostels, an de erwählten Fremden hen un her in Pontus, Galatien, Cappadocien, Asien un Bithynien,</seg>
          <seg id="b.1PE.1.2" type="verse"> Na GOtt den Vader Sin Vörsehung, dörch de Hilligung vun den GEist, to den Gehorsam un de Besprengung vun JEsus Christus Sin Blod. GOtt gev ju veel Gnad un Freden!</seg>
          <seg id="b.1PE.1.3" type="verse"> Lavt wes’ GOtt un uns’ HErrn JEsus Christus Sin Vader, de uns na Sin grot Barmhartigkeit weddergebarn hett to en lebendige Hoffnung, dörch JEsus Christus Sin Uperstahung vun de Doden,</seg>
          <seg id="b.1PE.1.4" type="verse"> To en Arvdeel, dat niemals vergeiht, nich besmutzt is, un nich verwelken deiht, dat in den Himmel upbewahrt ward för uns,</seg>
          <seg id="b.1PE.1.5" type="verse"> Ju, de ji ut GOtt Sin Macht dörch de Glov bewahrt ward för de Seligkeit, de torecht makt is, dat se apenbar ward in de letzte Tied,</seg>
          <seg id="b.1PE.1.6" type="verse"> In weke ji ju freun ward, dat ji em en lütte Tied (wo dat sien schall) trurig sünd in allerhand Anfechtung,</seg>
          <seg id="b.1PE.1.7" type="verse"> Up dat ju Glov rechtschaffen un veel köstlicher funnen ward, as dat vergänglich Gold, dat dörch dat Füer as echt funnen ward, to Lof, Pries un Ehr, wenn nu apenbart ward JEsus Christus,</seg>
          <seg id="b.1PE.1.8" type="verse"> Den ji nich sehn un doch leef hebbt un nu an Em gloven doht, ahn Em to sehn, so ward ji vergnögt wesen mit unutspreklich un herrliche Freud,</seg>
          <seg id="b.1PE.1.9" type="verse"> Un dat End vun ju Glov kriegen, nämlich de Seelen ehr Seligkeit.</seg>
          <seg id="b.1PE.1.10" type="verse"> Na weke Seligkeit söcht hebbt de Propheten, de vun de tokünftig Gnad up ju propheziet hebbt,</seg>
          <seg id="b.1PE.1.11" type="verse"> Un hebbt grüvelt, up wek un wat för en Tied hendüdt Christus Sin GEist, de in ehr weer un vörut betügt hett de Lieden, de in Christus sünd un de Herrlichkeit naher,</seg>
          <seg id="b.1PE.1.12" type="verse"> Weke dat apenbart is. Denn se hebbt dat nich för sik sülvst, sonnern för uns apenbart, wat ju nu verkündigt is vun de, de ju dat Evangelium verkündigt hebbt, dörch den hilligen GEist vun den Himmel schickt, wona ok de Engel begierig sünd, rin to sehn.</seg>
          <seg id="b.1PE.1.13" type="verse"> Darum schört’ up ju Gemöth sin Lenden, west nüchtern un sett ju Hoffnung ganz up de Gnad, de ju anbaden ward dörch de Apenbarung vun JEsus Christus,</seg>
          <seg id="b.1PE.1.14" type="verse"> As gehorsame Kinner, un stellt ju nich so as fröher, as ji in Unwetenheit na de Lust leven dä’t;</seg>
          <seg id="b.1PE.1.15" type="verse"> Sonnern na den, de ju beropen hett un hillig is, west ok ji hillig in ju ganzen Wandel.</seg>
          <seg id="b.1PE.1.16" type="verse"> Denn dar steiht schreven: Ji schüllt hillig wesen, denn ik bün hillig.</seg>
          <seg id="b.1PE.1.17" type="verse"> Un tomal ji den as Vader anropen doht, de ahn Ansehn vun de Person richten deiht, na Jedereen sin Wark, so föhrt ju Wandel so lang ji hier wallen doht, mit Furcht;</seg>
          <seg id="b.1PE.1.18" type="verse"> Un ji schüllt weten, dat ji nich mit vergänglich Sülver oder Gold erlöst sünd vun ju nicksnutzigen Wandel na de Vaders ehr Wies;</seg>
          <seg id="b.1PE.1.19" type="verse"> Sonnern mit dat düre Blod vun Christus, as en unschüllig Lamm, dat keen Smutzplacken hett;</seg>
          <seg id="b.1PE.1.20" type="verse"> De twar vörher utsehn is, ehr noch de Grund vun de Welt leggt weer, awer apenbart in de letzte Tied wegen ju,</seg>
          <seg id="b.1PE.1.21" type="verse"> De ji dörch Em an GOtt gloven doht, de Em uperweckt hett vun de Doden, un Em de Herrlichkeit geven, up dat ji Glov un Hoffnung up GOtt hebben doht.</seg>
          <seg id="b.1PE.1.22" type="verse"> So reinigt nu ju Seelen in den Gehorsam vör de Wahrheit dörch den GEist, to Broderleev ahn Falsch, un hebbt enanner brünstig leef ut reinen Harten,</seg>
          <seg id="b.1PE.1.23" type="verse"> As de vun nien gebarn sünd, nich ut vergänglich, sonnern ut unvergänglich Samen, ik meen ut dat lebendig Wort vun GOtt, dat ewiglich blieven deiht.</seg>
          <seg id="b.1PE.1.24" type="verse"> Denn all Fleesch is as Gras un all de Minschen ehr Herrlichkeit as dat Gras sin Blom. Dat Gras is verdrögt un de Blom is affulln.</seg>
          <seg id="b.1PE.1.25" type="verse"> Awer den HErrn Sin Wort blift in Ewigkeit. Dat is awer dat Wort, dat mank ju verkündigt is.</seg>
        </div>
        <div id="b.1PE.2" type="chapter">
          <seg id="b.1PE.2.1" type="verse"> So leggt nu af all Bosheit un allen Bedrug, un Heuchelie, un Nied, un all böse Nareden;</seg>
          <seg id="b.1PE.2.2" type="verse"> Un west recht begierig na de vernünftige, unverfälschte Melk, as de niegebaren Kinner, up dat ji dörch düsse wassen doht;</seg>
          <seg id="b.1PE.2.3" type="verse"> Wenn ji nu doch smeckt hebbt, dat de HErr fründlich is,</seg>
          <seg id="b.1PE.2.4" type="verse"> To den ji henkamen sünd, as na den lebendigen Steen, de vun de Minschen wegsmeten, awer bi GOtt utwählt un köstlich is.</seg>
          <seg id="b.1PE.2.5" type="verse"> Un ok ji, as de lebendigen Steen, bu’t ju to en geistlich Hus un to en hillig Presterdom, to opfern geistlich Opfer, de GOtt angenehm sünd, dörch JEsus Christus.</seg>
          <seg id="b.1PE.2.6" type="verse"> Darum steiht in de Schrift: Süh dar, Ik legg en utwählten, köstlichen Ecksteen in Zion, un un wokeen an Em glovt, de schall nich to Schann warrn.</seg>
          <seg id="b.1PE.2.7" type="verse"> För ju, de ji gloven doht, is he köstlich, för de Unglövigen awer is de Steen, den de Bulüd wegsmeten hebbt, un ton Ecksteen warn is,</seg>
          <seg id="b.1PE.2.8" type="verse"> En Steen, an den se sik stöt un en Fels, an den se Argernis nehmt, de sik an dat Wort stöten doht, un nich daran glovt, warup se gründt sünd.</seg>
          <seg id="b.1PE.2.9" type="verse"> Ji awer sünd dat uterwählte Geslecht, dat königlich Presterdom, dat hillige Volk, dat Volk vun dat Egendom, up dat ji verkündigen schüllt den sin Tugenden, de ju beropen hett vun de Düsternis to Sin wunnerbar Licht.</seg>
          <seg id="b.1PE.2.10" type="verse"> De ji vörher nich en Volk weert, nu awer GOtt Sin Volk sünd un vörher nich in Gnaden weert, nu awer in Gnaden sünd.</seg>
          <seg id="b.1PE.2.11" type="verse"> Leeve Bröder, ik vermahn ju, as de Pilgrims in de Fremde, holt ju vun fleeschliche Lüste, de gegen de Seel striedt, af;</seg>
          <seg id="b.1PE.2.12" type="verse"> Un föhrt ju gut up mank de Heiden, up dat de, de ju slecht maken doht, as weert ji Öveldoers, ju gude Warke seht un GOtt priest, wenn dat an den Dag kamen ward.</seg>
          <seg id="b.1PE.2.13" type="verse"> West unnerdahn all minschliche Ordnung, den HErrn Sin wegen, mag dat den König, as den Böwersten wesen,</seg>
          <seg id="b.1PE.2.14" type="verse"> Oder de Stattholer, as de schickt sünd vun Em to Rach öwer de, de Övel doht un to Lof för de Frommen.</seg>
          <seg id="b.1PE.2.15" type="verse"> Denn dat is GOtt Sin Will, dat ji mit Woldohn de dörichten Minschen ehr Unwetenheit tostoppt.</seg>
          <seg id="b.1PE.2.16" type="verse"> As de Frien, un nich as harrn ji de Frieheit as en Dek för de Bosheit, sonnern as GOttes Knecht.</seg>
          <seg id="b.1PE.2.17" type="verse"> Doht Jedereen Ehr an. Hebbt de Bröder leef. Fürcht GOtt. Ehrt den König.</seg>
          <seg id="b.1PE.2.18" type="verse"> Ji Knechte, west ju Herrn unnerdahn mit alle Furcht, nich blot de guden un gelinden, sonnern ok de wunnerlichen.</seg>
          <seg id="b.1PE.2.19" type="verse"> Denn dat is Gnad, wenn Jemand wegen dat Geweten vör GOtt dat Unrecht litt un dat Övel utsteiht.</seg>
          <seg id="b.1PE.2.20" type="verse"> Denn wat is dat för en Ehr, wenn ji wegen Missedaht Släg kriegen doht? Awer wenn ji wegen Woldaht wat utstaht un utholt, dat is Gnad bi GOtt.</seg>
          <seg id="b.1PE.2.21" type="verse"> Denn darto sünd ji beropen, wiel ok Christus för uns leden hett un uns en Vörbild laten hett, dat ji schüllt nafolgen Sin Fotsporen;</seg>
          <seg id="b.1PE.2.22" type="verse"> De keen Sünd dahn hett, is ok keen Bedrug in Sin Mund funnen;</seg>
          <seg id="b.1PE.2.23" type="verse"> De nich wedder schelln dä, wenn He schulln war, nich drauen dä, as He lieden muß, sonnern öwerleet dat Em, de recht richten deiht;</seg>
          <seg id="b.1PE.2.24" type="verse"> De sülvst uns Sünden opfert hett an Sin Lief up dat Holt, up dat wi, afstorven vun de Sünd, för de Gerechtigkeit levt; dörch den Sin Wunden wi heel warn sünd.</seg>
          <seg id="b.1PE.2.25" type="verse"> Denn ji weert as verbisterte Schap, awer ji sünd nu bekehrt to den Harr un Bischof vun ju Seelen.</seg>
        </div>
        <div id="b.1PE.3" type="chapter">
          <seg id="b.1PE.3.1" type="verse"> Gliekerwies schüllt de Fruens ehr Mannslüd unnerdahn wesen, up dat ok de, de nich an dat Wort gloven doht, dörch de Fruens ehr Wandel ahn Wort wunnen ward,</seg>
          <seg id="b.1PE.3.2" type="verse"> Wenn se anseht ehrn keuschen Wandel in de Furcht.</seg>
          <seg id="b.1PE.3.3" type="verse"> De Fruens ehr Staat schall nich butenup wesen mit Haarflechten, mit Goldbehang oder mit schöne Klederdracht,</seg>
          <seg id="b.1PE.3.4" type="verse"> Sonnern ehr Staat schall wesen dat Hart sin verborgene Minsch mit sanften un stillen Geist, denn so wat mag GOtt geern lieden.</seg>
          <seg id="b.1PE.3.5" type="verse"> Denn so hebbt sik in fröhern Tieden de hilligen Fruens smückt, de ehr Hoffnung up GOtt setten dän un ehr Mannslüd unnerdahn weern.</seg>
          <seg id="b.1PE.3.6" type="verse"> So as Sarah Abraham unnerdahn weer un em Herr heeten dä, weke ehr Döchter ji warn sünd, wenn ji wol doht un nich so blöd sünd.</seg>
          <seg id="b.1PE.3.7" type="verse"> Ebenso ok ji Mannslüd, wahnt bi se mit Vernunft un gevt dat Wief, as dat swachste Warktüg, sin Ehr, as se ok de Gnad vun dat Leven mitarven doht, up dat ju Gebete nich upholn ward.</seg>
          <seg id="b.1PE.3.8" type="verse"> Toletzt awer west alltosamen vun glieken Sinn, mitliedig, bröderlich, barmhartig, fründlich.</seg>
          <seg id="b.1PE.3.9" type="verse"> Vergellt nich Leeg’s mit Leeg’s, oder Schelln mit Schelln, sonnern segent leever, denn ji schüllt weten, dat ji darto beropen sünd, den Segen to arven.</seg>
          <seg id="b.1PE.3.10" type="verse"> Denn wokeen leven will un gude Dag’ sehn, de hol sin Mund, dat he nich wat Leeges reden deiht un lat nicks Bedregliches öwer sin Lippen kamen.</seg>
          <seg id="b.1PE.3.11" type="verse"> He wend sik vun dat Leege af un doh Gudes, he sök Freden un strev em na.</seg>
          <seg id="b.1PE.3.12" type="verse"> Denn den HErrn Sin Ogen markt de Gerechten, un Sin Ohren hört up ehr Gebet, awer den HErrn Sin Angesicht is gegen de, de wat Leeges doht.</seg>
          <seg id="b.1PE.3.13" type="verse"> Un wokeen kann ju Schaden dohn, wenn ji ju an dat Gude holt?</seg>
          <seg id="b.1PE.3.14" type="verse"> Un wenn ji ok wegen de Gerechtigkeit wat uttostahn hebbt, so sünd ji doch selig. West awer nich bang vör ehr Trutzen un verfehrt ju nich.</seg>
          <seg id="b.1PE.3.15" type="verse"> Ji schüllt awer GOtt den HErrn in ju Harten hilligen. West awer to alle Tieden bereit, Jedereen to antworden, de dar Grund förrert vun de Hoffnung, de in ju is.</seg>
          <seg id="b.1PE.3.16" type="verse"> Un dat mit Sachtmodigkeit un Furcht un hebbt en gud Geweeten, up dat de, de ju slecht maken doht, as weert ji Öveldoers, to Schann ward, dat se schimpt hebbt up ju guden Wandel in Christus.</seg>
          <seg id="b.1PE.3.17" type="verse"> Denn dat is beter, wenn GOtt dat so will, dat wi wegen Gudes dohn wat utholn doht, as wegen Öwel dohn.</seg>
          <seg id="b.1PE.3.18" type="verse"> Denn ok Christus hett eenmal för uns’ Sünden leden, de Gerechte för de Ungerechten, up dat He uns to GOtt henbringen dä, un is dod makt warn na dat Fleesch, awer lebendig makt na den Geist.</seg>
          <seg id="b.1PE.3.19" type="verse"> In densülvigen is He ok hengahn un hett predigt vör de Geister in dat Gefängnis,</seg>
          <seg id="b.1PE.3.20" type="verse"> De fröher nich gloven dän, as GOtt noch tövte un Geduld harr to Noah sin Tied, as se de Arch torüsten dän, in weke wenige, dat heet acht Seelen, rett warn sünd dörch dat Water;</seg>
          <seg id="b.1PE.3.21" type="verse"> Wat nu uns ok selig makt in de Döp, de dörch de Sündflot andüt is, nich dat Afdohn vun Unflath an dat Fleesch, sonnern den Bund vun en gud Geweeten mit GOtt dörch JEsus Christus Sin Uperstahung;</seg>
          <seg id="b.1PE.3.22" type="verse"> De to GOtt Sin rechte Hand in den Himmel fahrn is, wo Em de Engels un de Gewalten un de Kräfte unnerdänig warn sünd.</seg>
        </div>
        <div id="b.1PE.4" type="chapter">
          <seg id="b.1PE.4.1" type="verse"> Wiel nu Christus in dat Fleesch Veel för uns leden hett, so wapent ju mit densülvigen Sinn, denn de ant Fleesch leden hett, de lett na to sündigen.</seg>
          <seg id="b.1PE.4.2" type="verse"> Up dat so lang as ji noch dat Fleesch leven doht, ji nich na de Lüst vun Minschen, sonnern na GOtt Sin Willn levt.</seg>
          <seg id="b.1PE.4.3" type="verse"> Denn dat is genog, dat wi de Tied, de nu vöröwergahn is vun unse Leven tobrocht hebbt na de Heiden ehr Willn, dar wi wandeln dän in Untucht, Lüsten, Drunk, Freten, Supen, in gruliche Afgötterie.</seg>
          <seg id="b.1PE.4.4" type="verse"> Se wunnert sik, dat ji nich mit se lopen doht in datsülvige wüste, unordentliche Wesen, darum lästert se ju.</seg>
          <seg id="b.1PE.4.5" type="verse"> Se möt awer Rekenschaft afleggen vör den, de bereit is to richten de Lebendigen un de Doden.</seg>
          <seg id="b.1PE.4.6" type="verse"> Denn darto is ok de Doden dat Evangelium verkündigt, up dat se richt ward na den Minschen int Fleesch, awer in den Geist för GOtt leven doht.</seg>
          <seg id="b.1PE.4.7" type="verse"> Dat End vun alle Ding’ is awer neegbi kamen.</seg>
          <seg id="b.1PE.4.8" type="verse"> So west nu mäßig un nüchtern to dat Gebet. Vör alle anner Ding schüllt ji en hartlich Leev de Een to den Annern hebben, denn de Leev deckt ok de Menge vun Sünden.</seg>
          <seg id="b.1PE.4.9" type="verse"> West gastfrie ahn Murren gegen eenanner.</seg>
          <seg id="b.1PE.4.10" type="verse"> Un deent de Een den Annern mit de Gav, de he kregen hett, as de guden Husholers vun GOtt Sin mannigfache Gnad.</seg>
          <seg id="b.1PE.4.11" type="verse"> Wenn Jemand reden deiht, schall he GOtt Sin Wort reden. Wenn Jemand en Amt hett, schall he dat verwalten mit de Macht, de GOtt em darto geven hett, up dat in all Ding GOtt lavt ward dörch JEsus Christus, weken wes’ Ehr un Gewalt vun Ewigkeit to Ewigkeit! Amen.</seg>
          <seg id="b.1PE.4.12" type="verse"> Min Leeven, wunnert ju nich öwer de Hitt, dörch de ji gahn möt, damit ji versöcht ward, as wedderfahr ju wat ganz Sonnerbares;</seg>
          <seg id="b.1PE.4.13" type="verse"> Sonnern freut ju, dat ji gliek as Christus wat to lieden hebbt, up dat ji to de Tied vun de Apenbarung vun Sin Herrlichkeit ju freuen un juchen doht.</seg>
          <seg id="b.1PE.4.14" type="verse"> Selig sünd ji, wenn ji schimpt ward wegen Christus Sin Nam, denn de GEist, de en GEist vun de Herrlichkeit un vun GOtt is, ruht up ju. Bi de Lüd ward he lästert, awer bi ju ward he lavt.</seg>
          <seg id="b.1PE.4.15" type="verse"> Nüms mank ju schall as Mörder, oder Deef, oder Öveldoer, oder as Een, de in en fremde Amt griepen deiht, lieden.</seg>
          <seg id="b.1PE.4.16" type="verse"> Mutt he awer as en Christ lieden, so schall he sik darum nich schamen, he schall in son Fall awer GOtt ehren.</seg>
          <seg id="b.1PE.4.17" type="verse"> Denn dat ward Tied, dat dat Gericht an GOtt Sin Hus anfangen deiht. Wenn nu toeerst an uns, wat ward dat för en End warrn mit de, de an GOtt Sin Evangelium nich glovt hebbt?</seg>
          <seg id="b.1PE.4.18" type="verse"> Un wenn de Gerechte kum erholn ward, wat ward ut den Gottlosen un den Sünner warrn?</seg>
          <seg id="b.1PE.4.19" type="verse"> Darum schüllt de, de na GOtt Sin Willn Veel utstahn möt, wenn se ok wat Gudes doht, Em ehr Seelen anbefehln, as den truen Schöpfer.</seg>
        </div>
        <div id="b.1PE.5" type="chapter">
          <seg id="b.1PE.5.1" type="verse"> De Öllsten, de mank ju sünd, vermahn ik, de Mitöllste un Tüg’ vun de Lieden, de in Christus sünd, un de Deel hett an de Herrlichkeit, de apenbart warrn schall.</seg>
          <seg id="b.1PE.5.2" type="verse"> Höd Christus Sin Heerde, as ju anbefahln is un paßt gud up, nich dwungen, sonnern friewillig; nich wegen schändlichen Gewinn, sonnern ut Hartensgrund.</seg>
          <seg id="b.1PE.5.3" type="verse"> Nich as wenn ji öwer dat Volk herrschen doht, sonnern ward Vörbilder för de Heerde.</seg>
          <seg id="b.1PE.5.4" type="verse"> So ward ji (wenn de Erzharr kamen ward) de unverwelkliche Ehrenkron kriegen. Joh. Pet.</seg>
          <seg id="b.1PE.5.5" type="verse"> Gliekerwies ji jungen Lüd, west unnerdahn de Olln. West alltosamen de een den annern unnerdahn un holt fast an de Demoth. Denn GOtt will Nicks mit de Hochfarigen to dohn hebben, de Demödigen awer gift He Gnad.</seg>
          <seg id="b.1PE.5.6" type="verse"> So makt ju nu ganz lütt unner GOtt Sin gewaltige Hand, up dat He ju grot maken deiht to Sin Tied.</seg>
          <seg id="b.1PE.5.7" type="verse"> All ju Sorg leggt up Em, denn He sorgt för ju.</seg>
          <seg id="b.1PE.5.8" type="verse"> West nüchtern un wakt, denn ju Weddersaker, de Düvel, geiht umher as en brüllende Löw un söcht, wen he öwersluken kann.</seg>
          <seg id="b.1PE.5.9" type="verse"> Gegen den wehrt ju gud in de Glov; un weet, dat desülvigen Lieden öwer ju Bröder in de Welt gaht.</seg>
          <seg id="b.1PE.5.10" type="verse"> De GOtt awer, vun den all Gnad is, de uns beropen hett to Sin ewige Herrlichkeit in Christus JEsus, de ward ju, de ji en lütt Tied to lieden hebbt, vullbereiten, stark un kräftig maken, gründen.</seg>
          <seg id="b.1PE.5.11" type="verse"> Densülvigen wes’ Ehr un Macht vun Ewigkeit to Ewigkeit! Amen.</seg>
          <seg id="b.1PE.5.12" type="verse"> Dörch ju truen Broder Silvanus hef ik, so denk ik, ju en beten schreven, to vermahnen un to betügen, dat dat de rechte Gnad vun GOtt is, in de ji stahn doht.</seg>
          <seg id="b.1PE.5.13" type="verse"> Ju gröt’, de mit ju utwählt sünd to Babylon un min Söhn Marcus.</seg>
          <seg id="b.1PE.5.14" type="verse"> Gröt’ ju, de een den annern, mit den Kuß vun de Leev. Freden wes’ mit ju All, de ji in Christus JEsus sünd! Amen.</seg>
        </div>
      </div>
      <div id="b.2PE" type="book">
        <div id="b.2PE.1" type="chapter">
          <seg id="b.2PE.1.1" type="verse"> Simon Petrus, JEsus Christus Sin Knecht un Apostel, an de, de mit uns densülven düren Glov annahmen hebbt in de Gerechtigkeit, de uns GOtt gift un de HEiland JEsus Christus.</seg>
          <seg id="b.2PE.1.2" type="verse"> GOtt gev ju veel Gnad un Freden dörch de Erkenntnis vun GOtt un JEsus Christus, unsen HErrn.</seg>
          <seg id="b.2PE.1.3" type="verse"> Wiel Sin göttliche Macht uns geven hett Allns, wat to dat Leven un den göttlichen Wandel gehört dörch de Erkenntnis vun den, de uns beropen hett dörch Sin Herrlichkeit un Tugend;</seg>
          <seg id="b.2PE.1.4" type="verse"> Dörch wek uns geven sünd de dürsten un allergrötsten Tosagen, nämlich, dat ji dörch datsülvige Andeel kriegt an de göttliche Natur, wenn ji flücht sünd vör de Welt ehr vergängliche Lust:</seg>
          <seg id="b.2PE.1.5" type="verse"> So wend all ju Fliet daran un bewiest in ju Glov Tugend un in de Tugend Beschedenheit,</seg>
          <seg id="b.2PE.1.6" type="verse"> Un in de Beschedenheit Mäßigkeit, un in de Mäßigkeit Geduld un in de Geduld Gottseligkeit,</seg>
          <seg id="b.2PE.1.7" type="verse"> Un in de Gottseligkeit bröderliche Leev un in de bröderliche Leev allgemeene Leev.</seg>
          <seg id="b.2PE.1.8" type="verse"> Denn wenn all düt rieklich bi ju is, ward dat ju nich ful noch unfruchtbar wesen laten in de Erkenntnis vun unsen HErrn JEsus Christus.</seg>
          <seg id="b.2PE.1.9" type="verse"> Wokeen düt awer nich hett, de is blind un süht nich wiet un vergitt de Reinigung vun sin vörige Sünden.</seg>
          <seg id="b.2PE.1.10" type="verse"> Darum, leeve Bröder, nehmt ju desto mehr tosamen, ju Berop un Erwählung fast to maken. Denn wenn ji dat doht, ward ji nich utglieden,</seg>
          <seg id="b.2PE.1.11" type="verse"> Un denn ward ju rieklich geven warrn de Ingang to unsen HErrn un HEiland Sin ewig Riek.</seg>
          <seg id="b.2PE.1.12" type="verse"> Darum will ik nich nalaten, ju an all düt to erinnern, wenn ji dat ok weten doht un stark makt sünd in de gegenwärtige Wahrheit.</seg>
          <seg id="b.2PE.1.13" type="verse"> Denn ik hol dat för recht, so lang ik in düsse Hütt bün, ju uptowecken un to erinnern.</seg>
          <seg id="b.2PE.1.14" type="verse"> Denn ik weet, dat ik bald ut min Hütt rut mutt, as mi denn ok uns’ HErr Christus seggt hett.</seg>
          <seg id="b.2PE.1.15" type="verse"> Ik will awer mit Fliet tosehn, dat ji na min Afscheed allerwärts wat hebbt, düt int Gedächtnis to ropen.</seg>
          <seg id="b.2PE.1.16" type="verse"> Denn wi hebbt keen kloke Fabeln makt, as wi ju kund makt hebbt unsen HErrn JEsus Christus Sin Kraft un Sin Tokunft, sonnern wi hebbt Sin Herrlichkeit sülvst sehn,</seg>
          <seg id="b.2PE.1.17" type="verse"> As He vun GOtt den Vader Ehr un Pries kreeg dörch en Stimm, de sik hören leet, also vun de grote Herrlichkeit: Düt is Min leeve Söhn, an den Ik Wolgefalln hef.</seg>
          <seg id="b.2PE.1.18" type="verse"> Un de Stimm hebbt wi vun den Himmel schalln hört, as wi mit Em up den hilligen Barg weern.</seg>
          <seg id="b.2PE.1.19" type="verse"> Wi hebbt en faste prophetische Wort un ji doht gud, darup to achten, as up en Licht, dat an en düstern Ort schienen deiht, bet de Dag anbrickt un de Morgensteern upgeiht in ju Harten.</seg>
          <seg id="b.2PE.1.20" type="verse"> Un dat schüllt ji toeerst weten, dat keen Vörherseggen in de Schrift dörch egen Utleggung geschüht.</seg>
          <seg id="b.2PE.1.21" type="verse"> Denn en Vörherseggen is noch nie ut minschlichen Willen toweg’ brocht, sonnern GOtt Sin hillige Minschen hebbt redt vun den hilligen GEist dreven.</seg>
        </div>
        <div id="b.2PE.2" type="chapter">
          <seg id="b.2PE.2.1" type="verse"> Dar weern awer ok falsche Propheten mank dat Volk, as ok mank ju falsche Lehrer wesen ward, de inföhrn ward Secten ton Verdarven, un verleugnet den HErrn, de se kofft hett, un föhrt öwer sik sülvst heel bald dat Verdarven.</seg>
          <seg id="b.2PE.2.2" type="verse"> Un Veele ward ehr Verdarv nafolgen, dörch weke de Wahrheit ehr Weg lästert ward.</seg>
          <seg id="b.2PE.2.3" type="verse"> Un ut Giez ward se Lehren, de updicht sünd, verschachern, ehr Ordeel ward awer vun lang her nich up sik töven laten un ehr Verdammnis slöpt nich.</seg>
          <seg id="b.2PE.2.4" type="verse"> Denn wenn GOtt de Engel, de sündigt hebbt, nich verschont hett, sonnern hett se mit dat Düster sin Keden in de Höll stött un öwergeven, dat se to dat Gericht verwahrt ward.</seg>
          <seg id="b.2PE.2.5" type="verse"> Un hett de ole Welt nich schont un bewahrte blot Noah, den Prediger vun de Gerechtigkeit, sülvst acht, un föhr de Sündflot öwer de Gottlosen ehr Welt.</seg>
          <seg id="b.2PE.2.6" type="verse"> Un hett de Städ, Sodom un Gomorra to Asch makt, umkehrt un verdammt un darmit de Gottlosen, de naher kamen ward, en Exempel sett;</seg>
          <seg id="b.2PE.2.7" type="verse"> Un hett den gerechten Lot erlöst, den de schändlichen Lüd all dat Leed, wat man möglich weer, dän mit ehr untüchtigen Wandel;</seg>
          <seg id="b.2PE.2.8" type="verse"> Denn wiel he gerecht weer un mank se wahnen dä un dat he dat sehn un hörn muß, quälten se de gerechte Seel vun Dag to Dag mit ehr ungerechte Warke,</seg>
          <seg id="b.2PE.2.9" type="verse"> De HErr weet de Gottseligen ut de Versökung to erlösen, de Ungerechten awer uptowahrn för den Dag vun dat Gericht, se to pienigen;</seg>
          <seg id="b.2PE.2.10" type="verse"> Am meisten awer de, de dar wandelt na dat Fleesch in unrein Lust un de Herrschaft veracht, frech, egensinnig, sik nich schuet, up de Majestäten to schimpen;</seg>
          <seg id="b.2PE.2.11" type="verse"> So doch de Engel, de mehr Stärk un Macht hebbt, nich verdregt dat lästerliche Gericht gegen se vun den HErrn.</seg>
          <seg id="b.2PE.2.12" type="verse"> Awer se sünd as unvernünftige Deerder, de vun Natur darto gebarn sünd, dat se infungen un slacht ward, schimpt öwer dat, wat se nich kennt un ward in ehr verdarvliche Wesen umkamen,</seg>
          <seg id="b.2PE.2.13" type="verse"> Un den Lohn för de Ungerechtigkeit kriegen. Se holt dat Wolleven vun hüt för Wollust, se sünd Schand un Laster, un drievt Bedregeri in ehr Wolleven, wenn se mit ju to Disch sitt,</seg>
          <seg id="b.2PE.2.14" type="verse"> Hebbt Ogen vull vun Ehebrekeri, lat sik de Sünd nich wehrn, lockt de lichtfardigen Seelen an sik un hebbt en Hart, dörchdreven mit Giez, dat sünd verfluchte Lüd;</seg>
          <seg id="b.2PE.2.15" type="verse"> Gaht vun den rechten Weg af un verbiestert sik un folgt Balam, Basor sin Söhn, sin Weg, de den Lohn för de Ungerechtigkeit geern harr,</seg>
          <seg id="b.2PE.2.16" type="verse"> He kreeg awer de Straf för sin Öwertredung, denn dat stumme lastbare Deerd re’ mit Minschenstimm un hinner den Propheten sin Dohrheit.</seg>
          <seg id="b.2PE.2.17" type="verse"> Dat sünd Borns ahn Water un Wolken, de de Wind umher drift; en dichte Düsternis is för se upbewahrt in Ewigkeit.</seg>
          <seg id="b.2PE.2.18" type="verse"> Denn se redt stolte Wör’, wo Nicks achter is un reizt de dörch Untucht to fleeschliche Lust, de up den rechten Weg weern un nu umher irrt;</seg>
          <seg id="b.2PE.2.19" type="verse"> Un versprekt se Frieheit, obgliek se sülvst Knechte vun dat Verdarven sünd. Denn vun wen Jemand unner kregen is, den sin Knecht is he.</seg>
          <seg id="b.2PE.2.20" type="verse"> Denn wenn se rut sünd ut de Welt ehrn Schmutz dörch de Erkenntnis vun den HErrn un HEiland JEsus Christus, vermengt sik awer wedder darmit un ward unner kregen, so is dat Letzte mit se duller warn, as dat Eerste.</seg>
          <seg id="b.2PE.2.21" type="verse"> Denn dat weer beter för se, se harrn den Weg vun de Gerechtigkeit gar nich kennt, as dat se em kennt un sik afkehrt vun dat hillige Gebot, dat se geven is.</seg>
          <seg id="b.2PE.2.22" type="verse"> Up se paßt dat wahre Sprickwort: »De Hund fritt wedder, wat he utspiet hett« un »De Sög wälzt sik, nadem se wuschen is, wedder in den Dreck.«</seg>
        </div>
        <div id="b.2PE.3" type="chapter">
          <seg id="b.2PE.3.1" type="verse"> Düt is de anner Breef, de ik ju schriev, ji Leeven, in weke dörch Vermahnen ik ju uprichtigen Sinn upwecken doh,</seg>
          <seg id="b.2PE.3.2" type="verse"> Dat ji denkt an de Wör’, de ju fröher seggt sünd vun de hilligen Propheten un an unse Gebot, de wi den HErrn un HEiland Sin Apostels sünd;</seg>
          <seg id="b.2PE.3.3" type="verse"> Indem ji tonächst bedenkt, dat in de letzte Dag’ Spötters kamen ward, de na ehr egen Lüst wandelt,</seg>
          <seg id="b.2PE.3.4" type="verse"> Un seggt: Wo is de Tosag nun Sin Tokunft? Denn nadem de Vaders storven sünd, blift dat Allns, as dat vun de Kreatur ehr Anfang wesen is.</seg>
          <seg id="b.2PE.3.5" type="verse"> Se verget awer mit Willn, dat de Himmel vör Tieden ok weer, darto de Eer ut dat Water kamen is un dat se int Water besteiht dörch GOtt Sin Wort;</seg>
          <seg id="b.2PE.3.6" type="verse"> Doch ward to de Tied de Welt dörch desülvigen mit de Sündflot verdarvt.</seg>
          <seg id="b.2PE.3.7" type="verse"> So ward nu ok de Himmel un de Eer dörch Sin Wort upspart, dat se to dat Füer upbewahrt ward up den Gerichtsdag un de gottlosen Minschen ehr Verdammnis.</seg>
          <seg id="b.2PE.3.8" type="verse"> Eens awer schüllt ji weeten, min Leeven, dat een Dag vör den HErrn is as dusend Jahr un dusend Jahr as een Dag.</seg>
          <seg id="b.2PE.3.9" type="verse"> De HErr vertögert de Tosag’ nich, as wek dat för en Vertögern holt, sonnern He hett Geduld mit uns un will, dat Nüms verlarn ward, sonnern dat Jedereen Buß dohn kann.</seg>
          <seg id="b.2PE.3.10" type="verse"> Den HErrn Sin Dag ward awer kamen as en Deef in de Nacht, an weken de Himmel vergahn ward mit grote Krachen, de Elemente ward vör Hitt smölten, un de Eer un de Warke, de darin sünd, ward verbrennen.</seg>
          <seg id="b.2PE.3.11" type="verse"> Wenn nu all düt vergahn schall, wa schüllt ji denn dar geschickt wesen mit hilligen Wandel un gottseligen Wesen?</seg>
          <seg id="b.2PE.3.12" type="verse"> Dat ji tövt un ielt na de Tokunft vun den HErrn Sin Dag hen, an weken de Himmel vun Füer vergahn un de Element vör Hitt smölten ward?</seg>
          <seg id="b.2PE.3.13" type="verse"> Wi tövt awer up en nie Eer un en nien Himmel, na Sin Tosag’, in weke Gerechtigkeit wahnen deiht.</seg>
          <seg id="b.2PE.3.14" type="verse"> Darum, mine Leeven, wiel ji töven schüllt, so gevt ju Möh, dat ji vör Em rein un unsträflich funn ward.</seg>
          <seg id="b.2PE.3.15" type="verse"> Un holt den HErrn Sin Geduld för ju Seligkeit, as ok unse leeve Broder Paulus na de Wiesheit, de em geven is, ju schreven hett.</seg>
          <seg id="b.2PE.3.16" type="verse"> As he ok in all sin Breev darvun reden deiht, in de weke Ding swar to verstahn sünd, weke de Ungelehrigen un de, de nich fast staht, to ehr egen Verdarv verwirrt as ok de annern Schriften.</seg>
          <seg id="b.2PE.3.17" type="verse"> Ji awer, mine Leeven, wiel ji dat vörut weten doht, so nehmt ju in Acht, dat ji nich dörch de ruchlosen Lüd ehrn Irrdom samt se verföhrt ward un ut ju fasten Standpunkt rutfalln doht.</seg>
          <seg id="b.2PE.3.18" type="verse"> Waßt awer in de Gnad un de Erkenntnis vun unsen HErrn un HEiland JEsus Christus. Densülvigen wes’ Ehr, nu un in ewige Tieden! Amen.</seg>
        </div>
      </div>
      <div id="b.1JO" type="book">
        <div id="b.1JO.1" type="chapter">
          <seg id="b.1JO.1.1" type="verse"> Dat dar vun Anfang west is, dat wi hört hebbt, dat wi sehn hebbt mit unse Ogen, dat wi bekeken hebbt un uns’ Hann beföhlt hebbt, nämlich dat Levens Wort;</seg>
          <seg id="b.1JO.1.2" type="verse"> (Denn dat Leven hett Sik sehn laten, un wi hebbt sehn un betügt un verkündigt ju dat Leven, dat ewig is, wat bi den Vader weer un hett sik bi uns sehn laten;)</seg>
          <seg id="b.1JO.1.3" type="verse"> Wat wi sehn un hört hebbt, dat verkündigt wi ju, up dat ok ji mit uns Gemeenschaft hebbt; un up dat unse Gemeenschaft mit den Vader un mit Sin Söhn JEsus Christus is.</seg>
          <seg id="b.1JO.1.4" type="verse"> Un all düt schrievt wi ju, up dat ju Freud völlig wes’.</seg>
          <seg id="b.1JO.1.5" type="verse"> Un dat is de Verkündigung, de wi vun Em hört hebbt un ju verkündigen doht, dat GOtt en Licht is un in Em keen Düsternis.</seg>
          <seg id="b.1JO.1.6" type="verse"> Wenn wi nu seggt, dat wi Gemeenschaft mit Em hebbt, un wandelt in de Düsternis, so leegt wi un doht nich de Wahrheit.</seg>
          <seg id="b.1JO.1.7" type="verse"> Wenn wi awer in dat Licht wandelt, as He in dat Licht is, so hebbt wi Gemeenschaft mit eenanner un dat Blod vun JEsus Christus, Sin Söhn, makt uns rein vun all Sünd.</seg>
          <seg id="b.1JO.1.8" type="verse"> Wenn wi seggt, wi hebbt keen Sünd, so verföhrt wi uns sülvst un de Wahrheit is nich in uns.</seg>
          <seg id="b.1JO.1.9" type="verse"> Wenn wi awer uns’ Sünd bekennt, so is He tru un gerecht, dat He uns de Sünd vergeven un uns vun all Untugend rein maken deiht.</seg>
          <seg id="b.1JO.1.10" type="verse"> Wenn wi seggt, wi hebbt nich sündigt, so makt wi Em ton Lögner un Sin Wort is nich in uns.</seg>
        </div>
        <div id="b.1JO.2" type="chapter">
          <seg id="b.1JO.2.1" type="verse"> Min luer lütt Kinner, ik schriev ju düt, up dat ji nich sündigen doht. Un wenn nu Jemand sündigt, so hebbt wi Een bi den Vader, de för uns sprickt, JEsus Christus, de gerecht is.</seg>
          <seg id="b.1JO.2.2" type="verse"> Un desülvige is de Versöhnung för unse Sünd; nich blot för unse Sünd, sonnern för de ganze Welt ehr.</seg>
          <seg id="b.1JO.2.3" type="verse"> Un daran markt wi, dat wi Em kennen doht, wenn wi Sin Gebote holt.</seg>
          <seg id="b.1JO.2.4" type="verse"> Wokeen dar seggt: Ik kenn Em un hollt Sin Gebote nich, de is en Lögner un in den is keen Wahrheit.</seg>
          <seg id="b.1JO.2.5" type="verse"> Wokeen awer Sin Wort hollt, in den is wirklich GOtt Sin Leev vullkamen. Daran erkennt wi, dat wi in Em sünd.</seg>
          <seg id="b.1JO.2.6" type="verse"> Wokeen seggt, dat he in Em blieven deiht, de schall ok wandeln, as He wandelt hett.</seg>
          <seg id="b.1JO.2.7" type="verse"> Bröder, ik schriev ju nich en nie Gebot, sonnern dat ole Gebot, dat ji vun Anfang hatt hebbt. Dat ole Gebot is dat Wort, dat ji vun Anfang hört hebbt.</seg>
          <seg id="b.1JO.2.8" type="verse"> Doch wedder schriev ik ju en nie Gebot, dat wahrhaftig is bi em un bi ju, denn de Düsternis is vörbi, un dat wahre Licht schient nu.</seg>
          <seg id="b.1JO.2.9" type="verse"> Wokeen seggt, dat he in dat Licht is, awer sin Broder haßt, de is noch in de Düsternis.</seg>
          <seg id="b.1JO.2.10" type="verse"> Wokeen sin Broder leef hett, de blift in dat Licht un keen Argernis is bi em.</seg>
          <seg id="b.1JO.2.11" type="verse"> Wokeen awer sin Broder haßt, de is in Düsternis un wandelt in Düsternis un weet nich, wo he hengeiht, denn de Düsternis hett sin Ogen blind makt.</seg>
          <seg id="b.1JO.2.12" type="verse"> Min leeve lütte Kinner, ik schriev ju, dat ju de Sünd vergeven ward dörch Sin Nam.</seg>
          <seg id="b.1JO.2.13" type="verse"> Ik schriev an ju, Vaders, denn ji kennt den, de vun Anfang is. Ik schriev an ju, Junggesellen, denn ji hebbt den Bösewicht unner kregen. Ik schriev an ju, Kinner, denn ji kennt den Vader.</seg>
          <seg id="b.1JO.2.14" type="verse"> Ik hef an ju, Vaders, schreven, wiel ji den kennt, de vun Anfang is. Ik hef an ju, Junggesellen, schreven, wiel ji stark sünd un GOtt Sin Wort bi ju blift un ji den Bösewicht unnerkregen hebbt.</seg>
          <seg id="b.1JO.2.15" type="verse"> Ji schüllt de Welt nich leef hebben, noch wat in de Welt is. Wenn Jemand de Welt leef hett, in den is nich den Vader Sin Leev.</seg>
          <seg id="b.1JO.2.16" type="verse"> Denn Allns, wat in de Welt is (ik meen dat Fleesch sin Lust, un de Ogen ehr Lust un hoffärtig Leven) is nich vun den Vader, sonnern vun de Welt.</seg>
          <seg id="b.1JO.2.17" type="verse"> Un de Welt vergeiht mit ehr Lust, wokeen awer GOtt Sin Willen deiht, de blift in Ewigkeit.</seg>
          <seg id="b.1JO.2.18" type="verse"> Min luer lütt Kinner, düt is de letzte Stund, un as ji hört hebbt, dat de Wedderchrist kummt, un nu veele Wedderchristen warn sünd, so is dat uns klar, dat de letzte Stund dar is.</seg>
          <seg id="b.1JO.2.19" type="verse"> Se sünd vun uns utgahn, awer se weern nich vun uns, denn wenn se vun uns west weern, weern se ja bi uns bleven, awer up dat se apenbar ward, dat se nich All vun uns sünd.</seg>
          <seg id="b.1JO.2.20" type="verse"> Un ji hebbt de Salvung vun den, de hillig is un weet Allns.</seg>
          <seg id="b.1JO.2.21" type="verse"> Ik hef ju nich schreven, as wüßt ji de Wahrheit nich, sonnern ji weet se un weet, dat keen Lög ut de Wahrheit kamen deiht.</seg>
          <seg id="b.1JO.2.22" type="verse"> Wokeen is en Lögner, wenn nich de, de verleugnen deiht, dat JEsus de Christ is? Dat is de Wedderchrist, de den Vader un den Söhn verleugnen deiht.</seg>
          <seg id="b.1JO.2.23" type="verse"> Wokeen den Söhn leugnet, de hett ok den Vader nich.</seg>
          <seg id="b.1JO.2.24" type="verse"> Wat ji nu hört hebbt vun Anfang, dat lat bi ju blieven. Wenn dat bi ju blift, wat ji vun Anfang hört hebbt, so ward ji ok bi den Söhn un den Vader blieven.</seg>
          <seg id="b.1JO.2.25" type="verse"> Un dat is de Tosag’, de He uns makt hett, dat ewige Leven.</seg>
          <seg id="b.1JO.2.26" type="verse"> All düt hef ik ju schreven vun de, de ju verföhrn deiht.</seg>
          <seg id="b.1JO.2.27" type="verse"> Un de Salvung, de ji vun Em kregen hebbt, blift bi ju, un ji brukt Keen, ju wat to lehrn, sonnern Allns, wat ju de Salvung lehrt, dat is wahr un keen Lög, un as se ju lehrt hett, darbi schüllt ji blieven.</seg>
          <seg id="b.1JO.2.28" type="verse"> Un nu, Kinner, blievt bi Em, up dat, wenn He apenbart ward, wi Friemodigkeit hebbt un nich to Schann ward vör Em bi Sin Tokunft.</seg>
          <seg id="b.1JO.2.29" type="verse"> Wenn ji weet, dat He gerecht is, so schall ju dat ok klar wesen, dat, wokeen recht deiht, de is vun Em gebarn.</seg>
        </div>
        <div id="b.1JO.3" type="chapter">
          <seg id="b.1JO.3.1" type="verse"> Seht, wat för en Leev hett uns de Vader bewiest, dat wi GOtt Sin Kinner heeten schüllt! Darum kennt de Welt ju nich, denn se kennt Em nich.</seg>
          <seg id="b.1JO.3.2" type="verse"> Mine Leeven, wi sünd nu GOtt Sin Kinner, awer wat wi wesen ward, is noch nich apenbar. Wi weet awer, dat, wenn dat apenbar warrn ward, wi Em gliek wesen ward, denn wi ward Em sehn, so as He is.</seg>
          <seg id="b.1JO.3.3" type="verse"> Un Jedereen, de son Hoffnung hett to Em, de makt sik rein, so as He ok rein is.</seg>
          <seg id="b.1JO.3.4" type="verse"> Wokeen Sünd deiht, de deiht ok Unrecht, un de Sünd is dat Unrecht.</seg>
          <seg id="b.1JO.3.5" type="verse"> Un ji weet, dat He kamen is, up dat He unse Sünden wegnehmen dä, un dar is keen Sünd in Em.</seg>
          <seg id="b.1JO.3.6" type="verse"> Wokeen in Em blift, de sündigt nich, wokeen sündigt, de hett Em nich sehn noch kennt.</seg>
          <seg id="b.1JO.3.7" type="verse"> Kinner, lat ju vun Nüms verföhrn. Wokeen recht deiht, de is gerecht, gliek as He gerecht is.</seg>
          <seg id="b.1JO.3.8" type="verse"> Wokeen Sünd deiht, de is vun den Düvel, denn de Düvel sündigt vun Anfang. Darto is GOttes Söhn kamen, dat He den Düvel sin Wark tonicht maken dä.</seg>
          <seg id="b.1JO.3.9" type="verse"> Wokeen ut GOtt gebarn is, de deiht keen Sünd, denn Sin Samen blift bi em, un he kann nich sündigen, denn he is vun GOtt gebarn.</seg>
          <seg id="b.1JO.3.10" type="verse"> Daran ward dat apenbar, weke GOtt Sin Kinner un weke den Düvel sin Kinner sünd. Wokeen nich recht deiht, de is nich vun GOtt un wokeen sin Broder nich leef hett.</seg>
          <seg id="b.1JO.3.11" type="verse"> Denn dat is de Botschaft, de ji hört hebbt vun Anfang, dat wi enanner leef hebben schüllt.</seg>
          <seg id="b.1JO.3.12" type="verse"> Nich as Kain, de vun dat Böse weer un sin Broder umbroch. Un worum broch he em um? Wiel sin Warke bös weern un sin Broder sin gerecht.</seg>
          <seg id="b.1JO.3.13" type="verse"> Wunnert ju nich daröwer, mine Bröder, dat de Welt ju hassen deiht.</seg>
          <seg id="b.1JO.3.14" type="verse"> Wi weet, dat wi ut den Dod in dat Leven kamen sünd, denn wi hebbt de Bröder leef. Wokeen den Broder nich leef hett, de blift in den Dod.</seg>
          <seg id="b.1JO.3.15" type="verse"> Wokeen sin Broder haßt, is en Dodsläger un ji weet, dat en Dodsläger nich dat ewige Leven bi em blievend hett.</seg>
          <seg id="b.1JO.3.16" type="verse"> Daran hebbt wi de Leev kennt, dat He Sin Leven för uns laten hett, un wi schüllt ok dat Leven för de Bröder laten.</seg>
          <seg id="b.1JO.3.17" type="verse"> Wenn awer Jemand düsse Welt ehr Göder hett un süht sin Broder Noth lieden, un slutt sin Hart vör em to, wa blift GOtt Sin Leev in em?</seg>
          <seg id="b.1JO.3.18" type="verse"> Min luer lütt Kinner, lat uns nich leef hebben mit Wör’, noch mit de Tung, sonnern mit de Daht un mit de Wahrheit.</seg>
          <seg id="b.1JO.3.19" type="verse"> Daran kennt wi, dat wi ut de Wahrheit sünd un künnt unse Hart vör Em still maken,</seg>
          <seg id="b.1JO.3.20" type="verse"> Dat, wenn unse Hart uns verdammen deiht, GOtt grötter is, as unse Hart un alle Ding’ kennt.</seg>
          <seg id="b.1JO.3.21" type="verse"> Ji Leeven, wenn unse Hart uns nich verdammt, so hebbt wi Friemodigkeit to GOtt.</seg>
          <seg id="b.1JO.3.22" type="verse"> Un wat wi bitten doht, ward wi vun Em nehmen, denn wi holt Sine Gebote un doht, wat Em wol gefallt.</seg>
          <seg id="b.1JO.3.23" type="verse"> Un dat is Sin Gebot, dat wi glovt an Sin Söhn, JEsus Christus, Sin Nam, un hebbt uns leef een den annern, as He uns en Gebot geven hett.</seg>
          <seg id="b.1JO.3.24" type="verse"> Un wokeen Sin Gebote holn deiht, de blift in Em, un He in em. Un daran kennt wi, dat He in uns blift, an den GEist, den He uns geven hett.</seg>
        </div>
        <div id="b.1JO.4" type="chapter">
          <seg id="b.1JO.4.1" type="verse"> Mine Leeven, glovt nich jeden Geist, sonnern versökt de Geister, ob se vun GOtt sünd, denn veele falsche Propheten sünd in de Welt utgahn.</seg>
          <seg id="b.1JO.4.2" type="verse"> Daran schüllt ji GOttes GEist kennen: En jede Geist, de bekennen deiht, dat JEsus Christus in dat Fleesch kamen is, de is vun GOtt.</seg>
          <seg id="b.1JO.4.3" type="verse"> Un en jede Geist, de nich bekennen deiht, dat JEsus Christus in dat Fleesch kamen is, de is nich vun GOtt. Un dat is den Wedderchrist sin Geist, vun den ji hört hebbt, dat he kamen ward un is nu all in de Welt.</seg>
          <seg id="b.1JO.4.4" type="verse"> Min luer lütt Kinner, ji sünd vun GOtt un hebbt de Welt öwerwunden, denn de in ju is, is grötter as de, de in de Welt is.</seg>
          <seg id="b.1JO.4.5" type="verse"> Se sünd vun de Welt, darum redt se vun de Welt, un de Welt hört se.</seg>
          <seg id="b.1JO.4.6" type="verse"> Wi sünd vun GOtt, un wer GOtt kennt, de hört uns; wer nich vun GOtt is, de hört uns nich. Darup kennt wi denn de Wahrheit ehrn Geist un den Irrdom sin Geist.</seg>
          <seg id="b.1JO.4.7" type="verse"> Ji Leeven, lat uns Een den Annern leef hebben; denn de Leev is vun GOtt, un wokeen leef hett, de is vun GOtt gebarn un kennt GOtt.</seg>
          <seg id="b.1JO.4.8" type="verse"> Wokeen nich leef hett, de kennt GOtt nich, denn GOtt is de Leev.</seg>
          <seg id="b.1JO.4.9" type="verse"> Daran hebbt wi GOtt Sin Leev sehn, dat GOtt Sin eengebarn Söhn schickt hett in de Welt, dat wi dörch Em leven schüllt.</seg>
          <seg id="b.1JO.4.10" type="verse"> Darin besteiht de Leev: nich dat wi GOtt leef hatt hebbt, sonnern dat He uns leef hatt hett un Sin Söhn schickt hett to en Versöhnung för unse Sünden.</seg>
          <seg id="b.1JO.4.11" type="verse"> Mine Leeven, hett uns GOtt so leef hatt, so schüllt wi enanner ok leef hebben.</seg>
          <seg id="b.1JO.4.12" type="verse"> Nüms hett GOtt jemals sehn. Wenn wi enanner leef hebbt, so blift GOtt in uns, un Sin Leev is ganz in uns.</seg>
          <seg id="b.1JO.4.13" type="verse"> Daran erkennt wi, dat wi in Em blieven doht, un He in uns blift, dat He uns vun Sin GEist geven hett.</seg>
          <seg id="b.1JO.4.14" type="verse"> Un wi hebbt sehn un betügt, dat de Vader den Söhn schickt hett to en HEiland för de Welt.</seg>
          <seg id="b.1JO.4.15" type="verse"> Wokeen nu bekennen deiht, dat JEsus GOttes Söhn is, in den blift GOtt un he in GOtt.</seg>
          <seg id="b.1JO.4.16" type="verse"> Un wi hebbt erkennt un glovt de Leev, de GOtt to uns hett.</seg>
          <seg id="b.1JO.4.17" type="verse"> Darin is de Leev vullkamen bi uns, up dat wi en Friemödigkeit hebbt up den Dag vun dat Gericht, denn gliek as He, so sünd ok wi in düsse Welt.</seg>
          <seg id="b.1JO.4.18" type="verse"> Furcht is nich in de Leev, sonnern de vulle Leev drift de Furcht ut, denn de Furcht hett Pien. Wokeen sik nu awer fürchten deiht, de is nich vullkamen in de Leev.</seg>
          <seg id="b.1JO.4.19" type="verse"> Lat uns Em leef hebben, denn He hett uns toeerst leef hatt.</seg>
          <seg id="b.1JO.4.20" type="verse"> Wenn Jemand sprickt: Ik hef GOtt leef, un haßt sin Broder, de is Lögner. Denn wokeen sin Broder nich leef hett, den he süht, wa kann he GOtt leef hebben, den he nich süht?</seg>
          <seg id="b.1JO.4.21" type="verse"> Un düt Gebot hebbt wi vun Em, dat, wokeen GOtt leef hett, ok sin Broder leef hebben schall.</seg>
        </div>
        <div id="b.1JO.5" type="chapter">
          <seg id="b.1JO.5.1" type="verse"> Wokeen gloven deiht, dat JEsus de Christ is, de is vun GOtt gebarn. Un wokeen den leef hett, de Em gebarn hett, de hett ok den leef, de vun Em gebarn is.</seg>
          <seg id="b.1JO.5.2" type="verse"> Daran kennt wi, dat wi GOtt Sin Kinner leef hebbt, wenn wi GOtt leef hebbt un Sine Gebote holt.</seg>
          <seg id="b.1JO.5.3" type="verse"> Denn dat is de Leev to GOtt, dat wi Sine Gebote holt, un Sine Gebote sünd nich swar.</seg>
          <seg id="b.1JO.5.4" type="verse"> Denn Allns, wat vun GOtt gebarn is, öwerwindt de Welt, un unse Glov is de Sieg, de de Welt öwerwunnen hett.</seg>
          <seg id="b.1JO.5.5" type="verse"> Wokeen is awer, de de Welt öwerwindt, wenn he nich gloven deiht, dat JEsus GOtt Sin Söhn is?</seg>
          <seg id="b.1JO.5.6" type="verse"> Düsse is dat, de kamen deiht mit Water un mit Blod, JEsus Christus, nich blot mit Water, sonnern mit Water un Blod. Un de GEist is dat, de betügen deiht, dat de GEist Wahrheit is.</seg>
          <seg id="b.1JO.5.7" type="verse"> Denn dree sünd, de in den Himmel tügen doht: de Vader, dat Wort un de hillige GEist, un düsse dree sünd eens.</seg>
          <seg id="b.1JO.5.8" type="verse"> Un dree sünd, de tügen doht up de Eer: de GEist un dat Wort un dat Blod, un de dree sünd tosamen.</seg>
          <seg id="b.1JO.5.9" type="verse"> Wenn wi de Minschen ehr Tügnis annehmt, so is GOtt Sin Tügnis grötter, denn GOtt Sin Tügnis is dat, wat He vun Sin Söhn tügt hett.</seg>
          <seg id="b.1JO.5.10" type="verse"> Wokeen an GOtt Sin Söhn gloven deiht, de hett dat Tügnis in sik. Wokeen GOtt nich gloven deiht, de makt Em to en Lögner; denn he glovt nich dat Tügnis, dat GOtt vun Sin Söhn tügt.</seg>
          <seg id="b.1JO.5.11" type="verse"> Un dat is dat Tügnis, dat GOtt uns dat ewige Leven geven hett un son Leven is in Sin Söhn.</seg>
          <seg id="b.1JO.5.12" type="verse"> Wokeen GOtt Sin Söhn hett, de hett dat Leven; wokeen GOtt Sin Söhn nich hett, de hett dat Leven nich.</seg>
          <seg id="b.1JO.5.13" type="verse"> All düt hef ik ju schreven, de ji an GOtt Sin Söhn Sin Nam gloven doht, up dat ji weet, dat ji dat ewige Leven hebbt un dat ji glovt an GOtt Sin Söhn Sin Nam.</seg>
          <seg id="b.1JO.5.14" type="verse"> Un dat is de Friemödigkeit, de wi hebbt to Em, dat, wenn wi wat bitten doht na Sin Willn, He uns hört.</seg>
          <seg id="b.1JO.5.15" type="verse"> Un wenn wi weet, dat He uns hörn deiht, wat wi ok bitten, so weet wi, dat wi de Bitt hebbt, de wi vun Em beden hebbt.</seg>
          <seg id="b.1JO.5.16" type="verse"> Wenn Jemand Sin Broder sündigen süht, en Sünd nich ton Dod, de mag bitten, so ward He geven dat Leven de, de sündigt nich ton Dod. Wenn dat en Sünd ton Dod is, darför segg ik nich, dat Jemand bitten schall.</seg>
          <seg id="b.1JO.5.17" type="verse"> All Undugend is Sünd, awer dat gift en Sünd, nich ton Dod.</seg>
          <seg id="b.1JO.5.18" type="verse"> Wi weet, dat, wokeen vun GOtt gebarn is, de sündigt nich; sonnern de vun GOtt gebarn is, de nimmt sik in Acht, un de Bös ward em nich anfaten.</seg>
          <seg id="b.1JO.5.19" type="verse"> Wi weet, dat wi vun GOtt sünd, un de ganze Welt liggt int Arge.</seg>
          <seg id="b.1JO.5.20" type="verse"> Wi weet awer, dat GOtt Sin Söhn kamen is un hett uns en Sinn geven, dat wi erkennt den Wahrhaftigen un sünd in den Wahrhaftigen, in Sin Söhn, JEsus Christus. Düsse is de wahrhaftige GOtt un dat ewige Leven.</seg>
          <seg id="b.1JO.5.21" type="verse"> Kinner, hödt ju vör de Afgötter. Amen.</seg>
        </div>
      </div>
      <div id="b.2JO" type="book">
        <div id="b.2JO.1" type="chapter">
          <seg id="b.2JO.1.1" type="verse"> De Öllste an de uterwählte Fru un ehr Kinner, de ik leef hef in de Wahrheit un nich ik alleen, sonnern ok All, de de Wahrheit kennen lehrt hebbt,</seg>
          <seg id="b.2JO.1.2" type="verse"> Wegen de Wahrheit, de in uns blift un bi uns wesen ward in Ewigkeit.</seg>
          <seg id="b.2JO.1.3" type="verse"> Gnade, Barmhartigkeit, Freden vun GOtt den Vader un vun den HErrn JEsus Christus, den Vader Sin Söhn, in de Wahrheit un in de Leev, wes’ mit ju!</seg>
          <seg id="b.2JO.1.4" type="verse"> Dat freut mi öwer de Maten, dat ik mank din Kinner weke funnen hef, de in de Wahrheit wandelt, so as wi en Gebot vun den Vader kregen hebbt.</seg>
          <seg id="b.2JO.1.5" type="verse"> Un nu bitt ik di, Fru (nich as en nie Gebot schriev ik di, sonnern dat wi hatt hebbt vun Anfang), dat wi uns leef hebbt, de een den annern.</seg>
          <seg id="b.2JO.1.6" type="verse"> Un dat is de Leev, dat wi wandelt na Sin Gebot. Dat is dat Gebot, as ji dat hört hebbt vun Anfang, up dat ji ümmer darin wandeln doht.</seg>
          <seg id="b.2JO.1.7" type="verse"> Denn veele Verföhrers sünd in de Welt kamen, de vun JEsus Christus nich bekennt, dat He in dat Fleesch kamen is. Düsse is de Verföhrer un de Wedderchrist. Matth. Pet. Joh.  Kap.</seg>
          <seg id="b.2JO.1.8" type="verse"> Seht ju vör, dat wi nich verleert, wat wi arbeit hebbt, sonnern vullen Lohn kriegt.</seg>
          <seg id="b.2JO.1.9" type="verse"> Wokeen daröwer utgeiht un blift nich in Christus Sin Lehr, de hett GOtt nich; wokeen in düsse Lehr blift, de hett den Vader un den Söhn.</seg>
          <seg id="b.2JO.1.10" type="verse"> Wenn Jemand to ju kummt, un bringt düsse Lehr nich, den schüllt ji nich in dat Hus nehmen un ok nich gröten.</seg>
          <seg id="b.2JO.1.11" type="verse"> Denn wokeen em gröten deiht, de hett Andeel an sin böse Warke.</seg>
          <seg id="b.2JO.1.12" type="verse"> Ik harr ju wol veel mehr to schrieven, awer ik wull nich mit Breev un mit Black schrieven, sonnern ik höp na ju hen to kamen un mündlich mit ju to spreken, up dat ju Freud vullkamen warr.</seg>
          <seg id="b.2JO.1.13" type="verse"> De Kinner vun din Swester, de uterwählte, gröt’ di! Amen.</seg>
        </div>
      </div>
      <div id="b.3JO" type="book">
        <div id="b.3JO.1" type="chapter">
          <seg id="b.3JO.1.1" type="verse"> De Öllste an Gajus, den Leeven, den ik leef hef in de Wahrheit.</seg>
          <seg id="b.3JO.1.2" type="verse"> Min Leeve, ik wünsch in all Stück, dat di dat gud geiht, un du gesund büst; so as dat din Seel gud geiht.</seg>
          <seg id="b.3JO.1.3" type="verse"> Ik freu mi awer öwer de Maten, as de Bröder keemen un vun din Wahrheit tügten, woans du in de Wahrheit wandeln deihst.</seg>
          <seg id="b.3JO.1.4" type="verse"> Ik hef keen grötter Freud, as wenn ik hör, dat min Kinner in de Wahrheit wandeln doht.</seg>
          <seg id="b.3JO.1.5" type="verse"> Min Leeve, du deihst dat tru, wat du deihst an de Bröder un an de Fremden,</seg>
          <seg id="b.3JO.1.6" type="verse"> De vun din Leev tügt hebbt vör de Gemeen, un du deihst wol, wenn du se dat Geleit gifst, as sik dat vör GOtt schicken deiht.</seg>
          <seg id="b.3JO.1.7" type="verse"> Denn wegen Sin Nam sünd se uttrocken un hebbt vun de Heiden Nicks nahmen.</seg>
          <seg id="b.3JO.1.8" type="verse"> So schüllt wi se nu upnehmen, up dat wi ehr Helpers för de Wahrheit ward.</seg>
          <seg id="b.3JO.1.9" type="verse"> Ik hef an de Gemeen schreven, awer Diotrephes, de mank se will hoch holn wesen, nimmt uns nich an.</seg>
          <seg id="b.3JO.1.10" type="verse"> Darum, wenn ik kam, will ik em jo denken helpen an sine Warke, de he deiht, dardörch dat he mit böse Wör’ vun uns redt un hört ok darmit noch nich up. He sülvst nimmt de Bröder nich an un wehrt de, de dat dohn wüllt un stött se ut de Gemeen.</seg>
          <seg id="b.3JO.1.11" type="verse"> Min Leeve, folg nich dat Bös na, sonnern dat Gude. Wokeen Gudes deiht, is vun GOtt, wokeen Böses deiht, de süht GOtt nich.</seg>
          <seg id="b.3JO.1.12" type="verse"> Demetrius hett Tügnis vun Jedereen un vun de Wahrheit sülvst, un wi tügt ok, un ji weet, dat unse Tügnis wahr is.</seg>
          <seg id="b.3JO.1.13" type="verse"> Ik harr veel to schrieven, awer ik wull nich mit Black un Fedder an di schrieven.</seg>
          <seg id="b.3JO.1.14" type="verse"> Ik höp, di bald to sehn, denn wüllt wi vun Mund to Mund mit enanner reden.</seg>
          <seg id="b.3JO.1.15" type="verse"> Freden wes’ mit ju. De Fründ gröt’ di. Gröt de Fründ’ mit Namen.</seg>
        </div>
      </div>
      <div id="b.HEB" type="book">
        <div id="b.HEB.1" type="chapter">
          <seg id="b.HEB.1.1" type="verse"> Nadem vör Tieden GOtt mennigmal un up mancherlie Wies’ redt hett to de Vaders dörch de Propheten:</seg>
          <seg id="b.HEB.1.2" type="verse"> Hett He toletzt in düsse Dag’ to uns spraken dörch den Söhn, den He sett hett to en Arv öwer Allns, dörch den He ok de Welt makt hett.</seg>
          <seg id="b.HEB.1.3" type="verse"> Wek, wiel He is de Glanz vun Sin Herrlichkeit un dat Ebenbild vun Sin Wesen un drigt alle Ding mit Sin kräftiges Wort un hett uns rein makt vun unse Sünden dörch Sik Sülvst, hett He Sik sett to de rechte Hand vun de Majestät in de Högde;</seg>
          <seg id="b.HEB.1.4" type="verse"> Un is so veel beter warn as de Engel un hett en so gar veel högern Nam vör se arvt.</seg>
          <seg id="b.HEB.1.5" type="verse"> Denn to weken Engel hett He jemals seggt: Du büst min Söhn, hüt hef ik di tügt? Un ok noch: Ik warr sin Vader wesen un He ward min Söhn wesen.</seg>
          <seg id="b.HEB.1.6" type="verse"> Un awermal, as He inföhrt den Eerstgebaren in de Welt, sprickt He: Un alle GOttes Engel schüllt em anbeden!</seg>
          <seg id="b.HEB.1.7" type="verse"> Vun de Engel sprickt He twar: He makt Sine Engel to Geister un Sine Deeners to Füerflammen.</seg>
          <seg id="b.HEB.1.8" type="verse"> Awer vun den Söhn: GOtt, Din Stohl blift vun Ewigkeit to Ewigkeit. Dat Scepter vun Din Riek is en richtig Scepter:</seg>
          <seg id="b.HEB.1.9" type="verse"> Du hest Gerechtigkeit leef un haßt en gottlos Wesen, darum hett Di GOtt, Din GOtt, salvt mit Freudenöl, mehr as Din Helpers.</seg>
          <seg id="b.HEB.1.10" type="verse"> Un »Du, HErr, hest vun Anfang de Eer gründt un de Himmel sünd dat Wark vun Din Hann.</seg>
          <seg id="b.HEB.1.11" type="verse"> Desülvigen ward vergahn, Du awer warrst blieven, un se ward all old warrn, as en Kleed,</seg>
          <seg id="b.HEB.1.12" type="verse"> Un as en Mantel warrst Du se uprullen un se ward sik verwandeln; Du awer büst desülvige un Din Jahrn ward nich uphörn.«</seg>
          <seg id="b.HEB.1.13" type="verse"> To weken Engel awer hett He jemals seggt: Sett di to min rechte Hand, bet ik din Fiende to din Föt ehr Fotbank leggen doh?</seg>
          <seg id="b.HEB.1.14" type="verse"> Sünd se nich alltosam deenstbare Geister, weke utschickt sünd to deenen de, de arven schüllt de Seligkeit?</seg>
        </div>
        <div id="b.HEB.2" type="chapter">
          <seg id="b.HEB.2.1" type="verse"> Darum schüllt wi desto mehr passen up dat Wort, dat wi nich darhen fahrt.</seg>
          <seg id="b.HEB.2.2" type="verse"> Denn wenn dat Wort fast makt is, dat de Engeln redt hebbt un jede Öwertredung un Ungehorsam hett sin rechten Lohn kregen:</seg>
          <seg id="b.HEB.2.3" type="verse"> Woans wüllt wi darvun kamen, wenn wi so en Seligkeit för Nicks achten doht? weke, nadem se uns toeerst predigt warn is dörch den HErrn, up uns kamen is dörch de, weke dat hört hebbt;</seg>
          <seg id="b.HEB.2.4" type="verse"> Un GOtt hett ehr Tügnis geven mit Teken, Wunner, un allerhand Kräft un mit Utdelung vun den hilligen GEist na Sin Willen.</seg>
          <seg id="b.HEB.2.5" type="verse"> Denn He hett nich de Engel öwer de tokünftige Welt sett, vun de wi reden doht.</seg>
          <seg id="b.HEB.2.6" type="verse"> Dat betügt awer Een an en annern Ort un sprickt: Wat is de Minsch, dat Du an em denken deihst un dat Minschenkind, dat Du up em achten deihst?</seg>
          <seg id="b.HEB.2.7" type="verse"> Du hest em en korte Tied lütter makt as de Engeln: mit Pries un Ehr hest Du em krönt un hest em sett öwer Din Hann ehr Wark;</seg>
          <seg id="b.HEB.2.8" type="verse"> Allns hest Du unner sin Föt dahn. Darin, dat He sik Allns hett unnerdahn makt, hett He Nicks laten, dat Em nich unnerdahn is; nu awer seht wi noch nich, dat Em Allns unnerdahn is.</seg>
          <seg id="b.HEB.2.9" type="verse"> Den awer, de en korte Tied lütter as de Engel weer, seht wi, dat He JEsus is, dörch dat Utstahn vun den Dod krönt mit Pries un Ehr, up dat He vun GOtt Sin Gnad för Alle den Dod smecken dä.</seg>
          <seg id="b.HEB.2.10" type="verse"> Denn dat keem den to, wegen den all Ding sünd un dörch den all Ding sünd, de veel Kinner na de Herrlichkeit hen föhrt hett, dat He den Hertog vun ehr Seelen dörch Lieden vullkamen maken dä.</seg>
          <seg id="b.HEB.2.11" type="verse"> Wiel se All vun Een kamen, beide, de hilligen deiht un de hilligt ward. Darum schamt He Sik ok nich, se Bröder to heeten,</seg>
          <seg id="b.HEB.2.12" type="verse"> Un sprickt: »Ik will verkündigen Din Nam an min Bröder un midden in de Gemeen Din Lof singen.«</seg>
          <seg id="b.HEB.2.13" type="verse"> Un awermals: »Ik will min Vertruen up Em setten; un awermal: Süh dar, ik un de Kinner, de GOtt mi geven hett.«</seg>
          <seg id="b.HEB.2.14" type="verse"> So as nu de Kinner Fleesch un Blod hebbt, hett He dat ok annahmen, up dat He dörch den Dod de Macht nehm vun den, de den Dod Sin Gewalt harr, dat is, vun den Düvel,</seg>
          <seg id="b.HEB.2.15" type="verse"> Un erlösen dä, de, de dörch Furcht vör den Dod ehr ganze Leven lang Knecht wesen mussen.</seg>
          <seg id="b.HEB.2.16" type="verse"> Denn He nimmt nirgends de Engel an Sik, sonnern Abraham Sin Samen nimmt He an Sik.</seg>
          <seg id="b.HEB.2.17" type="verse"> Darum muß He in all Ding Sin Bröder gliek warrn, up dat He barmhartig war un en true Hoheprester vör GOtt, to versöhnen dat Volk sin Sünd.</seg>
          <seg id="b.HEB.2.18" type="verse"> Denn worin He wat utstahn hett un versöcht is, kann He de helpen, de versöcht ward.</seg>
        </div>
        <div id="b.HEB.3" type="chapter">
          <seg id="b.HEB.3.1" type="verse"> Darum, ji hillige Bröder, de ji mit beropen sünd dörch den himmlischen Berop, nehmt den Apostel un Hohenprester den wi bekennen doht, Christus JEsus, in Ogenschien,</seg>
          <seg id="b.HEB.3.2" type="verse"> De tru is den, de em makt hett, as ok Moses in sin ganzes Hus.</seg>
          <seg id="b.HEB.3.3" type="verse"> Düsse awer is grötter Ehr werth, so as de grötter Ehr an dat Hus hett, de dat but, as dat Hus sülvst.</seg>
          <seg id="b.HEB.3.4" type="verse"> Denn jedes Hus ward vun Jemand but, de awer Allns buen deiht, dat is GOtt. Cor.</seg>
          <seg id="b.HEB.3.5" type="verse"> Un Moses twar weer tru in sin ganze Hus, as en Knecht, to en Tügnis vun dat, wat seggt warrn schull;</seg>
          <seg id="b.HEB.3.6" type="verse"> Christus awer as en Söhn öwer dat Hus; wek Hus wi sünd, wenn wi blot dat Vertruen un de Hoffnung de unse Ehr is, fast beholn doht.</seg>
          <seg id="b.HEB.3.7" type="verse"> Darum, as de hillige GEist sprickt: »Hüt, wenn ji Sin Stimm hörn ward,</seg>
          <seg id="b.HEB.3.8" type="verse"> So verstockt ju Hart nich, as geschehn dä in de Verbitterung, an den Dag vun de Versökung, in de Wüstenie;</seg>
          <seg id="b.HEB.3.9" type="verse"> As Mi ju Vaders versöken dän, se versöchten Mi un seegen Min Wark veertig Jahr lang;</seg>
          <seg id="b.HEB.3.10" type="verse"> Darum war Ik tornig öwer dat Geslecht un sprok: In Een fort verbiestert se mit dat Hart, awer se wussen Min Weg nich;</seg>
          <seg id="b.HEB.3.11" type="verse"> Dat Ik ok swören dä in Min Torn, se schulln to Min Ruh nich kamen.«</seg>
          <seg id="b.HEB.3.12" type="verse"> Nehmt ju in Acht, leeve Bröder, dat nich Jemand mank ju en arge, unglövige Hart hett, dat vun den lebendigen GOtt afgahn deiht,</seg>
          <seg id="b.HEB.3.13" type="verse"> Sonnern vermahnt ju sülvst all Dag’, so lang dat noch Dag is, dat nich Jemand mank ju verstockt ward dörch de Sünd ehr Bedrug.</seg>
          <seg id="b.HEB.3.14" type="verse"> Denn wi hebbt Deel an Christus kregen, wenn wi dat, wat wi anfungen, bet an dat End beholn doht;</seg>
          <seg id="b.HEB.3.15" type="verse"> So lang as seggt ward: Hüt, wenn ji Min Stimm hörn ward, so verstockt ju Hart nich, as in de Verbitterung gescheeg.</seg>
          <seg id="b.HEB.3.16" type="verse"> Denn wek, as se Em hörn dän, weckten Sin Torn, awer nich All, de vun Egypten utgahn dän dörch Moses.</seg>
          <seg id="b.HEB.3.17" type="verse"> Öwer wek weer He veertig Jahr lang bös? Weer dat nich öwer de, de sündigen dän un de ehr Liever in de Wüstenie fulln?</seg>
          <seg id="b.HEB.3.18" type="verse"> Weke swor He awer, dat se nich to Sin Ruh kamen schulln, wenn nich de Unglövigen?</seg>
          <seg id="b.HEB.3.19" type="verse"> Un wi seht, dat se nich rin kamen kunnen wegen de Unglov.</seg>
        </div>
        <div id="b.HEB.4" type="chapter">
          <seg id="b.HEB.4.1" type="verse"> So lat uns nu bang wesen, up dat wi de Tosag’, to sin Ruh kamen, nich versümt un Keen vun uns torügg blift.</seg>
          <seg id="b.HEB.4.2" type="verse"> Denn uns is dat ok verkündigt, ebenso as de Annern, awer dat Wort vun de Predigt hulp de Nicks, de nich gloven dän, wat se hörten.</seg>
          <seg id="b.HEB.4.3" type="verse"> Denn wi, de wi gloven doht, gaht in de Ruh, as He sprickt: Dat Ik swören dä in Min Torn, se schüllt nich to Min Ruh her kamen. Un twar as de Wark vun de Welt ehr Anbeginn makt weern,</seg>
          <seg id="b.HEB.4.4" type="verse"> Sprok He an en Stell vun den söbenden Dag also: Un GOtt ruh an den söbenden Dag vun all Sin Wark.</seg>
          <seg id="b.HEB.4.5" type="verse"> Un hier an düsse Stell awermals: Se schüllt nich kamen to Min Ruh.</seg>
          <seg id="b.HEB.4.6" type="verse"> Wiel dat nu awer noch so is, dat wek na desülvige kamen schüllt, un de, de dat toeerst verkündigt is, sünd nich darto kamen, wegen ehr Unglov;</seg>
          <seg id="b.HEB.4.7" type="verse"> Bestimm He awermal en Dag na all de Tied un sä dörch David sin Mund: Hüt, as seggt is, wenn ji Sin Stimm hörn ward, so verstockt ju Harten nich.</seg>
          <seg id="b.HEB.4.8" type="verse"> Denn harr Josua se to Ruh brocht, so war He naher nich vun en annern Dag seggt hebben.</seg>
          <seg id="b.HEB.4.9" type="verse"> Darum is dar noch en Ruh vörhanden för GOtt Sin Volk.</seg>
          <seg id="b.HEB.4.10" type="verse"> Denn wokeen to Sin Ruh kamen is, de ruht ok vun sin Wark, gliek as GOtt vun Sin.</seg>
          <seg id="b.HEB.4.11" type="verse"> So lat uns nu tomaken, rintokamen na düsse Ruh, up dat nich Jemand falln deiht in datsülvige Bispill vun Unglov.</seg>
          <seg id="b.HEB.4.12" type="verse"> Denn GOtt Sin Wort is lebendig un kräftig un scharper as en tweesniedig Swerdt un dringt dörch, bet dat Seel un Geist, Mark un Knaken scheeden deiht, un is en Richter vun dat Hart sin Gedanken un Sinnen.</seg>
          <seg id="b.HEB.4.13" type="verse"> Un keen Kreatur is unsichtbar vör Em, Allns is blot un updeckt vör Sin Ogen, vun den reden wi.</seg>
          <seg id="b.HEB.4.14" type="verse"> Wiel wi nu en groten Hoheprester hebbt, JEsus, GOtt Sin Söhn, de gen Himmel fahrt is, so lat uns holn an dat Bekenntnis.</seg>
          <seg id="b.HEB.4.15" type="verse"> Denn wi hebbt nich en Hohenprester, de nich kunn Mitleed hebben mit unse Swakheet, sonnern de versöcht is allerwärts, gliek as wi, doch ahn Sünd.</seg>
          <seg id="b.HEB.4.16" type="verse"> Darum lat uns rantreden mit Friemödigkeit an den Gnadenstohl, up dat wi Barmhartigkeit kriegen un Gnad finnen up de Tied, wenn Hülp uns noth dohn ward.</seg>
        </div>
        <div id="b.HEB.5" type="chapter">
          <seg id="b.HEB.5.1" type="verse"> Denn jede Hoheprester, de mank de Minschen utnahmen ward, de ward sett för de Minschen in de Saken, de bi GOtt to dohn sünd, up dat he Gaven un Opfer för de Sünden opfern deiht.</seg>
          <seg id="b.HEB.5.2" type="verse"> De mit lieden kann för de, de vun Nicks weet un verbiestern doht, wiel he sülvst mit Swachheet umgeven is.</seg>
          <seg id="b.HEB.5.3" type="verse"> Darum mutt he ebenso as för dat Volk, ok för sik sülvst opfern för de Sünden,</seg>
          <seg id="b.HEB.5.4" type="verse"> Un Nüms nimmt sik sülvst de Ehr; as blot de ok vun GOtt beropen is, gliekerwies as Aaron.</seg>
          <seg id="b.HEB.5.5" type="verse"> So hett Sik Christus nich Sülvst de Ehr geven, dat He Hoheprester is warn, sonnern de to Em seggt hett: Du büst Min Söhn, hüt hef Ik di tügt.</seg>
          <seg id="b.HEB.5.6" type="verse"> As He an en anner Stell sprickt: Du büst en Prester in Ewigkeit na Melchisedek sin Art.</seg>
          <seg id="b.HEB.5.7" type="verse"> Un He hett in de Dag’ vun Sin Fleesch Gebet un Flehn mit stark Geschrie un Thranen opfert to den, de Em vun de Dod afhelpen kunn, un is ok erhört, darum dat He GOtt in Ehren heel.</seg>
          <seg id="b.HEB.5.8" type="verse"> Un obgliek He GOttes Söhn weer, hett He doch daran, dat He Veel utstunn, Gehorsam lehrt.</seg>
          <seg id="b.HEB.5.9" type="verse"> Un nadem He vullkamen is, is He för All, de Em gehorsam sünd, en Orsak to de ewig Seligkeit warn;</seg>
          <seg id="b.HEB.5.10" type="verse"> Nennt vun GOtt en Hoheprester na Melchisedek sin Art.</seg>
          <seg id="b.HEB.5.11" type="verse"> Daröver leet sik veel seggen, awer dat is swar, wiel ji so unverständig sünd.</seg>
          <seg id="b.HEB.5.12" type="verse"> Un de ji all längst schullt Meisters wesen, ju mutt man de eersten Bokstaven vun dat göttliche Wort lehrn un mutt ju Melk geven un keen stark Spies.</seg>
          <seg id="b.HEB.5.13" type="verse"> Denn wokeen man noch Melk geven mutt, de is unerfahrn in dat Wort vun de Gerechtigkeit, denn he is en lütt Kind.</seg>
          <seg id="b.HEB.5.14" type="verse"> De Vullkamen awer deent starke Spies, de dörch de Gewohnheit hebbt övte Sinn, dat Gude un Böse to unnerscheeden.</seg>
        </div>
        <div id="b.HEB.6" type="chapter">
          <seg id="b.HEB.6.1" type="verse"> Darum wüllt wi de Lehr vun den Anfang in dat christliche Leven nu fahrn laten un na dat Vullkamne trachten un nich wedder Grund leggen öwer de Buß vun de doden Warke, un vun de Glov an GOtt,</seg>
          <seg id="b.HEB.6.2" type="verse"> Vun de Döp, vun de Lehr, vun dat Handupleggen, vun de Doden ehr Uperstahung un vun dat ewige Gericht.</seg>
          <seg id="b.HEB.6.3" type="verse"> Un dat wüllt wi dohn, wenn GOtt dat tolaten deiht.</seg>
          <seg id="b.HEB.6.4" type="verse"> Denn dat is unmöglich, dat de, de eenmal hell makt sünd un de himmlische Gav smeckt hebbt un an den hilligen GEist Deel kregen hebbt,</seg>
          <seg id="b.HEB.6.5" type="verse"> Un smeckt hebbt GOtt Sin gude Wort un de tokünftige Welt ehr Kraft,</seg>
          <seg id="b.HEB.6.6" type="verse"> Wenn de affallt un wedder för sik sülvst GOtt Sin Söhn krüzigen un ton Narren hebbt, dat de to Buß schull wedder verniet warrn.</seg>
          <seg id="b.HEB.6.7" type="verse"> Denn de Eer, de den Regen drinken deiht, de oft öwer se kummt, un nützlich Krut hervörbringt för de, de se anbut, krigt Segen vun GOtt.</seg>
          <seg id="b.HEB.6.8" type="verse"> Wek awer Dorn un Disteln dregen deiht, de dögt Nicks un is dicht vör den Fluch, un man verbrennt se toletzt.</seg>
          <seg id="b.HEB.6.9" type="verse"> Wi trut ju awer wat Beter to, mine Leevsten; un dat de Seligkeit neeger is, wenn wi ok so spreken doht.</seg>
          <seg id="b.HEB.6.10" type="verse"> Denn GOtt is nich ungerecht, dat He ju Wark un ju Leevsarbeit vergeten schull, de ji bewiest hebbt an Sin Nam as ji de Hilligen deenen doht as ji dat noch doht.</seg>
          <seg id="b.HEB.6.11" type="verse"> Wi wünscht awer, dat Jedereen vun ju densülven Iwer bewiest, de Hoffnung fast to holn bet an dat End,</seg>
          <seg id="b.HEB.6.12" type="verse"> Dat ji nich ful ward, sonnern Nafolgers vun de, de dörch de Glov un de Geduld de Tosag’ arvt.</seg>
          <seg id="b.HEB.6.13" type="verse"> Denn as GOtt Abraham toseggen dä, un He bi keen Gröttern swören kunn, swor He bi Sik Sülvst,</seg>
          <seg id="b.HEB.6.14" type="verse"> Un sprok: Wahrlich, Ik will di segen un di vermehrn.</seg>
          <seg id="b.HEB.6.15" type="verse"> Un so kreeg he de Tosag’, wiel he Geduld harr.</seg>
          <seg id="b.HEB.6.16" type="verse"> De Minschen swört wol bi en Gröttern, as se sünd un de Eed makt en End up alle Striederien, wiel he dat Wort fast makt.</seg>
          <seg id="b.HEB.6.17" type="verse"> Awer wiel GOtt de Arven vun de Tosag’ öwer allen Twiefel bewiesen wull, dat Sin Rath fast stahn deiht, hett He en Eed darto dahn,</seg>
          <seg id="b.HEB.6.18" type="verse"> Up dat wi dörch twee Stück, de fast staht (denn dat is unmöglich, dat GOtt leegen schull) en starken Trost hebbt, wo wi Toflucht hebbt un an de anbaden Hoffnung fast holt;</seg>
          <seg id="b.HEB.6.19" type="verse"> Weke wi hebbt as en sekern un fasten Anker för unse Seel, de ok ringeiht na dat Binnerste achter den Vörhang.</seg>
          <seg id="b.HEB.6.20" type="verse"> Wokeen as en Vörlöper för uns ingahn is, JEsus, en Hoheprester in Ewigkeit, na Melchisedek sin Art.</seg>
        </div>
        <div id="b.HEB.7" type="chapter">
          <seg id="b.HEB.7.1" type="verse"> Düsse Melchisedek weer en König to Salem, GOtt den Allerhöchsten Sin Prester, de Abraham in de Möt gung, as he vun de Slacht mit de Könige na Hus keem un em segen dä;</seg>
          <seg id="b.HEB.7.2" type="verse"> Den ok Abraham den Teinten geven dä vun all sin Göder. Sin Nam bedüht toeerst König vun de Gerechtigkeit, darna is he ok en König to Salem, dat heet en Fredenskönig;</seg>
          <seg id="b.HEB.7.3" type="verse"> Ahn Vader, ahn Moder, ahn Geslecht, un sin Dag’ hebbt keen Anfang un sin Leven hett keen End; he is awer en Vörbild vun GOtt Sin Söhn un blift Prester in Ewigkeit.</seg>
          <seg id="b.HEB.7.4" type="verse"> Seht nu awer, wa grot de wesen mutt, den ok Abraham, de Patriarch, den Teinten geven deiht vun dat, wat he erovert hett.</seg>
          <seg id="b.HEB.7.5" type="verse"> Twar hebbt de Kinner vun Levi, as se dat Presterdom kregen, en Gebot, den Teinten vun dat Volk, dat heet, vun ehr Bröder to nehmen, na dat Gesetz, obgliek se ok ut Abraham sin Lenden kamen sünd.</seg>
          <seg id="b.HEB.7.6" type="verse"> Awer de, den sin Geslecht nich nennt ward mank se, de nehm den Teinten vun Abraham, un segen den, de de Tosag’ harr.</seg>
          <seg id="b.HEB.7.7" type="verse"> Nu is dat ahn all Wedderspreken so, dat de Geringe vun den Betern segent ward.</seg>
          <seg id="b.HEB.7.8" type="verse"> Un hier nehmt den Teinten Minschen, weke henstarvt, awer dar Een, vun den betügt ward, dat he leven deiht.</seg>
          <seg id="b.HEB.7.9" type="verse"> Un so to seggen, Levi sülvst, de den Teinten nimmt, hett dörch Abraham de Teinte geven.</seg>
          <seg id="b.HEB.7.10" type="verse"> Denn he weer ja noch in den Vader sin Lenden, as Melchisedek em in de Möt gung.</seg>
          <seg id="b.HEB.7.11" type="verse"> Wenn nu de Vullkamenheit in dat levitische Presterdom weer, denn unner datsülvige hett dat Volk dat Gesetz kregen, wat brukt wi denn to seggen, dat en anner Prester kamen schall na Melchisedek sin Art un nich na Aaron sin Art?</seg>
          <seg id="b.HEB.7.12" type="verse"> Denn wo dat Presterdom ännert ward, denn mutt ok dat Gesetz ännert warrn.</seg>
          <seg id="b.HEB.7.13" type="verse"> Denn de, vun den all düt seggt is, de is ut en anner Geslecht, ut weke nümmer Keen de Altar besorgt hett.</seg>
          <seg id="b.HEB.7.14" type="verse"> Denn apenbar is jo, dat vun Juda unse HErr utgahn is, to weke Geslecht Moses Nicks redt hett vun dat Presterdom.</seg>
          <seg id="b.HEB.7.15" type="verse"> Un dat is noch klarer, wenn en anner Prester na Melchisedek sin Art upkamen deiht,</seg>
          <seg id="b.HEB.7.16" type="verse"> De nich na dat Gesetz vun dat fleeschliche Gebot makt, sonnern na de Kraft vun dat unendliche Leven.</seg>
          <seg id="b.HEB.7.17" type="verse"> Denn he betügt: Du büst en Prester ewiglich na Melchisedek sin Art.</seg>
          <seg id="b.HEB.7.18" type="verse"> Denn darmit ward dat vörige Gesetz uphaven, darum, wiel dat to swach un Nicks nütz weer.</seg>
          <seg id="b.HEB.7.19" type="verse"> Denn dat Gesetz kunn Nicks vullkamen maken, un en beter Hoffnung ward inföhrt, dörch de wi to GOtt henkamt;</seg>
          <seg id="b.HEB.7.20" type="verse"> Un darto, wat Veel is, nich ahn Eed. Denn jene sünd ahn Eed Presters warn;</seg>
          <seg id="b.HEB.7.21" type="verse"> Düsse awer mit den Eed dörch den, de to Em sprickt: De HErr hett swarn un dat ward Em nich gerüen: Du büst en Prester ewiglich na Melchisedek sin Art.</seg>
          <seg id="b.HEB.7.22" type="verse"> So is denn JEsus de Vollstrecker vun en veel beter Testament warn.</seg>
          <seg id="b.HEB.7.23" type="verse"> Un vun de Annern sünd veele, de Presters warn sünd, darum, wiel de Dod se nich blieven leet;</seg>
          <seg id="b.HEB.7.24" type="verse"> Düsse awer darum, dat He ewig blieven deiht, hett He en unvergänglich Presterdom.</seg>
          <seg id="b.HEB.7.25" type="verse"> Darum kann He ok selig maken ümmerto de dörch Em to GOtt kamen doht un levt ümmerto un bedt för se.</seg>
          <seg id="b.HEB.7.26" type="verse"> Denn son Hohenprester mussen wi hebben, de dar weer hillig, unschuldig, rein, vun de Sünners afsonnert, un höger as de Himmel is;</seg>
          <seg id="b.HEB.7.27" type="verse"> De nich däglich nödig harr, as de annern Hohenpresters, toeerst för egen Sünd Opfer to dohn, darna för dat Volk sin Sünd, denn dat hett He eenmal dahn, as He Sik Sülvst opfern dä.</seg>
          <seg id="b.HEB.7.28" type="verse"> Denn dat Gesetz makt Minschen to Hohepresters, de Swachheit hebbt, düt Eedeswort awer, dat na dat Gesetz seggt is, sett den Söhn, de ewig vullkamen is.</seg>
        </div>
        <div id="b.HEB.8" type="chapter">
          <seg id="b.HEB.8.1" type="verse"> Düt is nu dat Hauptstück wovun wi reden doht: Wi hebbt son Hohenprester, de dar sitt to de rechte Hand, up den Stohl vun de Majestät in den Himmel,</seg>
          <seg id="b.HEB.8.2" type="verse"> Un is en Pleger vun de hilligen Göder un vun de wahrhaftige Hütt, de GOtt upricht hett, un keen Minsch.</seg>
          <seg id="b.HEB.8.3" type="verse"> Denn en jede Hoheprester ward insett to opfern Gaven un Opfer. Darum mutt ok düsse wat hebben, dat He opfern kann.</seg>
          <seg id="b.HEB.8.4" type="verse"> Wenn He nu up de Eer weer, weer He nich Prester, wiel dar Presters sünd, de na dat Gesetz de Gaven opfern doht,</seg>
          <seg id="b.HEB.8.5" type="verse"> Weke deent as Vörbild un as Schatten vun de himmlischen Göder, as de göttliche Antwort to Moses sprok, as he de Hütt fardig maken schull: Süh to, sä He, dat du Allns maken deihst na dat Bild, dat di up den Barg wiest is.</seg>
          <seg id="b.HEB.8.6" type="verse"> Nu awer hett He en beter Amt kregen, wiel He de Middelsmann vun en beter Testament is, dat ok up betere Tosag’ stahn deiht.</seg>
          <seg id="b.HEB.8.7" type="verse"> Denn wenn dat anner, dat eerste, ahn Tadel west weer, weer dat nich nödig west, na en annern to söken.</seg>
          <seg id="b.HEB.8.8" type="verse"> Denn He tadelt se un sprickt: Süh, de Dag’ kamt, sprickt de HErr, dat Ik mit dat Hus Israel un mit dat Hus Juda en nie Testament maken will,</seg>
          <seg id="b.HEB.8.9" type="verse"> Nich na dat Testament, dat ik makt hef mit ehr Vaders den Dag, as ik ehr Hand faten dä, se ut Egyptenland to föhrn. Denn se sünd nich bleven in min Testament, darum hef Ik se ok nich achten wullt, sprickt de HErr.</seg>
          <seg id="b.HEB.8.10" type="verse"> Denn dat is dat Testament, dat Ik maken will mit dat Hus Israel na düsse Dag, sprickt de HErr: Ik will Min Gesetz geven in ehr Sinn, un in ehr Hart will Ik dat schrieven, un will ehr GOtt wesen un se schüllt min Volk wesen.</seg>
          <seg id="b.HEB.8.11" type="verse"> Un schall nich Jemand sin Neegsten lehrn, noch Jemand sin Broder, un seggen: Du must den HErrn kennen. Denn se schüllt mi All kennen, vun den Lüttsten an bet to den Grötsten.</seg>
          <seg id="b.HEB.8.12" type="verse"> Denn Ik will gnädig wesen mit ehr Undögd un ehr Sünd, un an ehr Ungerechtigkeit will Ik nich mehr denken.</seg>
          <seg id="b.HEB.8.13" type="verse"> Wiel He dat seggen deiht: »En nie,« makt He dat eerste old. Wat awer old un öwerjährig is, dat is dicht bi sin End.</seg>
        </div>
        <div id="b.HEB.9" type="chapter">
          <seg id="b.HEB.9.1" type="verse"> Dat eerste harr twar ok sin Recht up Gottesdeenst un utwennige Hilligkeit.</seg>
          <seg id="b.HEB.9.2" type="verse"> Denn dar weer upricht dat Vörrerdeel vun de Hütt, darin weer de Lüchter un de Disch, un de Schubrod, un düt heet dat Hillige.</seg>
          <seg id="b.HEB.9.3" type="verse"> Achter den annern Vörhang awer weer de Hütt, de dar heet dat Allerhilligst.</seg>
          <seg id="b.HEB.9.4" type="verse"> De harr dat golden Rokfatt un de Lad vun dat Testament, allerwärts mit Gold öwertrocken, in weke weer de golden Krog mit dat Himmelsbrod, un Aaron sin Staf, de grön utsla’n weer un de Tafels vun dat Testament.</seg>
          <seg id="b.HEB.9.5" type="verse"> Baben öwer weern de Cherubims vun de Herrlichkeit, de den Gnadenstohl beschatten doht; vun weke nu Nicks besonners to seggen is.</seg>
          <seg id="b.HEB.9.6" type="verse"> So weer dat nu Allns inricht, de Presters gungen ümmer in de vörste Hütt un besorgten den Gottesdeenst.</seg>
          <seg id="b.HEB.9.7" type="verse"> In de anner awer gung man een Mal int Jahr blot de Hoheprester rin, nich ahn Blod, dat he opfern dä för sin egen un dat Volk sin Öwertredungen.</seg>
          <seg id="b.HEB.9.8" type="verse"> Darmit hett de hillige GEist andüdt, dat noch nich apenbart weer de Weg na de Hilligkeit hen, so lang as de eerst Hütt stahn dä,</seg>
          <seg id="b.HEB.9.9" type="verse"> Weke to desülvige Tied en Vörbild wesen muß, in weke Gaven un Opfer opfert ward un kunnen nich vullkamen maken na dat Geweten den, de den Gottesdeenst besorgen deiht.</seg>
          <seg id="b.HEB.9.10" type="verse"> Blot mit Spies un Gedränke un allerhand Döpen, un utwennige Hilligkeit, de bet up de Tied vun de Beterung upleggt sünd.</seg>
          <seg id="b.HEB.9.11" type="verse"> Christus awer is kamen, up dat He en Hoheprester vun de tokünftigen Göder wes’, dörch en grötter un vullkamner Hütt, de nich mit de Hand makt is, dat heet, de nich up son Art but is;</seg>
          <seg id="b.HEB.9.12" type="verse"> Ok nich dörch dat Blod vun Böck oder Kalver, sonnern He is dörch Sin egen Blod Een Mal in dat Hillige ingahn un hett en ewige Erlösung to weg’ brocht.</seg>
          <seg id="b.HEB.9.13" type="verse"> Denn wenn dat Blod vun Ossen un Böck, un de Asch vun de Koh sprengt, de Unreinen hilligt to den Lief sin Reinheit;</seg>
          <seg id="b.HEB.9.14" type="verse"> Wa veel mehr ward Christus Sin Blod, de Sik Sülvst untadelich dörch den hilligen GEist GOtt opfert hett, unse Geweten rein maken vun de doden Warke, to deenen den lebendigen GOtt!</seg>
          <seg id="b.HEB.9.15" type="verse"> Un darum is He en Middelsmann vun dat nie Testament, up dat dörch den Dod, de geschehn is to Erlösung vun de Öwertredungen, de unner dat eerste Testament geschehn weern, de, weke beropen sünd, dat toseggte ewige Arv kriegen kunn.</seg>
          <seg id="b.HEB.9.16" type="verse"> Denn wo en Testament is, dar mutt den sin Dod intreden, de dat Testament makt hett.</seg>
          <seg id="b.HEB.9.17" type="verse"> Denn en Testament ward fast dörch den Dod, sunst hett dat noch keen Macht, wenn de noch levt, de dat makt hett.</seg>
          <seg id="b.HEB.9.18" type="verse"> Darum ward ok dat eerste nich ahn Blod stift.</seg>
          <seg id="b.HEB.9.19" type="verse"> Denn as Moses utredt harr vun alle Gebote na dat Gesetz to all dat Volk, nehm he dat Blod vun Kalver un Böck mit Water un Purpurwoll un Isop un bespreng dat Bok un dat Volk,</seg>
          <seg id="b.HEB.9.20" type="verse"> Un sprok: Düt is dat Blod vun dat Testament, dat GOtt ju befahln hett.</seg>
          <seg id="b.HEB.9.21" type="verse"> Un de Hütt un Allns, wat to den Gottesdeenst hörn dä, bespreng he gliekerwies mit Blod.</seg>
          <seg id="b.HEB.9.22" type="verse"> Un binah Allns ward mit Blod rein makt na dat Gesetz. Un ahn Blodvergeeten is keen Vergevung.</seg>
          <seg id="b.HEB.9.23" type="verse"> So mussen nu de Vörbiller vun de himmlischen Ding mit Blod rein makt warrn, awer se sülvst, de himmlischen, mussen beter Opfer hebben, as de annern weern.</seg>
          <seg id="b.HEB.9.24" type="verse"> Denn Christus is nich ingahn in dat Hillige, dat mit Hann makt is (wat en Afbild is vun dat wahre Hilligdom); sonnern in den Himmel sülvst, nu to erschienen vör GOtt Sin Angesicht för uns.</seg>
          <seg id="b.HEB.9.25" type="verse"> Ok nich, dat He Sik mehrmals opfern deiht, as de Hoheprester alle Jahr mit fremde Blod in dat Hillige gahn deiht.</seg>
          <seg id="b.HEB.9.26" type="verse"> Sunst harr He oft lieden mußt vun Anfang vun de Welt her. Nu awer an dat End vun de Welt is He een Mal kamen, dörch Sin egen Opfer de Sünd uptoheven.</seg>
          <seg id="b.HEB.9.27" type="verse"> Un so as dat för de Minschen bestimmt is, een Mal to starven, darna awer dat Gericht:</seg>
          <seg id="b.HEB.9.28" type="verse"> So is Christus een Mal opfert, um Veele ehr Sünden weg to nehmen. Dat anner Mal awer ward He ahn Sünd erschienen för de, de up Em tövt, to de Seligkeit.</seg>
        </div>
        <div id="b.HEB.10" type="chapter">
          <seg id="b.HEB.10.1" type="verse"> Denn dat Gesetz hett den Schatten vun de tokünftigen Göder, nich dat Wesen vun de Göder sülvst. Alle Jahr mutt man opfern ümmer datsülvige Opfer un kann nich de, weke opfern doht, vullkamen maken.</seg>
          <seg id="b.HEB.10.2" type="verse"> Sunst harr dat Opfern uphört, wenn de, de den Gottesdeenst doht, Nicks mehr vun de Sünden weten, wenn se een Mal rein makt sünd.</seg>
          <seg id="b.HEB.10.3" type="verse"> Sonnern dat is blot, dat se an ehr Sünden denken doht alle Jahr.</seg>
          <seg id="b.HEB.10.4" type="verse"> Denn dat is unmöglich, dörch Blod vun Ossen un Böck Sünden weg to nehmen.</seg>
          <seg id="b.HEB.10.5" type="verse"> Darum sprickt He, wenn He in de Welt kummt: Opfer un Spiesopfer hest Du nich wullt, den Lief awer hest Du mi bereit.</seg>
          <seg id="b.HEB.10.6" type="verse"> Brandopfer un Sündopfer gefallt Di nich.</seg>
          <seg id="b.HEB.10.7" type="verse"> Do sprok ik: Süh, ik kam, in dat Bok steiht vun mi schreven, dat ik dohn schall, GOtt, Din Willen.</seg>
          <seg id="b.HEB.10.8" type="verse"> As He tovör seggt harr: Opfer un Gaven, Brandopfer un Sündopfer hest Du nich wullt, noch hest du Wolgefalln daran, de doch na dat Gesetz opfert ward;</seg>
          <seg id="b.HEB.10.9" type="verse"> Do sprok he: Süh, ik kam, GOtt, Din Willen to dohn. Do hevt He dat eerste up, up dat He dat anner insett.</seg>
          <seg id="b.HEB.10.10" type="verse"> In düssen Willen sünd wi hilligt, een Mal geschehn dörch dat Opfer vun JEsus Christus Sin Lief.</seg>
          <seg id="b.HEB.10.11" type="verse"> Un jede Prester is insett, dat he alle Dag’ Gottesdeenst holn schall un oft een un datsülve Opfer bring, weke nümmer mehr de Sünden wegnehmen künnt.</seg>
          <seg id="b.HEB.10.12" type="verse"> Düsse awer, as He en Opfer för de Sünd brocht hett, dat ewig gelln deiht, sitt nu to GOtt Sin rechte Hand, Kap.     Ps.</seg>
          <seg id="b.HEB.10.13" type="verse"> Un tövt vun nu an, bet dat Sine Fiende to den Schemel vun Sin Föt leggt ward.</seg>
          <seg id="b.HEB.10.14" type="verse"> Denn mit Een Opfer hett He för ewig de vullkamen makt, de hilligt ward.</seg>
          <seg id="b.HEB.10.15" type="verse"> De hillige GEist betügt uns dat awer ok. Denn nadem He fröher seggt hett:</seg>
          <seg id="b.HEB.10.16" type="verse"> »Düt is dat Testament, dat Ik mit se maken will na düsse Dag’,« sprickt de HErr: »Ik will Min Gesetz in ehr Hart geven un in ehr Sinn will Ik dat schrieven,</seg>
          <seg id="b.HEB.10.17" type="verse"> Un an ehr Sünd un Ungerechtigkeit will Ik nich denken.«</seg>
          <seg id="b.HEB.10.18" type="verse"> Wo awer de Sünd vergeven sünd, dar is keen Opfer mehr nödig för de Sünd.</seg>
          <seg id="b.HEB.10.19" type="verse"> So hebbt wi denn nu, leeve Bröder, de Friemodigkeit ton Ingang in dat Hillige dörch JEsus Sin Blod,</seg>
          <seg id="b.HEB.10.20" type="verse"> Den He uns bereitet hett ton nien un lebendigen Weg dörch den Vörhang, dat is dörch Sin Fleesch.</seg>
          <seg id="b.HEB.10.21" type="verse"> Un wi hebbt en Hohenprester öwer GOtt Sin Hus:</seg>
          <seg id="b.HEB.10.22" type="verse"> So lat uns hento gahn mit en wahrhaftige Hart, in en vullkamen Glov, besprengt in unse Harten, un los vun dat böse Geweten, un den Lief wuschen mit rein Water;</seg>
          <seg id="b.HEB.10.23" type="verse"> Un lat uns fastholn an dat Bekenntnis vun de Hoffnung un nich wankelmödig wesen; denn He is tru, de se toseggt hett;</seg>
          <seg id="b.HEB.10.24" type="verse"> Un lat uns up enanner Acht hebben un uns enanner to Leev un to gude Warke anreizen;</seg>
          <seg id="b.HEB.10.25" type="verse"> Un nich unse Versammlung verlaten, as weke to dohn plegt, sonnern uns enanner vermahnen, un dat so veel mehr, je mehr ji gewahr ward, dat de Dag neeg un neeger kamen deiht.</seg>
          <seg id="b.HEB.10.26" type="verse"> Denn wenn wi mothwillig sündigen doht, nadem wi de Erkenntnis vun de Wahrheit kregen hebbt, hebbt wi vun dar an keen anner Opfer mehr för de Sünd;</seg>
          <seg id="b.HEB.10.27" type="verse"> Sonnern en grulich Töven up dat Gericht un den Füeriever, de de Upsetzigen vertehrn ward.</seg>
          <seg id="b.HEB.10.28" type="verse"> Wenn Jemand Moses sin Gesetz breken deiht, de mutt starven ahn Barmhartigkeit dörch twee oder dree Tügen.</seg>
          <seg id="b.HEB.10.29" type="verse"> Wa veel mehr Straf mutt de doch verdeenen, künnt ji ju wol denken, de GOtt Sin Söhn mit Föten perren un dat Blod vun dat Testament för unrein holn deiht, dörch wat he hilligt is, un den Geist vun de Gnad schändt?</seg>
          <seg id="b.HEB.10.30" type="verse"> Denn wi kennt den, de dar seggt: »De Rach is Min Sak, Ik will vergelln,« sprickt de HErr. Un awermals: »De HErr ward Sin Volk richten.«</seg>
          <seg id="b.HEB.10.31" type="verse"> Schrecklich is dat, in den lebendigen GOtt Sin Hann to falln.</seg>
          <seg id="b.HEB.10.32" type="verse"> Denkt an de vörigen Dag’, in weke ji, nadem ji hell makt sünd, en groten Kampf vull Lieden hebbt uttostahn hatt;</seg>
          <seg id="b.HEB.10.33" type="verse"> To en Deel sülvst dörch Schimp un Bedröfnis to en Schauspill warn sünd; ton annern Deel Gemeenschap hatt mit de, de dat ebenso geiht.</seg>
          <seg id="b.HEB.10.34" type="verse"> Denn ji hebbt mit min Keden Mitlieden hatt un den Roof vun ju Göder mit Freuden hennahmen, wiel ji weten doht, dat ji bi ju sülvst wat Beters un wat Blievendes in den Himmel hebbt.</seg>
          <seg id="b.HEB.10.35" type="verse"> Smiet ju Vertruen nich weg, denn dat hett en groten Lohn.</seg>
          <seg id="b.HEB.10.36" type="verse"> Geduld awer deiht ju noth, up dat ji GOtt Sin Willen doht un de Tosag’ kriegt.</seg>
          <seg id="b.HEB.10.37" type="verse"> Denn öwer en kleene Wiel ward de kamen, de dar kamen schall un nich utblieven.</seg>
          <seg id="b.HEB.10.38" type="verse"> De Gerechte awer ward dörch sin Glov leven. Wokeen awer wieken ward, an den ward min Seel keen Gefalln hebben.</seg>
          <seg id="b.HEB.10.39" type="verse"> Wi awer sünd nich vun de, de wiekt un verdammt ward, sonnern vun de, de glovt un ehr Seel retten doht.</seg>
        </div>
        <div id="b.HEB.11" type="chapter">
          <seg id="b.HEB.11.1" type="verse"> De Glov awer is en faste Toverlat up dat, wat man höpt un nich twiefelt an dat, wat man nich süht.</seg>
          <seg id="b.HEB.11.2" type="verse"> Dörch den hebbt de Olen Tügnis kregen.</seg>
          <seg id="b.HEB.11.3" type="verse"> Dörch de Glov markt wi, dat de Welt dörch GOtt Sin Wort fardig makt is, dat Allns, wat man süht, ut Nicks warn is.</seg>
          <seg id="b.HEB.11.4" type="verse"> Dörch de Glov hett Abel GOtt en grötter Opfer brocht, as Kain, wodörch he dat Tügnis vun GOtt kriegen dä, dat he gerecht weer, as GOtt to sin Gav Sik bekennen dä, un dörch densülvigen redt he noch, obgliek he dod is.</seg>
          <seg id="b.HEB.11.5" type="verse"> Dörch de Glov war Enoch wegnahmen, dat he den Dod nich seeg un war nich funnen, darum wiel GOtt em wegnahmen harr; denn ehr he wegnahm war, hett he Tügnis hatt, dat GOtt em lieden much.</seg>
          <seg id="b.HEB.11.6" type="verse"> Awer ahn Glov is dat unmöglich, GOtt to gefalln; denn wokeen to GOtt kamen will, de mutt gloven, dat he is, un för de, de Em söken doht, en Vergeller wesen ward.</seg>
          <seg id="b.HEB.11.7" type="verse"> Dörch de Glov hett Noah GOtt ehrt un de Arch torecht makt, um sin Hus to retten, as he en göttlichen Befehl kreeg vun dat, wat man noch nich sehn dä; dörch weke he de Welt verdammen dä un hett arvt de Gerechtigkeit, de dörch de Glov kummt.</seg>
          <seg id="b.HEB.11.8" type="verse"> Dörch de Glov ward Abraham gehorsam, as he beropen ward, ut to gahn in dat Land, dat he arven schull, un gung ut un wuß nich, wo he hen kamen dä.</seg>
          <seg id="b.HEB.11.9" type="verse"> Dörch de Glov is he fremd bleven in dat gelavte Land, as weer he in fremde Land, un wahn in Hütten mit Isaak un Jacob, de Mitarven vun de Tosag’.</seg>
          <seg id="b.HEB.11.10" type="verse"> Denn he töv up en Stadt, de en Grund hett, un de GOtt but un makt hett.</seg>
          <seg id="b.HEB.11.11" type="verse"> Dörch de Glov kreeg ok Sarah Macht, dat se swanger war un öwer de Tied vun ehr Öller hen gebären dä, denn se heel Em för tru, de dat toseggt harr.</seg>
          <seg id="b.HEB.11.12" type="verse"> Darum sünd ok vun een Lief, de tomal afstorven weer, Veele gebarn, as de Steern an den Himmel un de Sand an de See ehr Rand, de sik nich tellen lett.</seg>
          <seg id="b.HEB.11.13" type="verse"> Düsse All sünd storven in de Glov un hebbt de Tosag’ nich kregen, sonnern se blot vun Wieden sehn, un sik darmit tröst un sünd darmit tofreden west un hebbt bekennt, dat se Gäst un Fremd up de Eer sünd.</seg>
          <seg id="b.HEB.11.14" type="verse"> Denn de so wat seggt, de gevt darmit to verstahn, dat se en Vaderland sökt.</seg>
          <seg id="b.HEB.11.15" type="verse"> Un twar, wenn se dat meent harrn, vun wo se uttrocken weern, harrn se ja Tied noch, wedder um to kehrn.</seg>
          <seg id="b.HEB.11.16" type="verse"> Se begehrt awer en beter, ik meen, en himmlisches. Darum schamt GOtt Sik nich, ehr GOtt to heten; denn He hett en Stadt för se fardig makt.</seg>
          <seg id="b.HEB.11.17" type="verse"> Dörch de Glov opfer Abraham Isaak, as he versöcht war; un gev den Eengebornen hen, as he all de Tosag’ kregen harr,</seg>
          <seg id="b.HEB.11.18" type="verse"> Vun weken seggt weer: »In Isaak ward di de Samen nennt warrn.«</seg>
          <seg id="b.HEB.11.19" type="verse"> Un dach, GOtt kunn ok wol vun de Doden upwecken, darum he em ok to en Vörbild wedder kreeg.</seg>
          <seg id="b.HEB.11.20" type="verse"> Dörch de Glov segen Isaak vun de tokamende Ding’ den Jakob un Esau.</seg>
          <seg id="b.HEB.11.21" type="verse"> Dörch de Glov segen Jakob, as he storv, Joseph sin beiden Söhns un full vör GOtt dal, indem he sik an sin Stock holn dä.</seg>
          <seg id="b.HEB.11.22" type="verse"> Dörch de Glov red Joseph vun de Kinner Israel ehrn Uttog, as he storv un gev Order wegen sin Gebeen.</seg>
          <seg id="b.HEB.11.23" type="verse"> Dörch de Glov war Moses, as he gebarn weer, dree Monat vun sin Öllern versteken, darum dat se sehn dän, wat he för en smuck Kind weer un weern nich bang för den König sin Gebot.</seg>
          <seg id="b.HEB.11.24" type="verse"> Dörch de Glov wull Moses, as he grot weer, nich mehr en Söhn vun Pharao sin Dochter heten,</seg>
          <seg id="b.HEB.11.25" type="verse"> Un wull leever mit GOtt Sin Volk Ungemach utstahn, as de Sünd ehr Wollust för en Tied to hebben;</seg>
          <seg id="b.HEB.11.26" type="verse"> Un acht de Smach um Christus Sin wegen för gröttern Riekdom as de Schätz vun Egypten: denn he seeg up de Belohnung.</seg>
          <seg id="b.HEB.11.27" type="verse"> Dörch de Glov gung he ut Egypten un weer för den König sin Torn nich bang, denn he heel sik an den, den he nich sehn dä, as wenn he Em seeg!</seg>
          <seg id="b.HEB.11.28" type="verse"> Dörch de Glov heel he Ostern un dat Blodvergeten, up dat de de Eerstgeburten umbroch, se nich drapen dä.</seg>
          <seg id="b.HEB.11.29" type="verse"> Dörch de Glov gungen se dörch de rode See, as dörch drög Land; wat de Egypter ok versöken dän un versopen.</seg>
          <seg id="b.HEB.11.30" type="verse"> Dörch de Glov fulln de Muern vun Jericho, nadem se söben Dag’ darum lopen harrn.</seg>
          <seg id="b.HEB.11.31" type="verse"> Dörch de Glov war de Hor Rahab nich verlarn mit de Unglövigen, as se de Kundschafters fründlich upnehmen dä.</seg>
          <seg id="b.HEB.11.32" type="verse"> Un wat schall ik noch mehr seggen? De Tied war to kort wesen, wenn ik schull vertelln vun Gideon un Barak un Simson, un Jephta un David un Samuel un de Propheten;</seg>
          <seg id="b.HEB.11.33" type="verse"> Weke hebbt dörch de Glov Königrieke dal smeten, Gerechtigkeit wirkt, de Tosag’ kregen, de Löwen dat Mul stoppt,</seg>
          <seg id="b.HEB.11.34" type="verse"> Dat Füer utlöscht, sünd vun dat blote Swerdt wegkamen, sünd kräftig warn ut de Swachheit, sünd stark warn in den Striet, hebbt de Fremden ehr Heer dal smeten.</seg>
          <seg id="b.HEB.11.35" type="verse"> De Fruens hebbt ehr Doden vun de Uperstahung wedder kregen; de annern awer sünd tonicht sla’n un hebbt keen Erlösung annahm, up dat se de Uperstahung kregen, de beter is.</seg>
          <seg id="b.HEB.11.36" type="verse"> Weke hebbt Spott un Släg’ utstahn, darto Keden un Gefängnis;</seg>
          <seg id="b.HEB.11.37" type="verse"> Se sünd steenigt, intweihackt, dörchstaken, dörch dat Swerdt dod makt, se sünd rumgahn in Pelz un Ziegenfell, mit Mangel, mit Bedröfnis, mit Ungemach,</seg>
          <seg id="b.HEB.11.38" type="verse"> (De de Welt nich werth weer) un sünd in Elend rumgahn in de Wüstenien, up de Bargen un in de Klüft un Löcker vun de Eer.</seg>
          <seg id="b.HEB.11.39" type="verse"> Düsse All hebbt dörch de Glov Tügnis un nich de Tosag’ kregen.</seg>
          <seg id="b.HEB.11.40" type="verse"> Darum, dat GOtt wat Beters för uns tovör utsehn harr, dat se nich ahn uns to de Vullendung kamen dän.</seg>
        </div>
        <div id="b.HEB.12" type="chapter">
          <seg id="b.HEB.12.1" type="verse"> Darum lat ok uns, de wi son Hupen Tügen um uns hebbt, de Sünd afleggen, de uns ankleven deiht un uns ful makt un lat uns lopen mit Geduld in den Kampf, de uns verordnet is,</seg>
          <seg id="b.HEB.12.2" type="verse"> Un up JEsus sehn, de de Glov anfungen un vollenden deiht, de, ob He ok Freud harr hebben kunnt, duld He dat Krüz, frog Nicks na de Schand un sitt nu to de rechte Hand up GOtt Sin Stohl.</seg>
          <seg id="b.HEB.12.3" type="verse"> Denkt an den, de Sik so veel vun de Sünders hett wedderspreken laten, dat ju Moth nich matt ward un ji weglopt.</seg>
          <seg id="b.HEB.12.4" type="verse"> Denn ji hebbt noch nich bet up dat Blod utholn in de Kämpf gegen de Sünd;</seg>
          <seg id="b.HEB.12.5" type="verse"> Un hebbt den Trost all vergeten, de to ju reden deiht, as to de Kinner: Min Söhn, acht nich gering de Tüchtigung vun den HErrn un wes’ nich bang, wenn du vun Em straft warrst.</seg>
          <seg id="b.HEB.12.6" type="verse"> Denn, weken de HErr leef hett, den tüchtigt He; He sleiht awer jeden Söhn, den He upnimmt.</seg>
          <seg id="b.HEB.12.7" type="verse"> Wenn ji bi de Tüchtigung ganz still holt, so süht GOtt ju as Sin Kinner an, denn wo is en Söhn, den de Vader nich tüchtigen deiht?</seg>
          <seg id="b.HEB.12.8" type="verse"> Sünd ji awer ahn Tüchtigung, de se All to Deel warn is, so sünd ji Bastards un keen Kinner.</seg>
          <seg id="b.HEB.12.9" type="verse"> Ok so as wi vun uns lieflichen Vaders Schläg kreegen hebbt un sünd bang för se west, schüllt wi denn nich veel mehr den geistlichen Vader unnerdahn wesen, up dat wi leven doht?</seg>
          <seg id="b.HEB.12.10" type="verse"> Jene hebbt uns schlagen weke Dag’, as se dat för gut heeln, düsse awer uns to Nutz, up dat wi Sin Hilligung kriegen.</seg>
          <seg id="b.HEB.12.11" type="verse"> All Tüchtigung awer, to de Tied, wenn wi se lieden doht, dücht uns nich Freud, sonnern Bedröfnis to wesen, awer nasten ward se geven en fredsame Frucht vun Gerechtigkeit an de, de dardörch övt sünd.</seg>
          <seg id="b.HEB.12.12" type="verse"> Darum richt de tragen Hann un de möden Knee wedder up;</seg>
          <seg id="b.HEB.12.13" type="verse"> Un makt sekere Tritt mit ju Föt, dat Keen strukelt as en lahm, sonnern veel mehr gesund ward!</seg>
          <seg id="b.HEB.12.14" type="verse"> Jagt na den Freden gegen jeden een un de Hilligung, ahn wek Nüms den HErrn sehn ward.</seg>
          <seg id="b.HEB.12.15" type="verse"> Un seht darna, dat Keen GOttes Gnad versümen deiht, dat nich en bitter Wuttel upwassen un Unfreden anrichten deiht, un Veele dörch desülvige sik unrein makt;</seg>
          <seg id="b.HEB.12.16" type="verse"> Dat nich Jemand en Horer oder en Gottlose wes’, as Esau, de för en Gericht Eten sin Eerstgeburtsrecht verkoff.</seg>
          <seg id="b.HEB.12.17" type="verse"> Ji schüllt awer weten, dat he darna, as he den Segen arven wull, verstött war, denn he funn keen Platz to de Buß, obgliek he se mit Thranen söken dä.</seg>
          <seg id="b.HEB.12.18" type="verse"> Denn ji sünd nich kamen to den Barg, den man anrögen kunn un mit Füer brenn, noch to dat Dunkel un de Düsternis un dat Unwedder;</seg>
          <seg id="b.HEB.12.19" type="verse"> Noch to den Schall vun de Basunen un to de Stimm vun de Wör’, um weke de, de se hörn dän, nich wulln, dat se dat Wort seggt war.</seg>
          <seg id="b.HEB.12.20" type="verse"> Denn se kunnen nich utholn, wat dar seggt war: »Un wenn en Deerd den Barg anrögen dä, schull dat steenigt oder dod schaten warrn.«</seg>
          <seg id="b.HEB.12.21" type="verse"> Un so schrecklich weer dat Gesicht, dat Moses sprok: Ik bün bang un bever!</seg>
          <seg id="b.HEB.12.22" type="verse"> Sonnern ji sünd kamen to den Barg Zion un to den lebendigen GOtt Sin Stadt, to dat himmlische Jerusalem un to de Meng vun veele dusend Engel,</seg>
          <seg id="b.HEB.12.23" type="verse"> Un to de Gemeen vun de Eerstgebarnen, de in den Himmel anschreven sünd, un to GOtt, den Richter öwer Alle, un to de vullkamen Gerechten ehr Geister;</seg>
          <seg id="b.HEB.12.24" type="verse"> Un to den Middelsmann vun dat nie Testament, JEsus, un to dat Blod vun de Besprengung, dat beter reden deiht, as Abel sin.</seg>
          <seg id="b.HEB.12.25" type="verse"> Nehmt ju in Acht, dat ji den nich verachten doht, de dar redt. Denn so as jene nich wegkamen sünd, de verachten dän, as He up de Eer reden dä, so veel weniger wi, wenn wi den veracht, de vun den Himmel redt.</seg>
          <seg id="b.HEB.12.26" type="verse"> Den Sin Stimm to de Tied de Eer beweg. Nu awer seggt He to un sprickt: Noch eenmal will Ik bewegen, nich alleen de Eer, sonnern ok den Himmel.</seg>
          <seg id="b.HEB.12.27" type="verse"> Awer düt »noch eenmal« düdt an, dat dat Bewegliche schall ännert warrn, as dat makt is, up dat dat Unbewegliche blieven deiht.</seg>
          <seg id="b.HEB.12.28" type="verse"> Darum, wiel wi en unbeweglich Riek kriegt, hebbt wi Gnad, dörch weke wi GOtt deenen schüllt, Em to gefalln, mit Tucht un Furcht.</seg>
          <seg id="b.HEB.12.29" type="verse"> Denn unse GOtt is en vertehrend Füer.</seg>
        </div>
        <div id="b.HEB.13" type="chapter">
          <seg id="b.HEB.13.1" type="verse"> Blievt fast in de bröderliche Leev.</seg>
          <seg id="b.HEB.13.2" type="verse"> Gastfrie to wesen verget nich, denn dardörch hebbt Enige, ahn dat to weten, Engels beharbargt.</seg>
          <seg id="b.HEB.13.3" type="verse"> Denkt an de, de bunden sünd, as de ok mitbunden sünd, un an de, de Bedröfnis liedt, as de de ok noch up de Eer levt.</seg>
          <seg id="b.HEB.13.4" type="verse"> De Eh schall ehrbar holn warrn bi All, un dat Ehbett unbefleckt; de Horer awer un Ehebrekers ward GOtt richten.</seg>
          <seg id="b.HEB.13.5" type="verse"> Ju Wandel wes’ ahn Giez un lat ju dat nog wesen, wat ji hebbt. Denn He hett seggt: »Ik will di nich verlaten noch versümen.«</seg>
          <seg id="b.HEB.13.6" type="verse"> Also dat wi seggen könnt: »De HErr is min Helper, un ik will nich bang wesen. Wat schull mi en Minsch dohn?«</seg>
          <seg id="b.HEB.13.7" type="verse"> Denkt an ju Lehrer, de ju GOttes Wort seggt hebbt, de ehr End seht an un folgt ehr Glov na.</seg>
          <seg id="b.HEB.13.8" type="verse"> JEsus Christus, güstern un hüt un desülvige ok in Ewigkeit.</seg>
          <seg id="b.HEB.13.9" type="verse"> Lat ju nich vun allerhand fremde Lehren umdrieven, denn dat is en köstlich Ding, dat dat Hart fast ward, wat dörch Gnad geschüht, nich dörch Eten, wovun de keen Nutzen hebbt, de darmit umgahn doht.</seg>
          <seg id="b.HEB.13.10" type="verse"> Wi hebbt en Altar, vun den de nich eten könnt, de in de Hütt upwahrt.</seg>
          <seg id="b.HEB.13.11" type="verse"> Denn de Lieknams vun de Deerter, de ehr Blod vun den Hohenprester na dat Hillige rin dragen ward för de Sünd, de ward buten vör dat Lager verbrennt.</seg>
          <seg id="b.HEB.13.12" type="verse"> Darum hett ok JEsus, up dat He dat Volk dörch Sin egen Blod hilligen dä, buten vör dat Dohr leden.</seg>
          <seg id="b.HEB.13.13" type="verse"> So lat uns nu to Em buten rut gahn ut dat Lager un Sin Smach dregen.</seg>
          <seg id="b.HEB.13.14" type="verse"> Denn wi hebbt hier keen blievende Stadt, sonnern de tokünftige sökt wi.</seg>
          <seg id="b.HEB.13.15" type="verse"> So lat uns nu opfern dörch Em dat Lofopfer GOtt alletied, dat is de Frucht vun de Lippen, de Sin Namen bekennt.</seg>
          <seg id="b.HEB.13.16" type="verse"> Gudes to dohn un geern to geven verget nich, denn son Opfers mag GOtt lieden.</seg>
          <seg id="b.HEB.13.17" type="verse"> Gehorcht ju Lehrer un folgt se, denn se holt Wacht öwer ju Seelen as de darvun Rekenschaft geven schüllt, up dat se dat mit Freuden doht un nich mit Süfzen, denn dat is ju nich gut.</seg>
          <seg id="b.HEB.13.18" type="verse"> Bedt för uns. Unse Trost is, dat wi en gudes Geweten hebbt, un beflietigt uns, en guden Wandel to föhrn bi All.</seg>
          <seg id="b.HEB.13.19" type="verse"> Ik vermahn ju awer desto mehr düt to dohn, up dat ik desto ehr bi ju wesen kann.</seg>
          <seg id="b.HEB.13.20" type="verse"> GOtt awer vun den Freden, de vun de Doden rutföhrt hett den groten Harr vun de Schap dörch dat Blod vun dat ewige Testament, unsen HErrn JEsus,</seg>
          <seg id="b.HEB.13.21" type="verse"> De schall ju fardig maken in alle gude Warke, Sin Willn to dohn, un in ju schaffen, wat Em gefalln deiht, dörch JEsus Christus! Den wes’ Ehr vun Ewigkeit to Ewigkeit! Amen.</seg>
          <seg id="b.HEB.13.22" type="verse"> Ik vermahn ju awer, leeve Bröder, nehmt dat Wort vun de Vermahnung an, denn ik hef ju kort schreven.</seg>
          <seg id="b.HEB.13.23" type="verse"> Ji schüllt weten, dat Broder Timotheus wedder frie is, mit em, wenn he bald kummt, will ik ju sehn.</seg>
          <seg id="b.HEB.13.24" type="verse"> Gröt’ all ju Lehrer un all de Hilligen; de Bröder ut Italien gröt’ ju.</seg>
          <seg id="b.HEB.13.25" type="verse"> De Gnad wes’ mit ju All! Amen.</seg>
        </div>
      </div>
      <div id="b.JAM" type="book">
        <div id="b.JAM.1" type="chapter">
          <seg id="b.JAM.1.1" type="verse"> Jakobus, een vun GOtt un den HErrn JEsus Christus Sin Knechts an de twölf Geslechter, de dar sünd hen un her, Freud toeerst!</seg>
          <seg id="b.JAM.1.2" type="verse"> Min leeven Bröder, holt dat för lütte Freud, wenn ji in allerhand Anfechtung falln doht,</seg>
          <seg id="b.JAM.1.3" type="verse"> Un lat ju seggen, dat ju Glov, wenn he rechtschaffen is, Geduld mit sik bringt.</seg>
          <seg id="b.JAM.1.4" type="verse"> De Geduld awer schall beständig blieven bet an dat End, up dat ji vullkamen sünd un ganz un gar keen Mangel hebbt.</seg>
          <seg id="b.JAM.1.5" type="verse"> Wenn awer Jemand mank ju Wiesheit entbrickt, de schall GOtt beden, de rieklich jeden Een geven deiht un dat Nüms vorwitet so ward se em geven warrn.</seg>
          <seg id="b.JAM.1.6" type="verse"> He schall awer in de Glov beden un nich twiefeln, denn wokeen twiefeln deiht, de is as de See, de vun den Wind dreven un hen un her smeten ward.</seg>
          <seg id="b.JAM.1.7" type="verse"> Son Minsch brukt nich to denken, dat he wat vun den HErrn kriegen ward.</seg>
          <seg id="b.JAM.1.8" type="verse"> En twiefelmödige Minsch is unbeständig in all sin Weg’.</seg>
          <seg id="b.JAM.1.9" type="verse"> En Broder awer, de gemeen is, schall grot spreken vun sin Högde.</seg>
          <seg id="b.JAM.1.10" type="verse"> Un de riek is, schall wichtig dohn mit sin Niedrigkeit; denn as en Blom vun Gras ward he vergahn.</seg>
          <seg id="b.JAM.1.11" type="verse"> De Sünn geiht up mit de Hitt, un dat Gras verdrögt, un de Blom fallt af un ehr schöne Gestalt verdrögt, so ward de Rieke in sin Hand verwelken.</seg>
          <seg id="b.JAM.1.12" type="verse"> Selig is de Mann, de de Anfechtung utholn deiht, denn nadem he bewährt is, ward he de Kron vun dat Leven kriegen, weke GOtt de toseggt hett, de Em leef hebbt.</seg>
          <seg id="b.JAM.1.13" type="verse"> Nüms schall seggen, wenn he versöcht ward, dat he vun GOtt versöcht ward. Denn GOtt is nich en Versöker to dat Böse, GOtt versöcht Nüms;</seg>
          <seg id="b.JAM.1.14" type="verse"> Awer Jedereen ward versöcht, wenn he vun sin egen Lust reizt un lockt ward.</seg>
          <seg id="b.JAM.1.15" type="verse"> Darna wenn de Lust empfungen hett, gebärt se de Sünd, de Sünd awer, wenn se vullbrocht is, gebärt se den Dod.</seg>
          <seg id="b.JAM.1.16" type="verse"> Irrt ju nich, leeve Bröder,</seg>
          <seg id="b.JAM.1.17" type="verse"> All gude Gav un all vullkamen Gav kummt vun baben dal, vun dat Licht sin Vader, bi weken keen Verännerung is, noch Wessel vun Licht un Düsternis.</seg>
          <seg id="b.JAM.1.18" type="verse"> He hett uns tügt na Sin Willn dörch dat Wort vun de Wahrheit, up dat wi weern de Eerstlinge vun sin Kreaturen.</seg>
          <seg id="b.JAM.1.19" type="verse"> Darum, leeven Bröder, jede Minsch wes’ flink to hörn, langsam awer to reden, un langsam bös to warrn.</seg>
          <seg id="b.JAM.1.20" type="verse"> Denn wenn de Minsch bös is, deiht he nich, wat vör GOtt recht is.</seg>
          <seg id="b.JAM.1.21" type="verse"> Darum leggt af all Unreinigkeit un Bosheit un nehmt dat Wort an mit Sachtmoth, dat in ju plant is, dat ju Seelen selig maken kann.</seg>
          <seg id="b.JAM.1.22" type="verse"> Doht awer na dat Wort un hört dat nich blot, womit ji ju sülvst bedregen doht.</seg>
          <seg id="b.JAM.1.23" type="verse"> Denn wenn Jemand dat Wort blot hört, un nich darna deiht, de is as en Mann, de sin lieflich Angesicht in en Spegel besüht.</seg>
          <seg id="b.JAM.1.24" type="verse"> Denn, nadem he sik besehn hett, geiht he vun Stunn an darvun un vergitt, woans he utsehn deiht.</seg>
          <seg id="b.JAM.1.25" type="verse"> Wokeen awer dörchsehn deiht in dat vullkamen Gesetz vun de Frieheit un darin blift un vergitt nich, wat he hört hett, sonnern deiht darna, de ward selig wesen in sin Dohn.</seg>
          <seg id="b.JAM.1.26" type="verse"> Wenn awer Jemand mank ju sik bedünken lett, dat he GOtt deenen deiht, un hollt sin Tung nich in Tom, sonnern verföhrt sin Hart, den sin Gottesdeenst is Nicks nütz.</seg>
          <seg id="b.JAM.1.27" type="verse"> En Gottesdeenst rein un ahn Placken vör GOtt den Vader is de: De Waisen un Wetfruens in ehr Bedröfnis to besöken un sik ahn Placken vör de Welt to holn.</seg>
        </div>
        <div id="b.JAM.2" type="chapter">
          <seg id="b.JAM.2.1" type="verse"> Leeve Bröder, holt nich darför, dat de Glov an JEsus Christus, unsen HErrn vun de Herrlichkeit, up de Person Rücksicht nimmt:</seg>
          <seg id="b.JAM.2.2" type="verse"> Denn wenn in ju Versammlung kamen dä en Mann mit en golden Ring un en smuck Kleed, un ok en arm Mann keem in en smutzig Kleed;</seg>
          <seg id="b.JAM.2.3" type="verse"> Un ji up den sehn dät, de dat smucke Kleed an harr, un sprokt to em: »Sett di hier up den besten Platz« un sprokt to den Armen: »Blief du dar stahn, oder sett di hier to min Föt;«</seg>
          <seg id="b.JAM.2.4" type="verse"> Hebbt ji denn nich bi ju sülvst en Unnerscheed makt un sünd Richter warn, de ungerechte Grundsätz hebbt?</seg>
          <seg id="b.JAM.2.5" type="verse"> Hört to, min leeven Bröder, hett GOtt nich utwählt de Armen up düsse Welt, de riek an Glov sünd un Arven vun dat Riek, dat He de toseggt hett, de Em leef hebbt?</seg>
          <seg id="b.JAM.2.6" type="verse"> Ji hebbt awer den Armen Unehr dahn. Sünd dat nich de Rieken, de Gewalt an ju övt un ju vör Gericht trecken doht?</seg>
          <seg id="b.JAM.2.7" type="verse"> Lästert se nich den guden Namen, mit den ji nennt sünd?</seg>
          <seg id="b.JAM.2.8" type="verse"> Wenn ji doht na dat königliche Gesetz, na de Schrift: »Hef din Neegsten leef as di sülvst,« so doht ji wol.</seg>
          <seg id="b.JAM.2.9" type="verse"> Wenn ji awer up de Person sehn doht, so doht ji Sünd un ward straft vun dat Gesetz, as de Öwertreders. Mos. 19,  Mos. 1, Kap.</seg>
          <seg id="b.JAM.2.10" type="verse"> Denn wenn Jemand dat ganze Gesetz hollt un an Een sündigen deiht, de hett sik an dat ganze schüllig makt.</seg>
          <seg id="b.JAM.2.11" type="verse"> Denn de dar seggt hett: Du schast nich ehebreken, de hett ok seggt: Du schast nich dod maken. Wenn du nu nich ehebreken awer dod maken deihst, büst du denn nich en Öwertreder vun dat Gesetz?</seg>
          <seg id="b.JAM.2.12" type="verse"> Redt also un doht so, as de dar dörch dat Gesetz vun de Frieheit richt warrn schüllt.</seg>
          <seg id="b.JAM.2.13" type="verse"> En unbarmhartig Gericht ward awer öwer den gahn, de nich Barmhartigkeit dahn hett: de Barmhartigkeit awer berömt sik wedder dat Gericht.</seg>
          <seg id="b.JAM.2.14" type="verse"> Wat helpt dat, leeve Bröder, wenn Jemand seggt, he hett de Glov un hett doch de Warke nich? Kann ok de Glov em selig maken?</seg>
          <seg id="b.JAM.2.15" type="verse"> Wenn awer en Broder oder en Swester nakt weer un keen däglich Nahrung harr,</seg>
          <seg id="b.JAM.2.16" type="verse"> Un Jemand mank ju sprok to se: GOtt berad ju, warmt ju un mak ju satt, he geev se awer nich, wat dat Lief sin Nothdurft is, wat hölp se dat?</seg>
          <seg id="b.JAM.2.17" type="verse"> So ok de Glov, wenn he keen Wark hett, is he dod in sik sülvst.</seg>
          <seg id="b.JAM.2.18" type="verse"> Awer Jemand kunn seggen: Du hest de Glov un ik de Wark, wies mi din Glov mit din Warke, so will ik ok di min Glov wiesen mit min Warke.</seg>
          <seg id="b.JAM.2.19" type="verse"> Du glovst, dat en enig GOtt is, dat is recht, de Düvels glovt dat ok un bevert.</seg>
          <seg id="b.JAM.2.20" type="verse"> Wullt du awer weten, du vergängliche Minsch, dat de Glov ahn Warke dod is?</seg>
          <seg id="b.JAM.2.21" type="verse"> Is nich Abraham, unse Vader, dörch de Warke gerecht warn, as he sin Söhn Isaak up den Altar dä?</seg>
          <seg id="b.JAM.2.22" type="verse"> Dar sühst du, dat de Glov mitwirkt hett an sin Wark, un dörch de Wark is de Glov vullkamen warn.</seg>
          <seg id="b.JAM.2.23" type="verse"> Un hett de Schrift sik erfüllt, de spreken deiht: Abraham hett GOtt glovt un dat is em as Gerechtigkeit torekent un is en Fründ vun GOtt heten.</seg>
          <seg id="b.JAM.2.24" type="verse"> So seht ji nu, dat de Minsch dörch de Warke gerecht ward, nich dörch de Glov alleen.</seg>
          <seg id="b.JAM.2.25" type="verse"> Dessülvigenglieken de Hor Rahab, is se nich dörch de Warke gerecht warn, as se de Baden upnehmen dä un se en annern Weg rut let?</seg>
          <seg id="b.JAM.2.26" type="verse"> Denn so as de Lief ahn Geist dod is, so is de Glov ahn Warke dod.</seg>
        </div>
        <div id="b.JAM.3" type="chapter">
          <seg id="b.JAM.3.1" type="verse"> Leeve Bröder, Jedereen schall sik nich rutnehmen, Lehrer to wesen, un ji schüllt weten, dat wi desto scharper Gerichtsordeel kriegen ward.</seg>
          <seg id="b.JAM.3.2" type="verse"> Denn wi fehlt All up allerlei Art. Wokeen awer in keen Wort fehln deiht, de is en vullkamen Mann un kann ok den ganzen Lief in Tom holn.</seg>
          <seg id="b.JAM.3.3" type="verse"> Seht, de Peer holt wi in den Tom, dat se uns gehorcht, un lenkt den ganzen Lief.</seg>
          <seg id="b.JAM.3.4" type="verse"> Seht, de Scheep wenn se ok noch so grot sünd, un vun starke Wind dreven ward, ward se doch mit en lütt Stüer lenkt, wo de hen will, de se regeert.</seg>
          <seg id="b.JAM.3.5" type="verse"> So is de Tung ok en lütt Lidmat un richt grote Ding’ an. Se is as en lütte Füer, dat en Wold anstickt.</seg>
          <seg id="b.JAM.3.6" type="verse"> Un de Tung is ok en Füer, en Welt vun Ungerechtigkeit. So is de Tung mank unse Lidmaten un makt den ganzen Lief plackig un stickt all unsen Wandel an, wenn se vun de Höll anfängt is.</seg>
          <seg id="b.JAM.3.7" type="verse"> Denn all Natur vun de Deerder un vun de Vageln un vun de Slangen un vun de Seedeerder ward tam makt un sünd tämt vun de minschliche Natur;</seg>
          <seg id="b.JAM.3.8" type="verse"> Awer de Tung kann keen Minsch tämen, dat unruhige Öwel, vull vun dödlich Gift.</seg>
          <seg id="b.JAM.3.9" type="verse"> Dörch de lavt wi GOtt den Vader un dörch se verflucht wi de Minschen, de na GOtt Sin Bild makt sünd.</seg>
          <seg id="b.JAM.3.10" type="verse"> Ut densülvigen Mund geiht Laven un Fluchen. Dat schall nich, leeve Bröder, so wesen.</seg>
          <seg id="b.JAM.3.11" type="verse"> Quillt ok en Born ut een Lock söt un bitter?</seg>
          <seg id="b.JAM.3.12" type="verse"> Kann ok, leeve Bröder, en Fiegenbom Öl un en Wienstock Fiegen drägen? So kann ok een Born nich solt un söt Water geven.</seg>
          <seg id="b.JAM.3.13" type="verse"> Wokeen is wies un klok mank ju? Lat den mit sin guden Wandel sin Wark bewiesen in Sachtmoth un Klokheit.</seg>
          <seg id="b.JAM.3.14" type="verse"> Hebbt ji awer bittern Nied un Striederie in ju Hart, so makt ju nich wichtig un leegt nich gegen de Wahrheit.</seg>
          <seg id="b.JAM.3.15" type="verse"> Denn dat is nich de Klokheit, de vun baben dal kummt, sonnern irdisch, minschlich, düvelsch.</seg>
          <seg id="b.JAM.3.16" type="verse"> Denn wo Nied un Hader is, dar is Unordnung un Nicks as bös Ding.</seg>
          <seg id="b.JAM.3.17" type="verse"> De Klokheit awer vun baben her, de is eerstens küsch, darna fredsam, fründlich, lett sik wat seggen, vull vun Barmhartigkeit un gude Frücht, unpartiisch, ahn Hüchelie.</seg>
          <seg id="b.JAM.3.18" type="verse"> De Frucht awer vun de Gerechtigkeit ward in Freden sei’t för de, de den Freden holt.</seg>
        </div>
        <div id="b.JAM.4" type="chapter">
          <seg id="b.JAM.4.1" type="verse"> Woher kummt Striet un Krieg mank ju? Kummt dat nich ut ju Wollust, de in ju Lidmaten strieden deiht?</seg>
          <seg id="b.JAM.4.2" type="verse"> Ji sünd begierig un kriegt darmit nich, wat ji hebben wöllt; ji haßt un beneidt un gewinnt darmit Nicks; ji hebbt Striet un Krieg un darum kriegt ji nich, um wat ji beden doht.</seg>
          <seg id="b.JAM.4.3" type="verse"> Ji bedt un kriegt Nicks, darum dat ji öwel beden doht, nämlich darto, dat ji dat in ju Wollust vertehrn wüllt.</seg>
          <seg id="b.JAM.4.4" type="verse"> Ji Ehebrekers un Ehebrekerschen, weet ji nich dat de Welt ehr Fründschop Fiendschop mit GOtt is? Wokeen de Welt ehr Fründ wesen will, de ward GOtt Sin Fiend wesen.</seg>
          <seg id="b.JAM.4.5" type="verse"> Oder lat ji ju bedünken, dat de Schrift umsunst seggt: Ward de GEist, de in ju wahnt, mit Sin Lust to den Neid drieven?</seg>
          <seg id="b.JAM.4.6" type="verse"> Un He gift rieklich Gnad. Denn de Schrift seggt: GOtt weddersteiht de Hoffärtigen, awer de Demödigen gift He Gnad.</seg>
          <seg id="b.JAM.4.7" type="verse"> So west nu GOtt unnerdahn. Wedderstaht den Düvel, so ward he vun ju weg gahn.</seg>
          <seg id="b.JAM.4.8" type="verse"> Naht ju to GOtt, so hollt He Sik to ju. Makt ju Hann rein, ji Sünners, un makt ju Harten keusch, ji Wankelmödigen.</seg>
          <seg id="b.JAM.4.9" type="verse"> West elend, west trurig un weent; ju Lachen ward sik in Weenen verkehrn un ju Freud in Trurigkeit.</seg>
          <seg id="b.JAM.4.10" type="verse"> Demödigt ju vör GOtt, so ward He ju hoch maken.</seg>
          <seg id="b.JAM.4.11" type="verse"> Makt ju nich unner enanner slecht, leeve Bröder. Wokeen sin Broder slecht makt un sin Broder öwle Nared makt, de makt dat Gesetz slecht un richt dat Gesetz. Richst du awer dat Gesetz, so deihst du nich na dat Gesetz, sonnern steihst öwer dat Gesetz.</seg>
          <seg id="b.JAM.4.12" type="verse"> Dar is blot een Gesetzgever, de selig maken un verdammen kann. Wokeen büst du, de du en Annern afordeelst?</seg>
          <seg id="b.JAM.4.13" type="verse"> Wolan, de ji seggen doht: Hüt oder morgen wüllt wi gahn in de oder de Stadt un wüllt een Jahr dar liggen un hanteeren un wat verdeenen;</seg>
          <seg id="b.JAM.4.14" type="verse"> De ji nich weten doht, wat morgen wesen ward. Denn wat is ju Leven? En Damp is dat, de en korte Tied duert, darna awer is he weg.</seg>
          <seg id="b.JAM.4.15" type="verse"> Woför ji seggen schüllt: So de HErr will, un wi leven doht, wüllt wi düt oder dat dohn.</seg>
          <seg id="b.JAM.4.16" type="verse"> Nu awer prahlt ji in ju Hochmoth. Awer son Prahlen döcht Nicks.</seg>
          <seg id="b.JAM.4.17" type="verse"> Denn wokeen weten deiht Gudes to dohn un deiht dat nich, den is dat Sünd.</seg>
        </div>
        <div id="b.JAM.5" type="chapter">
          <seg id="b.JAM.5.1" type="verse"> Wolan denn, ji Rieken, weent un hult öwer ju Elend, dat öwer ju kamen ward.</seg>
          <seg id="b.JAM.5.2" type="verse"> Ju Riekdom is verfult, ju Kleder hebbt de Motten freten.</seg>
          <seg id="b.JAM.5.3" type="verse"> Ju Gold un Sülver is verrost warn, un ehr Rost ward ju to en Tügnis warrn un ward ju Fleesch freten, as en Füer. Ji hebbt ju Schätz sammelt up de letzten Dag’.</seg>
          <seg id="b.JAM.5.4" type="verse"> Seht, de Lohn för de Arbeiders, de ju Land inarnt hebbt un de ji den Lohn kört hebbt, de schriet, un de Arbeiders ehr Schrien is vör den GOtt Zebaoth Sin Ohren kamen.</seg>
          <seg id="b.JAM.5.5" type="verse"> Ji hebbt gut levt up de Eer, un ju Wollust hatt un ju Harten nährt as up en Slachtdag.</seg>
          <seg id="b.JAM.5.6" type="verse"> Ji hebbt den Gerechten verordeelt un dod makt, un he hett sik nich wehrt.</seg>
          <seg id="b.JAM.5.7" type="verse"> So west nu geduldig, leeve Bröder, bet de HErr kummt. Süh, en Ackersmann tövt up de köstliche Frucht vun de Eer, un hett Geduld bet de Fröh- un Spätregen kummt.</seg>
          <seg id="b.JAM.5.8" type="verse"> West ji ok geduldig un stark vun Harten, denn de HErr kummt bald.</seg>
          <seg id="b.JAM.5.9" type="verse"> Beklagt ju nich de Een öwer den Annern, leeve Bröder, up dat ji nich verdammt ward. Seht, de Richter is vör de Döhr.</seg>
          <seg id="b.JAM.5.10" type="verse"> Nehmt, min leeve Bröder, to en Vörbild vun Lieden un Geduld de Propheten, de to ju redt hebbt in den HErrn Sin Nam.</seg>
          <seg id="b.JAM.5.11" type="verse"> Seht, wi priest selig, de geduldig leden hebbt. Vun Hiob sin Geduld hebbt ji hört un den HErrn Sin End hebbt ji sehn; denn de HErr is barmhartig un en Erbarmer.</seg>
          <seg id="b.JAM.5.12" type="verse"> Vör All awer, leeve Bröder, swört nich, weder bi den Himmel, noch bi de Eer, noch mit keen annern Eed. Lat awer ju Ja en ja wesen, un ju Nee en nee wesen, up dat ji nich in Hüchelie falln doht.</seg>
          <seg id="b.JAM.5.13" type="verse"> Hett Een mank ju wat uttostahn, lat den beden, is Een bi guden Moth, lat den de Psalmen singen.</seg>
          <seg id="b.JAM.5.14" type="verse"> Wenn awer Een krank is, de schall de Öllsten vun de Gemeen to sik ropen un öwer sik beden laten un sik mit Öl salven laten in den HErrn Sin Nam.</seg>
          <seg id="b.JAM.5.15" type="verse"> Un dat Gebet in Glov ward den Kranken helpen un de HErr ward em uprichten; un wenn he Sünden begahn hett, ward se em vergeven wesen.</seg>
          <seg id="b.JAM.5.16" type="verse"> Een schall den Annern sin Sünd bekennen un för enanner beden, dat ji gesund ward. Den Gerechten sin Gebet kann veel dohn, wenn dat eernstlich is.</seg>
          <seg id="b.JAM.5.17" type="verse"> Elias weer en Minsch as wi, un he bä en Gebet, dat dat nich regen schull, un dat regen nich up de Eer dree Jahr un söß Monat.</seg>
          <seg id="b.JAM.5.18" type="verse"> Un he bä awermals, un de Himmel gev Regen, un de Eer broch ehr Frucht.</seg>
          <seg id="b.JAM.5.19" type="verse"> Leeve Bröder, wenn Een mank ju irren schull in de Wahrheit, un en Anner bekehr em;</seg>
          <seg id="b.JAM.5.20" type="verse"> De schall weten, dat, wokeen den Sünner afbrocht hett vun den Irrdom in den he gung, de hett en Seel vun den Dod rett un ward darmit en Barg Sünden todecken.</seg>
        </div>
      </div>
      <div id="b.JUD" type="book">
        <div id="b.JUD.1" type="chapter">
          <seg id="b.JUD.1.1" type="verse"> Judas, een vun JEsus Christus Sin Knechts, awer en Broder vun Jakobus, de dar hilligt sünd in GOtt den Vader un in JEsus Christus bewahrt.</seg>
          <seg id="b.JUD.1.2" type="verse"> GOtt gev ju veel Barmhartigkeit un Freden un Leev!</seg>
          <seg id="b.JUD.1.3" type="verse"> Min Leeven, nadem ik vör harr, ju to schrieven vun uns all ehr Heil, heel ik dat för nödig, ju mit Schriften to vermahnen, dat ji vör de Glov kämpfen doht, de eenmal de Hilligen öwergeven is.</seg>
          <seg id="b.JUD.1.4" type="verse"> Denn weke Minschen hebbt sik nebenbi insleken, vun de vör Tieden schreven is, to ehr egen Straf; de sünd gottlos un treckt unsen GOtt Sin Gnad up Mothwillen, un striedt GOtt af un unsen HErrn JEsus Christus, den eenigen Herrscher.</seg>
          <seg id="b.JUD.1.5" type="verse"> Ik will ju awer daran denken helpen, dat ji weeten doht, dat de HErr, as He dat Volk ut Egypten hulp, ton annern Mal de umbroch, de nich gloven dän.</seg>
          <seg id="b.JUD.1.6" type="verse"> Ok de Engel, de ehr Fürstendom nich bewahrt hebbt, sonnern ehr Wahnung verlaten, hollt He bewahrt mit ewige Keden in Düsternis to den groten Dag sin Gericht.</seg>
          <seg id="b.JUD.1.7" type="verse"> Gliek as Sodom un Gomorra, un de umliggenden Städ’, de gliek as düsse uthort hebbt un na anner Fleesch gahn sünd, to en Exempel sett sünd un de Pien vun dat ewig Füer lieden doht.</seg>
          <seg id="b.JUD.1.8" type="verse"> Dessülvigenglieken sünd ok düsse Drömers, de dat Fleesch besmutzt, de Herrschaften veracht, un de Majestäten lästern doht.</seg>
          <seg id="b.JUD.1.9" type="verse"> Michael awer, de Erzengel, as he mit den Düvel streed, un mit em öwer Moses sin Lieknam reden dä, dörf dat Ordeel vun de Lästerung nich fälln, sonnern sprok: De HErr ward di strafen!</seg>
          <seg id="b.JUD.1.10" type="verse"> Düsse awer lästert, wo se Nicks vun af weet un verdarvt in Allns, wat se fleeschlich kennt, as de unvernünftigen Deerder.</seg>
          <seg id="b.JUD.1.11" type="verse"> Weh se! Denn se gaht Kain sin Weg un fallt in Balaam sin Irrdom, blot um to geneeten, un kamt um in Korah sin Wedderspreken.</seg>
          <seg id="b.JUD.1.12" type="verse"> Düsse sünd Schannplacken bi ju Leevtieden, indem se ohne Schann tosamen fret, un sik sülvst plegt, se sünd Wolken ahn Water, de de Wind umher drieven deiht, kahle un unfruchtbare Böm, twee Mal storven un ahn Wottel.</seg>
          <seg id="b.JUD.1.13" type="verse"> Wilde Waggen up de See, de ehr egen Schann utschömt. Irrsteerns, för weke upbewahrt is Dunkel vun Düsternis in Ewigkeit.</seg>
          <seg id="b.JUD.1.14" type="verse"> Vun düsse hett awer ok prophezeit Enoch, de söbente vun Adam, un spraken: Süh, de HErr kummt mit veele dusend Hillige,</seg>
          <seg id="b.JUD.1.15" type="verse"> Gericht to holn öwer All, un to strafen all ehr Gottlosen, för all ehrn gottlosen Wandel sin Wark, womit se gottlos west sünd, un för all dat Harte, dat de gottlosen Sünders gegen Em redt hebbt.</seg>
          <seg id="b.JUD.1.16" type="verse"> Düsse sünd de Querköpp, untofreden mit GOtt un Welt, de na ehr Lust wandelt, un ehr Mund sprickt grothalsige Wör’ un acht dat Ansehn vun en Person na den Nutzen darvun.</seg>
          <seg id="b.JUD.1.17" type="verse"> Ji awer, min Leeven, denkt an de Wör’, de fröher seggt sünd vun unsen HErrn JEsus Christus Sin Apostels;</seg>
          <seg id="b.JUD.1.18" type="verse"> As se ju sän, dat to de letzte Tied Spötters wesen ward, de na ehr egen Lüst an dat gottlose Wesen wandelt.</seg>
          <seg id="b.JUD.1.19" type="verse"> Düsse sünd dat, de sik afsonnert; Fleeschliche, de keen Geist hebbt.</seg>
          <seg id="b.JUD.1.20" type="verse"> Ji awer, min Leeven, but ju up ju allerhilligsten Glov, dörch den hilligen GEist un bedt,</seg>
          <seg id="b.JUD.1.21" type="verse"> Bewahrt ju in de Leev to GOtt un tövt up unsen HErrn JEsus Christus Sin Barmhartigkeit to dat ewige Leven.</seg>
          <seg id="b.JUD.1.22" type="verse"> Un hebbt Mitleed mit weke, nadem ji se vun de Annern afsonnert,</seg>
          <seg id="b.JUD.1.23" type="verse"> Makt wek mit Furcht selig un riet se ut dat Füer un haßt dat Fleesch sin plackigen Rock.</seg>
          <seg id="b.JUD.1.24" type="verse"> Den awer, de ju ahn Fehler behöden un vör dat Angesicht vun Sin Herrlichkeit ahn Straf mit Freud stellen kann;</seg>
          <seg id="b.JUD.1.25" type="verse"> Den GOtt, de alleen klok is, unsen HEiland, wes’ Ehr un Majestät un Gewalt un Macht, nu un in alle Ewigkeit! Amen.</seg>
        </div>
      </div>
      <div id="b.REV" type="book">
        <div id="b.REV.1" type="chapter">
          <seg id="b.REV.1.1" type="verse"> Düt is de Apenbarung vun JEsus Christus, de Em GOtt geven hett, sin Knecht kund to dohn, wat in Korten geschehn schall, un hett se utdüt un schickt dörch Sin Knecht Johannes,</seg>
          <seg id="b.REV.1.2" type="verse"> De betügt hett dat Wort vun GOtt un dat Tügnis vun JEsus Christus, wat he sehn hett.</seg>
          <seg id="b.REV.1.3" type="verse"> Selig is de, de de Wör’ vun de Prophezeiung lesen un hörn un beholn doht, wat darin schreven is, denn de Tied is neeg bi.</seg>
          <seg id="b.REV.1.4" type="verse"> Johannes an de söben Gemeenen in Asien. Gnad wes’ mit ju un Freden vun den, de dar is, de dar weer un de kamen deiht, un vun de söben Geister, de dar sünd vör Sin Stohl;</seg>
          <seg id="b.REV.1.5" type="verse"> Un vun JEsus Christus, weke is de true Tüg’ un Eerstgebarne vun de Doden un de Königs up de Eer ehr Fürst, de uns leef hatt hett un wuschen vun de Sünden mit Sin Blod,</seg>
          <seg id="b.REV.1.6" type="verse"> Un hett uns to Königs un Presters makt vör GOtt un Sin Vader, densülvigen wes’ Ehr un Gewalt vun Ewigkeit to Ewigkeit! Amen.</seg>
          <seg id="b.REV.1.7" type="verse"> Süh, He kummt mit de Wolken, un alle Ogen ward Em sehn, ok de, weke Em dörchstaken hebbt un all de Geslechter vun de Eer. Ja, Amen.</seg>
          <seg id="b.REV.1.8" type="verse"> Ik bün dat A un dat O, de Anfang un dat End, sprickt de HErr, de dar is, de dar weer un de dar kummt, de Allmächtige.</seg>
          <seg id="b.REV.1.9" type="verse"> Ik, Johannes, de ik ju Broder bün un Deel hef an ju Bedröfnis un an dat Riek un an de Geduld vun Christus JEsus, weer up de Insel, de Patmos heten deiht, wegen dat Wort vun GOtt un dat Tügnis vun JEsus Christus.</seg>
          <seg id="b.REV.1.10" type="verse"> Ik weer in den Geist up den HErrn Sin Dag un hör achter mi en grote Stimm, as vun en Basun,</seg>
          <seg id="b.REV.1.11" type="verse"> De sprok: Ik bün dat A un dat O, de Eerste un de Letzte, un wat du sehn deihst, dat schriev in en Bok un schick dat in de Gemeenen in Asien, na Ephesus un na Smyrna un na Pergamus un na Thyatira un na Sardes un na Philadelphia un na Laodicea.</seg>
          <seg id="b.REV.1.12" type="verse"> Un ik dreih mi um, na de Stimm to sehn, de mit mi reden dä. Un as ik mi rum dreihn dä, seeg ik söben golden Lüchters;</seg>
          <seg id="b.REV.1.13" type="verse"> Un merrn mank de söben Lüchters Een, de weer as en Minsch sin Söhn, de harr en Kleed an un en golden Görtel um de Bost.</seg>
          <seg id="b.REV.1.14" type="verse"> Sin Kopp awer un sin Haar weern witt as witte Wull un as de Snee, un sin Ogen as en Füerflamm,</seg>
          <seg id="b.REV.1.15" type="verse"> Un sin Föt as Mischen, dat in den Aven glöht un sin Stimm as dat Brusen vun grote Waters,</seg>
          <seg id="b.REV.1.16" type="verse"> Un harr söben Steerns in sin rechte Hand, un ut sin Mund gung en scharpe tweesniedige Swerdt un sin Angesicht schien as de helle Sünn.</seg>
          <seg id="b.REV.1.17" type="verse"> Un as ik em sehn dä, full ik för em dal as wenn ik dod weer, un he lä sin rechte Hand up mi un sprok to mi: Wes’ nich bang! Ik bün de Eerste un de Letzte,</seg>
          <seg id="b.REV.1.18" type="verse"> Un de Lebendige. Ik weer dod, un süh, ik bün lebendig vun Ewigkeit to Ewigkeit un hef de Slötel to dat Dodenriek un to den Dod.</seg>
          <seg id="b.REV.1.19" type="verse"> Schriev up, wat du sehn hest, un wat dar is un wat geschehn schall vun nu af an;</seg>
          <seg id="b.REV.1.20" type="verse"> Dat Geheemnis vun de söben Steerns, de du sehn hest in min rechte Hand un de söben golden Lüchters. De söben Steerns sünd de Engels vun de söben Gemeenen, un de söben Lüchters, de du sehn hest, sünd söben Gemeenen.</seg>
        </div>
        <div id="b.REV.2" type="chapter">
          <seg id="b.REV.2.1" type="verse"> Un an den Engel vun de Gemeen to Ephesus schast du schrieven: Dat seggt de, de söben Steerns in sin rechte Hand hollt un merrn mank de söben Lüchter wandeln deiht:</seg>
          <seg id="b.REV.2.2" type="verse"> Ik kenn din Warke un din Arbeit un din Geduld un dat du de Leegen nich verdrägen kannst un hest de versöcht, de seggen doht, dat se Apostels sünd un sünd dat nich un hest se as Lögners funn.</seg>
          <seg id="b.REV.2.3" type="verse"> Un dat du verdrägen, un Geduld hebben un arbeiden deihst wegen min Nam un nich möd warn büst.</seg>
          <seg id="b.REV.2.4" type="verse"> Awer dat hef ik wedder di, dat du de eerste Leev verlaten hest.</seg>
          <seg id="b.REV.2.5" type="verse"> Bedenk, wovun du affulln büst un doh Buß un doh de eersten Warke. Deihst du dat awer nich, warr ik bald to di hen kamen, un din Lüchter wegstöten vun sin Stell, wenn du nich Buß deihst.</seg>
          <seg id="b.REV.2.6" type="verse"> Awer dat hest du, dat du de Nicolaiten ehr Wark hassen deihst, weke ik ok haß.</seg>
          <seg id="b.REV.2.7" type="verse"> Wokeen Ohrn hett, de hör wat de GEist to de Gemeenen seggt: Wokeen öwerwinnt, den will ik to eten geven vun den Levensbom, de in GOtt Sin Paradies steiht.</seg>
          <seg id="b.REV.2.8" type="verse"> Un an den Engel vun de Gemeen in Smyrna schast du schrieven: Dat seggt de Eerste un de Letzte, de dod weer un lebendig warn is:</seg>
          <seg id="b.REV.2.9" type="verse"> Ik kenn din Warke un din Bedröfnis, un din Armoth (du büst awer riek) un dat Schimpen vun de, de seggen doht, dat se Juden sünd, un sünd dat nich, sonnern ut den Satan sin Schol.</seg>
          <seg id="b.REV.2.10" type="verse"> Wes’ nich bang vör dat, wat du lieden schast. Süh, de Düvel ward wek vun ju in dat Stockhus smieten, up dat ji versöcht ward, un ward Bedröfnis hebben tein Dag’. Wes’ tru bet in den Dod, so will ik di de Levenskron geven.</seg>
          <seg id="b.REV.2.11" type="verse"> Wokeen Ohren hett, de hör wat de GEist to de Gemeenen seggt: Wokeen öwerwinden deiht, den schall de anner Dod Nicks to neeg dohn.</seg>
          <seg id="b.REV.2.12" type="verse"> Un an den Engel vun de Gemeen in Pergamus schast du schrieven: Dat seggt, de dat scharpe tweesniedige Swerdt hett:</seg>
          <seg id="b.REV.2.13" type="verse"> Ik weet, wat du deihst un wo du wahnst, dar wo den Satan sin Stohl is, un hollst fast bi min Nam un hest min Glov nich verleugnet, ok in de Dag’, in weke Antipas, min true Tüg’, bi ju dod makt is, dar wo de Satan wahnen deiht.</seg>
          <seg id="b.REV.2.14" type="verse"> Awer ik hef en lütt beten wedder di, dat du weke hest, de an Balaam sin Lehr holn doht, de lehrn dä dörch Balak en Anstot antorichten bi de Kinner Israel, to eten de Götzen ehr Opfer un Horerie to drieven.</seg>
          <seg id="b.REV.2.15" type="verse"> So hest du ok wek, de an de Nicolaiten ehr Lehr holt, dat haß ik.</seg>
          <seg id="b.REV.2.16" type="verse"> Doh Buß; deihst du dat awer nich, so ward ik bald to di hen kamen un mit se Krieg föhrn dörch dat Swerdt vun min Mund.</seg>
          <seg id="b.REV.2.17" type="verse"> Wokeen Ohren hett, de hör, wat de GEist to de Gemeenen seggt: Wokeen öwerwinden deiht, den will ik to eten geven vun dat verborgen Manna un will em geven en gude Tügnis un mit dat Tügnis en nien Namen schreven, den Nüms kennt as de, de em krigt.</seg>
          <seg id="b.REV.2.18" type="verse"> Un an den Engel vun de Gemeen in Thyatira schast du schrieven: Dat seggt GOtt Sin Söhn, de Ogen hett as Füerflammen un den sin Föt sünd as Mischen:</seg>
          <seg id="b.REV.2.19" type="verse"> Ik kenn dine Warke un din Leev un din Deenst un din Glov, un din Geduld, un dat du je länger je mehr deihst.</seg>
          <seg id="b.REV.2.20" type="verse"> Awer ik hef en lütt beten wedder di, dat du de Fru Jesabel, de sik vör en Prophetin utgeven deiht, lehren un min Knecht verföhren, Horerie drieven un Götzenopfer eten letst.</seg>
          <seg id="b.REV.2.21" type="verse"> Un ik hef ehr Tid geven, dat se schull Buß dohn för ehr Horerie, un se deiht keen Buß.</seg>
          <seg id="b.REV.2.22" type="verse"> Süh, ik smiet se in en Bett un de mit ehr de Ehe braken hebbt, in grote Bedröfnis, wenn se nich Buß doht för ehr Warke.</seg>
          <seg id="b.REV.2.23" type="verse"> Un ehr Kinner will Ik dod sla’n. Un alle Gemeenen schüllt insehn, dat Ik dat bün, de de Neeren un Harten unnersöcht un ward geven Jeden vun ju na ju Warke.</seg>
          <seg id="b.REV.2.24" type="verse"> Ju awer segg ik un to de Annern, de in Thyatira sünd, de so’n Lehr nich hebbt un de den Satan sin Deepen nich kennen lehrt hebbt (as se seggen doht): Ik will up ju keen anner Last leggen.</seg>
          <seg id="b.REV.2.25" type="verse"> Wat ji awer hebben doht, dat holt fast, bet Ik kam.</seg>
          <seg id="b.REV.2.26" type="verse"> Un wokeen öwerwinden un min Wark bet an dat End holn deiht, den will ik Macht geven öwer de Heiden.</seg>
          <seg id="b.REV.2.27" type="verse"> Un he schall se höden mit en isern Staff, un as en Pötter sin Pött schall he se tweismieten.</seg>
          <seg id="b.REV.2.28" type="verse"> As ik vun min Vader kregen hef un will em geven den Morgensteern.</seg>
          <seg id="b.REV.2.29" type="verse"> Wokeen Ohren hett, de hör, wat de GEist to de Gemeenen seggt.</seg>
        </div>
        <div id="b.REV.3" type="chapter">
          <seg id="b.REV.3.1" type="verse"> Un an den Engel vun de Gemeen in Sardes schast du schrieven: Dat seggt, de GOtt Sin Geister hett un de söben Steerns: Ik kenn dine Warke, denn du hest den Namen, dat du leven deihst un büst dod.</seg>
          <seg id="b.REV.3.2" type="verse"> Paß up un mak dat Anner stark, dat starven will, denn ik hef dine Warke nich so funn’, as se sien schüllt vör GOtt.</seg>
          <seg id="b.REV.3.3" type="verse"> So bedenk nu, woans du dat kregen un hört hest un hol dat un doh Buß. Wenn du nich waken deihst, warr ik öwer di kamen, as en Deef un du warrst nich weten, to weke Stunn ik öwer di kamen warr.</seg>
          <seg id="b.REV.3.4" type="verse"> Du hest ok wenig Namen in Sardes, de ehr Kleeder nich smutzig makt hebbt; un de ward mit mi wandeln in witte Kleeder, denn se sünd dat werth.</seg>
          <seg id="b.REV.3.5" type="verse"> Wokeen öwerwinden deiht, den schüllt witte Kleeder antrocken warrn un ik warr sin Namen nich utdohn in dat Levensbok, un ik will sin Namen bekennen vör min Vader un sin Engels.</seg>
          <seg id="b.REV.3.6" type="verse"> Wokeen Ohren hett, de hör, wat de GEist to de Gemeenen seggt.</seg>
          <seg id="b.REV.3.7" type="verse"> Un an den Engel vun de Gemeen in Philadelphia schast du schrieven: Dat seggt de Hillige, de Wahrhaftige, de David sin Slötel hett, de upmakt, un Nüms ward tosluten, de toslutt, un Nüms ward upmaken.</seg>
          <seg id="b.REV.3.8" type="verse"> Ik kenn din Wark. Süh, ik hef en Döhr för di apen makt un Nüms kann se tosluten, denn du hest man wenig Kraft un hest min Wort beholn un hest min Namen nich verleugnet.</seg>
          <seg id="b.REV.3.9" type="verse"> Süh, ik ward kamen laten ut Satan sin Schol, de dar seggen doht, dat se Juden sünd, un sünd dat nich, sonnern leegt. Süh, ik will maken, dat se kamen schüllt un anbeden to din Föt, un erkennen, dat ik di leef hatt hef.</seg>
          <seg id="b.REV.3.10" type="verse"> Dewiel du hest beholn dat Wort vun min Geduld, will ik di ok bewahren vör de Stund vun de Versökung, de kamen ward öwer den ganzen Welt-Kreis, to versöken, de up Erd wahnen doht.</seg>
          <seg id="b.REV.3.11" type="verse"> Süh, ik kam bald. Hol fast, wat du hest, dat Nüms din Kron wegnehmen deiht.</seg>
          <seg id="b.REV.3.12" type="verse"> Wokeen öwerwindt, den will ik maken to en Pieler in min GOtt Sin Tempel un he schall nich mehr rut gahn. Un ik will up em schrieven min GOtt Sin Namen, un den Namen vun dat nie Jerusalem, min GOtt Sin Stadt, de vun den Himmel dal kummt, vun min GOtt, un min Namen, den nien.</seg>
          <seg id="b.REV.3.13" type="verse"> Wokeen Ohren hett, de hör, wat de GEist to de Gemeenen seggt.</seg>
          <seg id="b.REV.3.14" type="verse"> Un an den Engel vun de Gemeen to Laodicea schast du schrieven: Dat seggt de, de Amen is, true un wahrhaftige Tüg’, de Anfang vun GOtt Sin Creatur.</seg>
          <seg id="b.REV.3.15" type="verse"> Ik kenn din Warke, dat du weder kolt noch warm büst. Ik wull, du weerst kolt oder warm!</seg>
          <seg id="b.REV.3.16" type="verse"> Wiel du awer luwarm büst, un nich kolt oder warm, warr Ik di utspien ut Min Mund.</seg>
          <seg id="b.REV.3.17" type="verse"> Du sprickst: Ik bün riek un hef Allns full up, un bruk Nicks, un du weest nich, dat du büst elend un erbärmlich, arm, blind un nakend.</seg>
          <seg id="b.REV.3.18" type="verse"> Ik ra’ di, kop Gold vun Mi, dat dörch dat Füer dörchglöht is, dat du riek warrst; un witte Kleeder, dat du wat antotrecken hest un nich apenbar ward de Schand vun din Naktheit, un salv din Ogen mit Ogensalv, dat du sehn kannst.</seg>
          <seg id="b.REV.3.19" type="verse"> Weke Ik leef hef, de straf un tüchtig ik. So wes’ nu flietig un doh Buß.</seg>
          <seg id="b.REV.3.20" type="verse"> Süh, Ik stah vör de Döhr un klopp an. Wokeen Min Stimm hörn ward un de Döhr apen makt, to den will Ik ringahn, un dat Abendmahl mit em holn un he mit Mi.</seg>
          <seg id="b.REV.3.21" type="verse"> Wokeen öwerwinden deiht, den will Ik geven, mit Mi up Min Stohl to sitten; gliek as Ik öwerwunden hef un seten hef mit Min Vader up Sin Stohl.</seg>
          <seg id="b.REV.3.22" type="verse"> Wokeen Ohren hett, de hör, wat de GEist to de Gemeenen seggt.</seg>
        </div>
        <div id="b.REV.4" type="chapter">
          <seg id="b.REV.4.1" type="verse"> Darna seeg ik hen, un süh, en Döhr war upmakt in den Himmel, un de eerste Stimm, de ik hört harr mit mi reden as en Basun, de sprok: Stieg herup, Ik will di sehn laten, wat naher geschehn schall.</seg>
          <seg id="b.REV.4.2" type="verse"> Un gliek darup weer ik entzückt in’n Geist. Un süh, de setten en Stohl in’n Himmel hen un up den Stohl seet Een.</seg>
          <seg id="b.REV.4.3" type="verse"> Un de darup sitten dä, seeg ut, as de Steen Jaspis und Sardis; un en Regenbagen weer um de Stohl, de seeg ut as en Smaragd.</seg>
          <seg id="b.REV.4.4" type="verse"> Un rund um de Stohl weern veer un twintig Stöhl; un up de Stöhl seeten veer un twintig Öllste, de harrn witte Kleeder an un op ehr Köpp golden Kronen.</seg>
          <seg id="b.REV.4.5" type="verse"> Un vun den Stohl gungen Blitz, Dunner un Stimmen ut; un söben Fackeln mit Füer brennten vör den Stohl, weke sünd GOtt Sin söben Geister.</seg>
          <seg id="b.REV.4.6" type="verse"> Un vör den Stohl weer en See vun Glas as Krystall, un merrn in den Stohl un um den Stohl rum veer Deerder, vull vun Ogen, vör un achter.</seg>
          <seg id="b.REV.4.7" type="verse"> Un dat eerste Deerd seeg ut as en Löw, un dat anner seeg ut as en Kalf, un dat drüdd’ harr en Gesicht as en Minsch, un dat veerte Deerd weer as en Adler.</seg>
          <seg id="b.REV.4.8" type="verse"> Un jede vun de veer Deerder harr söß Flünken um un weern na binnen to vull Ogen un harrn keen Ruh Dag un Nacht un sproken: Hillig, hillig, hillig is GOtt, de HErr, de Allmächtige, de dar weer, de dar is un de kamen deiht.</seg>
          <seg id="b.REV.4.9" type="verse"> Un as de Deerder geven Pries un Ehr un Dank den, de up den Stohl sitten dä, de dar levt vun Ewigkeit to Ewigkeit,</seg>
          <seg id="b.REV.4.10" type="verse"> Fullen de veer un twintig Öllsten vör den, de up den Stohl sitten dä, dal un beden den an, de leven deiht vun Ewigkeit to Ewigkeit un smeten ehr Kronen vör den Stohl un sproken:</seg>
          <seg id="b.REV.4.11" type="verse"> HErr, Du büst werth, to nehmen Pries, Ehr un Kraft, denn Du hest all Ding makt un dörch Din Willen hebbt se dat Wesen un sünd makt.</seg>
        </div>
        <div id="b.REV.5" type="chapter">
          <seg id="b.REV.5.1" type="verse"> Un ik seeg in de rechte Hand vun den, de up den Stohl sitten dä, en Bok, inwennig un utwennig vull schreven, mit söben Seegels tomakt.</seg>
          <seg id="b.REV.5.2" type="verse"> Un ik seeg en starken Engel predigen mit grote Stimm: Wokeen is würdig, dat Bok uptomaken un sin Seegel to breken?</seg>
          <seg id="b.REV.5.3" type="verse"> Un Nüms in den Himmel, noch uppe Eer, noch unner de Eer kunn dat Bok upmaken un rin kieken.</seg>
          <seg id="b.REV.5.4" type="verse"> Un ik ween veel, dat Nüms würdig funn war, dat Bok uptomaken un to lesen, noch darin to kieken.</seg>
          <seg id="b.REV.5.5" type="verse"> Un Een vun de Öllsten sprickt to mi: Ween man nich! Süh, de Löw, de vun Juda sin Geslecht is, vun David sin Wuttel, hett öwerwunnen un Macht kregen, dat Bok uptomaken un to breken sin söben Seegels.</seg>
          <seg id="b.REV.5.6" type="verse"> Un ik seeg hen, un süh, merrn in den Stohl un mank de veer Deerder un merrn mank de Öllsten stunn en Lamm, as wenn dat slacht weer, un harr söben Hörner un söben Ogen, wat de söben Geister vun GOtt sünd, utschickt in alle Land’.</seg>
          <seg id="b.REV.5.7" type="verse"> Un dat keem un nehm dat Bok ut de rechte Hand vun den, de up den Stohl sitten dä.</seg>
          <seg id="b.REV.5.8" type="verse"> Un as dat dat Bok nehmen dä, fullen de veer Deerder un de veer un twintig Öllsten vör dat Lamm dal, un harrn Jeder Harpen un golden Schalen mit Rokwerk, wat de Hilligen ehr Gebete sünd.</seg>
          <seg id="b.REV.5.9" type="verse"> Un sungen en nie Leed un sproken: Du büst würdig to nehmen dat Bok un breken de Seegels, denn Du büst slacht, un hest uns to GOtt kofft mit Din Blod ut allerhand Geslecht un Tungen un Volk un Heiden,</seg>
          <seg id="b.REV.5.10" type="verse"> Un hest uns to Königs un Presters vun unsen GOtt makt, un wi ward Königs up de Eer sien.</seg>
          <seg id="b.REV.5.11" type="verse"> Un ik seeg hen un hör de Stimm vun veel Engels um den Stohl un um de Deerder un um de Öllsten her, un ehr Tall weer veele Dusend mal Dusend,</seg>
          <seg id="b.REV.5.12" type="verse"> Un sproken mit grote Stimm: Dat Lamm, dat slacht is, is würdig to nehmen Kraft un Riekdom un Macht un Ehr un Pries un Lof.</seg>
          <seg id="b.REV.5.13" type="verse"> Un all Creatur, de in’n Himmel is, un uppe Eer un unner de Eer un in de See, un Allns, wat darin is, hör ik seggen to den, de up den Stohl sitten dä un dat Lamm: Wes’ Lof un Ehr un Pries un Gewalt vun Ewigkeit to Ewigkeit!</seg>
          <seg id="b.REV.5.14" type="verse"> Un de veer Deerder sproken: Amen! Un de veer un twintig Öllsten fulln dal un beden an den, de leven deiht vun Ewigkeit to Ewigkeit!</seg>
        </div>
        <div id="b.REV.6" type="chapter">
          <seg id="b.REV.6.1" type="verse"> Un ik seeg, dat dat Lamm een vun de Seegels up dä. Un ik hör een vun de veer Deerder seggen, as weer dat en Dunnerstimm: Kumm her, un kiek to!</seg>
          <seg id="b.REV.6.2" type="verse"> Un ik keek hen, un süh, en witt Peerd, un de darup sitten dä harr en Bagen, un en Kron war em geven, un he trock ut, to öwerwinden un dat he siegen dä.</seg>
          <seg id="b.REV.6.3" type="verse"> Un as He dat anner Seegel updä, hör ik dat anner Deerd seggen: Kumm un kiek to!</seg>
          <seg id="b.REV.6.4" type="verse"> Un een anner Peerd keem rut, dat weer roth, un den, de darup sitten dä, war geven, den Freden to nehmen vun de Eer un dat se sik enanner dod maken dä’n un em war en grote Swerdt geven.</seg>
          <seg id="b.REV.6.5" type="verse"> Un as He dat drüdde Seegel brok, hör ik dat drüdde Deerd seggen: Kumm, un kiek to! Un ik seeg en swart Peerd, un de darup sitten dä, harr en Wagschal in sin Hand.</seg>
          <seg id="b.REV.6.6" type="verse"> Un ik hör en Stimm mank de veer Deerder seggen: En Maat Weeten för en Groschen, un dree Maat Gasten för en Groschen, un dat Oel un den Wien doh Nicks to nah.</seg>
          <seg id="b.REV.6.7" type="verse"> Un as He dat veerte Seegel brok, hör ik de Stimm vun dat veerte Deerd seggen: Kumm un kiek to!</seg>
          <seg id="b.REV.6.8" type="verse"> Un ik seeg en geel Perd un de darup sitten dä, den sin Nam weer Dod un dat Dodenriek folg em na. Un se war Macht geven dod to maken dat veerte Deel up de Eer dörch Swerdt un Hunger un dörch den Dod un de Deerder up de Eer.</seg>
          <seg id="b.REV.6.9" type="verse"> Un as He dat föfte Seegel brok, seeg ik unner den Altar de Seelen vun de, de dod makt weern wegen dat Wort vun GOtt un wegen dat Tügnis, dat se harrn.</seg>
          <seg id="b.REV.6.10" type="verse"> Un se schregen mit grote Stimm un sproken: HErr, Du Hillige un Wahrhaftige, wa lang wullt Du nich richten un unse Blod nich rächen an de, de up de Eer wahnen doht?</seg>
          <seg id="b.REV.6.11" type="verse"> Un Jeden vun se war en witte Kleed geven un se war seggt, se schulln noch en beten utruhn, bet all ehr Mitknecht un Bröder, de ok noch schulln dod makt warrn gliek as se, hento kamen weern.</seg>
          <seg id="b.REV.6.12" type="verse"> Un ik seeg, dat dat Lamm dat sößte Seegel brok un süh, dar war en grote Eerdbewen un de Sünn war swart as en graue Sack, un de Maan war as Blod.</seg>
          <seg id="b.REV.6.13" type="verse"> Un de Steerns fulln vun den Himmel up de Eer, grad as en Fiegenbom sin Fiegen afsmieten deiht, wenn he vun en groten Wind bewegt ward.</seg>
          <seg id="b.REV.6.14" type="verse"> Un de Himmel rull sik up as en Bok, dat man tosamenrullen deiht, un alle Bargen un Inseln warn ut ehr Stelln bewegt.</seg>
          <seg id="b.REV.6.15" type="verse"> Un de Königs up de Eer, un de Öbbersten un de Rieken un de Hauptlüd un de Gewaltigen un alle Knechts un alle Frien verstekten sik in de Ritzen un Felsen vun de Bargen.</seg>
          <seg id="b.REV.6.16" type="verse"> Un sproken to de Bargen un Felsen: Fallt up uns, un verbargt uns vör den Sin Angesicht, de up den Stohl sitt un vör dat Lamm Sin Torn.</seg>
          <seg id="b.REV.6.17" type="verse"> Denn de grote Dag von Sin Torn is kamen, un wokeen kann bestahn?</seg>
        </div>
        <div id="b.REV.7" type="chapter">
          <seg id="b.REV.7.1" type="verse"> Un darna seeg ik veer Engels stahn up de veer Ecken vun de Eer, de heeln de veer Wind’ vun de Eer, up dat keen Wind öwer de Eer weihn dä, noch öwer de See, noch öwer en Bom.</seg>
          <seg id="b.REV.7.2" type="verse"> Un ik seeg en annern Engel upstiegen vun de Sünn ehren Upgang, de harr den lebendigen GOtt Sin Seegel un schreeg mit grote Stimm de veer Engels an, weke geven is, de Eer un de See Schaden to dohn.</seg>
          <seg id="b.REV.7.3" type="verse"> Un he sprok: Doht Nicks de Eer, noch de See, noch de Böm, bet dat wi unsen GOtt Sin Knechts an ehr Vörkopp verseegelt hebbt.</seg>
          <seg id="b.REV.7.4" type="verse"> Un ik hör de Tall vun de, de verseegelt warn, hunnert un veer un veertig Dusend, de verseegelt warn vun all de Geslechter un vun de Kinner Israel.</seg>
          <seg id="b.REV.7.5" type="verse"> Vun Juda sin Geslecht twölf Dusend verseegelt, vun Ruben sin Geslecht twölf Dusend verseegelt, vun Gad sin Geslecht twölf Dusend verseegelt.</seg>
          <seg id="b.REV.7.6" type="verse"> Vun Aser sin Geslecht twölf Dusend verseegelt, vun Naphtali sin Geslecht twölf Dusend verseegelt, vun Manasse sin Geslecht twölf Dusend verseegelt.</seg>
          <seg id="b.REV.7.7" type="verse"> Vun Simeon sin Geslecht twölf Dusend verseegelt, vun Levi sin Geslecht twölf Dusend verseegelt, vun Isaschar sin Geslecht twölf Dusend verseegelt.</seg>
          <seg id="b.REV.7.8" type="verse"> Vun Zebulon sin Geslecht twölf Dusend verseegelt, vun Joseph sin Geslecht twölf Dusend verseegelt, vun Benjamin sin Geslecht twölf Dusend verseegelt.</seg>
          <seg id="b.REV.7.9" type="verse"> Darna seeg ik en grote Schar, de Nüms tellen kunn, ut alle Heiden, Völker un Spraken vör den Stohl stahn un vör dat Lamm, andahn mit witte Kleeder un Palmen in ehr Hann.</seg>
          <seg id="b.REV.7.10" type="verse"> De schregen mit grote Stimm un sproken: Heil wes’ den, de up den Stohl sitten deiht un dat Lamm!</seg>
          <seg id="b.REV.7.11" type="verse"> Un all de Engel stunnen um den Stohl un um de Öllsten un um de veer Deerder un fullen vör den Stohl up ehr Angesicht un beden GOtt an.</seg>
          <seg id="b.REV.7.12" type="verse"> Un sproken: Amen, Lof un Ehr un Wiesheit un Dank un Pries un Kraft un Macht wes’ unsen GOtt, vun Ewigkeit to Ewigkeit. Amen!</seg>
          <seg id="b.REV.7.13" type="verse"> Un een vun de Öllsten antwort un sprok to mi: Wokeen sünd düsse, de witte Kleeder an hebbt? Un wo sünd de her kamen?</seg>
          <seg id="b.REV.7.14" type="verse"> Un ik sprok to em: HErr, Du weetst dat. Un he sprok to mi: Dat sünd düsse, de kamen sünd ut grote Bedröfnis un hebbt ehr Kleeder wuschen un hebbt ehr Kleeder hell makt in dat Lamm sin Blod.</seg>
          <seg id="b.REV.7.15" type="verse"> Darum sünd se vör GOtt Sin Stohl un deent Em Dag un Nacht in Sin Tempel. Un de up den Stohl sitten deiht, ward öwer se wahnen.</seg>
          <seg id="b.REV.7.16" type="verse"> Se ward nich mehr hungern noch dösten, de Sünn ward ok nich up se falln, oder en anner Hitt.</seg>
          <seg id="b.REV.7.17" type="verse"> Denn dat Lamm merrn in den Stohl ward se höden un na de lebendigen Waterborn henlerren, un GOtt ward alle Thranen vun ehr Ogen afwischen.</seg>
        </div>
        <div id="b.REV.8" type="chapter">
          <seg id="b.REV.8.1" type="verse"> Un as dat Lamm dat söbente Segel updä, war dat ganz still in den Himmel bi en half Stund.</seg>
          <seg id="b.REV.8.2" type="verse"> Un ik seeg söben Engels, de vör GOtt treden un se warn söben Basunen geven.</seg>
          <seg id="b.REV.8.3" type="verse"> Un en anner Engel keem un trä bi den Altar un harr en golden Rokfatt un em war veel Rokwark geven, dat he dat geven dä to alle Hilligen ehr Gebete up den golden Altar vör den Stohl.</seg>
          <seg id="b.REV.8.4" type="verse"> Un de Rok vun dat Rökerwark vun de Hilligen ehr Gebet gung up vun den Engel sin Hand vör GOtt.</seg>
          <seg id="b.REV.8.5" type="verse"> Un de Engel nehm dat Rokfatt un füll dat mit Füer vun den Altar un schüdd dat up de Eer. Un dar keemen Stimmen un Donner un Blitzen un Eerdbeven.</seg>
          <seg id="b.REV.8.6" type="verse"> Un de söben Engel mit de söben Basunen harrn sik fardig makt to blasen.</seg>
          <seg id="b.REV.8.7" type="verse"> Un de eerste Engel blas’. Un dar keem en Hagel un Füer mit Blod mengt, de full up de Eer. Un de drüdde Deel vun de Böm verbrenn, un all dat gröne Gras verbrenn.</seg>
          <seg id="b.REV.8.8" type="verse"> Un de anner Engel blas’. Un dat weer, as wenn en groten Barg in Füer brenn un in de See fahr. Un de drüdde Deel vun de See war Blod.</seg>
          <seg id="b.REV.8.9" type="verse"> Un de drüdde Deel vun de lebendigen Creaturn in de See storv un de drüdde Deel vun de Schep war tonicht makt.</seg>
          <seg id="b.REV.8.10" type="verse"> Un de drüdde Engel blas’. Un en grote Steern full dal vun den Himmel; de brenn as en Fackel un full up den drüdden Deel vun de Waterström un öwer de Waterborns.</seg>
          <seg id="b.REV.8.11" type="verse"> Un den Steern sin Nam is Wermuth, un dat drüdde Deel war Wermuth. Un veele Minschen storven vun de Waters, dat se so bitter warn weern.</seg>
          <seg id="b.REV.8.12" type="verse"> Un de veerte Engel blas’. Un de drüdde Deel vun de Sünn, un de drüdde Deel vun de Maan un de drüdde Deel vun de Steerns war drapen, so dat ehr drüdde Deel düster war un de Dag den drüdden Deel nich schienen dä un de Nacht ebenso.</seg>
          <seg id="b.REV.8.13" type="verse"> Un ik seeg hen un hör en Engel fleegen mitten dörch den Himmel un seggen mit grote Stimm: Wehe, wehe, wehe för de, de up de Eer wahnt för de annern Stimmen vun de Basunen vun de dree Engels, de noch blasen schüllt.</seg>
        </div>
        <div id="b.REV.9" type="chapter">
          <seg id="b.REV.9.1" type="verse"> Un de föfte Engel blas’. Un ik seeg en Steern fallen vun den Himmel up de Eer; un em war de Slötel geven to den Born vun den Afgrund.</seg>
          <seg id="b.REV.9.2" type="verse"> Un he slot den Born vun den Afgrund up. Un en Rok steeg up ut den Born, as de Rok vun en groten Aven un de Sünn war düster makt un de Luft vun den Rok ut den Born.</seg>
          <seg id="b.REV.9.3" type="verse"> Un ut den Rok keemen Heuschrecken up de Eer. Un se war Macht geven, as de Scorpionen up de Eer Macht hebbt.</seg>
          <seg id="b.REV.9.4" type="verse"> Un dat war to se seggt, dat se dat Gras oder dat Gröne, oder de Böm up de Eer Nicks to nah dä’n, sonnern blot de Minschen, de GOtt Sin Seegel nich an ehr Vörkopp hebbt.</seg>
          <seg id="b.REV.9.5" type="verse"> Un dat war se geven, dat se se nich dod maken, sonnern fief Monat quälen dä’n, un ehr Qual weer as en Qual vun en Scorpion, wenn he den Minschen stickt.</seg>
          <seg id="b.REV.9.6" type="verse"> Un in desülvigen Dag’ ward de Minschen den Dod söken un nich finn’n, ward begehren to starven, un de Dod ward för se weg fleegen.</seg>
          <seg id="b.REV.9.7" type="verse"> Un de Heuschrecken sünd as de Peer, de in den Krieg utrüst sünd, un up ehr Kopp hebbt se Kronen as vun Gold un ehr Angesicht süht ut, as en Minsch sin.</seg>
          <seg id="b.REV.9.8" type="verse"> Un harrn Haar as Frunshaar un ehr Tähn weern as de Löwen ehr.</seg>
          <seg id="b.REV.9.9" type="verse"> Un harrn Panzers as isern Panzers un dat Rasseln vun ehr Flunken as dat Rasseln an de Wagen mit veele Peer, de in den Krieg lopt.</seg>
          <seg id="b.REV.9.10" type="verse"> Un harrn Steerten as de Scorpionen, un an ehr Steerten weern Stacheln, un ehr Macht weer, de Minschen fief Monat lang to schaden.</seg>
          <seg id="b.REV.9.11" type="verse"> Un harrn öwer sik en König, en Engel ut den Afgrund, den sin Nam heet up Ebräisch Abaddon, un up Griechisch hett he den Nam Apollyon.</seg>
          <seg id="b.REV.9.12" type="verse"> Een Weh is öwer, nu kamt twee Weh mehr na de.</seg>
          <seg id="b.REV.9.13" type="verse"> Un de sößte Engel blas’. Un ik hör en Stimm ut de veer Ecken vun den golden Altar vör GOtt,</seg>
          <seg id="b.REV.9.14" type="verse"> De sprok to den sößten Engel, de de Basun harr: Mak de veer Engel los, de an den groten Waterstrom Euphrat fast bunn’n sünd.</seg>
          <seg id="b.REV.9.15" type="verse"> Un de veer Engel warn los makt, de redig weern up en Stunn un up en Dag un up en Monat un up en Jahr, den drüdden Deel vun de Minschen dod to maken.</seg>
          <seg id="b.REV.9.16" type="verse"> Un de Tall vun de Ritters weer veel Dusend mal Dusend, un ik hör ehr Tall.</seg>
          <seg id="b.REV.9.17" type="verse"> Un in dat Gesicht seeg ik also de Peer un de darup sitten dä’n, dat se harrn fürige, geele un sweveliche Panzers, un de Peer ehr Köpp weern as de Löwen ehr un ut ehr Mul gung Füer un Rok un Swefel.</seg>
          <seg id="b.REV.9.18" type="verse"> Vun düsse dree war de drüdde Deel vun de Minschen dod makt, vun dat Füer, vun de Rok, vun de Swefel, de ut ehr Mund gung.</seg>
          <seg id="b.REV.9.19" type="verse"> Denn ehr Macht weer in ehr Mund un ehr Steerten seegen ut as Slangen un harrn Köpp un mit desülvigen dän se Schaden,</seg>
          <seg id="b.REV.9.20" type="verse"> Un dar bleeven noch Lüd, de nich dod makt warn vun düsse Plagen, noch Buß dän för de Warke vun ehr Hann, dat se nich anbeden dä’n de Düvels un de golden, sülvern, isern, steenern un holten Götzen, de weder sehn, noch hörn, noch gahn könnt.</seg>
          <seg id="b.REV.9.21" type="verse"> De ok keen Buß dä’n för ehr Mord, Toverie, Horerie un Deeverie.</seg>
        </div>
        <div id="b.REV.10" type="chapter">
          <seg id="b.REV.10.1" type="verse"> Un ik seeg en annern starken Engel vun den Himmel dal kamen, de weer mit en Wolk antrocken un en Regenbagen up sin Kopp un sin Angesicht as de Sünn un sin Föt as de Füerpielers.</seg>
          <seg id="b.REV.10.2" type="verse"> Un he harr in sin Hand en lütt Bok upsla’n, un he sett sin rechten Fot up de See un den linken up de Eer;</seg>
          <seg id="b.REV.10.3" type="verse"> Un he schreeg mit grote Stimm, so as en Löw brülln deiht, un as he schreeg, sproken söben Dunner ehr Stimmen.</seg>
          <seg id="b.REV.10.4" type="verse"> Un as de söben Dunner ehr Stimmen spraken harrn, wull ik se schrieven. Do hör ik en Stimm vun den Himmel to mi seggen: Verseegel wat de söben Dunners redt hebbt, desülvigen schriev nich.</seg>
          <seg id="b.REV.10.5" type="verse"> Un de Engel, de ik stahn seeg up de See un up de Eer, hev sin Hand up gen Himmel.</seg>
          <seg id="b.REV.10.6" type="verse"> Un swor bi den Lebendigen vun Ewigkeit to Ewigkeit, de den Himmel makt hett un wat darin is un de Eer un wat darin is un de See un wat darin is, dat vun nu af an keen Tied mehr sin schull.</seg>
          <seg id="b.REV.10.7" type="verse"> Sonnern in de Dag’ vun den söbenten Engel sin Stimm, wenn he de Basun blasen ward, schall vollendet warrn GOttes Geheemnis, as He Sine Knechte, de Propheten, verkündigt hett.</seg>
          <seg id="b.REV.10.8" type="verse"> Un ik hör en Stimm vun den Himmel awermals mit mi reden un seggen: Gah hen, nimm dat apen Bok vun den Engel sin Hand, de up de See un de Eer steiht.</seg>
          <seg id="b.REV.10.9" type="verse"> Un ik gung hen to den Engel un sprok to em: Gif mi dat lütte Bok. Un he sprok to mi: Nimm dat un sluk dat öwer, un dat ward di in den Buk kraueln, awer in din Mund ward dat söt wesen as Honnig.</seg>
          <seg id="b.REV.10.10" type="verse"> Un ik nehm dat lütte Bok vun den Engel sin Hand un slok dat öwer, un dat weer söt in min Mund un as ik dat eten harr, krauel mi dat in min Buk.</seg>
          <seg id="b.REV.10.11" type="verse"> Un he sprok to mi: Du mußt awermals prophezien för de Völker un Heiden un Spraken un veele Königs.</seg>
        </div>
        <div id="b.REV.11" type="chapter">
          <seg id="b.REV.11.1" type="verse"> Un mi war en Rohr geven gliek en Stock un He sprok: Stah up un medt GOttes Tempel un den Altar un de darin anbeden.</seg>
          <seg id="b.REV.11.2" type="verse"> Awer den Vörhof buten vör den Tempel smiet rut un medt dat nich, denn dat is de Heiden geven, un de hillige Stadt ward se dalperren twee un veertig Monat.</seg>
          <seg id="b.REV.11.3" type="verse"> Un ik will min twee Tügen geven, dat se schüllt prophezien dusend twee hunnert un sößtig Dag’, mit Säck andahn.</seg>
          <seg id="b.REV.11.4" type="verse"> Düsse sünd de twee Ölböm un de twee Fackeln, de vör de Eer ehrn GOtt stahn doht.</seg>
          <seg id="b.REV.11.5" type="verse"> Un wenn Jemand se beleidigen will, so geiht Füer ut ehrn Mund un vertehrt ehr Fiende, un wenn Jemand se beleidigen will, de mutt up düsse Art dod makt warrn.</seg>
          <seg id="b.REV.11.6" type="verse"> Düsse hebbt Macht, den Himmel totosluten, so dat in de Dag’ vun ehr Prophezieung keen Regen kamen deiht, un hebbt Macht öwer dat Water, datsülvige in Blod to wandeln un de Eer mit allerhand Plag’ so oft se wüllt, to sla’n.</seg>
          <seg id="b.REV.11.7" type="verse"> Un wann se mit ehr Prophezieung to End sünd, ward dat Deerd, dat ut den Afgrund upstiegen deiht, mit se strieden, un ward se unnerkriegen un se dod maken.</seg>
          <seg id="b.REV.11.8" type="verse"> Un ehr Lieknams ward liggen up de Strat vun de grote Stadt, de geistlich de Sodoma un Egypten heeten deiht, wo uns HErr krüzigt is.</seg>
          <seg id="b.REV.11.9" type="verse"> Un weke vun de Völker un Geslechter un Spraken ward ehr Lieknams dree Dag’ un en halven sehn un ward nich tolaten, dat ehr Lieknams in de Kul leggt ward.</seg>
          <seg id="b.REV.11.10" type="verse"> Un de up de Eer wahnen deiht, ward sik öwer se freuen un gut leven un sik enanner Geschenke maken, denn düsse twee Propheten quälten, de up de Eer wahnen dän.</seg>
          <seg id="b.REV.11.11" type="verse"> Un na de dree un en halven Dag’ fohr Levensgeist vun GOtt in se un se stunnen wedder up ehr Föt un grote Angst keem öwer de, de se sehn dän.</seg>
          <seg id="b.REV.11.12" type="verse"> Un se hörn en grote Stimm vun den Himmel to se seggen: Stiegt herup! Un se stegen rup in den Himmel in en Wolk un ehr Fiende seegen dat.</seg>
          <seg id="b.REV.11.13" type="verse"> Un to desülvige Stund war en grot Eerdbeven, un de teinte Deel vun de Stadt full un söben dusend Minschen bleven dod bi düt Eerdbeven, un de annern warn bang un geven Ehr den Himmels-GOtt.</seg>
          <seg id="b.REV.11.14" type="verse"> Dat anner Weh is öwer, süh, dat drüdde Weh kummt gliek.</seg>
          <seg id="b.REV.11.15" type="verse"> Un de söbente Engel blas’. Un dar warn grote Stimmen in den Himmel, de sproken: De Welt ehr Rieke sünd unnerdahn warn unsen HErrn un Sin Christus un He ward regeern vun Ewigkeit to Ewigkeit.</seg>
          <seg id="b.REV.11.16" type="verse"> Un de veerunveertig Öllsten, de vör GOtt up ehr Stohl sitten dän, fulln up ehr Angesicht un beden GOtt an.</seg>
          <seg id="b.REV.11.17" type="verse"> Un sproken: Wi dankt Di, allmächtige GOtt, de du büst un weerst un tokünftig büst, dat Du annahm hest Din grote Kraft un herrschen deihst;</seg>
          <seg id="b.REV.11.18" type="verse"> Un de Heiden sünd tornig un Din Torn is kamen un de Tied, de Doden to richten un to geven Dine Knechte, de Propheten, un de Hilligen, un de, de Din Nam fürchten doht, de Lütten un de Groten ehrn Lohn; un to verdarven, de de Eer verdarvt hebbt.</seg>
          <seg id="b.REV.11.19" type="verse"> Un GOttes Tempel war updahn in den Himmel un de Arch vun Sin Testament war in Sin Tempel sehn, un dar keemen Blitz un Stimmen un Dunner un Eerdbeven un en grote Hagel.</seg>
        </div>
        <div id="b.REV.12" type="chapter">
          <seg id="b.REV.12.1" type="verse"> Un dar keem en grot Teken in den Himmel, en Wief mit de Sünn bekleedt, un de Maan unner ehr Föt, un up ehr Kopp en Kron vun twölf Steerns.</seg>
          <seg id="b.REV.12.2" type="verse"> Un se weer swanger un schreeg un weer in Kindesnoth, un harr grote Qual to gebärn.</seg>
          <seg id="b.REV.12.3" type="verse"> Un dar keem en anner Teken in den Himmel, un süh, en grote rode Drak, de harr söben Köpp un tein Hörner un up sin Kopp söben Kronen.</seg>
          <seg id="b.REV.12.4" type="verse"> Un sin Steert trock den drüdden Deel vun de Steerns un smeet se up de Eer. Un de Drak trä vör dat Wief, de gebärn schull, up dat he dat Kind upfreten dä, wenn dat to Welt keem.</seg>
          <seg id="b.REV.12.5" type="verse"> Un se broch en Söhn to Welt, en lütten Jung, de alle Heiden höden schull mit en isern Staff. Un ehr Kind war wegnahm to GOtt hen un Sin Stohl.</seg>
          <seg id="b.REV.12.6" type="verse"> Un dat Wief flücht in de Wüstenie rin, wo se en Ort harr, vun GOtt för se redig holn, dat se dar ernährt war Dusend twee Hunnert un sößtig Dag.</seg>
          <seg id="b.REV.12.7" type="verse"> Un dar fung en Striet an in den Himmel; Michael un sin Engel streden mit den Draken un de Drak stredt un sin Engel,</seg>
          <seg id="b.REV.12.8" type="verse"> Un se siegten nich, ok weer ehr Stä in den Himmel nich mehr funn’n.</seg>
          <seg id="b.REV.12.9" type="verse"> Un de grote Drak, de ol Slang, de Düvel un Satanas heten deiht, de de ganze Welt verföhrt, war rutsmeten, un war up de Eer smeten un sin Engel war ok darhen smeten.</seg>
          <seg id="b.REV.12.10" type="verse"> Un ik hör en grote Stimm, de sprok in den Himmel: Nu is dat Heil un de Kraft un dat Riek GOtt Sin warn, un de Macht Christus Sin; denn unse Bröder ehr Ankläger is verstött, de se verklagt hett Dag un Nacht vör GOtt.</seg>
          <seg id="b.REV.12.11" type="verse"> Un se sünd em öwer warn dörch dat Lamm Sin Blod un dat Wort vun ehr Tügnis, un hebbt ehr Leven nich leef hatt, bet an den Dod.</seg>
          <seg id="b.REV.12.12" type="verse"> Darum freut ju, ji Himmel, un de darin wahnen doht. Weh öwer de, de up de Eer wahnt un up de See, denn de Düvel kummt to ju dal un is bannig vertörnt un weet, dat he nich heel veel Tied hett.</seg>
          <seg id="b.REV.12.13" type="verse"> Un as de Drak sehn dä, dat he up de Eer dalstött weer, verfolg he dat Wief, de den lütten Jung gebarn harr.</seg>
          <seg id="b.REV.12.14" type="verse"> Un dat Wief war twee Flögels geven, as en groten Adler sin, dat se na de Wüstenie hen fleegen kunn, na den Ort, wo se ernährt war en Tied lang un twee Tieden un en halve Tied vör de Slang ehr Angesicht.</seg>
          <seg id="b.REV.12.15" type="verse"> Un de Slang schot na dat Wief ut ehrn Mund en Water as en Strom, dat he se versupen dä.</seg>
          <seg id="b.REV.12.16" type="verse"> Awer de Eer hulp dat Wief un se dä ehrn Mund up un verslok den Strom, den de Drak ut sin Mund scheeten dä.</seg>
          <seg id="b.REV.12.17" type="verse"> Un de Drak war tornig öwer dat Wief un gung hen, mit de Öwrigen vun ehr Samen Stried antofangen, de GOttes Gebot holt un dat Tügnis vun JEsus Christus hebbt.</seg>
          <seg id="b.REV.12.18" type="verse"> Un ik trä an den Sand vun de See,</seg>
        </div>
        <div id="b.REV.13" type="chapter">
          <seg id="b.REV.13.1" type="verse"> Un seeg en Deerd ut de See stiegen, dat harr söben Köpp un tein Hörns un up sin Hörns tein Kronen, un up sin Köpp Namen vun Lästerungs.</seg>
          <seg id="b.REV.13.2" type="verse"> Un dat Deerd, dat ik seeg, weer as en Parder, un sin Föt as Barenföt un sin Mund as en Löw sin Mund. Un de Drak gev em sin Kraft un sin Stohl un grote Macht.</seg>
          <seg id="b.REV.13.3" type="verse"> Un ik seeg een vun sin Köpp, as weer dat dödlich verwundt, un de dödliche Wund war heel un de ganze Eer wunner sik öwer dat Deerd,</seg>
          <seg id="b.REV.13.4" type="verse"> Un beden den Drak an, de dat Deerd de Macht gev un beden dat Deerd an un sproken: Wokeen kann sik mit dat Deerd meten? Wokeen kann darmit Krieg föhrn?</seg>
          <seg id="b.REV.13.5" type="verse"> Un en Mund war em geven to reden grote Saken un Lästerung un war em geven, dat dat mit em duern schull tweeunveertig Maande lang.</seg>
          <seg id="b.REV.13.6" type="verse"> Un he dä sin Mund up to Lästerung gegen GOtt Sin Nam un Sin Hütt, de in den Himmel wahnen deiht.</seg>
          <seg id="b.REV.13.7" type="verse"> Un war em geven mit de Hilligen to strieden un se unner to kriegen. Un em war geven Macht öwer alle Geslechter un Spraken un Heiden.</seg>
          <seg id="b.REV.13.8" type="verse"> Un All, de up de Eer wahnen dän, beden em an, de ehr Nams nich schreven sünd in dat Levensbok vun dat Lamm, dat slacht is vun de Welt ehr Anfang.</seg>
          <seg id="b.REV.13.9" type="verse"> Wokeen Ohrn hett, de hör to.</seg>
          <seg id="b.REV.13.10" type="verse"> Wenn Een in dat Gefängnis föhrt, de ward in dat Gefängnis kamen, wenn Een mit dat Swerdt dod makt, de mutt mit dat Swerdt dod makt warrn. Hier is de Hilligen ehr Geduld un Glov.</seg>
          <seg id="b.REV.13.11" type="verse"> Un ik seeg en anner Deerd vun de Eer upstiegen, dat harr twee Hörns, as dat Lamm un sprok as de Drak.</seg>
          <seg id="b.REV.13.12" type="verse"> Un dat deiht Allns, wat dat anner vör em kann, un dat makt, dat de Eer un de darup wahnt, anbedt dat eerste Deerd, den sin dödliche Wund heel warn weer.</seg>
          <seg id="b.REV.13.13" type="verse"> Un dä grote Teken, ok dat he Füer vun den Himmel falln leet vör de Minschen.</seg>
          <seg id="b.REV.13.14" type="verse"> Un verföhrt de, de up de Eer wahnt mit de Teken, de em geven sünd to dohn vör dat Deerd, un seggt to de, de up de Eer wahnt, dat se dat Deerd en Bild maken schüllt, dat de Wund vun dat Swerdt harr un lebendig warn weer.</seg>
          <seg id="b.REV.13.15" type="verse"> Un dat war em geven, dat he dat Deerd sin Bild den Geist gev, so dat den Deerd sin Bild reden dä; un dat dat maken dä, dat de nich den Deerd sin Bild anbeden dä’n, dod makt warn.</seg>
          <seg id="b.REV.13.16" type="verse"> Un broch fardig, dat he all tosamen, Lütt un Grot, Riek un Arm, de Frien un Knechte, en Maalteken gev an ehr rechte Hand oder an ehr Vörkopp.</seg>
          <seg id="b.REV.13.17" type="verse"> So dat Nüms kopen oder verkopen kann, wenn he nich dat Deerd sin Maalteken, oder sin Nam, oder de Tall vun sin Nam hett.</seg>
          <seg id="b.REV.13.18" type="verse"> Hier is Wiesheit. Wokeen Verstand hett, de mag öwer dat Deerd sin Tall nadenken, un dat is en Minsch sin Tall, denn sin Tall is söß hunnert un söß un sößtig.</seg>
        </div>
        <div id="b.REV.14" type="chapter">
          <seg id="b.REV.14.1" type="verse"> Un ik seeg en Lamm stahn up den Barg Zion un mit em hunnert un veer un veertig Dusend, de harrn sin Vader sin Nam an ehr Vörkopp.</seg>
          <seg id="b.REV.14.2" type="verse"> Un hör en Stimm vun den Himmel as vun en grot Water un as en Stimm vun en groten Dunner, un de Stimm, de ik hör, weer as vun de Harpenspeler, de up ehr Harpen spelen doht.</seg>
          <seg id="b.REV.14.3" type="verse"> Un sungen en nie Leed vör den Stohl un vör de veer Deerder un de Öllsten, un Nüms kunn dat Leed lehrn, as blot de hunnert veer un veertig Dusend, de kofft sünd vun de Eer.</seg>
          <seg id="b.REV.14.4" type="verse"> Düsse sünd de, de mit Fruens sik nich unrein makt hebbt, denn se sünd Jungfruen un folgt dat Lamm na, wo dat hengeiht. Düsse sünd kofft ut de Minschen to Eerstlings för GOtt un dat Lamm.</seg>
          <seg id="b.REV.14.5" type="verse"> Un in ehrn Mund is nicks Falsches funn’, denn se sünd unsträflich vör GOtt Sin Stohl.</seg>
          <seg id="b.REV.14.6" type="verse"> Un ik seeg en Engel flegen merrn dörch den Himmel, de harr en ewig Evangelium to verkündigen för de, de up de Eer sitt un wahnt, un för alle Heiden un Geslechter un Spraken un Völker.</seg>
          <seg id="b.REV.14.7" type="verse"> Un sprok mit grote Stimm: Fürcht GOtt un gevt Em de Ehr, denn de Tied vun Sin Gericht is kamen, un bedt an den, de makt hett Himmel un Eer un de See un de Waterborns.</seg>
          <seg id="b.REV.14.8" type="verse"> Un en anner Engel folg na un sprok: Se is fulln, se is fulln, Babylon, de grote Stadt, denn se hett mit den Wien vun ehr Horerie alle Heiden to drinken geven.</seg>
          <seg id="b.REV.14.9" type="verse"> Un de drüdde Engel folg düssen na un sprok mit grote Stimm: Wenn Jemand dat Deerd anbeden deiht un sin Bild un nimmt dat Maalteken an sin Vörkopp oder an sin Hand,</seg>
          <seg id="b.REV.14.10" type="verse"> De ward vun den Wien vun GOtt Sin Torn drinken, de inschenkt is un unvermischt in den Kelch vun Sin Torn, un ward quält warrn mit Füer un Swefel vör de hilligen Engel un vör dat Lamm;</seg>
          <seg id="b.REV.14.11" type="verse"> Un de Rok vun ehr Qual ward upstiegen vun Ewigkeit to Ewigkeit, un se hebbt keen Ruh Dag un Nacht, de dat Deerd anbedt hebbt un sin Bild, un wenn Jemand dat Maalteken vun sin Nam annahmen hett.</seg>
          <seg id="b.REV.14.12" type="verse"> Hier is Geduld vun de Hilligen, hier sünd, de GOtt Sin Gebote un de Glov an JEsus holn doht.</seg>
          <seg id="b.REV.14.13" type="verse"> Un ik hör en Stimm vun den Himmel to mi seggen: »Schriev: Selig sünd de Doden, de in den HErrn starven doht, vun nu an. Ja, de GEist sprickt, dat se ruhn doht vun ehr Arbeit, denn ehr Warke folgt se na.«</seg>
          <seg id="b.REV.14.14" type="verse"> Un ik seeg hen un süh, en witte Wolk un up de Wolk Een sitten, de weer as en Minschensöhn, de harr en golden Kron up sin Kopp un in sin Hand en scharpe Leeh.</seg>
          <seg id="b.REV.14.15" type="verse"> Un en anner Engel gung ut den Tempel un schreeg mit starke Stimm den an, de up de Wolk seet: Sla’ an mit din Leeh un aarn, denn de Tied to aarnen is kamen, denn de Aarn vun de Eer is drög warn.</seg>
          <seg id="b.REV.14.16" type="verse"> Un de up de Wolk seet, slog mit sin Leeh an de Eer, un de Eer war afaarnt.</seg>
          <seg id="b.REV.14.17" type="verse"> Un en anner Engel gung ut den Tempel in den Himmel, de harr ok en scharp Mess.</seg>
          <seg id="b.REV.14.18" type="verse"> Un en anner Engel gung ut den Altar, de harr Macht öwer dat Füer un reep mit grot Geschrie to den, de dat scharpe Mess harr un sprok: Sla’ an mit dat scharpe Mess un snie de Druven af up de Eer, denn ehr Beern sünd riep.</seg>
          <seg id="b.REV.14.19" type="verse"> Un de Engel slog an mit sin Mess an de Eer, un sned de Wiendruven vun de Eer, un smeet se in de grote Wienpress’ vun GOtt Sin Torn.</seg>
          <seg id="b.REV.14.20" type="verse"> Un de Wienpress’ war buten vör de Stadt perrt un dat Blod leep vun de Wienpress’ bet an de Peer ehr Töm dörch dusend söß hunnert Stadien.</seg>
        </div>
        <div id="b.REV.15" type="chapter">
          <seg id="b.REV.15.1" type="verse"> Un ik seeg en anner Teken in den Himmel, dat weer grot un wundersam: söben Engel, de harrn de letzten söben Plagen, denn mit desülvigen is GOtt Sin Torn to End.</seg>
          <seg id="b.REV.15.2" type="verse"> Un ik seeg wat as en See vun Glas mit Füer mengt un de den Sieg beholn harrn öwer dat Deerd un sin Bild un sin Maalteken un de Tall vun sin Nam, un se stunn’ an de See vun Glas un harrn GOtt Sin Harpen.</seg>
          <seg id="b.REV.15.3" type="verse"> Un sungen dat Leed vun Moses, GOtt Sin Knecht, un dat Leed vun dat Lamm un sproken: Grot un wundersam sünd Din Wark’, HErr, allmächtige GOtt, gerecht un wahrhaftig sünd din Weg’, Du, de Hilligen ehr König.</seg>
          <seg id="b.REV.15.4" type="verse"> Wokeen schall Di nich fürchten, HErr, un Din Nam priesen? Denn Du alleen büst hillig. Denn alle Heiden ward kamen un anbeden vör Di, denn Din Ordeels sünd apenbar warn.</seg>
          <seg id="b.REV.15.5" type="verse"> Darna seeg ik hen un süh, dar war updahn de Tempel vun de Hütt vun dat Tügnis in den Himmel.</seg>
          <seg id="b.REV.15.6" type="verse"> Un ut den Tempel gungen de söben Engel, de de söben Plagen harrn, andahn mit rein hell Linnen un um ehr Bost golden Görtels.</seg>
          <seg id="b.REV.15.7" type="verse"> Un een vun de veer Deerder gev de söben Engel söben golden Schalen vull vun GOtt, de leven deiht vun Ewigkeit to Ewigkeit, Sin Torn.</seg>
          <seg id="b.REV.15.8" type="verse"> Un de Tempel war vull vun Rok vun GOtt Sin Herrlichkeit un vun Sin Kraft; un Nüms kunn in den Tempel gahn, bet dat de söben Plagen vun de söben Engel to End weern.</seg>
        </div>
        <div id="b.REV.16" type="chapter">
          <seg id="b.REV.16.1" type="verse"> Un ik hör en grote Stimm ut den Tempel, de sprok to de söben Engel: Gaht hen un geet ut de Schalen mit GOtt Sin Torn öwer de Eer.</seg>
          <seg id="b.REV.16.2" type="verse"> Un de Eerste gung hen un got sin Schal ut up de Eer. Un do kregen de Minschen, de dat Maalteken vun dat Deerd harrn un sin Bild anbeden dän en bös arg Geswür.</seg>
          <seg id="b.REV.16.3" type="verse"> Un de anner Engel got ut sin Schal in de See. Un dat war to Blod as vun en Doden, un all dat Leven storv in de See.</seg>
          <seg id="b.REV.16.4" type="verse"> Un de drüdde Engel got ut sin Schal in de Waterström un in de Waterborns. Un se warn to Blod.</seg>
          <seg id="b.REV.16.5" type="verse"> Un ik hör den Engel vun de Waters seggen: HErr, Du büst gerecht, de dar is un de dar weer un hillig, dat Du so ordelt hest;</seg>
          <seg id="b.REV.16.6" type="verse"> Denn se hebbt dat Blod vun de Hilligen un de Propheten vergaten, un Blod hest Du se to drinken geven, denn se verdeent dat.</seg>
          <seg id="b.REV.16.7" type="verse"> Un ik hör en annern Engel vun den Altar seggen: Ja, HErr, allmächtige GOtt, Din Gerichte sünd wahrhaftig un gerecht.</seg>
          <seg id="b.REV.16.8" type="verse"> Un de veerte Engel got ut sin Schal in de Sünn un ward em geven, de Minschen heet to maken mit Füer.</seg>
          <seg id="b.REV.16.9" type="verse"> Un de Minschen warn heet vun de grote Hitt un lästerten GOtt Sin Nam, de Macht hett öwer düsse Plagen, un dän keen Buß, Em de Ehr to geven.</seg>
          <seg id="b.REV.16.10" type="verse"> Un de föfte Engel got sin Schal ut up dat Deerd sin Stohl. Un sin Riek ward verdüstert un se beten ehr Tungen vör Wehdag’.</seg>
          <seg id="b.REV.16.11" type="verse"> Un lästerten GOtt in den Himmel wegen ehr Wehdag’ un ehr Geswürn un dän keen Buß vör ehr Werk.</seg>
          <seg id="b.REV.16.12" type="verse"> Un de sößte Engel got sin Schal up den groten Waterstrom Euphrat un dat Water drög up, up dat de Weg för de Königs vun de Sünn ehrn Upgang fardig war.</seg>
          <seg id="b.REV.16.13" type="verse"> Un ik seeg ut den Drak sin Mund un ut dat Deerd sin Mund un ut den falschen Propheten sin Mund dree unreine Geister gahn, de seegen ut as Poggen.</seg>
          <seg id="b.REV.16.14" type="verse"> Un sünd Geister vun Düvels, de doht Teken un gaht ut to de Königs up de Eer un up den ganzen Weltkreis, se tosamen to haln för den Striet up GOtt den Allmächtigen Sin groten Dag.</seg>
          <seg id="b.REV.16.15" type="verse"> Süh, ik kam as en Deef. Selig is, de waken deiht un sin Kleeder fast hollt, dat he nich nakt to gahn brukt un man sin Schann sehn deiht.</seg>
          <seg id="b.REV.16.16" type="verse"> Un he hett se tohop brocht up een Stä, de heet up Ebräisch Harmageddon.</seg>
          <seg id="b.REV.16.17" type="verse"> Un de söbente Engel got ut sin Schal in de Luft. Un dar keem en Stimm vun den Himmel ut den Stohl, de sprok: Dat is geschehn.</seg>
          <seg id="b.REV.16.18" type="verse"> Un dar keemen Stimmen un Dunners un Blitz un en grote Eerdbeven, so en as nich west is, siet Minschen up de Eer west sünd, so grot weer dat Eerdbeven.</seg>
          <seg id="b.REV.16.19" type="verse"> Un ut de grote Stadt warn dree Deel un de Heiden ehr Städ’ fullen um. Un GOtt dach an Babylon, de grote, ehr den Kelch mit den Wien vun Sin grimmigen Torn to geven.</seg>
          <seg id="b.REV.16.20" type="verse"> Un alle Inseln flüchten weg un keen Barg weer mehr to sehn.</seg>
          <seg id="b.REV.16.21" type="verse"> Un en grote Hagel, centnerswar, full vun den Himmel up de Minschen, un de Minschen lästerten GOtt wegen de Plag vun den Hagel, denn Sin Plag is heel grot.</seg>
        </div>
        <div id="b.REV.17" type="chapter">
          <seg id="b.REV.17.1" type="verse"> Un dar keem een vun de söben Engel, de de söben Schalen harrn, rä’ mit mi un sprok to mi: Kumm, ik will di wiesen dat Ordeel öwer de grote Hor, de up veele Water sitten deiht;</seg>
          <seg id="b.REV.17.2" type="verse"> Mit weke hort hebbt de Königs up de Eer un de up de Eer wahnen doht, un dun warn sünd vun de Wien vun ehr Horerie.</seg>
          <seg id="b.REV.17.3" type="verse"> Un he broch mi in’n Geist in de Wüstenie. Un ik seeg dat Wief sitten up en scharlachroth Deerd, dat weer vull vun Namen vun Lästerung un harr söben Köpp un tein Hörns.</seg>
          <seg id="b.REV.17.4" type="verse"> Un dat Wief weer antrocken mit Purpur un Scharlach un öwergüllt mit Gold un Edelsteen un Parlen un harr en golden Beker in de Hand, vull vun Gruel un Unreinheit vun ehr Horerie.</seg>
          <seg id="b.REV.17.5" type="verse"> Un an ehr Steern schreven den Nam, dat Geheemnis, de grote Babylon, de Moder to de Horerie un alle Gruels up de Eer.</seg>
          <seg id="b.REV.17.6" type="verse"> Un ik seeg dat Wief, drunken vun de Hilligen ehr Blod un vun JEsus Sin Tügen ehr Blod. Un ik verwunner mi heel, as ik se sehn dä.</seg>
          <seg id="b.REV.17.7" type="verse"> Un de Engel sprok to mi: Warum verwunnerst du di? Ik will di seggen dat Geheemnis vun dat Wief un vun dat Deerd, dat se driggt un hett söben Köpp un tein Hörns.</seg>
          <seg id="b.REV.17.8" type="verse"> Dat Deerd, wat Du sehn hest, is west, un is nich un ward wedderkamen ut den Afgrund un ward fahrn in de Verdammnis, un ward sik wunnern de up de Eer wahnt, (de ehr Namen nich schreven staht in dat Bok vun dat Leven vun de Welt ehrn Anfang,) wenn se seht dat Deerd, dat dat west is un nich is, obgliek dat doch is.</seg>
          <seg id="b.REV.17.9" type="verse"> Un hier is de Sinn, de Wiesheit hett. De söben Köpp sünd söben Bargen, up de de Fru sitt, un sünd söben Königs.</seg>
          <seg id="b.REV.17.10" type="verse"> Fief sünd fulln, un een is, un de anner is noch nich kamen; un wenn he kummt, mutt he en lütte Wiel blieven.</seg>
          <seg id="b.REV.17.11" type="verse"> Un dat Deerd, dat west is un nich is, dat is de acht, un is vun de söben un fahrt in de Verdammnis.</seg>
          <seg id="b.REV.17.12" type="verse"> Un de tein Hörns, de du sehn hest, dat sünd tein Königs, de dat Riek noch nich kregen hebbt, awer as Königs ward se en Tied lang Macht kriegen mit dat Deerd.</seg>
          <seg id="b.REV.17.13" type="verse"> Düsse hebbt een Meenung un ward ehr Kraft un Macht dat Deerd geven.</seg>
          <seg id="b.REV.17.14" type="verse"> Düsse ward strieden mit dat Lamm, un dat Lamm ward se unnerkriegen, denn dat is en Herr öwer alle Herren, un en König öwer alle Königs, un mit Em de Beropnen, un de Utwählten, un de Glövigen.</seg>
          <seg id="b.REV.17.15" type="verse"> Un he sprok to mi: De Water, de du sehn hest, wo de Hor sitt, sünd Völker, un Schaaren, un Heiden un Spraken.</seg>
          <seg id="b.REV.17.16" type="verse"> Un de tein Hörns, de du sehn hest up dat Deerd, de ward de Hor hassen un ward se wüst maken un nakt, un ward ehr Fleesch eten un ward se mit Füer verbrenn’.</seg>
          <seg id="b.REV.17.17" type="verse"> Denn GOtt hett se dat in ehr Hart geven, to dohn na Sin Sinn, un na een un densülvigen Sinn to dohn un to geven ehr Riek an dat Deerd, bet dat GOtt Sin Wör’ vullbrocht sünd.</seg>
          <seg id="b.REV.17.18" type="verse"> Un dat Wief, dat du sehn hest, is de grote Stadt, de de Herrschaft hett öwer de Königs up de Eer.</seg>
        </div>
        <div id="b.REV.18" type="chapter">
          <seg id="b.REV.18.1" type="verse"> Un darna seeg ik en annern Engel dal vun den Himmel fahrn, de harr en grote Macht, un de Eer war hell vun sin Klarheit;</seg>
          <seg id="b.REV.18.2" type="verse"> Un schreeg ut Macht mit grote Stimm, un sprok: Se is fulln, se is fulln, Babylon, de grote, un en Hüsung för de Düvels warn un en Gefängnis för alle unreine Geister un verhaßte Vageln.</seg>
          <seg id="b.REV.18.3" type="verse"> Denn vun den Wien vun ehr schändliche Horerie hebbt alle Heiden drunken, un de Königs up de Eer hebbt mit ehr Horerie dreven, un ehr Koplüd sünd riek warn vun ehr grote Wollust.</seg>
          <seg id="b.REV.18.4" type="verse"> Un ik hör en anner Stimm vun den Himmel, de sprok: Gaht rut vun ehr min Volk, dat ji nich Deel hebbt an ehr Sünden, up dat ji nich wat vun ehr Plagen afkriegt.</seg>
          <seg id="b.REV.18.5" type="verse"> Denn ehr Sünden reckt bet an den Himmel un GOtt denkt an ehr ungerechte Daht.</seg>
          <seg id="b.REV.18.6" type="verse"> Betalt ehr, as se ju betalt hett un doht dat duppelt na ehr Warke, un mit den Kelch, womit se ju inschenkt hett, schenkt ehr duppelt in.</seg>
          <seg id="b.REV.18.7" type="verse"> So veel as se sik sülvst hoch makt hett un üppig levt hett, so veel Qual un Leed schenkt ehr in. Denn se sprickt in ehr Harten: Ik sitt un bün en Königin un warr keen Wetfru wesen un bruk keen Truer to drägen.</seg>
          <seg id="b.REV.18.8" type="verse"> Darum ward ehr Plagen up Een Dag kamen: Dod, Truer un Hunger, mit Füer ward se verbrennt warrn. Denn stark is GOtt de HErr, de se richten ward.</seg>
          <seg id="b.REV.18.9" type="verse"> Un de Königs up de Eer ward öwer ehr weenen un klagen, de mit ehr hort un üppig levt hebbt, wenn se den Rok vun ehrn Brand sehn ward.</seg>
          <seg id="b.REV.18.10" type="verse"> Un ward vun wieden stahn ut Furcht vör ehr Qual un spreken: Weh, weh, de grote Stadt Babylon, de starke Stadt! Up een Stund is din Gericht kamen.</seg>
          <seg id="b.REV.18.11" type="verse"> Un de Koplüd up de Eer ward weenen un trurig wesen bi sik sülvst, dat Nüms ehr Waar mehr kopen will,</seg>
          <seg id="b.REV.18.12" type="verse"> De Waar vun Gold un Sülver un Edelsteen un de Parlen un de Sied un Purpur un Scharlach un allerhand Thujaholt un allerhand Gefäß vun Elfenbeen, un allerhand Saken vun köstlich Holt un vun Erz un vun Isen un vun Marmor,</seg>
          <seg id="b.REV.18.13" type="verse"> Un Kaneel, un Rökerwark un Salven un Wiehrok, un Wien un Öl un Fienmehl un Weeten un Veh un Schap un Peer un Wagen un Liever un Seelen vun Minschen.</seg>
          <seg id="b.REV.18.14" type="verse"> Un dat Obst, an dat din Seel ehr Lust harr, is vun di weken, un Allns, wat vullkamen un herrlich is, is vun di weken, un du warrst all dat nich mehr finn’.</seg>
          <seg id="b.REV.18.15" type="verse"> De Koplüd vun son Waar, de vun ehr riek warn sünd, ward vun wieden stahn ut Furcht vör ehr Qual, weenen un klagen.</seg>
          <seg id="b.REV.18.16" type="verse"> Un seggen: Weh, weh öwer de grote Stadt, de bekledt weer mit Sied un Purpur un Scharlach, un öwergoldt weer mit Gold un Edelsteen un Parlen.</seg>
          <seg id="b.REV.18.17" type="verse"> Denn in een Stund is all de Riekdom tonicht makt. Un alle Stüerlüd un alle Matrosen un Schippslüd un de up de See arbeidt, stunn’ vun wieden.</seg>
          <seg id="b.REV.18.18" type="verse"> Un schreegen, as se den Rok vun ehr Brand sehn dän un sproken: Wokeen kann sik mit de grote Stadt verglieken?</seg>
          <seg id="b.REV.18.19" type="verse"> Un se lä’n Eer up ehr Köpp un schreegen, weenten un klagten, un sproken: Weh, weh, de grote Stadt, in weke riek warn sünd Alle, de Scheep up de See harrn, vun ehr Waar. Denn in een Stund is se tonicht makt.</seg>
          <seg id="b.REV.18.20" type="verse"> Freu di öwer se, Himmel, un ji hillige Apostels un Propheten, denn GOtt hett ju Ordel an ehr richt.</seg>
          <seg id="b.REV.18.21" type="verse"> Un en starker Engel nehm en groten Steen as en Möhlsteen up, smeet em in de See un sprok: So ward mit en Wurf de grote Stadt Babylon hensmeten un nich mehr funn’ warrn.</seg>
          <seg id="b.REV.18.22" type="verse"> Un de Sängers, de Saitenspelers, de Flötenspelers un Basunblasers ehr Stimm schall nich mehr in di hört warrn, un keen Handwarksmann vun irgend en Handwark schall mehr in di funn’ warrn un de Stimm vun de Möhl schall nich mehr in di hört warrn;</seg>
          <seg id="b.REV.18.23" type="verse"> Un dat Licht vun de Lücht schall nich mehr in di schienen, un den Brüdigam un de Brut ehr Stimm schall nich mehr in di hört warrn, denn din Koplüd weern Fürsten up de Eer, denn dörch din Toverie sünd verirrt warn alle Heiden.</seg>
          <seg id="b.REV.18.24" type="verse"> Un de Propheten un de Hilligen ehr Blod is in ehr funn’ warn, un all de ehr, de up de Eer umbrocht sünd.</seg>
        </div>
        <div id="b.REV.19" type="chapter">
          <seg id="b.REV.19.1" type="verse"> Darna hör ik en Stimm vun grote Schaaren in den Himmel, de sproken: Hallelujah! Heil un Pries, Ehr un Kraft för GOtt, unsen HErrn!</seg>
          <seg id="b.REV.19.2" type="verse"> Denn wahrhaftig un gerecht sünd Sin Gerichte, dat He de grote Hor verordelt hett, weke de Eer mit ehr Horerie verdarvt un hett Sin Knechte ehr Blod vun ehr Hand förrert.</seg>
          <seg id="b.REV.19.3" type="verse"> Un sproken tom tweten Mal: Hallelujah! Un de Rok geiht up ewiglich.</seg>
          <seg id="b.REV.19.4" type="verse"> Un de veer un twintig Öllsten un de veer Deerder fulln dal un beden GOtt an, de up den Stohl sitten dä un sproken: Amen, Hallelujah!</seg>
          <seg id="b.REV.19.5" type="verse"> Un en Stimm keem vun den Stohl: Lavt unsen GOtt, all Sine Knechte un de Em fürcht, beide, Lütte un Grote.</seg>
          <seg id="b.REV.19.6" type="verse"> Un ik hör de Stimm vun en grote Schaar, as weer dat de Stimm vun grote Waters, un de Stimm vun starken Dunner, de sproken: Hallelujah! Denn de allmächtige GOtt hett dat Riek innahmen.</seg>
          <seg id="b.REV.19.7" type="verse"> Lat uns freuen un fröhlich sien un Em de Ehr geven, denn dat Lamm Sin Hochtied is kamen un Sin Brut hett sik redig makt.</seg>
          <seg id="b.REV.19.8" type="verse"> Un dat war ehr geven, sik to kleden mit reine un schöne Sied (De Sied awer is de Hilligen ehr Gerechtigkeit)</seg>
          <seg id="b.REV.19.9" type="verse"> Un he sprok to mi: Schriev: Selig sünd, de to dat Lamm Sin Abendmahl beropen sünd. Un he sprok to mi: Düt sünd wahrhaftige Wör vun GOtt.</seg>
          <seg id="b.REV.19.10" type="verse"> Un ik full dal vör sin Föt, em antobeden. Un he sprok: Süh to, doh dat nich, ik bün din Mitknecht un Een vun din Bröder un vun de, de dat Tügnis vun JEsus hebbt. GOtt schast du anbeden! (Dat Tügnis vun JEsus awer is de Geist vun de Prophezieung).</seg>
          <seg id="b.REV.19.11" type="verse"> Un ik seeg den Himmel upmakt, un süh, en witt Perd, un de darup sitten dä, de heet tru un wahrhaftig un richt un stritt mit Gerechtigkeit.</seg>
          <seg id="b.REV.19.12" type="verse"> Un Sin Ogen sünd as en Füerflamm un up Sin Kopp veele Kronen un harr en Nam schreven, den Nüms weten dä, as He sülvst.</seg>
          <seg id="b.REV.19.13" type="verse"> Un harr en Kleed an, dat weer mit Blod besprengt, un Sin Nam is GOttes Wort.</seg>
          <seg id="b.REV.19.14" type="verse"> Un dat Heer in den Himmel folg Em na up witte Peer, kleedt mit witte, reine Sied an.</seg>
          <seg id="b.REV.19.15" type="verse"> Un ut Sin Mund gung en scharp Swerdt, dat He darmit de Heiden slog, un He ward se regeern mit den isern Staff. Un He perrt de Wienpress’ mit den Wien vun den allmächtigen GOtt Sin grimmigen Torn.</seg>
          <seg id="b.REV.19.16" type="verse"> Un hett en Nam schreven up Sin Kleed un up Sin Hüft, de heet: En König öwer alle Königs un en HErr öwer alle Herren!</seg>
          <seg id="b.REV.19.17" type="verse"> Un ik seeg en Engel in de Sünn stahn un he schreeg mit grote Stimm, un sprok to all de Vageln, de unner den Himmel fleegen doht: Kamt un versammelt ju to den groten GOtt Sin Abendmahl,</seg>
          <seg id="b.REV.19.18" type="verse"> Dat ji eten schüllt dat Fleesch vun de Königs un de Hauptlüd un dat Fleesch vun de Starken, un vun de Peer un vun de, de darup sitten doht, un dat Fleesch vun alle Frie un Knechte un vun de Lütten un vun de Groten.</seg>
          <seg id="b.REV.19.19" type="verse"> Un ik seeg dat Deerd un de Königs up de Eer un ehr Heere versammelt, Striet to holn mit den, de up dat Peerd sitten dä un mit Sin Heer.</seg>
          <seg id="b.REV.19.20" type="verse"> Un dat Deerd war grepen un mit em de falsche Prophet, de de Teken vör em dä, dörch weke he verföhrn dä, de dat Deerd sin Maalteken nehmen un de dat Deerd sin Bild anbeden: lebendig warn de beiden in den fürigen Pohl smeten, de mit Swefel brenn.</seg>
          <seg id="b.REV.19.21" type="verse"> Un de Annern warn dod makt mit dat Swerdt vun den, de up dat Peerd sitten dä, dat ut Sin Mund gung un all de Vageln warn satt vun ehr Fleesch.</seg>
        </div>
        <div id="b.REV.20" type="chapter">
          <seg id="b.REV.20.1" type="verse"> Un ik seeg en Engel vun den Himmel fahrn, de harr den Slötel to den Afgrund un en grote Ked in Sin Hand,</seg>
          <seg id="b.REV.20.2" type="verse"> Un he grep de Drak, de ol Slang, weke is de Düvel un de Satan un bunn em dusend Jahr,</seg>
          <seg id="b.REV.20.3" type="verse"> Un smeet em in den Afgrund, un slot em in, un sett sin Seegel darup, dat he nich mehr verföhrn schull de Heiden, bet dat dusend Jahr hen weern, un darna mutt he los warrn en korte Tied.</seg>
          <seg id="b.REV.20.4" type="verse"> Un ik seeg Stöhl, un se setten sik darup, un se war geven dat Gericht; un de Seelen vun de, de de Kopp afsla’n weer wegen dat Tügnis vun JEsus un wegen dat Wort vun GOtt, un de nich anbedt harrn dat Deerd noch sin Bild un nich nahmen harrn sin Maalteken an ehr Vörkopp un up ehr Hand; düsse levten un regeerten mit Christus dusend Jahr.</seg>
          <seg id="b.REV.20.5" type="verse"> De annern Doden awer warn nich wedder lebendig, bet dat dusend Jahr vörbi weern. Düt is de eerste Uperstahung.</seg>
          <seg id="b.REV.20.6" type="verse"> Selig is de un hillig, de Deel hett an de eerste Uperstahung, öwer de hett de anner Dod keen Macht, sonnern se ward GOtt un Christus Sin Presters wesen un mit Em regeern dusend Jahr.</seg>
          <seg id="b.REV.20.7" type="verse"> Un wenn dusend Jahr vörbi sünd, ward de Satan los kamen ut sin Gefängnis.</seg>
          <seg id="b.REV.20.8" type="verse"> Un ward utgahn to verföhrn de Heiden in de Eer ehr veer Ecken, den Gog un Magog, um se tosamen to bringen to Striet, un ehr Tall is as de Sand an de See.</seg>
          <seg id="b.REV.20.9" type="verse"> Un se trocken herup öwer de platte Eer un umringten de Hilligen ehr Heerlager un de leeve Stadt. Un do full dat Füer vun GOtt ut den Himmel un vertehr se.</seg>
          <seg id="b.REV.20.10" type="verse"> Un de Düvel, de se verföhrn dä, war smeten in den fürigen Pohl un Swefel, wo dat Deerd un de falsche Prophet weer, un war pienigt Dag un Nacht, vun Ewigkeit to Ewigkeit.</seg>
          <seg id="b.REV.20.11" type="verse"> Un ik seeg en groten witten Stohl un den, de darup sitten dä, vör den sin Angesicht flüch de Himmel un de Eer un ehr war keen Stell laten.</seg>
          <seg id="b.REV.20.12" type="verse"> Un ik seeg de Doden, lütte un grote, vör GOtt stahn: un de Böker warn upmakt un en anner Bok war upsla’n, wat dat Bok vun dat Leven is. Un de Doden warn richt na dat, wat in de Böker schreven weer, un na de Warke.</seg>
          <seg id="b.REV.20.13" type="verse"> Un de See gev de Doden, de darin weern, un de Dod un dat Dodenriek gev de Doden, de darin weern, un se warn richt, Jedereen na sin Warke.</seg>
          <seg id="b.REV.20.14" type="verse"> Un de Dod un dat Dodenriek warn in den fürigen Pohl smeten. Dat is de anner Dod.</seg>
          <seg id="b.REV.20.15" type="verse"> Un wenn Een funn’ war, de in dat Bok vun dat Leven nich anschreven weer, de war in den fürigen Pohl smeten.</seg>
        </div>
        <div id="b.REV.21" type="chapter">
          <seg id="b.REV.21.1" type="verse"> Un ik seeg en nien Himmel un en nie Eer. Denn de eerste Himmel un de eerste Eer vergung, un de See is nich mehr.</seg>
          <seg id="b.REV.21.2" type="verse"> Un ik, Johannes, seeg de hillige Stadt, dat nie Jerusalem, vun GOtt ut den Himmel dal fahrn, torecht makt as en Brut, de sik för ehrn Mann smückt.</seg>
          <seg id="b.REV.21.3" type="verse"> Un hör en Stimm vun den Stohl, de sprok: Seht dar, en Hütt för GOtt bi de Minschen, un He ward bi se wahnen un se ward Sin Volk wesen, un He Sülvst, GOtt, mit se ward ehr GOtt wesen;</seg>
          <seg id="b.REV.21.4" type="verse"> Un GOtt ward afwischen alle Thranen vun ehr Ogen, un dar ward keen Dod mehr wesen, noch Truer, noch Geschrigg, noch Wehdag’ ward mehr wesen, denn dat Eerste is vörbi.</seg>
          <seg id="b.REV.21.5" type="verse"> Un de up den Stohl sitten dä, sprok: Süh, ik mak Allns nie. Un He sprickt to mi: Schriev, denn düsse Wör’ sünd wahrhaftig un gewiß.</seg>
          <seg id="b.REV.21.6" type="verse"> Un He sprok to mi: Nu is dat fardig. Ik bün dat A un dat O, de Anfang un dat End. Ik will den Döstigen vun den Born mit lebendig Water umsunst geven.</seg>
          <seg id="b.REV.21.7" type="verse"> Wokeen öwerwinnen deiht, de ward dat Allns arven, un ik warr sin GOtt wesen, un he ward min Söhn sien.</seg>
          <seg id="b.REV.21.8" type="verse"> De Verzagten awer, un de Unglövigen un de Gruligen un de Dodslägers un de Horers un de Toverers, un de Afgöttischen un alle Lögners ehr Deel ward sien in den Pohl, de mit Füer un Swefel brennen deiht: un düt is de anner Dod.</seg>
          <seg id="b.REV.21.9" type="verse"> Un een vun de söben Engels, de, weke de söben Schalen mit de letzten söben Plagen heeln, keem to mi hen, un rä’ mit mi un sprok: Kumm, ik will di dat Wief wiesen, dat Lamm Sin Brut.</seg>
          <seg id="b.REV.21.10" type="verse"> Un föhr mi in’n Geist hen up en groten un hogen Barg un wies’ mi de grote Stadt, dat hillige Jerusalem, as se dal fohr ut den Himmel vun GOtt.</seg>
          <seg id="b.REV.21.11" type="verse"> Un harr de Herrlichkeit vun GOtt un ehr Licht weer as de alleredelste Steen, en hellen Jaspis;</seg>
          <seg id="b.REV.21.12" type="verse"> Un harr grote un hoge Muern un harr twölf Dohrn, un up de Dohrn twölf Engels un Namen schreven, weke sünd de twölf Geslechter vun de Kinner Israel.</seg>
          <seg id="b.REV.21.13" type="verse"> Vun Osten dree Dohrn, vun Norden dree Dohrn, vun Süden dree Dohrn, vun Westen dree Dohrn.</seg>
          <seg id="b.REV.21.14" type="verse"> Un de Muer vun de Stadt harr twölf Fundaments un in desülvigen de Namen vun dat Lamm Sin twölf Apostels.</seg>
          <seg id="b.REV.21.15" type="verse"> Un de mit mi rä’, harr en golden Rohr, dat he de Stadt utmeten schull, un ehr Dohrn un Muern.</seg>
          <seg id="b.REV.21.16" type="verse"> Un de Stadt liggt in en Veereck un is ebenso lang as breet. Un he meet mit dat Rohr up twölf dusend Stadien. De Läng un de Breed un de Hög vun de Stadt sünd all gliek.</seg>
          <seg id="b.REV.21.17" type="verse"> Un he meet ehr Muern, hunnert un veer un veertig Elen, na dat Maat vun en Minschen, dat de Engel harr.</seg>
          <seg id="b.REV.21.18" type="verse"> Un ehr Muern weern vun Jaspis bu’t, un de Stadt vun rein Gold, dat rein Glas ähnlich weer.</seg>
          <seg id="b.REV.21.19" type="verse"> Un de Fundaments vun de Muern un de Stadt weern mit allerhand Edelsteen smückt, dat eerste Fundament weer en Jaspis, dat anner en Sapphir, dat drüdde en Chalcedon, dat veerte en Smaragd,</seg>
          <seg id="b.REV.21.20" type="verse"> Dat föfte en Sardonyx, dat sößte en Sardis, dat söbente en Chrysolith, dat achte en Beryll, dat negente en Topas, dat teinte en Chrysopras, dat ölfte en Hyacinth, dat twölfte en Amethyst.</seg>
          <seg id="b.REV.21.21" type="verse"> Un de twölf Dohrn weern twölf Parlen, un jede Dohr weer vun een Parl; un de Straten in de Stadt weern luter Gold, so klar as en dörchsichtig Glas.</seg>
          <seg id="b.REV.21.22" type="verse"> Un ik seeg keen Tempel dar, denn de HErr, de allmächtige GOtt, is ehr Tempel, un dat Lamm.</seg>
          <seg id="b.REV.21.23" type="verse"> Un de Stadt brukt keen Sünn noch Maan, dat se in ehr schienen doht, denn GOtt Sin Herrlichkeit makt se hell un ehr Licht is dat Lamm.</seg>
          <seg id="b.REV.21.24" type="verse"> Un de Heiden, de selig ward, wandelt in datsülvige Licht. Un de Königs up de Eer ward ehr Herrlichkeit in de Stadt bringen.</seg>
          <seg id="b.REV.21.25" type="verse"> Un ehr Dohrn ward nich toslaten bi Dag, denn dar ward keen Nacht wesen.</seg>
          <seg id="b.REV.21.26" type="verse"> Un de Heiden ehr Herrlichkeit un Ehr ward na ehr rin brocht warrn.</seg>
          <seg id="b.REV.21.27" type="verse"> Un nicks Gemeenes, un wat Gruel un Lögen deiht ward ingahn, sonnern de anschreven sünd in dat Lamm Sin Levensbok.</seg>
        </div>
        <div id="b.REV.22" type="chapter">
          <seg id="b.REV.22.1" type="verse"> Un he wies’ mi en klaren Strom vun lebendig Water, de gung ut vun GOtt un dat Lamm ehrn Stohl.</seg>
          <seg id="b.REV.22.2" type="verse"> Merrn up ehr Strat un up beide Sieden vun den Strom stunn de Levensbom, de harr twölferlei Frücht un broch sin Frücht alle Monat, un de Bläder vun den Bom deenten to de Heiden ehr Gesundheit.</seg>
          <seg id="b.REV.22.3" type="verse"> Un dar ward nicks Verbanntes mehr wesen, un GOtt un dat Lamm ehr Stohl ward darin wesen, un Sin Knechte ward Em deenen,</seg>
          <seg id="b.REV.22.4" type="verse"> Un Sin Angesicht sehn; un Sin Nam ward an ehr Vörköpp wesen.</seg>
          <seg id="b.REV.22.5" type="verse"> Un dar ward keen Nacht wesen un keen Lücht oder dat Licht vun de Sünn ward nödig wesen, denn GOtt, de HErr, ward se hell maken, un se ward regeern vun Ewigkeit to Ewigkeit.</seg>
          <seg id="b.REV.22.6" type="verse"> Un he sprok to mi: Düsse Wör’ sünd gewiß un wahrhaftig. Un GOtt, de hilligen Propheten ehr HErr, hett Sin Engel schickt, Sin Knecht sehn to laten, wat bald geschehn mutt.</seg>
          <seg id="b.REV.22.7" type="verse"> Süh, ik kam bald. Selig is, de holn deiht de Wör’ vun de Prophezieung in düt Bok.</seg>
          <seg id="b.REV.22.8" type="verse"> Un ik, Johannes, bün dat, de all düt sehn un hört hett. Un as ik dat hört un sehn, full ik dal, antobeden to den Engel sin Föt, de mi all dat sehn leet.</seg>
          <seg id="b.REV.22.9" type="verse"> Un he sprok to mi: Süh to, doh dat nich, denn ik bün din Mitknecht un een vun din Bröder, de Propheten, un vun de, de de Wör’ in düt Bok holn doht. Du schast GOtt anbeden!</seg>
          <seg id="b.REV.22.10" type="verse"> Un he sprickt to mi: Du schast de Prophezieung ehr Wör’ in düt Bok nich toseegeln, denn de Tied is neeg bi.</seg>
          <seg id="b.REV.22.11" type="verse"> Wokeen bös is, lat den bös blieven, un wokeen unrein is, lat den unrein blieven, awer wokeen fromm is, lat den fromm blieven un wokeen hillig is, lat den hillig blieven.</seg>
          <seg id="b.REV.22.12" type="verse"> Un süh, ik kam bald, un min Lohn mit mi, Jedereen to geven, so as sin Warke sünd.</seg>
          <seg id="b.REV.22.13" type="verse"> Ik bün dat A un dat O, de Anfang un dat End, de Eerste un de Letzte.</seg>
          <seg id="b.REV.22.14" type="verse"> Selig sünd, de Sin Gebote holt, up dat se eten künnt vun den Levensbom un dörch de Dohrn in de Stadt ringahn.</seg>
          <seg id="b.REV.22.15" type="verse"> Denn buten sünd de Hunn’ un de Toverer, un de Horer, un de Dodsläger, un de Afgöttischen, un All, de Lögen leef hebbt un se doht.</seg>
          <seg id="b.REV.22.16" type="verse"> Ik, JEsus, hef min Engel schickt, ju all düt to tügen för de Gemeenen. Ik bün de Wuttel vun David sin Geslecht, de helle Morgensteern.</seg>
          <seg id="b.REV.22.17" type="verse"> Un de GEist un de Brut sprekt: Kumm! Un wokeen dat hört, de schall spreken: Kumm! Un wokeen döstig is, de schall kamen un wokeen dat will, de kann dat Levenswater umsunst nehmen.</seg>
          <seg id="b.REV.22.18" type="verse"> Ik betüg awer vör All, de de Prophezieung ehr Wör’ in düt Bok hört: Wenn Jemand wat hento sett, den ward GOtt up em leggen de Plagen, de in düt Bok schreven staht.</seg>
          <seg id="b.REV.22.19" type="verse"> Un wenn Jemand darvun nimmt vun de Prophezieung ehr Wör’ in düt Bok, den ward GOtt afnehmen sin Deel vun dat Levensbok un vun de hillige Stadt un vun dat, wat in düt Bok schreven steiht.</seg>
          <seg id="b.REV.22.20" type="verse"> De, all düt tügt, sprickt: Ja, Ik kam bald! Amen. Ja, kumm, HErr JEsus!</seg>
          <seg id="b.REV.22.21" type="verse"> Unsen HErrn JEsus Christus Sin Gnad wes’ mit ju All! Amen.</seg>
        </div>
      </div>
      <div id="b.PSA" type="book">
        <div id="b.PSA.1" type="chapter">
          <seg id="b.PSA.1.1" type="verse"> Glückselig is de Mann, de nich wandeln deiht in de Gottlosen ehren Rat, noch geiht up de Sünder ehren Weg, noch dar sitt, wo de Spötters sitten doht.</seg>
          <seg id="b.PSA.1.2" type="verse"> Sonnern de Lust hett to den HErrn Sin Gesetz un öwer Sin Gesetz Dag un Nacht nadenken deiht.</seg>
          <seg id="b.PSA.1.3" type="verse"> De is as en Bom, plantet an de Waterbeken, de sin Frucht bringen deiht to sin Tied un sin Bläder verwelkt nich, un wat he maken deiht, dat glückt em.</seg>
          <seg id="b.PSA.1.4" type="verse"> Awer so sünd de Gottlosen nich, sonnern as Kaff, de de Wind wegweihn deiht.</seg>
          <seg id="b.PSA.1.5" type="verse"> Darum bestaht de Gottlosen nich in dat Gericht, noch de Sünder in de Gerechten ehr Gemeen.</seg>
          <seg id="b.PSA.1.6" type="verse"> Denn de HErr kennt de Gerechten ehr Weg, awer de Gottlosen ehr Weg vergeiht.</seg>
        </div>
        <div id="b.PSA.2" type="chapter">
          <seg id="b.PSA.2.1" type="verse"> Warum tovt de Heiden? un de Lüd redt so vergevens.</seg>
          <seg id="b.PSA.2.2" type="verse"> De Könige in dat Land sett sik up un de Fürsten beradt sik mit enanner gegen den HErrn un Sinen Gesalvten.</seg>
          <seg id="b.PSA.2.3" type="verse"> Lat uns entwei rieten ehr Bann un vun uns smieten ehr Tögels.</seg>
          <seg id="b.PSA.2.4" type="verse"> Awer de in den Himmel wahnen deiht, lacht öwer se un de HErr spottet öwer se.</seg>
          <seg id="b.PSA.2.5" type="verse"> He ward ins mit se reden in Sin Torn un mit Sin Grimmigkeit ward He se schrecken.</seg>
          <seg id="b.PSA.2.6" type="verse"> Awer ik hef min König insett up minen hilligen Barg Zion.</seg>
          <seg id="b.PSA.2.7" type="verse"> Ik will vertelln vun en Ratschluß Jehovas. De HErr hett to mi seggt: Du büst Min Söhn, hüt hef Ik di tügt.</seg>
          <seg id="b.PSA.2.8" type="verse"> Förrer vun Mi, so will Ik di de Heiden to en Arv geven un dat End vun de Welt to en Egendom.</seg>
          <seg id="b.PSA.2.9" type="verse"> Du schast se mit en isern Scepter entweislagen, as Pött schast du se entwei smieten.</seg>
          <seg id="b.PSA.2.10" type="verse"> So lat jug nu unnerwiesen, ji Könige, un lat jug tüchtigen, ji Richter up de Eer.</seg>
          <seg id="b.PSA.2.11" type="verse"> Deent den HErrn mit Furcht un freut jug mit Bewern!</seg>
          <seg id="b.PSA.2.12" type="verse"> Küßt den Söhn, dat He nich vertörnt ward un ji umkamen doht up den Weg, denn Sin Torn ward bald anbrennen. Awer glückselig sünd alle, de Em vertruen doht.</seg>
        </div>
        <div id="b.PSA.3" type="chapter">
          <seg id="b.PSA.3.1" type="verse"> En Psalm David’s, as he vör sin Söhn Absalon flüchten dä.</seg>
          <seg id="b.PSA.3.2" type="verse"> Ach, HErr, wi sünd mine Fiende so veel un wo veel sett sik gegen mi up!</seg>
          <seg id="b.PSA.3.3" type="verse"> Veele seggt vun min Seel: Se hett keen Hölp bi GOtt. Sela.</seg>
          <seg id="b.PSA.3.4" type="verse"> Awer Du, HErr, büst en Schild vör mi un de mi to Ehren setten un minen Kopp uprichten deiht.</seg>
          <seg id="b.PSA.3.5" type="verse"> Mit min Stimm rop ik den HErrn an, so erhört He mi vun Sinen hilligen Barg. Sela.</seg>
          <seg id="b.PSA.3.6" type="verse"> Ik ligg un schlap un wak up, denn de HErr stütt mi.</seg>
          <seg id="b.PSA.3.7" type="verse"> Ik bün nich bang vör veele Dusende, de sik umher gegen mi lagert.</seg>
          <seg id="b.PSA.3.8" type="verse"> Up, HErr, un rett mi, min GOtt! denn Du sleihst all mine Fiende up de Backen un brickst twei de Gottlosen ehr Tähn.</seg>
          <seg id="b.PSA.3.9" type="verse"> Bi den HErrn find man Hölp! Din Segen is öwer Din Volk. Sela.</seg>
        </div>
        <div id="b.PSA.4" type="chapter">
          <seg id="b.PSA.4.1" type="verse"> En Psalm David’s, vörtosingen mit Harfenspill.</seg>
          <seg id="b.PSA.4.2" type="verse"> Erhör mi, wenn ik ropen doh, GOtt vun min Gerechtigkeit, de Du mi trösten deihst in Angst, wes’ mi gnädig un erhör min Gebet!</seg>
          <seg id="b.PSA.4.3" type="verse"> Ji Minschen Söhns, wo lang schall min Ehr schändt warrn? Wat hebbt ji dat Eitle so leef un de Lögen so geern! Sela.</seg>
          <seg id="b.PSA.4.4" type="verse"> Erkennt doch, dat de HErr Sine Hilligen wunderbar föhrt. De HErr hört, wenn ik Em anropen doh.</seg>
          <seg id="b.PSA.4.5" type="verse"> Bewert, awer sündigt nich. Sprekt mit jug Hart up jug Lager un west still. Sela.</seg>
          <seg id="b.PSA.4.6" type="verse"> Opfert Gerechtigkeit un vertrut up den HErrn.</seg>
          <seg id="b.PSA.4.7" type="verse"> Veele seggt: Wer ward uns Gudes dohn? Awer, HErr, erhev över uns dat Licht vun Din Antlitz.</seg>
          <seg id="b.PSA.4.8" type="verse"> Du makst min Hart vergnögt, mehr as wenn de annern veel Korn un Wien hebbt.</seg>
          <seg id="b.PSA.4.9" type="verse"> Ik ligg un schlap ganz mit Freden, denn Du alleen, HErr, helpst mi, dat ik seker wahnen doh.</seg>
        </div>
        <div id="b.PSA.5" type="chapter">
          <seg id="b.PSA.5.1" type="verse"> En Psalm David’s, vörtosingen to de Fleuten.</seg>
          <seg id="b.PSA.5.2" type="verse"> HErr, höre min Wör’, mark up min Süfzen.</seg>
          <seg id="b.PSA.5.3" type="verse"> Vernimm min Schrien, min König un min GOtt, denn ik will to Di beden.</seg>
          <seg id="b.PSA.5.4" type="verse"> HErr, in de Fröh hör min Stimm, in de Fröh will ik mi to Di schicken un upmarken.</seg>
          <seg id="b.PSA.5.5" type="verse"> Denn Du büst nich en GOtt, den gottlos Wesen gefallen deiht, wer bös is, de blift nich vör Di.</seg>
          <seg id="b.PSA.5.6" type="verse"> De Ruhmredigen bestaht nich vör Din Ogen, Du büst en Fiend vun alle, de öwel doht.</seg>
          <seg id="b.PSA.5.7" type="verse"> Du bringst de Lögners um; de HErr hett en Gruel an de Blotgierigen un Falschen.</seg>
          <seg id="b.PSA.5.8" type="verse"> Ik will awer up Din grote Gunst hen in Din Hus gahn un will gegen Dinen hilligen Tempel in Din Furcht anbeden.</seg>
          <seg id="b.PSA.5.9" type="verse"> HErr, leit mi in Din Gerechtigkeit, wegen mine Fiende mak vör mi her Dinen Weg eben.</seg>
          <seg id="b.PSA.5.10" type="verse"> Denn in ehren Mund is nicks Gewisses, ehr Inwendiges is Hartleed, ehr Kehl is as en apen Graf, mit ehr Tungen heuchelt se.</seg>
          <seg id="b.PSA.5.11" type="verse"> Beschuldige se, GOtt, dat se fallt vun ehr Vörhebben, stöt se rut wegen ehr grote Övertredung, denn se empört sik wedder Di.</seg>
          <seg id="b.PSA.5.12" type="verse"> Lat sik freuen alle, de up Di vertrut, ewiglich lat se rühmen, denn Du beschirmst se; lat de in Di fröhlich sin, de Dinen Namen leef hebbt.</seg>
          <seg id="b.PSA.5.13" type="verse"> Denn Du, HErr, segenst de Gerechten; Du krönst se mit Gnaden, as mit en Schild.</seg>
        </div>
        <div id="b.PSA.6" type="chapter">
          <seg id="b.PSA.6.1" type="verse"> En Psalm vun David, vörtosingen na de Harf up den achten Ton.</seg>
          <seg id="b.PSA.6.2" type="verse"> Ach, HErr, straf mi nich in Din Torn un tüchtige mi nich in Din Grimm!</seg>
          <seg id="b.PSA.6.3" type="verse"> HErr, wes’ mi gnädig, denn ik bün swach, heel mi, HErr, denn min Gebeen sünd erschreckt.</seg>
          <seg id="b.PSA.6.4" type="verse"> Un min Seel is sehr erschreckt. Ach, Du HErr, wo lang schall ik lieden!</seg>
          <seg id="b.PSA.6.5" type="verse"> Wend Di to mi, HErr, un rett mine Seele, help mi, wiel Du gut büst.</seg>
          <seg id="b.PSA.6.6" type="verse"> Denn na den Dod denkt man nich an Di, wokeen will Di in dat Dodenriek danken?</seg>
          <seg id="b.PSA.6.7" type="verse"> Ik bün so möd vun Süfzen, ik swemm min Bett de ganze Nacht un mit min Thranen mak ik min Lager natt.</seg>
          <seg id="b.PSA.6.8" type="verse"> Min Gestalt is verfulln vun Truern un is old warn, denn allerwärts warr ik ängstigt.</seg>
          <seg id="b.PSA.6.9" type="verse"> Wiekt vun mi, alle de Övel doht, denn de HErr hört min Weenen!</seg>
          <seg id="b.PSA.6.10" type="verse"> De HErr hört min Flehn, min Gebet nimmt de HErr an.</seg>
          <seg id="b.PSA.6.11" type="verse"> Alle mine Fiende mött to Schann warrn, sehr erschreckt, se schüllt torüg kehrn un to Schann warrn in een Ogenblick.</seg>
        </div>
        <div id="b.PSA.7" type="chapter">
          <seg id="b.PSA.7.1" type="verse"> David sin Leed, dat he den HErrn vörsingen dä, vun wegen Chusch, den Benjamiten sin Reden.</seg>
          <seg id="b.PSA.7.2" type="verse"> HErr, min GOtt, up Di tru ik, help mi vun all min Verfolgers, un rett mi.</seg>
          <seg id="b.PSA.7.3" type="verse"> Dat se as Löwen min Seel nich rovt un terrieten, dewiel keen Retter dar is.</seg>
          <seg id="b.PSA.7.4" type="verse"> HErr, min GOtt, wenn ik so wat dahn hef un Unrecht in min Hann is;</seg>
          <seg id="b.PSA.7.5" type="verse"> Wenn ik Böses vergolden hef, de so fredsam mit mi leven doht, oder de, de mi ahn Orsak Fiend weern, benadeeligt?</seg>
          <seg id="b.PSA.7.6" type="verse"> So lat min Fiend mine Seel verfolgen un se kriegen, un min Leven to Grund richten un min Ehr in den Stoff leggen. Sela.</seg>
          <seg id="b.PSA.7.7" type="verse"> Stah up, HErr, in Dinen Torn, erhev Di gegen mine Fiend ehr Grimmigkeit un wak up, kumm to mi, dat Recht schall gelln up Erden!</seg>
          <seg id="b.PSA.7.8" type="verse"> Dat de Lüd sik wedder to Di sammeln doht, un öwer desülvigen kumm torüch to de Höcht.</seg>
          <seg id="b.PSA.7.9" type="verse"> De HErr is Richter öwer de Lüd! Schaff mi Recht, HErr, na min Gerechtigkeit un Frömmigkeit.</seg>
          <seg id="b.PSA.7.10" type="verse"> Lat de Gottlosen ehr Bosheit vörbi sin un lat de Gerechten wat warrn, denn Du unnersöchst de Harten un Neeren, gerechte GOtt. Ps. Sam. 16,  Kön. 8, Ps.   Jer. 11, 17, 20, Sir. 42, Luk.  Apost.  Kap.  Offenb.</seg>
          <seg id="b.PSA.7.11" type="verse"> Min Schild is bi GOtt, de de frommen Harten helpen deiht.</seg>
          <seg id="b.PSA.7.12" type="verse"> GOtt is en rechte Richter un en GOtt, de däglich drauen deiht.</seg>
          <seg id="b.PSA.7.13" type="verse"> Will man sik nich bekehrn, so hett He Sin Swerd scharp makt un Sinen Bagen uptrocken un He zielt,</seg>
          <seg id="b.PSA.7.14" type="verse"> Un hett darup leggt dodbringende Geschosse, Sine Pieln hett He torecht to verdarven.</seg>
          <seg id="b.PSA.7.15" type="verse"> Süh, de hett Böses in den Sinn, mit Unglück is he schwanger, he ward awer Lögen gebären.</seg>
          <seg id="b.PSA.7.16" type="verse"> He hett en Kuhl gravt un makt, un he full in de Kuhl, de he makt harr.</seg>
          <seg id="b.PSA.7.17" type="verse"> Sin Unglück ward up sin Kopp kamen un sin Frevel up sin Scheitel fallen.</seg>
          <seg id="b.PSA.7.18" type="verse"> Ik dank den HErrn wegen Sin Gerechtigkeit un will laven den HErrn, den Allerhöchsten Sin Nam.</seg>
        </div>
        <div id="b.PSA.8" type="chapter">
          <seg id="b.PSA.8.1" type="verse"> En Psalm vun David, vörtosingen up de Githith.</seg>
          <seg id="b.PSA.8.2" type="verse"> HErr, unse Herrscher, wa herrlich is Din Nam in alle Länner, dar man Di in den Himmel danken deiht.</seg>
          <seg id="b.PSA.8.3" type="verse"> Ut de lütten Kinner un de Süglinge ehren Mund hest Du en Macht toricht wegen Dine Fiende, dat Du den Fiend un de Rachgierigen utrotten deihst.</seg>
          <seg id="b.PSA.8.4" type="verse"> Denn ik warr Din Himmel sehn, dat Wark vun Din Finger, den Maand un de Steern, de Du fardig makt hest.</seg>
          <seg id="b.PSA.8.5" type="verse"> Wat is de Minsch, dat Du an em denken deihst un dat Minschenkind, dat Du up em achten deihst?</seg>
          <seg id="b.PSA.8.6" type="verse"> Du warrst em laten en lütte Tied vun GOtt verlaten sin, awer mit Ehren un Staat warrst Du em krönen.</seg>
          <seg id="b.PSA.8.7" type="verse"> Du warrst em to en HErr maken öwer dat Wark vun Din Hann; alle Dinge hest Du unner sin Föt dahn.</seg>
          <seg id="b.PSA.8.8" type="verse"> Schap un Ossen altosam, darto de wilden Deerder.</seg>
          <seg id="b.PSA.8.9" type="verse"> De Vagels unner den Himmel, un de Fisch in de See, un wat dörch de See teehn deiht.</seg>
          <seg id="b.PSA.8.10" type="verse"> HErr, unse Herrscher, wa herrlich is Din Nam in alle Länner!</seg>
        </div>
        <div id="b.PSA.9" type="chapter">
          <seg id="b.PSA.9.1" type="verse"> En Psalm vun David, vör den Vörsänger, langsam to singen.</seg>
          <seg id="b.PSA.9.2" type="verse"> Ik will den HErrn vun ganzen Harten danken un all Din Wunner vertelln.</seg>
          <seg id="b.PSA.9.3" type="verse"> Ik will mi freuen un in Di frohlocken un Dinen Namen lovsingen, Du Allerhöchste,</seg>
          <seg id="b.PSA.9.4" type="verse"> Dat Du mine Fiende torüch dreven hest, se sünd fullen un umkamen vör Di.</seg>
          <seg id="b.PSA.9.5" type="verse"> Denn Du föhrst ut min Recht un min Sak, Du sittst up den Stohl as en rechte Richter.</seg>
          <seg id="b.PSA.9.6" type="verse"> Du schellst de Heiden un bringst de Gottlosen um, ehren Namen vertilgst Du ümmer un ewiglich.</seg>
          <seg id="b.PSA.9.7" type="verse"> De Fiende ehr Swerdter hebbt en Enn, de Städte hest Du umkehrt, ehr Gedächtnis is mit se umkamen.</seg>
          <seg id="b.PSA.9.8" type="verse"> De HErr awer blivt ewiglich, He hett Sin Stohl upstellt to dat Gericht.</seg>
          <seg id="b.PSA.9.9" type="verse"> Un He ward den Eerdboden recht richten un de Lüd rechtschaffen regeeren.</seg>
          <seg id="b.PSA.9.10" type="verse"> Un de HErr is de Armen ehr Schutz, He is en Schutz in de Noth.</seg>
          <seg id="b.PSA.9.11" type="verse"> Darum hofft up Di, de Dinen Namen kennen doht, denn Du verlettst nich de, de Di, HErr, sökt.</seg>
          <seg id="b.PSA.9.12" type="verse"> Lavet den HErrn, de to Zion wahnen deiht, un verkündigt mank de Lüd Sin Dohn.</seg>
          <seg id="b.PSA.9.13" type="verse"> Denn He denkt un fragt na ehr Blod, He vergitt nich de Armen ehr Schrien.</seg>
          <seg id="b.PSA.9.14" type="verse"> HErr, wes’ mi gnädig, süh an min Elend, dat de Fiende mi verorsakt, de Du mi upheben deihst vun den Dod sin Dohren.</seg>
          <seg id="b.PSA.9.15" type="verse"> Up dat ik all Dinen Pries in de Dohre vun de Dochter Zion vertellen doh, dat ik fröhlich si öwer Din Hölp.</seg>
          <seg id="b.PSA.9.16" type="verse"> De Heiden sünd versunken in de Kuhl, de se sülvst makt hebbt, ehr Fot is in dat Nett fungen, dat se sülvst versteken hebbt.</seg>
          <seg id="b.PSA.9.17" type="verse"> So erkennt man, dat de HErr Recht schaffen deiht. De Gottlose is verstrickt in dat Wark vun sin Hann. Sitenspeel. Sela.</seg>
          <seg id="b.PSA.9.18" type="verse"> Ach, dat de Gottlosen müssen na de Höll torüch kehren un alle Heiden, de GOtt vergeten doht.</seg>
          <seg id="b.PSA.9.19" type="verse"> Denn He ward den Armen nich vör ümmer vergeten, un de Elenden ehr Hoffnung ward ewiglich nich verlaren sin.</seg>
          <seg id="b.PSA.9.20" type="verse"> HErr, stah up, dat de Minschen nich de Överhand kriegen doht, lat alle Heiden vör Di richtet warrn.</seg>
          <seg id="b.PSA.9.21" type="verse"> Mak se bang, HErr, darmit de Heiden erfahren doht, dat se Minschen sünd. Sela.</seg>
        </div>
        <div id="b.PSA.10" type="chapter">
          <seg id="b.PSA.10.1" type="verse"> HErr, warum steihst Du so fern, warum verbargst Du Di to de Tied vun de Not?</seg>
          <seg id="b.PSA.10.2" type="verse"> So lang de Gottlose Övermoth drieven deiht, mutt de Elende lieden. Se fangt sik in Plans, de de annern utsunnen.</seg>
          <seg id="b.PSA.10.3" type="verse"> Denn de Gottlose rühmt sik mit sin Mothwillen, un den Bedreger segent he un verachtet den HErrn.</seg>
          <seg id="b.PSA.10.4" type="verse"> De Gottlose is so stolt un tornig, dat he na nüms fragen deiht; in all sin Tücken hollt he GOtt vör nicks.</seg>
          <seg id="b.PSA.10.5" type="verse"> He fahrt fort mit sin Dohn ümmerlos, Dine Gerichte sünd wiet vun em, he handelt trotzig mit all sin Fiende.</seg>
          <seg id="b.PSA.10.6" type="verse"> He sprickt in sinen Harten: Ik warr nümmermehr dal liggen, vun Geschlecht to Geschlecht hett dat mit mi keen Not.</seg>
          <seg id="b.PSA.10.7" type="verse"> Sin Mund is vull vun Fluchen un Falschheit un Bedregerie, sin Tung richtet Unfug un Unheil an.</seg>
          <seg id="b.PSA.10.8" type="verse"> He sitt un luert up de Höf, he sleit de Unschuldigen heemlich dod, sin Ogen luert up de Flauen.</seg>
          <seg id="b.PSA.10.9" type="verse"> He luert in dat Versteek, as en Löw in sin Höhl, he luert, dat he den Unglücklichen griepen deiht, wenn he em in sin Nett tofaten krigt.</seg>
          <seg id="b.PSA.10.10" type="verse"> He duckt sik dal un buckt sik un stött den Armen mit Gewalt to Eer.</seg>
          <seg id="b.PSA.10.11" type="verse"> He sprickt in Sin Hart: GOtt hett dat vergeten, He hett Sin Angesicht versteken, He ward dat nümmermehr gewahr.</seg>
          <seg id="b.PSA.10.12" type="verse"> Stah up, HErr GOtt, hev Din Hand up, vergeet de Elenden nich!</seg>
          <seg id="b.PSA.10.13" type="verse"> Warum schall de Gottlose GOtt lästern, un in sin Hart spreken: Du fragst nich darna?</seg>
          <seg id="b.PSA.10.14" type="verse"> Du sühst doch, denn Du seegst dat Elend un den Jammer, dat steiht in Din Hand, de Armen befehlt Di dat, Du büst de Weisen ehr Helper.</seg>
          <seg id="b.PSA.10.15" type="verse"> Brek den Gottlosen sin Arm entwei un sök dat Böse, so ward man sin gottlos Wesen nich mehr finnen.</seg>
          <seg id="b.PSA.10.16" type="verse"> De HErr is König ümmer un ewiglich, de Heiden möt ut Sin Land umkamen.</seg>
          <seg id="b.PSA.10.17" type="verse"> De Elenden ehr Verlangen hörst Du, HErr, Du makst ehr Hart gewiß, dat Din Ohr darup marken deiht,</seg>
          <seg id="b.PSA.10.18" type="verse"> Dat Du Recht schaffen deihst de Weisen un de Armen, dat de Minsch nich mehr trotzen schall up de Eer.</seg>
        </div>
        <div id="b.PSA.11" type="chapter">
          <seg id="b.PSA.11.1" type="verse"> En Psalm vun David, vörtosingen.</seg>
          <seg id="b.PSA.11.2" type="verse"> Denn süh, de Gottlosen spannt den Bagen, un leggt ehre Pieln up de Sehnen, darmit in Düstern to scheeten up de Frommen.</seg>
          <seg id="b.PSA.11.3" type="verse"> Denn se riet den Grund um, wat schall de Rechtfardige utrichten?</seg>
          <seg id="b.PSA.11.4" type="verse"> De HErr is in Sinen hilligen Palast, den HErrn Sin Stohl is in den Himmel, Sin Ogen seht darup, Sin Ogenleeder forscht de Minschenkinner ut.</seg>
          <seg id="b.PSA.11.5" type="verse"> De HErr findt, dat de Rechtfardige bewahrt is, awer Sin Seel haßt den Gottlosen un de, de dar geern freveln doht.</seg>
          <seg id="b.PSA.11.6" type="verse"> He ward regen laten öwer de Gottlosen Blitz, Füer un Swefel un ward ehr en Unwedder ton Lohn geven.</seg>
          <seg id="b.PSA.11.7" type="verse"> De HErr is gerecht un hett Gerechtigkeit leef, de Frommen ward Sin Angesicht sehn.</seg>
        </div>
        <div id="b.PSA.12" type="chapter">
          <seg id="b.PSA.12.1" type="verse"> En Psalm vun David, vörtosingen na den achten Ton.</seg>
          <seg id="b.PSA.12.2" type="verse"> Help, HErr, denn de Hilligen hebbt afnahmen un dar sünd wenig Glövige mank de Minschenkinner.</seg>
          <seg id="b.PSA.12.3" type="verse"> De Een redt mit den Annern Lögen un mit glatte Tungen lehrt se mit tweerli Harten.</seg>
          <seg id="b.PSA.12.4" type="verse"> De HErr wull doch utrotten alle Hüchelie un de Tung, de dar stolt reden deiht.</seg>
          <seg id="b.PSA.12.5" type="verse"> De dar seggen doht: Unse Tung schall Överhand hebben, uns kummt dat to to reden, wokeen is uns Herr?</seg>
          <seg id="b.PSA.12.6" type="verse"> Dewiel nu de Elenden verstört ward un de Armen süfzen doht, will Ik upstahn, sprickt de HErr, Ik will en Hölp schaffen, dat man frimödig lehrn schall.</seg>
          <seg id="b.PSA.12.7" type="verse"> Den HErrn Sin Red is klar, as smolten Sülver in eerdenen Tegel söben Mal utsmölt.</seg>
          <seg id="b.PSA.12.8" type="verse"> Du, HErr, wullst se doch bewahren un uns behöden vör düt Geschlecht ewiglich.</seg>
          <seg id="b.PSA.12.9" type="verse"> Denn dat ward allerwärts vull vun Gottlose, wo son lose Lüd’ mank de Minschen herrschen doht.</seg>
        </div>
        <div id="b.PSA.13" type="chapter">
          <seg id="b.PSA.13.1" type="verse"> En Psalm vun David, vörtosingen.</seg>
          <seg id="b.PSA.13.2" type="verse"> HErr, wo lang wullt Du mi ganz vergeten? Wo lang verbargst Du Din Angesicht vör mi?</seg>
          <seg id="b.PSA.13.3" type="verse"> Wo lang schall ik sorgen un mi däglich ängstigen in min Hart? Wo lang schall sik min Fiend öwer mi erheven?</seg>
          <seg id="b.PSA.13.4" type="verse"> Kiek doch her, erhör mi, HErr, min GOtt! Mak min Ogen hell, dat ik nich in den Dod inslap!</seg>
          <seg id="b.PSA.13.5" type="verse"> Dat min Fiend nich grotprahlen kann, he si öwer mi mächtig warn, un min Weddersakers sik nich freuen, dat ik unnerliggen doh.</seg>
          <seg id="b.PSA.13.6" type="verse"> Ik höp awer darup, dat Du so gnädig büst, min Hart freut sik, dat Du so geern helpen deihst. Ik will vör den HErrn singen, dat He so gut gegen mi is. Ps.</seg>
        </div>
        <div id="b.PSA.14" type="chapter">
          <seg id="b.PSA.14.1" type="verse"> En Psalm vun David, vörtosingen.</seg>
          <seg id="b.PSA.14.2" type="verse"> De HErr süht vun den Himmel up de Minschenkinner, dat He sehn kann, ob Jemand klok is un na GOtt fragen deiht.</seg>
          <seg id="b.PSA.14.3" type="verse"> Awer se sünd alltomal afweken un alltosam undüchdig warn, dar is keen Een, de Gudes deiht, ok nich Een.</seg>
          <seg id="b.PSA.14.4" type="verse"> Will denn keen vun de Öveldoers dat marken, de Min Volk fret, as freten se Brod, awer den HErrn ropt se nich an!</seg>
          <seg id="b.PSA.14.5" type="verse"> Dar fürcht se sik, awer GOtt is bi de Gerechten ehr Geschlecht.</seg>
          <seg id="b.PSA.14.6" type="verse"> Ji schändt den Armen sin Rat, awer GOtt is sin Toversicht.</seg>
          <seg id="b.PSA.14.7" type="verse"> Ach, dat de Hölp ut Zion öwer Israel kamen dä, un de HErr Sin gefangen Volk erlösen dä! So würr Jakob fröhlich sin un Israel sik freuen!</seg>
        </div>
        <div id="b.PSA.15" type="chapter">
          <seg id="b.PSA.15.1" type="verse"> En Psalm vun David.</seg>
          <seg id="b.PSA.15.2" type="verse"> De unsträflich wandeln deiht un Recht deiht un redt de Wahrheit vun Harten.</seg>
          <seg id="b.PSA.15.3" type="verse"> Wer mit sin Tung nich verleumden deiht un sinen Neegsten nicks Böses deiht un sinen Neegsten nich beschimpt.</seg>
          <seg id="b.PSA.15.4" type="verse"> Wer de Gottlosen vör nicks achtet, sonnern de Gottesfürchtigen ehrt, wer sinen Neegsten wat toschwört un hollt dat.</seg>
          <seg id="b.PSA.15.5" type="verse"> Wer sin Geld nich up Wucher deiht un nimmt nich Geschenke öwer den Unschuldigen. Wer dat deiht, de ward wol blieven.</seg>
        </div>
        <div id="b.PSA.16" type="chapter">
          <seg id="b.PSA.16.1" type="verse"> En golden Kleenod vun David.</seg>
          <seg id="b.PSA.16.2" type="verse"> Ik hef seggt to den HErrn: Du büst jo de HErr, ik mutt um Dienetwillen lieden.</seg>
          <seg id="b.PSA.16.3" type="verse"> Vör de Hilligen, de up de Eer sünd un vör de Herrlichen, an weke ik all min Lust hef.</seg>
          <seg id="b.PSA.16.4" type="verse"> Awer de, de enen annern nalopt, ward grot Hartleed hebben. Ik will ehr Drinkopfer vull Blod nich utgeten, noch ehren Namen up Min Lippen nehmen.</seg>
          <seg id="b.PSA.16.5" type="verse"> De HErr awer is min Gut un min Deel, Du hollst min Arvdeel in de Hann.</seg>
          <seg id="b.PSA.16.6" type="verse"> Dat Lott is mi fulln up dat Leeflichste, mi is en schön Arvdeel to Deel warn.</seg>
          <seg id="b.PSA.16.7" type="verse"> Ik lav den HErrn, de mi beraden hett, martert mi ok min Neeren in de Nacht.</seg>
          <seg id="b.PSA.16.8" type="verse"> Ik hef den HErrn all Tied vör Ogen, denn He is mi to min rechte Hand, darum warr ik nich wieken.</seg>
          <seg id="b.PSA.16.9" type="verse"> Darum freut sik min Hart un min Seel is fröhlich, ok min Fleesch ward seker liggen.</seg>
          <seg id="b.PSA.16.10" type="verse"> Denn Du warrst min Seel nich in de Unnerwelt laten un nich togeven, dat Din Hillige verwesen deiht.</seg>
          <seg id="b.PSA.16.11" type="verse"> Du deihst mi kund den Weg to dat Leven; vör Di is Freud in Hüll un Füll un leevlich Wesen to Din rechte Hand ewiglich.</seg>
        </div>
        <div id="b.PSA.17" type="chapter">
          <seg id="b.PSA.17.1" type="verse"> En Gebet vun David.</seg>
          <seg id="b.PSA.17.2" type="verse"> Sprick Du in min Sak un süh Du up dat Recht!</seg>
          <seg id="b.PSA.17.3" type="verse"> Du hest min Hart prüft, un besöchst dat in de Nacht un hest mi rein smöltet un findst nicks Arges in min Sinn, denn min Mund schall nich öwertreden.</seg>
          <seg id="b.PSA.17.4" type="verse"> Ik bewahr mi dörch dat Wort vun Din Lippen vör Minschenwark, up Mörder Weg.</seg>
          <seg id="b.PSA.17.5" type="verse"> Hol minen Gang up Din Fotstieg, dat mine Tritte nich utglieden doht.</seg>
          <seg id="b.PSA.17.6" type="verse"> Ik rop to Di, dat Du, GOtt, mi erhören wullst. Neeg Din Ohren to mi, hör min Red.</seg>
          <seg id="b.PSA.17.7" type="verse"> Bewies’ Diene wunderliche Gutheit, Du HEiland vun de, de up Di vertruet, gegen de, de sik gegen Din rechte Hand setten doht.</seg>
          <seg id="b.PSA.17.8" type="verse"> Behöde mi as en Oogappel in dat Oog; beschirm mi unner den Schatten vun Din Flüchten.</seg>
          <seg id="b.PSA.17.9" type="verse"> Vör de Gottlosen, de mi Gewalt andoht, vör mine Fiende, de mit Gier na min Seel staht.</seg>
          <seg id="b.PSA.17.10" type="verse"> Ehren Fettklumpen verschlut’t se, se redt stolt mit ehren Mund.</seg>
          <seg id="b.PSA.17.11" type="verse"> Wo wi gaht, dar umgevt se uns, ehre Ogen richt’t se darhen, dat se uns to de Eer stört’t.</seg>
          <seg id="b.PSA.17.12" type="verse"> Gliek as en Löw, de up Rov luert, as en junge Löw, de in sin Versteek sitt.</seg>
          <seg id="b.PSA.17.13" type="verse"> HErr, stah up, trä gegen em, smiet em dal un demödig em; redde min Seel vun de Gottlosen mit Din Swerd.</seg>
          <seg id="b.PSA.17.14" type="verse"> Vun de Lüd’ mit Din Hand, HErr, vun de Lüd’ vun düsse Welt, de ehr Deel hebbt in düt Leven, weke Du den Buk vull makt hest mit Din Schatz, de dar Kinner de Hüll un Füll hebbt un lat’t ehren Överflot ehre Jungen.</seg>
          <seg id="b.PSA.17.15" type="verse"> Ik awer will Din Angesicht in Gerechtigkeit ankieken. Ik will satt warrn, wenn ik upwaken doh na Din Bild.</seg>
        </div>
        <div id="b.PSA.18" type="chapter">
          <seg id="b.PSA.18.1" type="verse"> En Psalm vörtosingen, vun David, den HErrn Sinen Knecht, weke den HErrn de Worde vun düt Leed sungen hett to de Tied, as em de HErr reddet harr vun sine Fiende ehr Hand un vun Saul sin Hand.</seg>
          <seg id="b.PSA.18.2" type="verse"> Un he sprok: Vun Harten leef hef ik Di, HErr, min Stärke.</seg>
          <seg id="b.PSA.18.3" type="verse"> HErr, min Fels, min Borg, min Erretter, min GOtt, min Trost, up den ik vertruen doh, min Schild un Hort vun min Heil un min Schutz.</seg>
          <seg id="b.PSA.18.4" type="verse"> Ik will den HErrn laven un anropen, so warr ik vun mine Fiende erlöst.</seg>
          <seg id="b.PSA.18.5" type="verse"> Denn mi umgeven den Dod sin Bande un unheilvolle Waterbeke verschrekten mi.</seg>
          <seg id="b.PSA.18.6" type="verse"> De Höll ehr Banden höllen mi fast, un den Dod sin Stricke fullen öwer mi.</seg>
          <seg id="b.PSA.18.7" type="verse"> Wenn ik bang bün, rop ik den HErrn an un schrie to minen GOtt: so erhört He min Stimm vun Sinen Tempel un min Geschrie kummt vör Em to Sine Ohren.</seg>
          <seg id="b.PSA.18.8" type="verse"> De Eer beverte un war bewegt un de Barge ehre Grundfesten rögten sik un beverten, as He vertörnt weer.</seg>
          <seg id="b.PSA.18.9" type="verse"> Damp gung ut vun Sin Nees un verterend Füer vun Sin Mund; Füerflammen schlogen ut Em in de Höch.</seg>
          <seg id="b.PSA.18.10" type="verse"> He bög den Himmel dal un fohr raf un Düsternis weer unner Sin Föt.</seg>
          <seg id="b.PSA.18.11" type="verse"> Un He fohr up enen Cherub un flog darher, He swev up de Flünken vun den Wind.</seg>
          <seg id="b.PSA.18.12" type="verse"> Sin Telt rund umher weer Düsternis un swarte dicke Wolken, dar weer He in verborgen.</seg>
          <seg id="b.PSA.18.13" type="verse"> Vun den Glanz vör Em deeln sik de Wolken, mit Hagel un Blitzen.</seg>
          <seg id="b.PSA.18.14" type="verse"> Un de HErr donner in den Himmel un de Höchste leet ut Sinen Donner mit Hagel un Blitzen.</seg>
          <seg id="b.PSA.18.15" type="verse"> He schot Siene Strahlen un jag se ut enanner, He leet veel blitzen un mak se bang.</seg>
          <seg id="b.PSA.18.16" type="verse"> Do seeg man den Unnergrund vun de Waters un de Grund vun de Eer war updeckt, HErr, vun Din Schellen, vun de Odem un dat Schnuven vun Din Nees.</seg>
          <seg id="b.PSA.18.17" type="verse"> He lang dal vun de Högde un greep mi un tog mi ut de groten Waters.</seg>
          <seg id="b.PSA.18.18" type="verse"> He rett mi vun mine starken Fiende, vun de, de mi hassen doht, de mi to mächtig weern.</seg>
          <seg id="b.PSA.18.19" type="verse"> De mi unner kregen an min Unglücksdag, un de HErr war min Toversicht.</seg>
          <seg id="b.PSA.18.20" type="verse"> Un He föhr mi rut up den Rum, He reet mi rut, denn He harr Lust to mi.</seg>
          <seg id="b.PSA.18.21" type="verse"> De HErr deiht wol an mi, na min Gerechtigkeit. He vergellt mi na de Reinheit vun min Hann.</seg>
          <seg id="b.PSA.18.22" type="verse"> Denn ik gah up den HErrn Sin Weg’ un bün nich gottlos gegen min GOtt.</seg>
          <seg id="b.PSA.18.23" type="verse"> Denn all Sin Rechte hef ik vör Ogen un Sin Gebot schmiet ik nich vun mi.</seg>
          <seg id="b.PSA.18.24" type="verse"> Sonnern ik bün tru vör Em un nehm mi in Acht vör Sünden.</seg>
          <seg id="b.PSA.18.25" type="verse"> Darum vergellt mi de HErr na min Gerechtigkeit, na de Reinheit vun min Hann vör Sin Ogen.</seg>
          <seg id="b.PSA.18.26" type="verse"> Bi de Hilligen büst Du hillig un bi de Frommen büst Du fromm,</seg>
          <seg id="b.PSA.18.27" type="verse"> Un bi de Reinen büst Du rein un bi de Verkehrten büst du verkehrt.</seg>
          <seg id="b.PSA.18.28" type="verse"> Denn Du helpst dat elende Volk un de hogen Ogen makst Du sid.</seg>
          <seg id="b.PSA.18.29" type="verse"> Denn Du makst min Lücht klar, de HErr, min GOtt, makt min Düsternis hell.</seg>
          <seg id="b.PSA.18.30" type="verse"> Denn mit Di kann ik Kriegsvolk utenanner drieven un mit minen GOtt över de Muer springen.</seg>
          <seg id="b.PSA.18.31" type="verse"> GOtt Sine Weg’ sünd vullkamen, den HErrn Sin Wort holt de Prov; He is en Schild vör alle, de up Em vertruen doht.</seg>
          <seg id="b.PSA.18.32" type="verse"> Denn wo is en GOtt, as alleen de HErr? Oder en Hort ahn unsen GOtt.</seg>
          <seg id="b.PSA.18.33" type="verse"> GOtt rüstet mi ut mit Kraft un makt min Weg’ ahn Anstot.</seg>
          <seg id="b.PSA.18.34" type="verse"> He makt min Föt gliek de vun den Hirsch un sett mi up mine Högde.</seg>
          <seg id="b.PSA.18.35" type="verse"> He lehrt min Hand strieden un lehrt minen Arm en ehernen Bagen spannen.</seg>
          <seg id="b.PSA.18.36" type="verse"> Un Du givst mi den Schild vun Din Heil un Din rechte Hand stütt mi, un wenn Du mi demödigen deihst, so makst Du mi grot.</seg>
          <seg id="b.PSA.18.37" type="verse"> Du makst unner mi Rum to gahn, dat mine Enkel nich utglieden doht.</seg>
          <seg id="b.PSA.18.38" type="verse"> Ik will mine Fiende nahjagen un se griepen un nich umkehren, bet dat ik se umbrocht hef.</seg>
          <seg id="b.PSA.18.39" type="verse"> Ik will se runnerschmieten un se schüllt nich wedderstahn. Se mütt unner min Föt fallen.</seg>
          <seg id="b.PSA.18.40" type="verse"> Du kannst mi utrüsten mit Kraft to den Striet, Du kannst unner mi schmieten, de sik gegen mi setten doht.</seg>
          <seg id="b.PSA.18.41" type="verse"> Du gifst mi mine Fiende in den Rügg, dat ik de, de mi hassen doht, terstören doh.</seg>
          <seg id="b.PSA.18.42" type="verse"> Se ropt, awer dar is keen Helper; to den HErrn schriet se, awer He antwort ehr nich.</seg>
          <seg id="b.PSA.18.43" type="verse"> Ik will se tonicht maken as Stoff vör den Wind, ik will se wegrümen as den Dreck up de Strat.</seg>
          <seg id="b.PSA.18.44" type="verse"> Du helpst mi vun dat strietsüchtige Volk un makst mi to en Haupt öwer de Heiden, en Volk, dat ik nich kennen dä, deent mi.</seg>
          <seg id="b.PSA.18.45" type="verse"> Se gehorcht mi mit willige Ohren. Ja, de Fremden ehre Kinner smeichelt mi.</seg>
          <seg id="b.PSA.18.46" type="verse"> De Fremden ehre Kinner versmacht un grabbelt in ehre Borgen.</seg>
          <seg id="b.PSA.18.47" type="verse"> De HErr levt, un gelavt si min Hort, un de GOtt vun min Heil mutt priest warrn.</seg>
          <seg id="b.PSA.18.48" type="verse"> De GOtt, de mi Rache geven deiht, gift un dwingt de Völker unner mi.</seg>
          <seg id="b.PSA.18.49" type="verse"> De mi retten deiht vun mine Fiende un mi erhögen deiht ut de, de sik wedder mi sett’t, Du helpst mi vun de Frevlers.</seg>
          <seg id="b.PSA.18.50" type="verse"> Darum will ik Di danken, HErr, mank de Heiden un Dinen Namen lovsingen.</seg>
          <seg id="b.PSA.18.51" type="verse"> De sinen König grotes Heil bewiest un wol deiht sinen Gesalvten David un sinen Samen ewiglich.</seg>
        </div>
        <div id="b.PSA.19" type="chapter">
          <seg id="b.PSA.19.1" type="verse"> En Psalm vun David, vörtosingen.</seg>
          <seg id="b.PSA.19.2" type="verse"> De Himmel vertellt GOtt Sin Ehr un de Feste verkündigt dat Wark vun Sin Hann.</seg>
          <seg id="b.PSA.19.3" type="verse"> Een Dag seggt dat to den annern un ene Nacht deiht dat kund de anner.</seg>
          <seg id="b.PSA.19.4" type="verse"> Dar is keen Sprak noch Red, wa man ehre Stimm nich hörn deiht.</seg>
          <seg id="b.PSA.19.5" type="verse"> Ehr Richtsnor geiht ut in alle Lann un ehr Red an dat Enn vun de Welt, He hett de Sünn en Hütt in desülvige makt.</seg>
          <seg id="b.PSA.19.6" type="verse"> Un desülvige geiht rut, as en Brüdigam ut sin Kamer un freut sik as en Held, to lopen den Weg.</seg>
          <seg id="b.PSA.19.7" type="verse"> Se geiht up an een Enn vun den Himmel un löpt rum bet wedder an datsülvige Enn, un blift nicks vör ehre Hitt verborgen.</seg>
          <seg id="b.PSA.19.8" type="verse"> Den HErrn Sin Gesetz is vullkamen un erquickt de Seelen. Den HErrn Sin Tügnis is gewiß un makt de Unverständigen klok.</seg>
          <seg id="b.PSA.19.9" type="verse"> Den HErrn Sine Befehle sünd richtig un erfreut dat Hart. Den HErrn Sine Gebote sünd klar un makt de Ogen hell.</seg>
          <seg id="b.PSA.19.10" type="verse"> Den HErrn Sin Furcht is rein un blivt ewiglich. Den HErrn Sine Rechte sünd wahrhaftig, altosam gerecht.</seg>
          <seg id="b.PSA.19.11" type="verse"> Se sünd köstlicher as Gold un veel fienes Gold, se sünd söter as Honnig un Honnigseem.</seg>
          <seg id="b.PSA.19.12" type="verse"> Ok ward Din Knecht dörch se vermahnt, un wer se holn deiht, de hett groten Lohn.</seg>
          <seg id="b.PSA.19.13" type="verse"> Wer kann marken, wa oft he fehlen deiht? Vergev mi de verborgenen Fehler.</seg>
          <seg id="b.PSA.19.14" type="verse"> Bewahr ok Dinen Knecht vör de Stolten, dat se nich öwer mi herrschen doht, so warr ik vullkamen sin un frispraken vun grote Missedat.</seg>
          <seg id="b.PSA.19.15" type="verse"> Lat Di wolgefalln min Mund sin Red un min Hart sin Snack vör Di, HErr, min Trost un min Erlöser.</seg>
        </div>
        <div id="b.PSA.20" type="chapter">
          <seg id="b.PSA.20.1" type="verse"> En Psalm vun David, vörtosingen.</seg>
          <seg id="b.PSA.20.2" type="verse"> De HErr erhör di in de Not, de Nam vun Jakob sin GOtt beschütz di.</seg>
          <seg id="b.PSA.20.3" type="verse"> He schick di Hölp vun dat Hilligdom un stärk di ut Zion.</seg>
          <seg id="b.PSA.20.4" type="verse"> He gedenk all din Spiesopfer un din Brandopfer lat He vör sik fett sin. Sela.</seg>
          <seg id="b.PSA.20.5" type="verse"> He gev di wat din Hart begehrn deiht un föhr ut all dine Ansläge.</seg>
          <seg id="b.PSA.20.6" type="verse"> Wi lavt, dat Du uns helpen deihst un in unsen GOtt Sin Nam swingt wi de Fahn. De HErr gewähr di all Din Bitt.</seg>
          <seg id="b.PSA.20.7" type="verse"> Nu mark ik, dat de HErr Sin Gesalvten helpen deiht un em vun Sinen hilligen Himmel erhört, Sin rechte Hand helpt gewaltiglich.</seg>
          <seg id="b.PSA.20.8" type="verse"> Enige verlat’ sik up de Kriegswagen un de annern up de Peer, wi awer lavt uns den HErrn, unsen GOtt Sin Nam.</seg>
          <seg id="b.PSA.20.9" type="verse"> Se knickt tosamen un fallt, wi awer staht uprecht.</seg>
          <seg id="b.PSA.20.10" type="verse"> HErr, help den König! erhör uns, wenn wi ropt!</seg>
        </div>
        <div id="b.PSA.21" type="chapter">
          <seg id="b.PSA.21.1" type="verse"> En Psalm vun David, vörtosingen.</seg>
          <seg id="b.PSA.21.2" type="verse"> HErr, de König freut sik in Din Kraft, un wo so fröhlich is he över Din Hülp!</seg>
          <seg id="b.PSA.21.3" type="verse"> Du gifst em wat sin Hart wünschen deiht un weigerst nich, wat sin Mund bäden deiht. Sela.</seg>
          <seg id="b.PSA.21.4" type="verse"> Denn Du öwergüttst em mit Glück un Segen, Du settst en Kron up sinen Kopp.</seg>
          <seg id="b.PSA.21.5" type="verse"> He bä Di um dat Leven, so gifst Du em langes Leven ümmer un ewiglich.</seg>
          <seg id="b.PSA.21.6" type="verse"> He hett grote Ehr dörch Din Hölp, un Du leggst sin Würde un Hoheit up em.</seg>
          <seg id="b.PSA.21.7" type="verse"> Denn Du settst em to en Segen up ewig un Du erfreust em mit Freuden vör Din Angesicht.</seg>
          <seg id="b.PSA.21.8" type="verse"> Denn de König höpt up den HErrn un ward dörch den Högsten sin Gudheit fast blieven.</seg>
          <seg id="b.PSA.21.9" type="verse"> Din Hand ward finnen alle Dine Fiende. Din rechte Hand ward finnen de Di hassen doht.</seg>
          <seg id="b.PSA.21.10" type="verse"> Du warrst se maken as en Füeraven wenn Du in de Sak sehn warrst, de HErr ward se verslingen in Sinen Grimm; dat Füer ward se freten.</seg>
          <seg id="b.PSA.21.11" type="verse"> Ehre Früchte warrst Du vun de Eer vertilgen un ehren Samen vun de Minschenkinner.</seg>
          <seg id="b.PSA.21.12" type="verse"> Denn se dachten Di Övels to dohn un makten Anschläg, de se nich utföhrn kunnen.</seg>
          <seg id="b.PSA.21.13" type="verse"> Denn Du warrst se kehrt maken laten, mit Dine Bagen warrst Du na ehr Antlitz zielen.</seg>
          <seg id="b.PSA.21.14" type="verse"> HErr, richt Di up in Din Kraft, so wöllt wi singen un laven Din Macht.</seg>
        </div>
        <div id="b.PSA.22" type="chapter">
          <seg id="b.PSA.22.1" type="verse"> En Psalm vun David, vörtosingen na de Melodie: »Hirschkoh vun dat Morgenroth«.</seg>
          <seg id="b.PSA.22.2" type="verse"> Min GOtt, min GOtt, warum hest Du mi verlaten? Ik hul, awer min Hölp is wiet af.</seg>
          <seg id="b.PSA.22.3" type="verse"> Min GOtt, den Dag öwer rop ik, so antwordst Du mi nich, un de Nacht öwer bün ik ok nich still.</seg>
          <seg id="b.PSA.22.4" type="verse"> Awer Du büst hillig, de Du wahnen deihst öwer de Lovleeder vun Israel.</seg>
          <seg id="b.PSA.22.5" type="verse"> Unse Vaders höpten up Di, un as se höpten, holpst Du se ut.</seg>
          <seg id="b.PSA.22.6" type="verse"> To Di schregen se un warn rett, se vertruten up Di un warn nich to Schanden.</seg>
          <seg id="b.PSA.22.7" type="verse"> Ik awer bün en Worm un keen Minsch, de Lüd ehr Spott, dat Volk ehr Verachtung.</seg>
          <seg id="b.PSA.22.8" type="verse"> Alle, de mi sehn doht, spott’ öwer mi, sparrt dat Mul up un schüddelt den Kopp:</seg>
          <seg id="b.PSA.22.9" type="verse"> Lat em dat den HErrn klagen, lat De em rut helpen un em retten, hett He Lust to em.</seg>
          <seg id="b.PSA.22.10" type="verse"> Denn Du leetst mi ut min Moder ehren Schoot hervörbreken; Du weerst min Toversicht, as ik noch an min Moder ehr Bost weer.</seg>
          <seg id="b.PSA.22.11" type="verse"> Up Di bün ik smeten ut Moderliev, Du büst min GOtt, vun min Moderliev an.</seg>
          <seg id="b.PSA.22.12" type="verse"> Wes’ nich wiet vun mi, denn Angst is dicht bi, denn hier is keen Helper.</seg>
          <seg id="b.PSA.22.13" type="verse"> Grote Ossen hebbt mi umgeven, fette Ossen hebbt mi umringt.</seg>
          <seg id="b.PSA.22.14" type="verse"> Ehr Mul sparrt se up gegen mi, as en brüllende Löw, de alles tweiritt.</seg>
          <seg id="b.PSA.22.15" type="verse"> Ik bün utgaten as Water, alle mine Gebeen hebbt sik utenanner reckt, min Hart is in min Liev as smolten Waß.</seg>
          <seg id="b.PSA.22.16" type="verse"> Mine Kräfte sünd verdrögt as en Potschart, un min Tung klevt an min Gagel, un Du leggst mi in den Dod.</seg>
          <seg id="b.PSA.22.17" type="verse"> Denn Hunn hebbt mi umgeven, un de Hupen vun de Bösen hett sik um mi makt. Se hebbt min Hann un Föt dörchgravt.</seg>
          <seg id="b.PSA.22.18" type="verse"> Ik kann alle mine Knaken telln. Se awer kikt um un hebbt ehr Lust an mi.</seg>
          <seg id="b.PSA.22.19" type="verse"> Se deelt min Kleder unner sik un smiet dat Lot öwer minen Rock.</seg>
          <seg id="b.PSA.22.20" type="verse"> Awer Du, HErr, wes’ nich feern; min Toverlat, il mi to helpen.</seg>
          <seg id="b.PSA.22.21" type="verse"> Rett mine Seel vun dat Swerdt un rett mi vun de Hunn!</seg>
          <seg id="b.PSA.22.22" type="verse"> Help mi ut den Löwen sin Rachen un rett mi vun de Büffels ehr Hörn.</seg>
          <seg id="b.PSA.22.23" type="verse"> Ik will predigen Dinen Namen mine Bröder, ik will Di priesen in de Gemeen.</seg>
          <seg id="b.PSA.22.24" type="verse"> Priest den HErrn, de ji Em fürchten doht, Em ehre de Samen Jakobs un vör Em wes’ bang alle Samen Israels!</seg>
          <seg id="b.PSA.22.25" type="verse"> Denn He hett nich veracht noch versmäht de Armen ehr Elend un Sin Angesicht vör em nich verborgen, un do he to Em schrieen dä, hört He.</seg>
          <seg id="b.PSA.22.26" type="verse"> Di will ik priesen in de grote Gemeene. Ik will min Gelövnis betaln vör de, de Em fürchten doht.</seg>
          <seg id="b.PSA.22.27" type="verse"> De Elenden schüllt eten, dat se satt ward, un de na den HErrn fragt, ward Em priesen; jug Hart schall ewiglich leven.</seg>
          <seg id="b.PSA.22.28" type="verse"> Alle Welt Enden ward an GOtt denken un sik to Em bekehrn, un alle Geschlechter vun de Heiden vör di anbeden.</seg>
          <seg id="b.PSA.22.29" type="verse"> Denn de HErr hett dat Riek un herrscht öwer de Heiden.</seg>
          <seg id="b.PSA.22.30" type="verse"> Alle Fetten up de Eer ward eten un anbeden, vör Em ward de Knee bögen all de in den Dreck liggt un de, de ehr Leven nich fristen kunnen.</seg>
          <seg id="b.PSA.22.31" type="verse"> He ward en Samen hebben, de Em deenen deiht, vun den HErrn ward man verkündigen to Kinners Kind.</seg>
          <seg id="b.PSA.22.32" type="verse"> Se ward kamen un Sine Gerechtigkeit predigen vör dat Volk, dat geborn war, dat He dat dahn hett.</seg>
        </div>
        <div id="b.PSA.23" type="chapter">
          <seg id="b.PSA.23.1" type="verse"> En Psalm vun David.</seg>
          <seg id="b.PSA.23.2" type="verse"> He weid mi up en gröne Wisch un föhrt mi an frische Water.</seg>
          <seg id="b.PSA.23.3" type="verse"> He erquickt min Seel, He föhrt mi up de rechte Strat, um Sins Namens willen.</seg>
          <seg id="b.PSA.23.4" type="verse"> Un wenn ik ok wandern doh in en düstere Grund, so bün ik doch vör keen Unglück bang, denn Du büst bi mi, Din Stecken un Staff tröst mi.</seg>
          <seg id="b.PSA.23.5" type="verse"> Du deckst vör mi en Disch gegenöver vör min Fiend. Du salvst min Kopp mit Öl un schenkst mi vull in.</seg>
          <seg id="b.PSA.23.6" type="verse"> Gudes un Barmhartigkeit ward mi folgen, so lang as ik lev un ik warr blieven in den HErrn Sin Hus ewiglich.</seg>
        </div>
        <div id="b.PSA.24" type="chapter">
          <seg id="b.PSA.24.1" type="verse"> En Psalm vun David.</seg>
          <seg id="b.PSA.24.2" type="verse"> Denn He hett em up de See gründet un up de Ströme fast stellt.</seg>
          <seg id="b.PSA.24.3" type="verse"> Wer ward up den HErrn Sinen Barg gahn? Un wer ward stahn an Sine hillige Stä?</seg>
          <seg id="b.PSA.24.4" type="verse"> De unschuldige Hann hett un vun Harten rein is, de nich Lust hett to los Wesen un nich falsch swören deiht.</seg>
          <seg id="b.PSA.24.5" type="verse"> De ward Segen vun den HErrn empfangen un Gerechtigkeit vun GOtt, de sin Heil is.</seg>
          <seg id="b.PSA.24.6" type="verse"> Dat is dat Geschlecht, dat dar söcht Din Angesicht, Jakob. Sela.</seg>
          <seg id="b.PSA.24.7" type="verse"> Makt de Dohren wiet un de Döhren in de Welt hoch, dat de König vun de Ehren intrecken kann.</seg>
          <seg id="b.PSA.24.8" type="verse"> Wer is düsse König vun de Ehren? Dat is de HErr, stark un mächtig, de HErr, mächtig in den Striet.</seg>
          <seg id="b.PSA.24.9" type="verse"> Makt de Dohren wiet un de Döhren in de Welt hoch, dat de König vun de Ehren intrecken kann.</seg>
          <seg id="b.PSA.24.10" type="verse"> Wer is düsse König vun de Ehren? Dat is de Herr Zebaoth, He is de König vun de Ehren! Sela.</seg>
        </div>
        <div id="b.PSA.25" type="chapter">
          <seg id="b.PSA.25.1" type="verse"> En Psalm vun David.</seg>
          <seg id="b.PSA.25.2" type="verse"> Min GOtt, ik höp up Di. Lat mi nich to Schann warrn, dat mine Fiende sik nich öwer mi freuet,</seg>
          <seg id="b.PSA.25.3" type="verse"> Denn nüms ward to Schann, de up Di töven deiht, awer to Schann mött se warrn, de ahn Orsak affallt. Joh.</seg>
          <seg id="b.PSA.25.4" type="verse"> HErr, wies’ mi Din Weg un lehr mi Dine Steg’!</seg>
          <seg id="b.PSA.25.5" type="verse"> Föhr mi in Din Wahrheit un lehr mi; denn Du büst de GOtt, de mi helpen deiht, däglich harr ik up Di.</seg>
          <seg id="b.PSA.25.6" type="verse"> Denk, HErr, an Din Barmhartigkeit un an Din Gudheit, de vun de Welt her wesen is.</seg>
          <seg id="b.PSA.25.7" type="verse"> Denk nich, HErr, an de Sünden ut min Jugend un an min Övertredung, denk awer an mi na Din Barmhartigkeit wegen Din Gudheit.</seg>
          <seg id="b.PSA.25.8" type="verse"> De HErr is gut un fromm, darum unnerwiest He de Sünder up den Weg.</seg>
          <seg id="b.PSA.25.9" type="verse"> He föhrt de Elenden recht un lehrt de Elenden Sinen Weg.</seg>
          <seg id="b.PSA.25.10" type="verse"> Den HErrn Sin Weg’ sünd nicks as Gudheit un Wahrheit vör de, de Sin Bund un Tügnis holn doht.</seg>
          <seg id="b.PSA.25.11" type="verse"> Wegen Din Namen wollst Du HErr min Missedat vergeven, denn se is grot.</seg>
          <seg id="b.PSA.25.12" type="verse"> Wer is de, de den HErrn fürchten deiht? He ward em lehren den besten Weg.</seg>
          <seg id="b.PSA.25.13" type="verse"> Sin Seel ward in’t Glück wahnen un Sin Samen ward dat Land besitten. Ps.</seg>
          <seg id="b.PSA.25.14" type="verse"> Den HErrn Sin Geheemnis is mank de, de Em fürchten doht, un Sinen Bund lett He se weten.</seg>
          <seg id="b.PSA.25.15" type="verse"> Min Ogen seht ümmer up den HErrn, denn He ward min Föt ut dat Nett trecken.</seg>
          <seg id="b.PSA.25.16" type="verse"> Kehr Di to mi un wes’ mi gnädig, denn ik bün eensam un elend.</seg>
          <seg id="b.PSA.25.17" type="verse"> Min Hartens Angst is grot, föhr mi ut min Noth.</seg>
          <seg id="b.PSA.25.18" type="verse"> Süh an min Jammer un Elend un vergif mi all mine Sünden.</seg>
          <seg id="b.PSA.25.19" type="verse"> Süh an, dat dar so veele vun mine Fiende sünd, un dat se mi ut Frevel hassen doht.</seg>
          <seg id="b.PSA.25.20" type="verse"> Bewahr mine Seel un rett mi, lat mi nich to Schann warrn, denn ik tru up Di.</seg>
          <seg id="b.PSA.25.21" type="verse"> Unschuld un Redlichkeit mögt mi bewahren, denn ik höp up Di.</seg>
          <seg id="b.PSA.25.22" type="verse"> GOtt, erlös Israel ut all sin Noth!</seg>
        </div>
        <div id="b.PSA.26" type="chapter">
          <seg id="b.PSA.26.1" type="verse"> En Psalm vun David.</seg>
          <seg id="b.PSA.26.2" type="verse"> Pröv mi ut, HErr, un versök mi, reinige min Neeren un min Hart.</seg>
          <seg id="b.PSA.26.3" type="verse"> Denn Din Gnad is vör min Ogen un ik wandel in Din Wahrheit.</seg>
          <seg id="b.PSA.26.4" type="verse"> Ik sitt nich bi de nichtsnutzigen Lüd un hef keen Gemeenschaft mit de Falschen.</seg>
          <seg id="b.PSA.26.5" type="verse"> Ik haß de Boshaftigen ehre Versammlung un sitt nich bi de Gottlosen.</seg>
          <seg id="b.PSA.26.6" type="verse"> Ik wasch min Hann in Unschuld un hol mi, HErr, to Dinen Altar,</seg>
          <seg id="b.PSA.26.7" type="verse"> Wo man de Stimm vun Dank hörn deiht un wo man predigt all Din Wunner.</seg>
          <seg id="b.PSA.26.8" type="verse"> HErr, ik hef leef de Städ vun Din Hus un den Ort, wo Din Ehr wahnen deiht.</seg>
          <seg id="b.PSA.26.9" type="verse"> Raff min Seel nich weg mit de Sünders, noch min Leven mit de Bloddöstigen,</seg>
          <seg id="b.PSA.26.10" type="verse"> De mit böse Tücken umgaht un geern Geschenke annehmt.</seg>
          <seg id="b.PSA.26.11" type="verse"> Ik awer wandel in Unschuld. Erlös’ mi un wes’ mi gnädig!</seg>
          <seg id="b.PSA.26.12" type="verse"> Min Fot geiht richtig. Ik will Di, HErr, laven in de Versammlungen.</seg>
        </div>
        <div id="b.PSA.27" type="chapter">
          <seg id="b.PSA.27.1" type="verse"> En Psalm vun David.</seg>
          <seg id="b.PSA.27.2" type="verse"> Darum, wiel de Bösen, min Weddersakers un Fiende an mi wöllt, min Fleesch to freten, möt se anlopen un falln.</seg>
          <seg id="b.PSA.27.3" type="verse"> Wenn sik ok en Heer gegen mi leggen deiht, so is min Hart doch nich bang. Wenn Krieg gegen mi upsteiht, so verlat ik mi up Em.</seg>
          <seg id="b.PSA.27.4" type="verse"> Eens bä ik vun den HErrn dat harr ik geern, dat ik in den HErrn Sin Hus blieven mag min Levenlang, to schauen den HErrn Sin schöne Gottesdeenste, to besöken Sin Tempel.</seg>
          <seg id="b.PSA.27.5" type="verse"> Denn He bedeckt mi in Sin Hütt in de böse Tied, He versteckt mi hemlich in Sin Telt un bringt mi up en Fels.</seg>
          <seg id="b.PSA.27.6" type="verse"> Un ward nu erhöhn min Kopp öwer min Fiende, de rund um mi sünd, so will ik in Sin Hütte Lov opfern, ik will singen un Lov seggen den HErrn.</seg>
          <seg id="b.PSA.27.7" type="verse"> HErr, hör min Stimm, wenn ik ropen doh, wes’ mi gnädig un erhör mi!</seg>
          <seg id="b.PSA.27.8" type="verse"> Min Hart höllt Di vör Din Word: Ji schüllt Min Angesicht söken. Darum sök ik ok, HErr, Din Angesicht.</seg>
          <seg id="b.PSA.27.9" type="verse"> Verbarg Din Angesicht nich vör mi un verstöt in Torn nich Din Knecht, denn Du büst min Hülp. Verlat mi nich un treck de Hand nich vun mi, GOtt, min Heil!</seg>
          <seg id="b.PSA.27.10" type="verse"> Denn min Vader un min Moder verlat mi, awer de HErr nimmt mi up.</seg>
          <seg id="b.PSA.27.11" type="verse"> HErr, wies’ mi Din Weg un föhr mi up de rechte Bahn, wegen min Fiende.</seg>
          <seg id="b.PSA.27.12" type="verse"> Gif mi nich in mine Fiende ehren Willen, denn falsche Tügen staht gegen mi un doht mi Unrecht ahn Schu.</seg>
          <seg id="b.PSA.27.13" type="verse"> Ik glov awer doch, dat ik sehn warr den HErrn Sin Gudheit in de Lebendigen ehr Land.</seg>
          <seg id="b.PSA.27.14" type="verse"> Töv up den HErrn, wes’ getrost un unverzagt, un töv up den HErrn!</seg>
        </div>
        <div id="b.PSA.28" type="chapter">
          <seg id="b.PSA.28.1" type="verse"> En Psalm vun David.</seg>
          <seg id="b.PSA.28.2" type="verse"> Hör de Stimm vun min Flehen, wenn ik to Di schrien doh, wenn ik min Hann upheben doh to Din hilligen Chor.</seg>
          <seg id="b.PSA.28.3" type="verse"> Treck mi nich hen unner de Gottlosen un mit de Öveldoers, de fründlich reden doht mit ehr Neegsten, un hebbt Böses in dat Hart.</seg>
          <seg id="b.PSA.28.4" type="verse"> Gif se na ehr Daht un na ehr böses Wesen, gif se na de Warke vun ehre Hann; vergell se, wat se verdeent hebbt.</seg>
          <seg id="b.PSA.28.5" type="verse"> Denn se wöllt nich achten up den HErrn Sin Dohn, noch up de Warke vun Sine Hann, darum ward He se intwei breken un nich buen.</seg>
          <seg id="b.PSA.28.6" type="verse"> Gelavet si de HErr, denn He hett erhört de Stimm vun min Flehn.</seg>
          <seg id="b.PSA.28.7" type="verse"> De HErr is mine Stärke un min Schild, up Em höpt min Hart un mi is hulpen; un min Hart is fröhlich, un ik will Em danken mit min Leed!</seg>
          <seg id="b.PSA.28.8" type="verse"> De HErr is ehr Macht, He is de Macht, de Sinen Gesalvten helpen deiht.</seg>
          <seg id="b.PSA.28.9" type="verse"> Help Din Volk un segen Din Arv un hö’ se un dräg se ewiglich.</seg>
        </div>
        <div id="b.PSA.29" type="chapter">
          <seg id="b.PSA.29.1" type="verse"> En Psalm vun David.</seg>
          <seg id="b.PSA.29.2" type="verse"> Bringt den HErrn Sin Namen Ehr, smiet jug dal vör den HErrn in hilligen Schmuck!</seg>
          <seg id="b.PSA.29.3" type="verse"> Den HErrn Sin Stimm geiht up de Water, de vun de Herrlichkeit GOtts dunnert, de HErr up grote Waters.</seg>
          <seg id="b.PSA.29.4" type="verse"> Den HErrn Sin Stimm geiht mit Macht, den HErrn Sin Stimm geiht herrlich.</seg>
          <seg id="b.PSA.29.5" type="verse"> Den HErrn Sin Stimm brickt de Cedern entwei, de HErr brickt de Cedern up den Libanon entwei.</seg>
          <seg id="b.PSA.29.6" type="verse"> Un makt se achter ut schlagen, as en Kalv, Libanon un Sirion as en junges Eenhorn;</seg>
          <seg id="b.PSA.29.7" type="verse"> Den HErrn Sin Stimm deelt Füerflammen.</seg>
          <seg id="b.PSA.29.8" type="verse"> Den HErrn Sin Stimm bewegt de Wüstenie, den HErrn Sin Stimm bewegt de Wüstenie Kades;</seg>
          <seg id="b.PSA.29.9" type="verse"> Den HErrn Sin Stimm makt de Hirschkoh gebären un makt de Holtungen blot. Un in Sin Palast sprickt Jedereen: Ehr den HErrn!</seg>
          <seg id="b.PSA.29.10" type="verse"> De HErr hett öwer de Sündfloth thront, un de HErr blivt en König in Ewigkeit.</seg>
          <seg id="b.PSA.29.11" type="verse"> De HErr ward Sin Volk Kraft geven, de HErr ward Sin Volk segnen mit Freden.</seg>
        </div>
        <div id="b.PSA.30" type="chapter">
          <seg id="b.PSA.30.1" type="verse"> En Psalm to singen, als David sin Hus inwiehn dä.</seg>
          <seg id="b.PSA.30.2" type="verse"> Ik pries Di, HErr, denn Du hest mi hoch makt, un lettst mine Fiende sik nich öwer mi freuen.</seg>
          <seg id="b.PSA.30.3" type="verse"> HErr, min GOtt, as ik to Di schrien dä, maktest Du mi gesund.</seg>
          <seg id="b.PSA.30.4" type="verse"> HErr, Du hest min Seel ut de Hölle föhrt, Du hest mi lebendig makt, as de Annern to de Hölle fahren dän.</seg>
          <seg id="b.PSA.30.5" type="verse"> Ji Hilligen, lovsingt den HErrn, dankt un priest Sin Hilligkeit.</seg>
          <seg id="b.PSA.30.6" type="verse"> Denn Sin Torn duert enen Ogenblick un He hett Lust to dat Leven, den Abend lang duert dat Weenen, awer des Morgens de Freud.</seg>
          <seg id="b.PSA.30.7" type="verse"> Ik awer sprok, as mi dat gut gahn dä, ik warr nümmermehr unnerliggen.</seg>
          <seg id="b.PSA.30.8" type="verse"> Denn, HErr, dörch Din Wolgefallen hest Du min Barg stark makt, awer as Du Din Angesicht versteken däst, war mi bang.</seg>
          <seg id="b.PSA.30.9" type="verse"> Ik will, HErr, ropen to Di, den HErrn will ik anflehen.</seg>
          <seg id="b.PSA.30.10" type="verse"> Wat is gelegen an min Blot, wenn ik dod bün? Ward ok de Stoff Di danken un Din Wahrheit verkündigen?</seg>
          <seg id="b.PSA.30.11" type="verse"> HErr, hör un wes’ mi gnädig, HErr, wes’ min Helper!</seg>
          <seg id="b.PSA.30.12" type="verse"> Du hest mi min Klag verwandelt in Freuden, Du hest mi min Sack uttrocken un mi mit Freud umgörtet.</seg>
          <seg id="b.PSA.30.13" type="verse"> Up dat min Ehr Di lovsingen un nich still swiegen deiht, HErr, min GOtt, ik will Di danken in Ewigkeit.</seg>
        </div>
        <div id="b.PSA.31" type="chapter">
          <seg id="b.PSA.31.1" type="verse"> En Psalm vun David, vörtosingen.</seg>
          <seg id="b.PSA.31.2" type="verse"> HErr, up Di tru ik, lat mi nümmermehr to Schann warrn, rett mi dörch Din Gerechtigkeit.</seg>
          <seg id="b.PSA.31.3" type="verse"> Neeg Dine Ohren to mi, hastig help mi! Wes’ min starke Fels un en Festung, dat Du mi helpen deihst.</seg>
          <seg id="b.PSA.31.4" type="verse"> Denn Du büst min Fels un min Festung un um Dines Namens willen wull Du mi leiten un föhren!</seg>
          <seg id="b.PSA.31.5" type="verse"> Du wullst mi doch ut dat Nett trecken, dat se mi stellt hebbt, denn Du büst mine Stärke.</seg>
          <seg id="b.PSA.31.6" type="verse"> In Din Hann befehl ik min Geist, Du hest mi erlöst, HErr, Du true GOtt.</seg>
          <seg id="b.PSA.31.7" type="verse"> Ik haß, de da holt up lose Lehr, ik höp awer up den HErrn.</seg>
          <seg id="b.PSA.31.8" type="verse"> Ik freu mi un bün fröhlich öwer Din Gudheit, dat Du min Elend ansühst un kund worn büst de Noth vun min Seel.</seg>
          <seg id="b.PSA.31.9" type="verse"> Un mi nich öwergeven deihst in mine Fiende ehr Hann; Du stellst min Föt up widen Ruum.</seg>
          <seg id="b.PSA.31.10" type="verse"> HErr, wes’ mi gnädig, denn mi is bang; min Gestalt is verfallen vun Truern, darto min Seel un min Buk.</seg>
          <seg id="b.PSA.31.11" type="verse"> Denn min Leven hett afnahmen vun Bedröfnis un min Tied vun Süfzen; min Kraft is verfolln vun min Missedat un mine Gebeene sünd verschmachtet.</seg>
          <seg id="b.PSA.31.12" type="verse"> Dat geiht mi so övel, dat ik en grote Smach warn bün mine Nawers un ene Schu mine Verwandten, de mi up de Straat sehn doht, lopt vör mi weg.</seg>
          <seg id="b.PSA.31.13" type="verse"> Ik bün vergeten in Harten, as weer ik dod, ik bün worn as en intweibraken Fatt,</seg>
          <seg id="b.PSA.31.14" type="verse"> Denn veele schellt bös öwer mi, dat jedereen sik vör mi schuen deiht; se hollt Rath tosamen öwer mi un denkt mi dat Leven to nehmen.</seg>
          <seg id="b.PSA.31.15" type="verse"> Ik awer, HErr, höp up Di un sprek: Du büst min GOtt!</seg>
          <seg id="b.PSA.31.16" type="verse"> Mine Tied steiht in Din Hann, redd mi vun mine Fiende ehr Hann un vun de, de mi verfolgen doht.</seg>
          <seg id="b.PSA.31.17" type="verse"> Lat Din Angesicht lüchten öwer Dinen Knecht, help mi dörch Din Gnade.</seg>
          <seg id="b.PSA.31.18" type="verse"> HErr, lat mi nich to Schann warrn, denn ik rop Di an. De Gottlosen mütt to Schann warrn un still makt warrn in de Höll.</seg>
          <seg id="b.PSA.31.19" type="verse"> Still swiegen mütt de falschen Müler, de da redt gegen de Rechtfardigen mit stieven Hals, mit Hochmoth un Verachtung.</seg>
          <seg id="b.PSA.31.20" type="verse"> Wo grot is Dine Gudheit, de Du upspart hest vör de, de Di fürchten doht un bewiest an de, de vör de Lüd up Di truet.</seg>
          <seg id="b.PSA.31.21" type="verse"> Du schützest se mit den Schirm vun Din Antlitz vör jedereen sin Trotz, Du verbargst se in de Hütt vör de striedsüchtigen Tungen.</seg>
          <seg id="b.PSA.31.22" type="verse"> Gelavet si de HErr, dat He mi en wunderliche Gudheit bewiest hett in en faste Stadt.</seg>
          <seg id="b.PSA.31.23" type="verse"> Denn ik sprok in min Bestörtung: Ik bün vun Din Ogen wegstött; do hörtest Du de Stimm vun min Flehen, as ik to Di schrien dä.</seg>
          <seg id="b.PSA.31.24" type="verse"> Hebbt den HErrn leef, alle Sine Hilligen! De Glövigen behöd de HErr un vergelt den rieklich, de Hochmoth öven deiht.</seg>
          <seg id="b.PSA.31.25" type="verse"> West getrost un unverzagt alle de ji up den HErrn töven doht!</seg>
        </div>
        <div id="b.PSA.32" type="chapter">
          <seg id="b.PSA.32.1" type="verse"> En Freudenleed vun David.</seg>
          <seg id="b.PSA.32.2" type="verse"> Wol den Minschen, den de HErr de Missedat nich toreken deiht, in den sin Geist keen Falsch is.</seg>
          <seg id="b.PSA.32.3" type="verse"> Denn as ik dat wull verswiegen, versmachten mine Gebeene dörch min däglich Hulen.</seg>
          <seg id="b.PSA.32.4" type="verse"> Denn Din Hand weer Dag un Nacht swar up mi, dat min Saft verdrögen dä, as wenn dat dröge Tied in den Sommer is. Sela.</seg>
          <seg id="b.PSA.32.5" type="verse"> Darum bekenn ik Di min Sünd un verhehl min Missedat nich. Ik sprok: Ik will den HErrn min Öwertredung bekennen. Dar vergevst Du mi de Missedat vun min Sünd. Sela.</seg>
          <seg id="b.PSA.32.6" type="verse"> Darför ward to Di alle Hilligen beden to de rechte Tied, darum, wenn grote Waterfloten kamen doht, ward se an desülvigen nich rankamen.</seg>
          <seg id="b.PSA.32.7" type="verse"> Du büst min Beschirmer, Du wullst mi vör Angst behöden, dat ik erlöst ganz vergnögt rühmen kann. Sela.</seg>
          <seg id="b.PSA.32.8" type="verse"> Ik will di unnerwiesen un di den Weg lehrn, den du wandeln schast, Ik will di mit min Ogen leiden.</seg>
          <seg id="b.PSA.32.9" type="verse"> West nich as Peer un Mulesels, de nich verständig sünd, weke man Töm un Gebitt in dat Mul leggen mutt, wenn se nich to di wöllt.</seg>
          <seg id="b.PSA.32.10" type="verse"> De Gottlose hett veel Plag, de awer up den HErrn höpen deiht, den ward de Gudheit umfahten.</seg>
          <seg id="b.PSA.32.11" type="verse"> Freut ju öwer den HErrn un west fröhlich, ji Rechtfardigen, un rühmt alle, ji Frommen!</seg>
        </div>
        <div id="b.PSA.33" type="chapter">
          <seg id="b.PSA.33.1" type="verse"> Freut jug öwer den HErrn, ji Gerechten, de Frommen schüllt Em herrlich priesen.</seg>
          <seg id="b.PSA.33.2" type="verse"> Dankt den HErrn mit Harfen un singt Em Lov up de Psalter vun tein Saiten.</seg>
          <seg id="b.PSA.33.3" type="verse"> Singt Em en nie Leed, makt dat gud up dat Saitenspill mit Jubelklang.</seg>
          <seg id="b.PSA.33.4" type="verse"> Denn den HErrn Sin Wort is wahrhaftig, un wat He toseggt, dat höllt He gewiß.</seg>
          <seg id="b.PSA.33.5" type="verse"> He hett Gerechtigkeit un dat Recht leef. De Eer is vull vun den HErrn Sin Gnade.</seg>
          <seg id="b.PSA.33.6" type="verse"> De Himmel is dörch den HErrn Sin Wort makt un sin ganze Heer dörch den GEist vun Sin Mund.</seg>
          <seg id="b.PSA.33.7" type="verse"> He sammelt dat Water in de See tosamen as Garben in en Hock un leggt in Schatzkamern de Deepe.</seg>
          <seg id="b.PSA.33.8" type="verse"> Alle Welt schall den HErrn fürchten, un vör Em schüllt beben Alle, de up den Eerdboden wahnt.</seg>
          <seg id="b.PSA.33.9" type="verse"> Denn wenn He spreken deiht, so geschüt dat, wenn He gebeden deiht, so steiht dat dar.</seg>
          <seg id="b.PSA.33.10" type="verse"> De HErr makt de Heiden ehr Rath tonicht un wiest torügg de Völker ehr Gedanken.</seg>
          <seg id="b.PSA.33.11" type="verse"> Awer den HErrn Sin Rath blift ewig ewiglich, Sins Hartens Gedanken in Ewigkeit.</seg>
          <seg id="b.PSA.33.12" type="verse"> Glückselig is dat Volk, den sin GOtt de HErr is; dat Volk, dat He ton Eegendom utwählt hett!</seg>
          <seg id="b.PSA.33.13" type="verse"> De HErr kikt vun den Himmel un süht alle Minschenkinner.</seg>
          <seg id="b.PSA.33.14" type="verse"> Vun Sin fasten Thron süht He up all, de up de Eer wahnen doht.</seg>
          <seg id="b.PSA.33.15" type="verse"> He lenkt ehr all dat Hart, He markt up all ehr Warke.</seg>
          <seg id="b.PSA.33.16" type="verse"> Enen König helpt nich sin grote Macht, en Ries ward nich rett dörch sin grote Kraft.</seg>
          <seg id="b.PSA.33.17" type="verse"> Peer helpt ok nich, un ehr grote Kraft rett nich.</seg>
          <seg id="b.PSA.33.18" type="verse"> Süh, den HErrn Sin Ogen kikt up de, de Em fürchten doht, de up Sin Gnade höpt.</seg>
          <seg id="b.PSA.33.19" type="verse"> Dat He ehr Seel vun den Dod retten un se in de düre Tied ernährn ward.</seg>
          <seg id="b.PSA.33.20" type="verse"> Unse Seel tövt up den HErrn, He is unse Hülp un unse Schild.</seg>
          <seg id="b.PSA.33.21" type="verse"> Denn uns Hart freut sik öwer Em, un wi verlat uns up Sin hilligen Namen.</seg>
          <seg id="b.PSA.33.22" type="verse"> Lat Din Gnad öwer uns sin, HErr, do wi ja up Di höpen doht.</seg>
        </div>
        <div id="b.PSA.34" type="chapter">
          <seg id="b.PSA.34.1" type="verse"> En Psalm vun David, as he sin Geberde verstellen dä vör Abimelech, de em vun sik drieven dä, un he weggung.</seg>
          <seg id="b.PSA.34.2" type="verse"> Ik will den HErrn alltied laven, Sin Lof schall immerdar in min Mund sin.</seg>
          <seg id="b.PSA.34.3" type="verse"> Min Seel schall vun den HErrn grotspreken, dat de Elenden dat hört un sik freuen doht.</seg>
          <seg id="b.PSA.34.4" type="verse"> Priest mit mi den HErrn un lat uns mit eenanner Sin Namen verhögen.</seg>
          <seg id="b.PSA.34.5" type="verse"> Do ik den HErrn söken dä, antworde He mi un rett mi ut alle Furcht.</seg>
          <seg id="b.PSA.34.6" type="verse"> De Em ansehn doht, de ward vergnögt, un ehr Angesicht dörf nich roth warrn.</seg>
          <seg id="b.PSA.34.7" type="verse"> As düsse Elende ropen dä, hörte de HErr, un holp em ut all sin Noth.</seg>
          <seg id="b.PSA.34.8" type="verse"> Den HErrn Sin Engel lagert sik um de her, de Em fürchten doht un helpt se rut.</seg>
          <seg id="b.PSA.34.9" type="verse"> Smeckt un seht, wa fründlich de HErr is. Wol den, de sik up Em verlaten deiht!</seg>
          <seg id="b.PSA.34.10" type="verse"> Fürchtet den HErrn, Sin Hilligen, denn de Em fürchten doht, hebbt keen Mangel.</seg>
          <seg id="b.PSA.34.11" type="verse"> De Rieken möt Noth lieden un hungern, awer de den HErrn söken doht, hebbt keen Mangel an irgend en Gud.</seg>
          <seg id="b.PSA.34.12" type="verse"> Kamt her, Kinner, hört mi to, ik will jug de Furcht vör den HErrn lehrn!</seg>
          <seg id="b.PSA.34.13" type="verse"> Wokeen is dar, de en gud Leven mag un geern gude Dag’ harr?</seg>
          <seg id="b.PSA.34.14" type="verse"> Nimm din Tung in Acht vör dat Böse un dine Lippen, dat se nich falsch reden doht.</seg>
          <seg id="b.PSA.34.15" type="verse"> Lat vun dat Böse un doh dat Gude, sök Freden un jag em na.</seg>
          <seg id="b.PSA.34.16" type="verse"> Den HErrn Sin Ogen seht up den Rechtfardigen un Sin Ohren hört up ehr Schrien.</seg>
          <seg id="b.PSA.34.17" type="verse"> Den HErrn Sin Angesicht awer is öwer de, de Böses doht, up dat He ehr Gedächtniß utrodden deiht vun de Eer.</seg>
          <seg id="b.PSA.34.18" type="verse"> Wenn de Gerechten schriet, so hört de HErr un rett se ut all ehr Noth.</seg>
          <seg id="b.PSA.34.19" type="verse"> De HErr is neeg bi de, de en terbraken Hart hebbt un helpt de, de en terbraken Gemöt hebbt.</seg>
          <seg id="b.PSA.34.20" type="verse"> De Gerechte mutt veel lieden, awer de HErr helpt em ut dat all.</seg>
          <seg id="b.PSA.34.21" type="verse"> He bewahrt em all sin Gebeen, dat nich een darvun entwei braken ward.</seg>
          <seg id="b.PSA.34.22" type="verse"> Den Gottlosen ward dat Unglück dod maken, un de den Gerechten hassen doht, ward Schuld hebben.</seg>
          <seg id="b.PSA.34.23" type="verse"> De HErr erlöst Sine Knechte ehr Seel, un all, de sik up Em verlaten doht, ward keen Schuld hebben.</seg>
        </div>
        <div id="b.PSA.35" type="chapter">
          <seg id="b.PSA.35.1" type="verse"> En Psalm vun David.</seg>
          <seg id="b.PSA.35.2" type="verse"> Griep to den Schild un de Waffen un mak Di up, mi to helpen.</seg>
          <seg id="b.PSA.35.3" type="verse"> Treck den Speer rut un stah mi bi gegen min Verfolgers! Sprick to min Seel: Ik bün din Hülp!</seg>
          <seg id="b.PSA.35.4" type="verse"> Lat se sik schämen un verhöhnt warrn, de na min Seel staht, se möt umkehrn un to Schann warrn, de mi övel wöllt.</seg>
          <seg id="b.PSA.35.5" type="verse"> Lat se warrn as Kaff vör den Wind un den HErrn Sin Engel ward se wegstöten.</seg>
          <seg id="b.PSA.35.6" type="verse"> Ehr Weg mutt düster un glitscherig warrn un den HErrn Sin Engel mutt se verfolgen.</seg>
          <seg id="b.PSA.35.7" type="verse"> Denn se hebbt mi ahn Orsak ehr Nett stellt, mi to verdarven un hebbt ahn Orsak Kul’n för min Seel gravt.</seg>
          <seg id="b.PSA.35.8" type="verse"> He mutt unverwarens öwerfolln warrn, un sin Nett, dat he stellt hett, mutt em fangen, un he mutt darin öwerfolln warrn.</seg>
          <seg id="b.PSA.35.9" type="verse"> Awer min Seel ward sik freun öwer den HErrn un fröhlich sin up sin Hülp.</seg>
          <seg id="b.PSA.35.10" type="verse"> All min Knaken möt seggen: HErr, wokeen is Dins Glieken? De Du den Elenden retst vun den, de em to stark is, un den Elenden un Armen vun Sin Rövers.</seg>
          <seg id="b.PSA.35.11" type="verse"> Dar tredt frevelhaftige Tügen up, de tügt vun mi, wo ik keen Schuld an hef.</seg>
          <seg id="b.PSA.35.12" type="verse"> Se vergellt mi Böses för Gudes, um mi in Hartleed to bringen.</seg>
          <seg id="b.PSA.35.13" type="verse"> Ik awer, wenn se krank weern, trock en Sack an, dä mi to nah mit Fasten un bä alltied vun Harten.</seg>
          <seg id="b.PSA.35.14" type="verse"> Ik höll mi, as weer he min Fründ un Broder, ik gung trurig gebückt, as een, de Leed drigt um sin Moder.</seg>
          <seg id="b.PSA.35.15" type="verse"> Se awer freut sik öwer min Schaden un keem tohop, ja se keem tohop gegen mi, um mi to slahn; se riet un hört nich up.</seg>
          <seg id="b.PSA.35.16" type="verse"> Mit de Tafelbröders, de dar heuchelt un spotten doht un ehr Buk füllt, biet se ehr Tähn tosamen öwer mi.</seg>
          <seg id="b.PSA.35.17" type="verse"> HErr, wo lang wullt Du tokiken? Rett doch min Seel vun ehr Bullern un min Eensame vun de junge Löwen.</seg>
          <seg id="b.PSA.35.18" type="verse"> Ik will Di danken in de grote Gemeen un mank veel Volks will ik vun Di grot spreken.</seg>
          <seg id="b.PSA.35.19" type="verse"> Lat de Lüd sik nich öwer mi freuen, de mi ahn Orsak fiend sünd, noch mit de Ogen spotten, de mi ahn Grund hassen doht.</seg>
          <seg id="b.PSA.35.20" type="verse"> Denn se denkt Schaden to dohn un sökt falsche Saken gegen de Stillen in dat Land.</seg>
          <seg id="b.PSA.35.21" type="verse"> Un sparrt ehr Mul wiet up gegen mi un sprekt: Ha, ha, dat hebbt wi sehn.</seg>
          <seg id="b.PSA.35.22" type="verse"> HErr, Du sühst dat, swieg nich still, HErr, wes’ nich wiet vun mi!</seg>
          <seg id="b.PSA.35.23" type="verse"> Wak up, HErr, wak up för min Recht un för min Sak, min GOtt un HErr!</seg>
          <seg id="b.PSA.35.24" type="verse"> HErr, min GOtt, richt mi na Din Gerechtigkeit, dat se sik öwer mi nich freun doht.</seg>
          <seg id="b.PSA.35.25" type="verse"> Lat se nich seggen in ehr Harten: Ha, ha, dat hebbt wi wullt, lat se nich seggen: Wi hebbt em öwersluckt.</seg>
          <seg id="b.PSA.35.26" type="verse"> Lat se sik schämen un to Schann warrn, all, de sik öwer min Öwel freuen doht, se mött mit Schand un Scham antrocken warrn, de gegen mi grotspreken doht.</seg>
          <seg id="b.PSA.35.27" type="verse"> Rühmen un freun mött sik, de mi gönnen doht, dat ik Recht beholl un immer seggt: De HErr mutt hoch lavt warrn, de sik freut an Sin Knecht sin Wolfahrt.</seg>
          <seg id="b.PSA.35.28" type="verse"> Un min Tung schall reden vun Din Gerechtigkeit un Di däglich priesen.</seg>
        </div>
        <div id="b.PSA.36" type="chapter">
          <seg id="b.PSA.36.1" type="verse"> En Psalm vun den HErrn Sin Knecht, David, vörtosingen.</seg>
          <seg id="b.PSA.36.2" type="verse"> Dat sprek ik vun min Hartens Grund öwer de Gottlosen ehr Dohn, dat keen Gottesfurcht bi se is.</seg>
          <seg id="b.PSA.36.3" type="verse"> Se smückt sik mank eenanner sülvst, dat se ehr böse Sak vörwarts bringen doht un anner slecht makt.</seg>
          <seg id="b.PSA.36.4" type="verse"> All ehr Lehr is schädlich un erlagen, se lat sik ok nich wiesen, dat se wat Gudes doht.</seg>
          <seg id="b.PSA.36.5" type="verse"> Sonnern se tracht up ehr Lager na Schaden un staht fast up den bösen Weg un schuet nicks Arges.</seg>
          <seg id="b.PSA.36.6" type="verse"> HErr, Din Gnade reckt so wiet, as de Himmel is un Din Wahrheit so wiet, as de Wolken gaht.</seg>
          <seg id="b.PSA.36.7" type="verse"> Din Gerechtigkeit steiht as GOtt Sin Bargen un Din Recht as de grote Deepe. HErr, Du helpst beide, Minschen un Veeh.</seg>
          <seg id="b.PSA.36.8" type="verse"> Wo würdig is Din Gnade, GOtt, dat de Minschenkinner unner den Schatten vun Dine Flüchten Schutz findt.</seg>
          <seg id="b.PSA.36.9" type="verse"> Se doht sik gud an de rieken Göder vun Din Hus, un Du stillst ehren Döst mit Wollust as mit en Strom.</seg>
          <seg id="b.PSA.36.10" type="verse"> Denn bi Di is de lebendige Born un in Din Licht seht wi dat Licht.</seg>
          <seg id="b.PSA.36.11" type="verse"> Bred Din Gnade ut öwer de, de Di kennt un Din Gerechtigkeit öwer de Frommen.</seg>
          <seg id="b.PSA.36.12" type="verse"> Lat mi nich vun de Stolten unnerperrt warrn un lat de Gottlosen ehr Hann mi nich störten.</seg>
          <seg id="b.PSA.36.13" type="verse"> Sonnern lat se, de Öwel doht dal falln, dat se verstött ward un nich upstahn könnt.</seg>
        </div>
        <div id="b.PSA.37" type="chapter">
          <seg id="b.PSA.37.1" type="verse"> En Psalm vun David.</seg>
          <seg id="b.PSA.37.2" type="verse"> Denn as dat Gras ward se bald afmeiht, un as dat gröne Gras ward se bald verwelken.</seg>
          <seg id="b.PSA.37.3" type="verse"> Höp up den HErrn un doh Gudes, blief in dat Land un ernähr di redlich.</seg>
          <seg id="b.PSA.37.4" type="verse"> Hef din Lust an den HErrn, de ward di geven, wat din Hart wünscht.</seg>
          <seg id="b.PSA.37.5" type="verse"> Befehl den HErrn dine Weg’ un höp up Em, He ward dat gud maken.</seg>
          <seg id="b.PSA.37.6" type="verse"> Un ward din Gerechtigkeit hervör bringen as dat Licht un din Recht as den Middag.</seg>
          <seg id="b.PSA.37.7" type="verse"> Wes’ still vör den HErrn un töv up Em! Vertörn di nich öwer den, den sin Mothwilln glücklich fortgeiht.</seg>
          <seg id="b.PSA.37.8" type="verse"> Stah af vun den Torn un lat den Grimm, warr nich hitzig, ok Öwles to dohn!</seg>
          <seg id="b.PSA.37.9" type="verse"> Denn de Bösen ward utrodet, de awer up den HErrn tövt, ward dat Land arven.</seg>
          <seg id="b.PSA.37.10" type="verse"> Dat is noch en lütte Wiel, so ward de Gottlose nich mehr sin, un wenn du na sin Stä sehn warrst, ward he weg sin.</seg>
          <seg id="b.PSA.37.11" type="verse"> Awer de Elenden ward dat Land arven un Lust hebben in groten Freden.</seg>
          <seg id="b.PSA.37.12" type="verse"> De Gottlose draut den Gerechten un bitt de Tähn tosamen öwer em.</seg>
          <seg id="b.PSA.37.13" type="verse"> Awer de HErr lacht öwer em, denn He süht, dat sin Dag kummt.</seg>
          <seg id="b.PSA.37.14" type="verse"> De Gottlosen treckt dat Swert rut un spannt ehr Bagen, dat se fällt den Elenden un den Armen un slachtet de Frommen.</seg>
          <seg id="b.PSA.37.15" type="verse"> Awer ehr Swert ward in ehr Hart gahn, un ehr Bagen ward entwei breken.</seg>
          <seg id="b.PSA.37.16" type="verse"> Dat lütt Beten, dat een Gerechte hett is beter as dat grote Deel vun veele Gottlose.</seg>
          <seg id="b.PSA.37.17" type="verse"> Denn de Gottlosen ehr Arm ward intwei breken, awer de HErr erhöllt de Gerechte.</seg>
          <seg id="b.PSA.37.18" type="verse"> De HErr kennt de Frommen ehr Dag’ un ehr Gud ward ewiglich blieven.</seg>
          <seg id="b.PSA.37.19" type="verse"> Se ward nich to Schann warrn in de böse Tied, un in de düre Tied ward se nog hebben.</seg>
          <seg id="b.PSA.37.20" type="verse"> Denn de Gottlosen ward umkamen un den HErrn Sine Fiende, wenn se ok sünd as en köstliche Wisch, ward se doch vergahn, as de Rook vergeiht.</seg>
          <seg id="b.PSA.37.21" type="verse"> De Gottlose borgt un betahlt nich, de Gerechte awer is barmhartig un mild.</seg>
          <seg id="b.PSA.37.22" type="verse"> Denn Sin Gesegneten arvt dat Land, awer Sin Verfluchten ward utrodet.</seg>
          <seg id="b.PSA.37.23" type="verse"> Vun den HErrn ward so en Mann sin Gang vörwarts brocht un He hett Lust an sin Weg.</seg>
          <seg id="b.PSA.37.24" type="verse"> Fallt he, so ward he nich wegsmeten, denn de HErr erhöllt em bi de Hand.</seg>
          <seg id="b.PSA.37.25" type="verse"> Ik bün jung west un old warn un hef noch nümmer sehn den Gerechten verlaten, noch sin Samen na Brod gahn.</seg>
          <seg id="b.PSA.37.26" type="verse"> He is jümmer barmhartig un leent geern un sin Samen ward segent sin.</seg>
          <seg id="b.PSA.37.27" type="verse"> Lat af vun dat Böse un doh Gudes, so warrst du blieven jümmerdar.</seg>
          <seg id="b.PSA.37.28" type="verse"> Denn de HErr hett dat Recht leef un verlett sine Hilligen nich, ewiglich ward se bewahrt, awer de Gottlosen ehr Samen ward utrodet.</seg>
          <seg id="b.PSA.37.29" type="verse"> De Gerechten arvt dat Land un blievt ewiglich darin.</seg>
          <seg id="b.PSA.37.30" type="verse"> Den Gerechten sin Mund redt de Wiesheit un sin Tung lehrt dat Recht.</seg>
          <seg id="b.PSA.37.31" type="verse"> Sin GOtt Sin Gesetz is in sin Hart, sin Tritte gliedt nich ut.</seg>
          <seg id="b.PSA.37.32" type="verse"> De Gottlose luert up den Gerechten un denkt, em dod to maken.</seg>
          <seg id="b.PSA.37.33" type="verse"> Awer de HErr lett em nich in sin Hann un verdammt em nich, wenn he verurdeelt ward.</seg>
          <seg id="b.PSA.37.34" type="verse"> Töv up den HErrn un holl Sin Weg, so ward He di erhögen, dat du dat Land arven deihst, du warrst sehn, dat de Gottlosen utrodt ward.</seg>
          <seg id="b.PSA.37.35" type="verse"> Ik hef sehn en Gottlosen, de weer trotzig un bree sik ut un grön as en Lorbeerbom.</seg>
          <seg id="b.PSA.37.36" type="verse"> As man voröwer gung, süh, do weer he hen, ik frag na em, do war he nirgends funnen.</seg>
          <seg id="b.PSA.37.37" type="verse"> Blief fromm un holl di recht, denn so Een ward dat toletzt gud gahn.</seg>
          <seg id="b.PSA.37.38" type="verse"> De Öwertreders awer ward mit eenanner vertilgt, un de Gottlosen ward toletzt utrodet.</seg>
          <seg id="b.PSA.37.39" type="verse"> Awer de HErr helpt den Gerechten, He is ehr Kraft in de Noth.</seg>
          <seg id="b.PSA.37.40" type="verse"> Un de HErr ward se bistahn un ward se retten, He ward se vun de Gottlosen retten un se helpen, denn se vertrut up Em.</seg>
        </div>
        <div id="b.PSA.38" type="chapter">
          <seg id="b.PSA.38.1" type="verse"> En Psalm vun David, to’n Andenken.</seg>
          <seg id="b.PSA.38.2" type="verse"> HErr, straf mi nich in Din Torn un tüchtige mi nich in Din Grimm.</seg>
          <seg id="b.PSA.38.3" type="verse"> Denn Din Pieln stekt in mi, un Din Hand drückt mi.</seg>
          <seg id="b.PSA.38.4" type="verse"> Dar is nicks Gesundes an min Lief vör Din Drauen un is keen Freden in min Gebeen vör min Sünd.</seg>
          <seg id="b.PSA.38.5" type="verse"> Denn min Sünden gaht öwer min Kopp, as en sware Last sünd se mi to swar warn.</seg>
          <seg id="b.PSA.38.6" type="verse"> Min Wunden stinkt un eitert dörch min Dohrheit.</seg>
          <seg id="b.PSA.38.7" type="verse"> Ik gah krumm un heel gebückt, den ganzen Dag gah ik trurig.</seg>
          <seg id="b.PSA.38.8" type="verse"> Denn min Lenden verdorrt ganz, un dar is nicks Gesundes an min Lief.</seg>
          <seg id="b.PSA.38.9" type="verse"> Ik bün ganz slapp un heel terstött. Ik hul vör Hartens Unruh.</seg>
          <seg id="b.PSA.38.10" type="verse"> HErr, all min Begehr is vör Di, un min Süfzen is Di nich verborgen.</seg>
          <seg id="b.PSA.38.11" type="verse"> Min Hart bewert, min Kraft hett mi verlaten un dat Ogenlicht is nich bi mi.</seg>
          <seg id="b.PSA.38.12" type="verse"> Min Leeven un Frünn staht mi gegenöwer, kikt min Plagen an un min Neegsten tredt wiet af.</seg>
          <seg id="b.PSA.38.13" type="verse"> Un de mi na de Seel staht, stellt mi Falln, un de mi öwel wöllt, redt, wa se Schanden dohn wöllt un gaht däglich mit List um.</seg>
          <seg id="b.PSA.38.14" type="verse"> Ik awer mutt sin as en Doven un nich hörn, un as en Stummen, de sin Mund nich updeiht.</seg>
          <seg id="b.PSA.38.15" type="verse"> Un mutt sin as Een, de nich hörn deiht un de keen Wedderred in sin Mund hett.</seg>
          <seg id="b.PSA.38.16" type="verse"> Awer ik töv, HErr, up Di, un Du HErr, min GOtt, warrst mi erhörn.</seg>
          <seg id="b.PSA.38.17" type="verse"> Denn ik dach, mögt se sik ja nich öwer mi freun, de grotspreken doht, wenn min Fot utglieden deiht.</seg>
          <seg id="b.PSA.38.18" type="verse"> Denn ik bün ton Lieden makt un min Wehdag is ümmer vör mi.</seg>
          <seg id="b.PSA.38.19" type="verse"> Denn ik doh min Missedat kund un sorg öwer min Sünden.</seg>
          <seg id="b.PSA.38.20" type="verse"> Awer mine Fiende levt un sünd mächtig, de mi ahn Schuld haßt, sünd grot.</seg>
          <seg id="b.PSA.38.21" type="verse"> Un de mi Böses doht för Gudes, sett sik gegen mi, darum, dat ik up dat Gude holln doh.</seg>
          <seg id="b.PSA.38.22" type="verse"> Verlat mi nich, HErr min GOtt, wes’ nich wiet vun mi!</seg>
          <seg id="b.PSA.38.23" type="verse"> Il mi to Hülp, HErr, min Heil!</seg>
        </div>
        <div id="b.PSA.39" type="chapter">
          <seg id="b.PSA.39.1" type="verse"> En Psalm vun David, vörtosingen vör Jeduthun.</seg>
          <seg id="b.PSA.39.2" type="verse"> Ik hef mi vörnahm, ik will mi höden, dat ik nich sündigen doh mit min Tung. Ik will min Mund tämen, dewiel ik de Gottlosen also vör mi sehn mutt.</seg>
          <seg id="b.PSA.39.3" type="verse"> Ik bün verstummt un still warn un swieg, wiel ik keen Glück hef un min Wehdag sünd öwer de Maten.</seg>
          <seg id="b.PSA.39.4" type="verse"> Min Hart is entbrennt in min Lief, un wenn ik daran denk, warr ik vull Füer un red mit min Tung.</seg>
          <seg id="b.PSA.39.5" type="verse"> Awer, HErr, lehr mi doch, dat dat en End mit mi hebben mutt un dat min Leven en End hett un ik weg mutt.</seg>
          <seg id="b.PSA.39.6" type="verse"> Süh, min Dag’ sünd en Hand breet vör Di, un min Leven is as nicks vör Di. Wo gar nicks alle Minschen, de doch so säker leven doht! Sela.</seg>
          <seg id="b.PSA.39.7" type="verse"> Se gaht darher as en Schatten un makt sik veel unnütze Unruh; se sammelt un weet nich, wer dat kriegen ward.</seg>
          <seg id="b.PSA.39.8" type="verse"> Nu, HErr, womit schall ik mi trösten? Ik höp up Di.</seg>
          <seg id="b.PSA.39.9" type="verse"> Rett mi vun all min Sünd un lat mi nich en Spott vör de Narren warrn.</seg>
          <seg id="b.PSA.39.10" type="verse"> Ik will still swiegen un min Mund nich updohn, Du warrst dat wol maken.</seg>
          <seg id="b.PSA.39.11" type="verse"> Wend Din Plag vun mi af, denn ik bün versmachtet vör de Straf vun Din Hand.</seg>
          <seg id="b.PSA.39.12" type="verse"> Wenn Du Een tüchtigen deihst wegen de Sünd, so ward sin Schönheit vertehrt as vun de Motten. Ach, wo garnicks sünd doch alle Minschen! Sela.</seg>
          <seg id="b.PSA.39.13" type="verse"> Hör min Gebet, HErr, un vernimm min Schrien un swieg nich still öwer mine Thranen. Denn ik bün beides, Din Pilgrim un Din Borger, as min Vaders all.</seg>
          <seg id="b.PSA.39.14" type="verse"> Lat af vun mi, dat ik mi erquicken kann, ehr ik henfahrn doh un nich mehr hier bün.</seg>
        </div>
        <div id="b.PSA.40" type="chapter">
          <seg id="b.PSA.40.1" type="verse"> En Psalm vun David, vörtosingen.</seg>
          <seg id="b.PSA.40.2" type="verse"> Ik höp up den HErrn un He neeg Sik to mi un hör min Schrien.</seg>
          <seg id="b.PSA.40.3" type="verse"> Un trock mi ut de grusame Kul un ut den Schlamm un sett min Föt up en Fels, dat ik säker treden kann.</seg>
          <seg id="b.PSA.40.4" type="verse"> Un hett mi en nie Leed in min Mund geven, to laven unsen GOtt. Dat ward veele sehn un den HErrn fürchten un up Em höpen.</seg>
          <seg id="b.PSA.40.5" type="verse"> Glückselig is de, de sin Hoffnung setten deiht up den HErrn un sik nich kehrt na de Hoffärtigen hen un de mit Lögen umgahn doht.</seg>
          <seg id="b.PSA.40.6" type="verse"> HErr, min GOtt, grot sünd Din Wunner un Din Gedanken, de Du an uns bewiesen deihst. Di is nicks gliek, ik will se verkündigen un darvun seggen, obgliek se nich to telln sünd.</seg>
          <seg id="b.PSA.40.7" type="verse"> Opfer un Spiesopfer behagt Di nich, awer de Ohren hest Du mi updahn. Du wullt weder Brandopfer noch Sündopfer.</seg>
          <seg id="b.PSA.40.8" type="verse"> Do sprok ik: Süh, ik kam, in dat Bok is vun mi schreven.</seg>
          <seg id="b.PSA.40.9" type="verse"> Din Willen, min GOtt, doh ik geern un Din Gesetz hef ik in min Hart.</seg>
          <seg id="b.PSA.40.10" type="verse"> Ik will predigen de Gerechtigkeit in de Gemeen; süh, ik will mi min Mund nich stoppen laten, HErr, dat weetst Du!</seg>
          <seg id="b.PSA.40.11" type="verse"> Din Gerechtigkeit verstek ik nich in min Hart; vun Din Wahrheit un vun Din Heil red ik, ik verhehl Din Gudheit un Truheit nich vör de grote Gemeen.</seg>
          <seg id="b.PSA.40.12" type="verse"> Du awer, HErr, wullst doch Din Barmhartigkeit nich vun mi kehrn; lat Din Gudheit un Truheit mi allerwärts behöden.</seg>
          <seg id="b.PSA.40.13" type="verse"> Denn Lieden ahn End hett mi umgeven, min Sünden hebbt mi angrepen, dat ik nich sehn kann; vun ehr sünd mehr as Haar up min Kopp un min Hart hett mi verlaten.</seg>
          <seg id="b.PSA.40.14" type="verse"> Lat Di dat wolgefalln, HErr, dat Du mi retten deihst; il HErr, mi to helpen.</seg>
          <seg id="b.PSA.40.15" type="verse"> Schamen mött sik un to Schann warrn, de mi na min Seel staht, dat se de umbringt, torügg mött se falln un to Schann warrn, de mi Övels günnt.</seg>
          <seg id="b.PSA.40.16" type="verse"> Se mött in ehr Schand sik verfehrn, de öwer mi schrien doht: Ha, ha!</seg>
          <seg id="b.PSA.40.17" type="verse"> Dar mött sik freun un fröhlich sin all, de na Di fragen doht un de Din Heil leef hebbt, mött seggen allerwärts: De HErr si hoch gelavt!</seg>
          <seg id="b.PSA.40.18" type="verse"> Denn ik bün arm un elend, de HErr awer sorgt för mi. Du büst min Helper un Retter, min GOtt, töv nich länger.</seg>
        </div>
        <div id="b.PSA.41" type="chapter">
          <seg id="b.PSA.41.1" type="verse"> En Psalm vun David, vörtosingen.</seg>
          <seg id="b.PSA.41.2" type="verse"> Glückselig is de, de sik den Nothliedenden annimmt, den ward de HErr retten in de böse Tied.</seg>
          <seg id="b.PSA.41.3" type="verse"> De HErr ward em bewahrn un an’n Leven holn, un em dat wolgahn laten up de Eer un em nich in sin Fiende ehr Willn geven.</seg>
          <seg id="b.PSA.41.4" type="verse"> De HErr ward em erquicken up sin Krankenbett, Du helpst em vun all sin Krankheit.</seg>
          <seg id="b.PSA.41.5" type="verse"> Ik sprok: HErr, wes’ mi gnädig, heel min Seel, denn ik hef an Di sündigt.</seg>
          <seg id="b.PSA.41.6" type="verse"> Min Fiende redt Böses gegen mi: Wannehr ward he dod blieven un sin Namen vergahn?</seg>
          <seg id="b.PSA.41.7" type="verse"> Se kamt, dat se toseht un meent dat doch nich vun Harten, sonnern sökt wat, dat se lästern könnt, gaht hen un drägt dat ut.</seg>
          <seg id="b.PSA.41.8" type="verse"> All, de mi hassen doht, tüschelt tosamen gegen mi un denkt Böses öwer mi.</seg>
          <seg id="b.PSA.41.9" type="verse"> Se hebbt en Bubenstück öwer mi beslaten: Wenn he liggen deiht, schall he nich wedder upstahn.</seg>
          <seg id="b.PSA.41.10" type="verse"> Ok min Fründ, den ik mi anvertrut hef, de min Brod eten dä, tredt mi unner de Föt.</seg>
          <seg id="b.PSA.41.11" type="verse"> Du awer, HErr, wes’ mi gnädig un help mi up, so will ik se betalen.</seg>
          <seg id="b.PSA.41.12" type="verse"> Darbi mark ik, dat Du Wolgefalln an mi hest, dat min Fiend nich öwer mi juchen ward.</seg>
          <seg id="b.PSA.41.13" type="verse"> Mi awer erhöllst Du vun wegen min Frömmigkeit un stellst mi vör Din Angesicht ewiglich.</seg>
          <seg id="b.PSA.41.14" type="verse"> Gelavt si de HErr, de GOtt Israels, vun nu an bet in Ewigkeit! Amen, Amen.</seg>
        </div>
        <div id="b.PSA.42" type="chapter">
          <seg id="b.PSA.42.1" type="verse"> En Psalm vun de Kinner Korah’s, vörtosingen.</seg>
          <seg id="b.PSA.42.2" type="verse"> As de Hirsch na frisch Water schrien deiht, so schriet min Seel, GOtt, to Di.</seg>
          <seg id="b.PSA.42.3" type="verse"> Min Seel döstet na GOtt, na den lebendigen GOtt. Wannehr warr ik darhen kamen, dat ik GOtt Sin Angesicht sehn doh!</seg>
          <seg id="b.PSA.42.4" type="verse"> Min Thranen sünd min Spies, Dag un Nacht, dewiel man däglich to mi seggen deiht: Wo is nu din GOtt?</seg>
          <seg id="b.PSA.42.5" type="verse"> Wenn ik denn daran denk, so schürr ik min Hart rut bi mi sülvst; denn ik wull geern hengahn mit den Hupen un mit em wandern to GOtt Sin Hus, mit Fröhlichkeit un Danken mank den Hupen, de dar fiern doht.</seg>
          <seg id="b.PSA.42.6" type="verse"> Wat bedrövst du di, min Seel, un büst so unruhig in mi! Töv up GOtt, denn ik warr Em noch danken, dat He mi helpen deiht mit Sin Angesicht.</seg>
          <seg id="b.PSA.42.7" type="verse"> Min GOtt, bedrövt is min Seel in mi; Darum gedenk ik an Di, in dat Land an den Jordan un Hermonim, up den lütten Barg.</seg>
          <seg id="b.PSA.42.8" type="verse"> Din Water ruuscht darhen, dat hier en Deepe un dar en Deepe brusen deiht; all Din Waterwogen un Wellen gaht öwer mi.</seg>
          <seg id="b.PSA.42.9" type="verse"> De HErr hett des Dag’s toseggt Sin Gudheit un des Nachts sing ik Em un bed to den GOtt vun min Leven.</seg>
          <seg id="b.PSA.42.10" type="verse"> Ik segg to GOtt, min Fels: Warum hest Du mi vergeten? Warum mutt ik so trurig gahn, wenn min Fiend mi drängen deiht?</seg>
          <seg id="b.PSA.42.11" type="verse"> Dat is as en Mord in min Knaken, dat mi min Fiende schimpt, wenn se däglich to mi seggt: Wo is nu din GOtt?</seg>
          <seg id="b.PSA.42.12" type="verse"> Wat bedrövst du di, min Seel un büst so unruhig in mi? Töv up GOtt, denn ik warr Em noch danken, dat He de Hülp vun min Angesicht un min GOtt is.</seg>
        </div>
        <div id="b.PSA.43" type="chapter">
          <seg id="b.PSA.43.1" type="verse"> Richt mi, GOtt, un föhr min Sak gegen dat unhillige Volk un rett mi vör falsche un böse Lüd.</seg>
          <seg id="b.PSA.43.2" type="verse"> Denn Du büst de GOtt, de mi stark makt, warum verstöttst Du mi? Warum lettst Du mi so trurig gahn, wenn min Fiend mi draun deiht?</seg>
          <seg id="b.PSA.43.3" type="verse"> Schick Din Licht un Din Wahrheit, dat se mi leiten un bringen to Din hilligen Barg un to Din Wahnung!</seg>
          <seg id="b.PSA.43.4" type="verse"> Dat ik rin gah to GOtt Sin Altar, to den GOtt, de min Freud un Wonne is, un Di, GOtt, up de Harp danken doh, min GOtt!</seg>
          <seg id="b.PSA.43.5" type="verse"> Wat bedrövst du di, min Seel, un büst so unruhig in mi! Töv up GOtt, denn ik warr Em noch danken, dat He min Angesicht sin Hülp is, un dat He min GOtt is.</seg>
        </div>
        <div id="b.PSA.44" type="chapter">
          <seg id="b.PSA.44.1" type="verse"> En Unnerwiesung vun de Kinner Korah, vörtosingen.</seg>
          <seg id="b.PSA.44.2" type="verse"> GOtt, wi hebbt dat mit unse Ohren hört, unse Vaders hebbt uns dat vertellt, wat Du dahn hest to ehr Tied, vun Ollers her.</seg>
          <seg id="b.PSA.44.3" type="verse"> Du hest mit Din Hand de Heiden wegjagt, awer se hest Du insett; Du hest de Völker tonicht makt, awer se hest Du grot makt.</seg>
          <seg id="b.PSA.44.4" type="verse"> Denn se hebbt dat Land nich innahm dörch ehr Swerdt, un ehr Arm kunn se nich helpen, sonnern Din rechte Hand, Din Arm un dat Licht vun Din Angesicht, denn Du harrst Wolgefalln an se.</seg>
          <seg id="b.PSA.44.5" type="verse"> GOtt, Du büst desülvige min König, de Du Jakob Hülp toseggen deihst.</seg>
          <seg id="b.PSA.44.6" type="verse"> Dörch Di wöllt wi unse Fiende tonicht stöten, in Din Namen wöllt wi daltreden, de sik gegen uns sett.</seg>
          <seg id="b.PSA.44.7" type="verse"> Denn ik verlat mi nich up min Bagen, un min Swerdt kann mi nich helpen;</seg>
          <seg id="b.PSA.44.8" type="verse"> Sonnern Du helpst uns vun unse Fiende un makst to Schann, de uns hassen doht.</seg>
          <seg id="b.PSA.44.9" type="verse"> Wi wöllt däglich vun GOtt grotspreken, un Din Nam danken ewiglich. Sela.</seg>
          <seg id="b.PSA.44.10" type="verse"> Warum verstöttst Du uns denn un lettst uns to Schann warrn! Un treckst nich ut mank uns, HErr!</seg>
          <seg id="b.PSA.44.11" type="verse"> Du lettst uns weglopen vör unse Fiende, so dat uns berovt, de uns hassen doht.</seg>
          <seg id="b.PSA.44.12" type="verse"> Du lettst uns upfreten as Schap un terstreust uns mank de Heiden.</seg>
          <seg id="b.PSA.44.13" type="verse"> Du verköffst Din Volk umsünst un nimmst nicks darvör.</seg>
          <seg id="b.PSA.44.14" type="verse"> Du makst uns unse Nawers ton Schimp, ton Hohn un Spott vör de, de um uns her sünd.</seg>
          <seg id="b.PSA.44.15" type="verse"> Du makst uns to en Sprückwort mank de Heiden, un dat de Völker den Kopp öwer uns schüddelt.</seg>
          <seg id="b.PSA.44.16" type="verse"> Däglich is min Smach vör mi un min Angesicht is vull vun Schand.</seg>
          <seg id="b.PSA.44.17" type="verse"> Dat ik de Schänders un Lästerers hörn un de Fiende un Rachgierigen sehn mutt.</seg>
          <seg id="b.PSA.44.18" type="verse"> Düt Alles is öwer uns kamen un hebbt doch Di ni vergeten un untru in Din Bund handelt.</seg>
          <seg id="b.PSA.44.19" type="verse"> Uns Hart is nich affulln, noch uns Gang vun Din Weg afgahn.</seg>
          <seg id="b.PSA.44.20" type="verse"> Dat Du uns so tonicht slagen deihst an den Ort vun de Drachen un uns bedeckst mit Düsternis.</seg>
          <seg id="b.PSA.44.21" type="verse"> Wenn wi den Namen vun unsen GOtt vergeten harrn un unse Hand uphaben harrn to en fremden GOtt.</seg>
          <seg id="b.PSA.44.22" type="verse"> Dat wörr GOtt wol finden, He kennt jo den Grund vun unse Harten.</seg>
          <seg id="b.PSA.44.23" type="verse"> Denn wi ward ja um Dienetwilln däglich umbröcht un sünd ansehn as Slachtschap.</seg>
          <seg id="b.PSA.44.24" type="verse"> Wak up, HErr! Warum schlöppst Du? Wak up un verstöt uns nich so ganz!</seg>
          <seg id="b.PSA.44.25" type="verse"> Warum versteckst Du Din Angesicht? vergittst unse Elend un Bedrängnis?</seg>
          <seg id="b.PSA.44.26" type="verse"> Denn unse Seel is daldrückt bet to de Eer un unse Buk klevt an de Eerdboden.</seg>
          <seg id="b.PSA.44.27" type="verse"> Mak Di up, help uns un erlös’ uns um Din Gudheit willn!</seg>
        </div>
        <div id="b.PSA.45" type="chapter">
          <seg id="b.PSA.45.1" type="verse"> En Brutleed un Unnerwiesung vun de Kinner Korah, vun de Rosen, vörtosingen.</seg>
          <seg id="b.PSA.45.2" type="verse"> Min Hart dichtet en fin Leed, ik will singen vun en König, min Tung en Vedder vun en guden Schriever.</seg>
          <seg id="b.PSA.45.3" type="verse"> Du büst de schönste mank de Minschenkinner, holdselig sünd Din Lippen, darum segent GOtt Di ewiglich.</seg>
          <seg id="b.PSA.45.4" type="verse"> Gört Din Swerdt an Din Siet, Du Held, un smück Di schön.</seg>
          <seg id="b.PSA.45.5" type="verse"> Dat mutt Di gelingen in Din Smuck, treck her, mit Wahrheit, Sanftmödigkeit un Gerechtigkeit, so ward Din rechte Hand Wunner dohn.</seg>
          <seg id="b.PSA.45.6" type="verse"> Scharp sünd Dine Pieln, dat de Völker vör Di dal fallt, mitten mank den König sine Fiende.</seg>
          <seg id="b.PSA.45.7" type="verse"> GOtt, Din Stohl blift ümmer un ewig. Dat Scepter vun Din Riek is en wichtige Scepter.</seg>
          <seg id="b.PSA.45.8" type="verse"> Du hest Gerechtigkeit leef un haßt en gottlos Wesen, darum hett Di GOtt, Din GOtt, salvt mit Freudenöl, mehr as Din Gesellen.</seg>
          <seg id="b.PSA.45.9" type="verse"> Din Kleder rükt vun Myrrhen, Aloe un Kezia, wenn Du ut de elfenbenern Paläste darher kummst, in Din schöne Herrlichkeit.</seg>
          <seg id="b.PSA.45.10" type="verse"> In Din Smuck gaht de Könige ehre Döchter, de Brut steiht to Din rechte Hand in nicks as köstlich Gold.</seg>
          <seg id="b.PSA.45.11" type="verse"> Hör, Dochter, kiek Em an un holl Din Ohren dal, vergeet Din Volk un Din Vader sin Hus.</seg>
          <seg id="b.PSA.45.12" type="verse"> So ward de König Lust an Din Schönheit hebben, denn He is Din HErr un Du schast Em anbeden.</seg>
          <seg id="b.PSA.45.13" type="verse"> De Dochter Zor ward mit Geschenk dar sin, de Rieken in dat Volk ward vör Di flehn.</seg>
          <seg id="b.PSA.45.14" type="verse"> Den König sin Dochter is ganz herrlich inwendig, se is mit golden Upsläg kleedt.</seg>
          <seg id="b.PSA.45.15" type="verse"> Man föhrt se in gestickte Kleder na den König hen, un ehre Spelkameraden, de Jungfruen, de ehr nagaht, föhrt man to Di.</seg>
          <seg id="b.PSA.45.16" type="verse"> Man föhrt se mit Freuden un Vergnögen, un se gaht in König sin Palast.</seg>
          <seg id="b.PSA.45.17" type="verse"> In Stä för din Vaders ward din Kinner sin, du warrst se to Fürsten setten in alle Welt.</seg>
          <seg id="b.PSA.45.18" type="verse"> Ik will an Din Nam denken vun Kind to Kinneskind, darum ward Di danken de Völker ümmer un ewiglich.</seg>
        </div>
        <div id="b.PSA.46" type="chapter">
          <seg id="b.PSA.46.1" type="verse"> En Leed up de Flöt, vörtosingen vör den Böwersingmeister vun de Kinner Korah.</seg>
          <seg id="b.PSA.46.2" type="verse"> GOtt is uns Toversicht un Toflucht, en Hülp in de groten Nöthen, de uns drapen hebbt.</seg>
          <seg id="b.PSA.46.3" type="verse"> Darum sünd wi nich bang, wenn ok de Welt unnergahn deiht un de Bargen mitten na de See rin sinken dä’n.</seg>
          <seg id="b.PSA.46.4" type="verse"> Wenn ok de See toven un brusen deiht un vun ehr Wuth de Bargen infalln dän. Sela.</seg>
          <seg id="b.PSA.46.5" type="verse"> Dennoch schall GOtt sin Stadt fin lustig blieven mit ehr Borns, wo den Höchsten Sine hilligen Wahnungen sünd.</seg>
          <seg id="b.PSA.46.6" type="verse"> GOtt is binnen bi se, darum ward se wol blieven, GOtt helpt se fröh.</seg>
          <seg id="b.PSA.46.7" type="verse"> De Heiden möt verzagen un de Königrieke falln, dat Eerdriek mutt vergahn, wenn He Sik hörn lett.</seg>
          <seg id="b.PSA.46.8" type="verse"> De HErr Zebaoth is mit uns, Jakob sin GOtt is unse Schutz. Sela.</seg>
          <seg id="b.PSA.46.9" type="verse"> Kamt her un kikt den HErrn Sin Warke an, de up de Eer son Terstörn anricht hett,</seg>
          <seg id="b.PSA.46.10" type="verse"> De de Kriege stüert in alle Welt, de Bagens intwei brickt, Spieße tweisleit un Wagen mit Füer verbrennt.</seg>
          <seg id="b.PSA.46.11" type="verse"> West still un erkennt, dat Ik GOtt bün. Ik will Ehr inleggen mank de Heiden, Ik will Ehr inleggen up de Eer.</seg>
          <seg id="b.PSA.46.12" type="verse"> De HErr Zebaoth is mit uns, Jakob sin GOtt is unse Schutz. Sela.</seg>
        </div>
        <div id="b.PSA.47" type="chapter">
          <seg id="b.PSA.47.1" type="verse"> En Psalm vörtosingen, vun de Kinner Korah.</seg>
          <seg id="b.PSA.47.2" type="verse"> Schlaht in de Hann, all ji Natschonen un jucht GOtt to mit fröhlichen Schall.</seg>
          <seg id="b.PSA.47.3" type="verse"> Denn de HErr, de Allerhöchste, is schrecklich, en grote König up de ganze Eer.</seg>
          <seg id="b.PSA.47.4" type="verse"> He ward de Völker unner uns dwingen un de Lüd unner unse Föt.</seg>
          <seg id="b.PSA.47.5" type="verse"> He wählt uns ut ton Arfdeel, Jakob sin Herrlichkeit, den He leef hett. Sela.</seg>
          <seg id="b.PSA.47.6" type="verse"> GOtt fahrt up mit Gejuch, un de HErr mit helle Posaunen.</seg>
          <seg id="b.PSA.47.7" type="verse"> Lovsingt, lovsingt GOtt! Lovsingt, lovsingt unsen König!</seg>
          <seg id="b.PSA.47.8" type="verse"> Denn GOtt is König up de ganze Eer, lovsingt Em ut Klokheit!</seg>
          <seg id="b.PSA.47.9" type="verse"> GOtt is König öwer de Heiden, GOtt sitt up Sin hillige Stohl!</seg>
          <seg id="b.PSA.47.10" type="verse"> De Fürsten mank de Völker sünd versammelt to een Volk, to Abraham sin GOtt, denn GOtt is gewaltig hoch bi de Schilde up de Eer.</seg>
        </div>
        <div id="b.PSA.48" type="chapter">
          <seg id="b.PSA.48.1" type="verse"> En Psalmleed vun de Korah.</seg>
          <seg id="b.PSA.48.2" type="verse"> Grot is de HErr un hoch berühmt in uns GOtt Sin Stadt, up Sin hilligen Barg.</seg>
          <seg id="b.PSA.48.3" type="verse"> De Barg Zion is en schöne lütte Telgen öwer den dat ganze Land sik trösten deiht, an de Siet na Norden liggt den groten König sin Stadt.</seg>
          <seg id="b.PSA.48.4" type="verse"> GOtt is in ehr Palläste bekannt, dat He ehr Schutz is.</seg>
          <seg id="b.PSA.48.5" type="verse"> Denn süh, Königs sünd versammelt un mit eenanner vöröwer trocken.</seg>
          <seg id="b.PSA.48.6" type="verse"> Se hebbt sik wunnert, as se dat sehn dän, se sünd bang warn un sünd flink weglopen.</seg>
          <seg id="b.PSA.48.7" type="verse"> Dat Bewern is ehr dar ankamen, Angst as Een, de gebährn schall.</seg>
          <seg id="b.PSA.48.8" type="verse"> Du brickst de Schipp up de See intwei dörch den Ostwind.</seg>
          <seg id="b.PSA.48.9" type="verse"> As wi hört hebbt, so seht wi dat an den HErrn Zebaoth Sin Stadt, an unsen GOtt Sin Stadt, GOtt erhollt desülvige ewiglich. Sela.</seg>
          <seg id="b.PSA.48.10" type="verse"> GOtt, wi tövt up Din Gudheit in Din Tempel.</seg>
          <seg id="b.PSA.48.11" type="verse"> GOtt, as Din Nam, so is ok Din Ruhm bet an dat End vun de Welt. Din rechte Hand is vull vun Gerechtigkeit.</seg>
          <seg id="b.PSA.48.12" type="verse"> De Barg Zion freut sik un de Döchter Juda sünd fröhlich, vun wegen Din Gerichte.</seg>
          <seg id="b.PSA.48.13" type="verse"> Makt jug um Zion, un fatet se um, tellt ehr Torns.</seg>
          <seg id="b.PSA.48.14" type="verse"> Leggt Fliet an ehr Muern un makt ehr Palläste höger, up dat man darvun verkündigen deiht bi de Nakommen.</seg>
          <seg id="b.PSA.48.15" type="verse"> Dat düsse GOtt is unse GOtt ümmer un ewiglich. He föhrt uns bet an den Dod.</seg>
        </div>
        <div id="b.PSA.49" type="chapter">
          <seg id="b.PSA.49.1" type="verse"> En Psalm vun de Kinner Korah, vörtosingen.</seg>
          <seg id="b.PSA.49.2" type="verse"> Hört to, all ji Völkers, markt up Alle, de in düsse Tied levt,</seg>
          <seg id="b.PSA.49.3" type="verse"> Beide, gemeene Mann un Herren, beide, riek un arm, alltomal.</seg>
          <seg id="b.PSA.49.4" type="verse"> Min Mund schall vun Wiesheit reden un min Hart vun Verstand seggen.</seg>
          <seg id="b.PSA.49.5" type="verse"> Wi wöllt en guden Spruch hörn un en fien Gedicht up de Harp speelen.</seg>
          <seg id="b.PSA.49.6" type="verse"> Warum schall ik bang sin in böse Dag’, wenn min Tyrannen ehr Missedaht mi umgeven deiht?</seg>
          <seg id="b.PSA.49.7" type="verse"> De sik verlaten doht up ehr Gud un trotzt up ehr groten Riekdom.</seg>
          <seg id="b.PSA.49.8" type="verse"> Kann doch en Broder nüms erlösen, noch GOtt jemand versöhnen.</seg>
          <seg id="b.PSA.49.9" type="verse"> Denn dat kost to veel, ehr Seel to erlösen, dat he dat mutt blieven laten ewiglich.</seg>
          <seg id="b.PSA.49.10" type="verse"> Ob he gliek ok lang leven un dat Graf nich sehn deiht.</seg>
          <seg id="b.PSA.49.11" type="verse"> Denn man ward sehn, dat düsse kloken Lüd doch dod blievt, eben so as de Dohren un Narren umkamen doht un möt ehr Geld anner Lüd laten.</seg>
          <seg id="b.PSA.49.12" type="verse"> Ehr wahre Menung is, dat ehr Hüser jümmers blieft, ehr Wahnungen för un för un hebbt grote Ehr up de Eer.</seg>
          <seg id="b.PSA.49.13" type="verse"> Dennoch könnt se nich blieven in düsse Würde, sonnern möt darvun as dat Veeh.</seg>
          <seg id="b.PSA.49.14" type="verse"> Düt ehr Dohn is Unwahrheit vun ehr, ok lavt dat ehr Nakommen nich mit ehr Mund. Sela.</seg>
          <seg id="b.PSA.49.15" type="verse"> Se liggen in dat Dodenriek as Schap, de Dod ward sik vun se nähren, awer de Frommen ward an Morgen öwer se herrschen un ehr Gestalt mutt vergahn; int Dodenriek möt se blieven.</seg>
          <seg id="b.PSA.49.16" type="verse"> Awer GOtt ward min Seel erlösen ut dat Dodenriek sin Gewalt, denn He ward mi annehmen. Sela.</seg>
          <seg id="b.PSA.49.17" type="verse"> Lat di nich bang maken, wenn En Mann riek ward, wenn de Herrlichkeit vun sin Hus grot ward.</seg>
          <seg id="b.PSA.49.18" type="verse"> Denn he ward nicks mitnehmen, wenn he starven deiht, un sin Herrlichkeit ward em nich nafahrn.</seg>
          <seg id="b.PSA.49.19" type="verse"> Sonnern he tröst sik mit düt gude Leven un lavt dat, wenn Een na gude Dag’ trachten deiht.</seg>
          <seg id="b.PSA.49.20" type="verse"> So fahrt se ehr Vaders na un seht dat Licht nümmermehr.</seg>
          <seg id="b.PSA.49.21" type="verse"> Wenn en Minsch in de Würde is un hett keen Verstand, so fahrt he darvun as en Veeh.</seg>
        </div>
        <div id="b.PSA.50" type="chapter">
          <seg id="b.PSA.50.1" type="verse"> En Psalm vun Assaph.</seg>
          <seg id="b.PSA.50.2" type="verse"> Ut Zion brickt an GOtt Sin schöne Glanz.</seg>
          <seg id="b.PSA.50.3" type="verse"> Unse GOtt kummt un swigt nich still. Fretend Füer geiht vör Em up un um Em rum en gruliche Storm.</seg>
          <seg id="b.PSA.50.4" type="verse"> He röpt Himmel un Eer, dat He Sin Volk richten will.</seg>
          <seg id="b.PSA.50.5" type="verse"> Versammelt Mi Mine Hilligen, de den Bund slaten hebbt unner Opfer.</seg>
          <seg id="b.PSA.50.6" type="verse"> Un de Himmels ward sin Gerechtigkeit verkündigen, denn GOtt is Richter. Sela.</seg>
          <seg id="b.PSA.50.7" type="verse"> Hör to, Min Volk, lat Mi reden. Israel, lat Mi mank di tügen: Ik, GOtt, bün Din GOtt!</seg>
          <seg id="b.PSA.50.8" type="verse"> Wegen din Opfer straf Ik di nich, sünd doch din Brandopfer sünst ümmer vör Mi.</seg>
          <seg id="b.PSA.50.9" type="verse"> Ik will nich vun din Hus Ossen nehmen, noch Böck ut din Stalln.</seg>
          <seg id="b.PSA.50.10" type="verse"> Denn alle Deerter in den Wald sünd Min un dat Veeh up de Bargen, wo se bi Dusende gahn doht.</seg>
          <seg id="b.PSA.50.11" type="verse"> Ik kenn alle Vageln up de Bargen un allerlei Deerter up dat Feld sünd vör Mi.</seg>
          <seg id="b.PSA.50.12" type="verse"> Wenn Mi hungern dä, wull Ik di nicks darvun seggen, denn de Eer is Min un alles, wat darup is.</seg>
          <seg id="b.PSA.50.13" type="verse"> Meenst du, dat Ik Ossenfleesch eten oder Bocksblod drinken wull?</seg>
          <seg id="b.PSA.50.14" type="verse"> Opfer GOtt Dank un betahl den Höchsten din Gelövniß.</seg>
          <seg id="b.PSA.50.15" type="verse"> Un rop Mi an in de Noth, so will Ik di retten, so schast du vun Mi grotspreken.</seg>
          <seg id="b.PSA.50.16" type="verse"> Awer to den Gottlosen sprickt GOtt: Wat verkündigst du Min Gesetze un nimmst Min Bund in din Mund!</seg>
          <seg id="b.PSA.50.17" type="verse"> So du doch de Tucht hassen deihst un smittst Min Word achter di?</seg>
          <seg id="b.PSA.50.18" type="verse"> Wenn du en Deef sehn deihst, so löpst du mit em un hest Gemeenschaft mit de Ehebrekers.</seg>
          <seg id="b.PSA.50.19" type="verse"> Din Mul lettst du los in Bosheit un din Tung drift Bedregerie.</seg>
          <seg id="b.PSA.50.20" type="verse"> Du sittst un snackst gegen din Broder, din Moder ehr Söhn gifst du een Stot.</seg>
          <seg id="b.PSA.50.21" type="verse"> Dat deihst du un Ik swieg still: do meenst du, Ik weer so as du. Awer Ik will di strafen un di dat vör Ogen stelln.</seg>
          <seg id="b.PSA.50.22" type="verse"> Markt dat doch, de ji GOtt vergeten doht, dat Ik jug nich enmal wegrieten doh un keen Retter mehr dar si.</seg>
          <seg id="b.PSA.50.23" type="verse"> Wer Dank opfern deiht, de sprickt grot vun Mi un bahnt sik enen Weg, wo Ik em wiesen kann GOtt Sin Heil.</seg>
        </div>
        <div id="b.PSA.51" type="chapter">
          <seg id="b.PSA.51.1" type="verse"> En Psalm vun David, vörtosingen.</seg>
          <seg id="b.PSA.51.2" type="verse"> Do de Prophet Nathan to em keem, as he to de Bathseba ringahn weer.</seg>
          <seg id="b.PSA.51.3" type="verse"> GOtt, wes’ mi gnädig na Din Gudheit un doh min Sünden ut na Din grote Barmhartigkeit.</seg>
          <seg id="b.PSA.51.4" type="verse"> Wasch mi vun min Missedaht un mak mi rein vun min Sünn.</seg>
          <seg id="b.PSA.51.5" type="verse"> Denn ik seh min Missedaht in un min Sünn is ümmer vör mi.</seg>
          <seg id="b.PSA.51.6" type="verse"> An Di alleen hef ik sündigt un öwel vör Di dahn, up dat Du Recht behöllst in Din Word un rein blivst, wenn Du richten deihst.</seg>
          <seg id="b.PSA.51.7" type="verse"> Süh, ik bün ut sündlichen Samen tügt un min Moder hett mi in Sünden empfangen.</seg>
          <seg id="b.PSA.51.8" type="verse"> Süh, Du hest Lust to de Wahrheit, de in dat Verborgene liggen deiht, Du lettst mi weeten de heemliche Wiesheit.</seg>
          <seg id="b.PSA.51.9" type="verse"> Mak mi rein vun Sünnen mit Ysop, dat ik rein warr, wasch mi, dat ik sneewitt warr.</seg>
          <seg id="b.PSA.51.10" type="verse"> Lat mi hörn Freud un Wonn, dat dat Gebeen fröhlich ward, de Du terslagen hest.</seg>
          <seg id="b.PSA.51.11" type="verse"> Verbarg Din Angesicht vör min Sünnen un lösch ut all min Missedaht.</seg>
          <seg id="b.PSA.51.12" type="verse"> Schaff in mi, GOtt, en rein Hart un gif mi en nien gewissen GEist.</seg>
          <seg id="b.PSA.51.13" type="verse"> Verjag mi nich vun Din Angesicht un nimm Din heiligen GEist nich vun mi.</seg>
          <seg id="b.PSA.51.14" type="verse"> Tröst mi wedder mit Din Hülp un mit den frimödigen GEist unnerstütt mi.</seg>
          <seg id="b.PSA.51.15" type="verse"> Denn ik will de Öwertreders Din Weg’ lehrn, dat de Sünders sik to Di bekehrn doht.</seg>
          <seg id="b.PSA.51.16" type="verse"> Rett mi vun de Blotschulden, GOtt, de Du min GOtt un HEiland büst, dat min Tung vun Din Gerechtigkeit grotspreken kann.</seg>
          <seg id="b.PSA.51.17" type="verse"> HErr, doh min Lippen up, dat min Mund Dinen Ruhm verkündigen deiht.</seg>
          <seg id="b.PSA.51.18" type="verse"> Denn Du hest nich Lust to dat Opfer, ik wull Di dat sunst wol geven, un Brandopfer behagt Di nich.</seg>
          <seg id="b.PSA.51.19" type="verse"> De Opfer, de GOtt gefalln doht, sünd en Geist vull Angst, en tweibraken un tweislagen Hart warrst Du, GOtt, nich verachten.</seg>
          <seg id="b.PSA.51.20" type="verse"> Doh wol an Zion na Din Gnad, bu’ de Muern to Jerusalem.</seg>
          <seg id="b.PSA.51.21" type="verse"> Dann ward Di gefalln de Opfer vull Gerechtigkeit, de Brandopfer un Ganzopfer, denn ward man Ossen up Din Altar opfern.</seg>
        </div>
        <div id="b.PSA.52" type="chapter">
          <seg id="b.PSA.52.1" type="verse"> En Unnerwiesung vun David, vörtosingen.</seg>
          <seg id="b.PSA.52.2" type="verse"> As Doeg, de Edomiter, keem un sä Saul an un sprok: David is in Ahimelech sin Hus kamen.</seg>
          <seg id="b.PSA.52.3" type="verse"> Wat prahlst du denn, du Tyrann, dat du kannst Schaden dohn, so doch GOtt Sin Gudheit noch däglich anhöllt?</seg>
          <seg id="b.PSA.52.4" type="verse"> Din Tung sinnt up Schaden un snitt mit Lögen, as en scharp Scheermeß.</seg>
          <seg id="b.PSA.52.5" type="verse"> Du redst leever Böses as Gudes un leever falsch as recht. Sela.</seg>
          <seg id="b.PSA.52.6" type="verse"> Du redst geern all dat, wat ton Verdarven dehnt mit falsche Tung.</seg>
          <seg id="b.PSA.52.7" type="verse"> Darum ward GOtt di ok ganz un gar dalrieten un tweislagen un ut dat Telt rieten un ut de Lebendigen ehr Land utraden. Sela.</seg>
          <seg id="b.PSA.52.8" type="verse"> Un de Gerechten ward dat sehn un bang ward un em utlachen:</seg>
          <seg id="b.PSA.52.9" type="verse"> Süh, dat is de Mann, de GOtt nich för sin Trost holn dä, sonnern verleet sik up sin grote Riekdom un weer mächtig, Schaden to dohn.</seg>
          <seg id="b.PSA.52.10" type="verse"> Ik awer warr blieven as en gröne Ölbom in GOtt Sin Hus un verlat mi up GOtt Sin Gudheit ümmer un ewiglich.</seg>
          <seg id="b.PSA.52.11" type="verse"> Ik dank Di ewiglich, denn Du kannst dat wol maken un will höpen up Din Namen, denn Din Hilligen hebbt Freud daran.</seg>
        </div>
        <div id="b.PSA.53" type="chapter">
          <seg id="b.PSA.53.1" type="verse"> En Unnerwiesung vun David, för den Sangmeister na de Fleut to singen.</seg>
          <seg id="b.PSA.53.2" type="verse"> De Dohren sprekt in ehr Harten: Dar is keen GOtt. Se dögt nicks un sünd en Gruel warn in ehr Bosheit. Dar is keen, de wat Gudes deiht.</seg>
          <seg id="b.PSA.53.3" type="verse"> GOtt kikt vun den Himmel up de Minschenkinner, dat He sehn will, ob jemand verständig weer, de na GOtt fragen deiht.</seg>
          <seg id="b.PSA.53.4" type="verse"> Awer se sünd all affulln un alltosam verdorven. Dar is nich Een, de Gudes deiht, ok nich Een.</seg>
          <seg id="b.PSA.53.5" type="verse"> Wöllt denn de Öweldoers sik nich seggen laten? De min Volk freten, as eten se Brod? GOtt ropt se nich an.</seg>
          <seg id="b.PSA.53.6" type="verse"> Dar sünd se awer bang, wo nicks bang to sin is, denn GOtt terstreut de Been vun de, de di belagern doht. Du makst se to Schann, denn GOtt smit se weg.</seg>
          <seg id="b.PSA.53.7" type="verse"> Ach, dat de Hülp ut Zion öwer Israel kamen dä un GOtt Sin gefangen Volk erlösen dä! So wörr Jacob sik freun un Israel fröhlich sin.</seg>
        </div>
        <div id="b.PSA.54" type="chapter">
          <seg id="b.PSA.54.1" type="verse"> En Unnerwiesung vun David, vörtosingen up Saiteninstrument.</seg>
          <seg id="b.PSA.54.2" type="verse"> Do de vun Siph keem un sprok to Saul: David hett sik bi uns versteken.</seg>
          <seg id="b.PSA.54.3" type="verse"> Help mi, GOtt, dörch Din Namen un schaff mi Recht dörch Din Gewalt.</seg>
          <seg id="b.PSA.54.4" type="verse"> GOtt, erhör min Gebet, vernimm de Red vun min Mund.</seg>
          <seg id="b.PSA.54.5" type="verse"> Denn fröm Lüd sett sik gegen mi up un schreckliche Lüd staht mi na min Seel un hebbt GOtt nich vör Ogen. Sela.</seg>
          <seg id="b.PSA.54.6" type="verse"> Süh, GOtt steiht mi bi, de HErr erhollt min Seel.</seg>
          <seg id="b.PSA.54.7" type="verse"> He ward min Fiende ehr Bosheit betahln. Vertilg se dörch Din Wahrheit.</seg>
          <seg id="b.PSA.54.8" type="verse"> So will ik Di ut frien Stücken en Opfer bringen un Din Namen, HErr, danken, dat he so tröstlich is.</seg>
          <seg id="b.PSA.54.9" type="verse"> Denn Du rettst mi ut all min Noth, dat min Oog an min Fiende Lust süht.</seg>
        </div>
        <div id="b.PSA.55" type="chapter">
          <seg id="b.PSA.55.1" type="verse"> En Unnerwiesung vun David, vörtosingen up Saiteninstrument.</seg>
          <seg id="b.PSA.55.2" type="verse"> GOtt, hör min Gebet, verbarg Di nich vör min Flehn.</seg>
          <seg id="b.PSA.55.3" type="verse"> Mark up mi un erhör mi, wa ik so kläglich stöhnen un hulen doh,</seg>
          <seg id="b.PSA.55.4" type="verse"> Dat de Fiend so schrien un de Gottlose draun deiht, denn se wüllt mi en Schabernack dohn un sünd bannig bös up mi.</seg>
          <seg id="b.PSA.55.5" type="verse"> Min Hart is bang in min Lief un de Furcht för den Dod is up mi fulln.</seg>
          <seg id="b.PSA.55.6" type="verse"> Furcht un Bewern is mi ankamen un Gruel hett mi öwerfulln.</seg>
          <seg id="b.PSA.55.7" type="verse"> Ik sprok: O, harr ik Flünken as de Duven, dat ik flegen un enerwegens blieven kunn!</seg>
          <seg id="b.PSA.55.8" type="verse"> Süh, so wull ik mi wiet afmaken un in de Wüstenie blieven! Sela.</seg>
          <seg id="b.PSA.55.9" type="verse"> Ik wull mi flink maken, dat ik wegkamen dä vör den Stormwind un dat Unwedder.</seg>
          <seg id="b.PSA.55.10" type="verse"> Mak ehr Tung uneens, HErr, un lat se unnergahn, denn ik seh Frevel un Striet in de Stadt.</seg>
          <seg id="b.PSA.55.11" type="verse"> Sowat geiht Dag un Nacht um un um in ehr Muern, dar is Möh un Arbeit in.</seg>
          <seg id="b.PSA.55.12" type="verse"> Schaden dohn regeert darin, Legen un Bedregen kummt nich vun ehr Straten.</seg>
          <seg id="b.PSA.55.13" type="verse"> Wenn mi doch min Fiend schänden dä, wull ik dat lieden un wenn min Hasser gegen mi grotspreken dä, wull ik mi vör em versteken.</seg>
          <seg id="b.PSA.55.14" type="verse"> Du awer büst min Gesell, min Pleger un min Blodsfründ,</seg>
          <seg id="b.PSA.55.15" type="verse"> De wi fründlich mit eenanner weern mank uns, wi wandelten in GOtt Sin Hus in Hupen.</seg>
          <seg id="b.PSA.55.16" type="verse"> De Dod schall se inhaln un möt lebendig in de Höll fahrn, denn dar is nicks as Bosheit mank ehr Hupen.</seg>
          <seg id="b.PSA.55.17" type="verse"> Ik awer will to GOtt ropen un de HErr ward mi helpen.</seg>
          <seg id="b.PSA.55.18" type="verse"> Des Abends, Morgens un Middags will ik klagen un hulen, so ward He min Stimm hörn.</seg>
          <seg id="b.PSA.55.19" type="verse"> He erlöst min Seel vun de, de an mi wöllt un schafft ehr Ruh, denn se sünd veele gegen mi.</seg>
          <seg id="b.PSA.55.20" type="verse"> GOtt ward dat hörn un se demödigen, de allerwärts blift. Sela. Denn se ward nich anners un fürcht GOtt nich.</seg>
          <seg id="b.PSA.55.21" type="verse"> Denn se leggt ehr Hand an de Lüd in Sinen Freden un se enthilligt Sin Bund.</seg>
          <seg id="b.PSA.55.22" type="verse"> Ehr Mund is glatter as Botter un hebbt doch Krieg in Sinn; ehre Word sünd smiediger as Oel, un sünd doch blote Swerdter.</seg>
          <seg id="b.PSA.55.23" type="verse"> Smiet din Anliggen up den HErrn, de ward di versorgen un ward den Gerechten nich ewiglich in Unruh laten.</seg>
          <seg id="b.PSA.55.24" type="verse"> Awer GOtt, Du warrst se dalstöten in de deepe Kul. De Blodgierigen un Falschen ward ehr Leven nich tor Hälft bringen. Ik awer höp up Di.</seg>
        </div>
        <div id="b.PSA.56" type="chapter">
          <seg id="b.PSA.56.1" type="verse"> En golden Kleenod vun David, na de Melodie »vun de stumme Duv mank de Fremden«, as em de Philister grepen to Gath.</seg>
          <seg id="b.PSA.56.2" type="verse"> GOtt, wes’ mi gnädig, denn Minschen wüllt mi versenken, däglich striedt se un makt mi bang.</seg>
          <seg id="b.PSA.56.3" type="verse"> Min Fiende versökt mi däglich, denn veele striedt gegen mi mit groten Stolt.</seg>
          <seg id="b.PSA.56.4" type="verse"> Wenn ik mi fürchten doh, so höp ik up Di.</seg>
          <seg id="b.PSA.56.5" type="verse"> Ik will vun GOtt Sin Word grotspreken, up GOtt will ik höpen, un nich bang sin; wat schull mi dat Fleesch wol dohn?</seg>
          <seg id="b.PSA.56.6" type="verse"> Däglich gaht se gegen mine Worde an, all ehr Gedanken sünd dat se mi Öwels doht.</seg>
          <seg id="b.PSA.56.7" type="verse"> Se rott sik tohop un luert un hebbt Acht up min Hacken, woans se min Seel griepen könnt.</seg>
          <seg id="b.PSA.56.8" type="verse"> Wat se Böses doht, dat is all vergeven. GOtt, stöt son Lüd ahn Gnad dal.</seg>
          <seg id="b.PSA.56.9" type="verse"> Tell min Flucht, fat min Thranen in Din Sack. Ahn Twiefel tellst Du se.</seg>
          <seg id="b.PSA.56.10" type="verse"> Denn ward min Fiende torüggwiken möten, wenn ik ropen doh; so warr ik gewahr, dat Du min GOtt büst.</seg>
          <seg id="b.PSA.56.11" type="verse"> Ik will grotspreken vun GOtt Sin Word, ik will rühmen den HErrn Sin Word.</seg>
          <seg id="b.PSA.56.12" type="verse"> Up GOtt höp ik un bün nich bang, wat künnt uns de Minschen dohn.</seg>
          <seg id="b.PSA.56.13" type="verse"> Ik hef Di, GOtt, lavt, dat ik Di danken will.</seg>
          <seg id="b.PSA.56.14" type="verse"> Denn Du hest min Seel vun den Dod rett, min Föt vun Utglieden, dat ik wandeln mag vör GOtt in de Lebendigen ehr Licht.</seg>
        </div>
        <div id="b.PSA.57" type="chapter">
          <seg id="b.PSA.57.1" type="verse"> En golden Kleenod vun David, na de Melodie »verdarv nich«, as he vör Saul in de Höhl lopen weer.</seg>
          <seg id="b.PSA.57.2" type="verse"> Wes’ mi gnädig, GOtt, wes’ mi gnädig, denn up Di trut min Seel un unner den Schatten vun Din Flüchten hef ik Toflucht bet dat Unglück vöröwer gahn deiht.</seg>
          <seg id="b.PSA.57.3" type="verse"> Ik rop to GOtt, den Allerheiligsten, to GOtt, de min Jammer en Enn makt.</seg>
          <seg id="b.PSA.57.4" type="verse"> He schickt Hülp vun Himmel un helpt mi vun mine Bedränger, de mi anschnuwen doht. Sela. GOtt schickt Sin Gnad un Wahrheit.</seg>
          <seg id="b.PSA.57.5" type="verse"> Ik ligg mit min Seel mank de Löwen. De Minschenkinner sünd Flammen, ehr Tähn sünd Spieße un Pielen un ehr Tungen sünd scharpe Schwerdter.</seg>
          <seg id="b.PSA.57.6" type="verse"> Mak Di höger, GOtt, as de Himmel un Din Ehre höger, as de ganze Welt.</seg>
          <seg id="b.PSA.57.7" type="verse"> Se stellt oft min Gang Netten un drückt min Seel dal, se gravt vör mi en Kul un fallt sülvst darin. Sela.</seg>
          <seg id="b.PSA.57.8" type="verse"> Min Hart is bereit, GOtt, min Hart is bereit, dat ik singen un laven doh.</seg>
          <seg id="b.PSA.57.9" type="verse"> Wak up, min Seel, wak up Psalter un Harp; ik will dat Morgenroth upwecken.</seg>
          <seg id="b.PSA.57.10" type="verse"> Herr, ik will Di danken mank de Völker, ik will Di lovsingen mank de Lüd!</seg>
          <seg id="b.PSA.57.11" type="verse"> Denn Din Godheit is so wiet as de Himmel is, un Din Wahrheit so wiet as de Wolken gaht.</seg>
          <seg id="b.PSA.57.12" type="verse"> Erhev Di, GOtt, öwer den Himmel un Din Ehr öwer alle Welt.</seg>
        </div>
        <div id="b.PSA.58" type="chapter">
          <seg id="b.PSA.58.1" type="verse"> En golden Kleenod vun David vörtosingen, na de Melodie »verdarv nich.«</seg>
          <seg id="b.PSA.58.2" type="verse"> Sied ji denn stumm, dat ji nich reden wüllt, wat recht is, un richten, wat liek is, ji Minschenkinner?</seg>
          <seg id="b.PSA.58.3" type="verse"> Ja, mothwillig doht ji Unrecht int Land un gaht stracks dörch mit jug Hand to freveln.</seg>
          <seg id="b.PSA.58.4" type="verse"> De Gottlosen sünd verkehrt vun Moderliev an, de Lögner irrt vun Moderliev an.</seg>
          <seg id="b.PSA.58.5" type="verse"> Ehr Wuth is gliek as de Slang ehr Gift, as en dove Otter, de ehr Ohr tostoppt,</seg>
          <seg id="b.PSA.58.6" type="verse"> Dat se nich hören deiht den Toverer, den Beschwörer sin Stimm, de wol beschwören kann.</seg>
          <seg id="b.PSA.58.7" type="verse"> GOtt, brek ehr Tähn in ehr Mul intwei, terstöt, HErr, de Kusen vun de jungen Löwen.</seg>
          <seg id="b.PSA.58.8" type="verse"> Se ward vergahn as Water, dat dahin fleten deiht, se zielt mit ehr Pielen, awer desülvigen brekt af.</seg>
          <seg id="b.PSA.58.9" type="verse"> Se vergaht as en Schneck versmacht, as de vörtidige Geburt vun en Fru süht se de Sunn nich.</seg>
          <seg id="b.PSA.58.10" type="verse"> Ehr jug Pött de Dorns marken doht, ward se in Torn so frisch wegreten.</seg>
          <seg id="b.PSA.58.11" type="verse"> De Gerechte ward sik freuen, wenn he so’ne Rache sehn deiht un ward sin Föt baden in de Gottlosen ehr Blod.</seg>
          <seg id="b.PSA.58.12" type="verse"> Dat de Lüd seggen ward: Dat de Gerechte ward dat Sine jo geneten. GOtt is ja noch Richter up de Eer.</seg>
        </div>
        <div id="b.PSA.59" type="chapter">
          <seg id="b.PSA.59.1" type="verse"> En golden Kleenod vun David, na de Melodie »verdarv nich,« as Saul henschickte un leet sin Hus bewachen, up dat he em dod mak.</seg>
          <seg id="b.PSA.59.2" type="verse"> Rett mi, min GOtt, vun mine Fiende un stah mi bi gegen de, de sik gegen mi setten doht.</seg>
          <seg id="b.PSA.59.3" type="verse"> Rett mi vör de Öveldoers un help mi vun de Blodgierigen.</seg>
          <seg id="b.PSA.59.4" type="verse"> Denn süh, HErr, se lurten up min Seel; de Starken sammelt sik gegen mi, obgliek ik keen Schuld noch Missedaht hef.</seg>
          <seg id="b.PSA.59.5" type="verse"> Se lopt ahn min Schuld un makt sik fardig. Wak up, wi möt to gahn un mak de Ogen up.</seg>
          <seg id="b.PSA.59.6" type="verse"> Du HErr, GOtt Zebaoth, Israel sin GOtt, wak up un sök heim alle Heiden, wes’ nich gnädig een vun de, de so verwegene Öveldoers sünd. Sela.</seg>
          <seg id="b.PSA.59.7" type="verse"> Abends ward se wedder kamen un hulen as en Hund un um de Stadt herumlopen.</seg>
          <seg id="b.PSA.59.8" type="verse"> Süh, se snackt mit enanner, Schwerdter sünd up ehr Lippen. Wokeen schull dat hören?</seg>
          <seg id="b.PSA.59.9" type="verse"> Awer Du, HErr, warrst se lachen un öwer alle Heiden spotten.</seg>
          <seg id="b.PSA.59.10" type="verse"> Vör ehr Macht hol ik mi to Di, denn GOtt is min Schutz.</seg>
          <seg id="b.PSA.59.11" type="verse"> GOtt bewiest mi rieklich Sin Gudheit, GOtt lett mi min Lust sehn an mine Fiende.</seg>
          <seg id="b.PSA.59.12" type="verse"> Erwürg’ se nich, dat min Volk dat nich vergeten deiht, jag’ se awer utenanner mit Din Macht, HErr, uns Schild un stöt se dal.</seg>
          <seg id="b.PSA.59.13" type="verse"> Ehr Lehr is nicks as Sünd’ un se blievt in ehr Hoffart un predigt nicks as Fluchen un Wedderspreken.</seg>
          <seg id="b.PSA.59.14" type="verse"> Vertilg se ahn all Gnad, vertilg se, dat se nicks sünd un se insehn doht, dat GOtt Herrscher is in Jacob, in alle Welt. Sela.</seg>
          <seg id="b.PSA.59.15" type="verse"> Des Abends lat se wedder hulen as de Hunn’ un in de Stadt umherlopen.</seg>
          <seg id="b.PSA.59.16" type="verse"> Lat se hen un her lopen na Spies un murren, wenn se nich satt ward.</seg>
          <seg id="b.PSA.59.17" type="verse"> Ik awer will vun Din Macht singen un des Morgens rühmen Din Gudheit, denn Du büst min Schutz un Toflucht in min Noth.</seg>
          <seg id="b.PSA.59.18" type="verse"> Ik will Di, min Hort, lovsingen, denn Du, GOtt, büst min Schutz un min gnädige GOtt.</seg>
        </div>
        <div id="b.PSA.60" type="chapter">
          <seg id="b.PSA.60.1" type="verse"> En golden Kleenod vun David vörtosingen na de Melodie Lilien sünd Tügnis.</seg>
          <seg id="b.PSA.60.2" type="verse"> As he streden harr mit de Syrier to Mesopotamien un mit de Syrier to Zoba, as Joab umkehren un de twelfdusend Edomiter int Soltthal schlagen dä.</seg>
          <seg id="b.PSA.60.3" type="verse"> GOtt, de Du uns verstött un uns ut enanner jagt hest un tornig weerst, tröst uns wedder.</seg>
          <seg id="b.PSA.60.4" type="verse"> De Du dat Land bewegt un intwei reten hest, heel sine Brök’, denn dat wankt.</seg>
          <seg id="b.PSA.60.5" type="verse"> Denn Du hest Din Volk wat Hartes andahn, Du hest uns en Drunk Wien geven, dat wi nich grad stahn künnt.</seg>
          <seg id="b.PSA.60.6" type="verse"> Du hest awer doch en Teken geven de, de Di fürchten doht, dat se in de Hög richten dä’n un se säker makte. Sela.</seg>
          <seg id="b.PSA.60.7" type="verse"> Op dat Dine Leeven frie ward, so help nu mit Din rechte Hand un erlös uns.</seg>
          <seg id="b.PSA.60.8" type="verse"> GOtt hett in sin Hilligdom redt, dorvun bin ik froh un will ik deelen Sichem un afmeten den Grund to Succoth.</seg>
          <seg id="b.PSA.60.9" type="verse"> Gilead is min, min is Manasse, Ephraim is min Hövd sin Schutz, Juda is min Scepter.</seg>
          <seg id="b.PSA.60.10" type="verse"> Moab is min Waschbecken, min Schoh streck ik öwer Edom, Philistäa jucht mi to.</seg>
          <seg id="b.PSA.60.11" type="verse"> Wokeen will mi föhren in en faste Stadt? Wokeen leidt mi bet na Edom?</seg>
          <seg id="b.PSA.60.12" type="verse"> Warrst Du dat nich dohn, GOtt? Un treckst nich ut, GOtt, mit uns Heer?</seg>
          <seg id="b.PSA.60.13" type="verse"> Schaff uns Bistand in de Noth, denn Minschen-Hülp is nicks nütz.</seg>
          <seg id="b.PSA.60.14" type="verse"> Mit GOtt wöllt wi Dahten dohn. He ward unse Fiende unner de Föt perren.</seg>
        </div>
        <div id="b.PSA.61" type="chapter">
          <seg id="b.PSA.61.1" type="verse"> En Psalm vun David, vörtosingen up en Saitenspeel.</seg>
          <seg id="b.PSA.61.2" type="verse"> Hör, GOtt, min Geschrigg un mark up min Gebet.</seg>
          <seg id="b.PSA.61.3" type="verse"> Hier nerren up Eerden rop ik to Di, wenn min Hart in Angst is, Du wullest mi föhren up en hogen Fels.</seg>
          <seg id="b.PSA.61.4" type="verse"> Denn Du büst min Toversicht, en starke Thorn gegen min Fiende.</seg>
          <seg id="b.PSA.61.5" type="verse"> Ik will wahnen in Din Telt ewiglich un Schutz söken unner de Schirm vun Din Flüchten. Sela.</seg>
          <seg id="b.PSA.61.6" type="verse"> Denn Du, GOtt, hörst min Gelövniß, Du lohnst de gut, de Dinen Namen fürchten doht.</seg>
          <seg id="b.PSA.61.7" type="verse"> Du gifst en König langes Leben, dat sin Jahr duert vun Geslecht to Geslecht.</seg>
          <seg id="b.PSA.61.8" type="verse"> Dat he ümmer sitten blift vör GOtt. Erwies em Gudheit un Truheit, de em behöden doht.</seg>
          <seg id="b.PSA.61.9" type="verse"> So will ik Din Namen laven ewiglich, dat ik min Gelövniß däglich betaln doh.</seg>
        </div>
        <div id="b.PSA.62" type="chapter">
          <seg id="b.PSA.62.1" type="verse"> En Psalm vun David för Jeduthun, vörtosingen.</seg>
          <seg id="b.PSA.62.2" type="verse"> Min Seel is still to GOtt, de mi helpen deiht.</seg>
          <seg id="b.PSA.62.3" type="verse"> Denn He is min Hort, min Hülp, min Schutz, dat mi keen Fall störten ward, wa grot He ok is.</seg>
          <seg id="b.PSA.62.4" type="verse"> Wo lang stellt ji Alle Eenen na, dat ji em in Stücke slahn doht, as en scheewe Wand un as en umstötte Muer?</seg>
          <seg id="b.PSA.62.5" type="verse"> Se denkt blot, woans se em dämpt, beflitigt sik de Lögen, gevt gode Word, awer in ehr Hart flucht se. Sela.</seg>
          <seg id="b.PSA.62.6" type="verse"> Awer min Seel tövt alleen up GOtt, denn He is min Hoffnung.</seg>
          <seg id="b.PSA.62.7" type="verse"> He is min Trost, min Hülp, min Schutz, dat ik nich fallen warr.</seg>
          <seg id="b.PSA.62.8" type="verse"> Bi GOtt is min Heil, min Ehr, min Kraft, min Fels, min Toversicht is up GOtt.</seg>
          <seg id="b.PSA.62.9" type="verse"> Höpt up Em alletied, leeve Lüd’, schüttet ju Hart för Em ut. GOtt is uns Toversicht. Sela.</seg>
          <seg id="b.PSA.62.10" type="verse"> Awer Minschen sünd doch nicks, grote Lüd’ fehlt ok, se wegt weniger as nicks, so veel ehrer sünd.</seg>
          <seg id="b.PSA.62.11" type="verse"> Verlatet jug nich up Unrecht un Frevel, holt jug nich to so wat, dat nicks is; fallt jug Riekdom to, so hangt dat Hart nich daran.</seg>
          <seg id="b.PSA.62.12" type="verse"> GOtt hett en Word redt, dat hef ik etliche Mal hört, dat GOtt alleen mächtig is.</seg>
          <seg id="b.PSA.62.13" type="verse"> Un Du, HErr, büst gnädig un betalst en jeden, as he dat verdeent.</seg>
        </div>
        <div id="b.PSA.63" type="chapter">
          <seg id="b.PSA.63.1" type="verse"> En Psalm vun David, as he in de Wüste vun Juda weer.</seg>
          <seg id="b.PSA.63.2" type="verse"> GOtt, Du büst min GOtt, fröh wak ik to Di; min Seel döstet na Di, min Fleesch verlangt na Di in en drög un sor Land, wo keen Water is. Ps.</seg>
          <seg id="b.PSA.63.3" type="verse"> Dar seh ik na Di in Din Hilligdom, wull geern Din Macht un Ehr sehn.</seg>
          <seg id="b.PSA.63.4" type="verse"> Denn Din Gudheit is beter as Leven. Min Lippen priest Di.</seg>
          <seg id="b.PSA.63.5" type="verse"> Dasülvst wull ik Di geern laven min Lebenlang, un min Hand in Din Namen upheven.</seg>
          <seg id="b.PSA.63.6" type="verse"> Dat weer min Hart sin Freud un Wonn, wenn ik vun Di mit fröhlichen Mund grotspreken kunn.</seg>
          <seg id="b.PSA.63.7" type="verse"> Wenn ik mi to Bett leggen doh, so denk ik an Di, wenn ik upwaken doh, so red ik vun Di.</seg>
          <seg id="b.PSA.63.8" type="verse"> Denn Du büst min Helper, un unner den Schatten vun Din Flüchten will ik fröhlich singen.</seg>
          <seg id="b.PSA.63.9" type="verse"> Min Seel hangt an Di, Din rechte Hand erhöllt mi.</seg>
          <seg id="b.PSA.63.10" type="verse"> Se awer staht na min Seel, mi to öwerfallen, un ward unner de Eer dal fahren!</seg>
          <seg id="b.PSA.63.11" type="verse"> Se ward dörch dat Schwerdt fallen un de Föss to Deel warrn.</seg>
          <seg id="b.PSA.63.12" type="verse"> Awer de König freut sik in GOtt. Wer bi Em schwören deiht, vun den ward grotspraken warrn. Denn de Lögenmüler schüllt tostoppt warrn.</seg>
        </div>
        <div id="b.PSA.64" type="chapter">
          <seg id="b.PSA.64.1" type="verse"> En Psalm vun David, vörtosingen.</seg>
          <seg id="b.PSA.64.2" type="verse"> Hör, GOtt, min Stimm vun min Klag’, behöd’ min Leven vör den grausamen Fiend.</seg>
          <seg id="b.PSA.64.3" type="verse"> Verbarg mi vör de Bösen ehr Versammlung, vör den Hupen vun de Öveldoers,</seg>
          <seg id="b.PSA.64.4" type="verse"> De ehr Tung scharp makt as en Schwerdt, de mit giftige Wörd scheeten doht, as weern dat Pieln.</seg>
          <seg id="b.PSA.64.5" type="verse"> Dat se heemlich den Frommen scheeten doht; up eenmal scheet se up em un sünd nich bang.</seg>
          <seg id="b.PSA.64.6" type="verse"> Se sünd driest mit ehr bösen Anschläg un seggt, woans se Strick leggen wöllt un sprekt: Wokeen kann se sehn?</seg>
          <seg id="b.PSA.64.7" type="verse"> Se sünd up Slechtigkeit un holt dat heemlich, sünd verslagen un hebbt veele Knep in den Kopp.</seg>
          <seg id="b.PSA.64.8" type="verse"> Awer GOtt ward se mit eenmal scheeten, dat ehr dat weh dohn ward.</seg>
          <seg id="b.PSA.64.9" type="verse"> Ehr egen Tung ward se to Fall bringen, dat öwer se spotten ward, jedereen, de se süht.</seg>
          <seg id="b.PSA.64.10" type="verse"> Un alle Minschen, de dat seht, ward seggen: Dat hett GOtt dahn! un marken, dat dat Sin Wark is.</seg>
          <seg id="b.PSA.64.11" type="verse"> De Gerechten ward sik an den HErrn freuen un sik up Em verlaten un alle frommen Harten ward grot darvon spreken.</seg>
        </div>
        <div id="b.PSA.65" type="chapter">
          <seg id="b.PSA.65.1" type="verse"> En Psalm vun David, een Leed vörtosingen.</seg>
          <seg id="b.PSA.65.2" type="verse"> GOtt, man lavt Di in de Still’ to Zion un Di betalt man Gelövniß.</seg>
          <seg id="b.PSA.65.3" type="verse"> Du erhörst Gebet, darum kummt all dat Fleesch to Di.</seg>
          <seg id="b.PSA.65.4" type="verse"> Unse Missedaht drückt uns hart. Du wullst doch unse Sünd vergeten.</seg>
          <seg id="b.PSA.65.5" type="verse"> Wol den, den Du utwählt un to Di kamen letst, dat he wahnen kann in Din Höv’, de hett rieken Trost vun Din Hus un Din hilligen Tempel.</seg>
          <seg id="b.PSA.65.6" type="verse"> Erhör uns na Din wunderbarliche Gerechtigkeit, GOtt, uns’ Heil, de Du büst de Toversicht vun All’ de up Eern un wiet af an de See wahnen doht.</seg>
          <seg id="b.PSA.65.7" type="verse"> De de Bargen fast setten deiht dörch Sin Kraft un se utrüsten deiht mit Macht.</seg>
          <seg id="b.PSA.65.8" type="verse"> De Du still maken deihst dat Brusen vun de See, dat Brusen vun ehr Waggen un de Larm vun de Völker.</seg>
          <seg id="b.PSA.65.9" type="verse"> Dat bang ward vör Dine Teken, de an desülvige Enden wahnen doht. Du makst fröhlich, wat sik rögen deiht, sowol des Morgens as des Abends.</seg>
          <seg id="b.PSA.65.10" type="verse"> Du söchst dat Land heim un waterst dat un makst dat heel riek. GOtt Sin Borns hebbt Water in Hüll un Füll. Du letst ehr Korn wol geraden, denn so makst Du dat Land riek.</seg>
          <seg id="b.PSA.65.11" type="verse"> Du waterst sin Föhren un makst dat Plögte natt, mit Regen makst Du dat week un segenst, wat darup wassen deiht.</seg>
          <seg id="b.PSA.65.12" type="verse"> Du krönst dat Jahr mit Din Gudheit un Din Fotspor drüppt vun Fett.</seg>
          <seg id="b.PSA.65.13" type="verse"> De Wahnungen in de Wüstenie sünd ok fett, dat se drüppt un de lütten Bargen sünd överhüpt vull vun Vergnögen.</seg>
          <seg id="b.PSA.65.14" type="verse"> De Weiden sünd vull Schap un de Felder staht dick mit Korn, dat man jucht un singt.</seg>
        </div>
        <div id="b.PSA.66" type="chapter">
          <seg id="b.PSA.66.1" type="verse"> En Psalmleed, vörtosingen. Juchet GOtt, alle Land’!</seg>
          <seg id="b.PSA.66.2" type="verse"> Lovsingt to Ehr vun Sin Namen; rühmt Em herrlich.</seg>
          <seg id="b.PSA.66.3" type="verse"> Sprekt to GOtt: Wa grulich grot sünd Din Werke! Dine Fiende smeichelt Di wegen Dine grote Macht.</seg>
          <seg id="b.PSA.66.4" type="verse"> Lat dat Land Di anbeden, vun Di grotspreken wegen Din Nam! Sela.</seg>
          <seg id="b.PSA.66.5" type="verse"> Kamt her, un seht an GOtt Sine Werke, de so wunnerlich is mit Sin Dohn mank de Minschenkinner.</seg>
          <seg id="b.PSA.66.6" type="verse"> He makt ut de See drög Land, dat man to Fot öwer dat Water gahn deiht, darum freut wi uns an Em!</seg>
          <seg id="b.PSA.66.7" type="verse"> He herrscht mit Sin Gewalt ewiglich, Sin Ogen seht up de Völker. De Aftrünnigen ward nich to Höch kamen künnen. Sela.</seg>
          <seg id="b.PSA.66.8" type="verse"> Lavt ji Völker unsen GOtt, lat Sin Ruhm wiet lutbar warden,</seg>
          <seg id="b.PSA.66.9" type="verse"> De unse Seelen int Leben beholen deiht un unse Föt nich utglieden lett.</seg>
          <seg id="b.PSA.66.10" type="verse"> Denn, GOtt, Du hest uns versöcht un smolten, as Sülver smolten ward.</seg>
          <seg id="b.PSA.66.11" type="verse"> Du hest uns in den Thorn smieten laten, Du hest up unse Lenden en Last leggt;</seg>
          <seg id="b.PSA.66.12" type="verse"> Du hest Minschen laten öwer unsen Kopp kamen, wi sünd in Füer un Water kamen, awer Du hest uns rutföhrt un erquickt.</seg>
          <seg id="b.PSA.66.13" type="verse"> Dorum will ik mit Brandopfer in Din Hus gahn, un Di mine Gelövnisse betalen;</seg>
          <seg id="b.PSA.66.14" type="verse"> As ik mine Lippen hef updahn un min Mund redet hett in min Noth.</seg>
          <seg id="b.PSA.66.15" type="verse"> Ik will Di fette Brandopfer bringen vun Rökelwark vun Widders, ik will opfern Ossen un Böck. Sela.</seg>
          <seg id="b.PSA.66.16" type="verse"> Kamt her, hört to, Alle, de ji GOtt fürchten doht. Ik will vertelln, wat He an min Seel dahn hett.</seg>
          <seg id="b.PSA.66.17" type="verse"> To Em reep ik ut min Mund un sprok grot vun Em mit min Tung.</seg>
          <seg id="b.PSA.66.18" type="verse"> Wenn ik wat Unrechts vör harr in min Harten, so war de HErr dat nich hörn.</seg>
          <seg id="b.PSA.66.19" type="verse"> Darum erhört mi GOtt un markt up min Flehn.</seg>
          <seg id="b.PSA.66.20" type="verse"> Gelavt si GOtt, de min Gebet nich verstött, noch Sin Gudheit vun mi aftrecken deiht.</seg>
        </div>
        <div id="b.PSA.67" type="chapter">
          <seg id="b.PSA.67.1" type="verse"> En Psalmleed, vörtosingen up Saitenspeel.</seg>
          <seg id="b.PSA.67.2" type="verse"> GOtt wes’ uns gnädig un segen uns; He lat uns Sin Angesicht lüchten. Sela.</seg>
          <seg id="b.PSA.67.3" type="verse"> Dat wi up Eerden kennen lehrn Sin Weg, mank alle Heiden Sin Heil.</seg>
          <seg id="b.PSA.67.4" type="verse"> GOtt, Di dankt de Völker, Di dankt alle Völker.</seg>
          <seg id="b.PSA.67.5" type="verse"> De Völker freut sik un jucht, dat Du de Lüd recht richten deihst un de Lüd up Eerden regeeren deihst. Sela.</seg>
          <seg id="b.PSA.67.6" type="verse"> GOtt, Di dankt de Völker, Di dankt alle Völker.</seg>
          <seg id="b.PSA.67.7" type="verse"> Dat Land gift sin Frucht. GOtt segen uns, unse GOtt.</seg>
          <seg id="b.PSA.67.8" type="verse"> GOtt segen uns, un alle Welt wes’ bang vör Em!</seg>
        </div>
        <div id="b.PSA.68" type="chapter">
          <seg id="b.PSA.68.1" type="verse"> En Psalmleed vun David, vörtosingen.</seg>
          <seg id="b.PSA.68.2" type="verse"> Lat GOtt upstahn, lat Sine Fiende vunenanner jagt warden, un de Em hassen doht, vör Em weglopen.</seg>
          <seg id="b.PSA.68.3" type="verse"> Verdriev se as de Rok verdreven ward, as dat Wass ant Füer smölten deiht, so mußten de Gottlosen vör GOtt umkamen.</seg>
          <seg id="b.PSA.68.4" type="verse"> De Rechtfardigen awer möt sik freuen un fröhlich sin vör GOtt un sik vun Harten freuen.</seg>
          <seg id="b.PSA.68.5" type="verse"> Singt GOtt, lovsinget Sin Namen. Makt Platz vör den, de dar sachten herfahren deiht, He heet HErr, un freut jug vör Em.</seg>
          <seg id="b.PSA.68.6" type="verse"> De en Vadder is för de Waisen un en Richter för de Wittfruens. He is GOtt in Sin hillige Wahnung</seg>
          <seg id="b.PSA.68.7" type="verse"> En GOtt, de den Eensamen dat Hus voll Kinner gift; de de Gefangenen rutföhrt to de rechte Tid un lett de Aftrünnigen blieven in dat sore Land.</seg>
          <seg id="b.PSA.68.8" type="verse"> GOtt, as Du vör Din Volk hertrockst, as Du enher gungst in de Wüste, Sela,</seg>
          <seg id="b.PSA.68.9" type="verse"> Do bewerte de Eer un de Himmel drüppden vör düsse GOtt in Sinai, vör den GOtt, de Israel sin GOtt is.</seg>
          <seg id="b.PSA.68.10" type="verse"> Nu awer gifst Du, GOtt, gnädigen Regen, un Din Arf, dat dürr is, erquickst Du,</seg>
          <seg id="b.PSA.68.11" type="verse"> Dat Dine Deerter darin wahnen künnt. GOtt, Du lavst de Elenden mit Din Göder.</seg>
          <seg id="b.PSA.68.12" type="verse"> De HErr gift dat Word mit grote Scharen vun Evangelisten.</seg>
          <seg id="b.PSA.68.13" type="verse"> De Könige vun de Heerscharen sünd unner enanner Frünn, un de Husfruen deelt den Rov ut.</seg>
          <seg id="b.PSA.68.14" type="verse"> Wenn ji to Feld liggen doht, so glänzt dat as de Duven ehr Flünken, de as Sülver un Gold schimmern doht.</seg>
          <seg id="b.PSA.68.15" type="verse"> Wenn de Allmächtige hen un wedder mank se Könige setten deiht, so ward dat hell, wo dat düster is.</seg>
          <seg id="b.PSA.68.16" type="verse"> GOtt Sin Barg is en fruchtbaren Barg, en grot un fruchtbar Gebirg.</seg>
          <seg id="b.PSA.68.17" type="verse"> Wat hüppt ji groten Barge? GOtt hett Lust up düssen Barg to wahnen un de HErr blift ok ümmer darsülvst.</seg>
          <seg id="b.PSA.68.18" type="verse"> GOtt Sine Wagen sünd veel dusend mal dusend, de HErr is mank se up den hilligen Sinai.</seg>
          <seg id="b.PSA.68.19" type="verse"> Du büst in de Högde fahren un hest dat Gefängniß gefangen föhrt, Du hest Gaven kregen för de Minschen, ok för de Aftrünnigen, dat GOtt, de HErr, doch dar blieven ward.</seg>
          <seg id="b.PSA.68.20" type="verse"> Lavet den HErrn däglich. GOtt leggt uns en Last up, awer He helpt uns ok. Sela.</seg>
          <seg id="b.PSA.68.21" type="verse"> Wi hebbt en GOtt, de helpen deiht, un den HErrn, de uns vun Dod retten deiht.</seg>
          <seg id="b.PSA.68.22" type="verse"> Awer GOtt ward Sin Fiende ehr Kopp intwei slahn, ja ehr Haarschädel, wenn se fortfahrt in ehr Sünd’.</seg>
          <seg id="b.PSA.68.23" type="verse"> Doch sprickt de HErr: Ik will vun de Bösen etliche halen, ut de deepe See will Ik etliche halen.</seg>
          <seg id="b.PSA.68.24" type="verse"> Darum ward din Fot in de Fiende ehr Blod farvt warrn un din Hunn ward dat uplicken.</seg>
          <seg id="b.PSA.68.25" type="verse"> Man süht, GOtt, wo Du umher trecken deihst, wo Du, min GOtt un König, umher trecken deihst int Hilligdom.</seg>
          <seg id="b.PSA.68.26" type="verse"> De Sängers gaht vörup, darna de Speellüd’, mank se de Jumfern, de da pauken doht.</seg>
          <seg id="b.PSA.68.27" type="verse"> Lavet den HErrn in de Versammlungen, ji, de vör den Born vun Israel sünd.</seg>
          <seg id="b.PSA.68.28" type="verse"> Dar herrscht mank ehr de lütte Benjamin, de Fürsten vun Juda mit ehre Hupen, de Fürsten vun Sebulon, de Fürsten vun Naphtali.</seg>
          <seg id="b.PSA.68.29" type="verse"> Din GOtt hett Din Riek upricht, datsülvige wullst Du, GOtt, stark maken; denn dat is Din Wark.</seg>
          <seg id="b.PSA.68.30" type="verse"> Um Din Tempel willen to Jerusalem ward Di de Könige Geschenke bringen.</seg>
          <seg id="b.PSA.68.31" type="verse"> Schell dat Deert int Reth, de Schaar vun Ossen mank ehr Kalver, de dar in de Grund pett vun wegen dat Geld. He jagt de Völker ut enanner, de geern Krieg föhrt.</seg>
          <seg id="b.PSA.68.32" type="verse"> De Fürsten ut Egypten ward kamen, Mohrenland ward sin Hann utstrecken to GOtt.</seg>
          <seg id="b.PSA.68.33" type="verse"> Ji Königrieke up Eerden singt GOtt, singt den HErrn Lov. Sela.</seg>
          <seg id="b.PSA.68.34" type="verse"> Den, de dar in den Himmel fahrt allerwärts vun Anbeginn! Süh, He ward Sin Dunner Kraft geven.</seg>
          <seg id="b.PSA.68.35" type="verse"> Gevt GOtt de Macht! Sin Herrlichkeit is in Israel, un Sin Macht in de Wolken.</seg>
          <seg id="b.PSA.68.36" type="verse"> GOtt is wundersam in Sin Hilligdom. He is Israels GOtt. He ward dat Volk Kraft un Macht geven. Gelavt si GOtt!</seg>
        </div>
        <div id="b.PSA.69" type="chapter">
          <seg id="b.PSA.69.1" type="verse"> En Psalm David’s na de Melodie: »Lilien«, vörtosingen.</seg>
          <seg id="b.PSA.69.2" type="verse"> GOtt help mi, denn dat Water geiht mi bet an de Seel.</seg>
          <seg id="b.PSA.69.3" type="verse"> Ik versink in deepen Schlamm, wo keen Grund is, ik bün in deep Water un de Floth will mi versupen.</seg>
          <seg id="b.PSA.69.4" type="verse"> Ik hef mi möd schriet, min Hals is heesch, dat Gesicht vergeiht mi, dat ik so lang mutt töven up min GOtt.</seg>
          <seg id="b.PSA.69.5" type="verse"> De mi ahn Orsak hassen doht, darvun sünd mehr, as ik Haar up den Kopp hef. De mi unbillig fiend sünd un mi verdarvt, sünd mächtig. Ik mutt betalen, wat ik nich rovt hef.</seg>
          <seg id="b.PSA.69.6" type="verse"> GOtt, Du weest min Dohrheit, un min Schulden sünd Di nich verborgen.</seg>
          <seg id="b.PSA.69.7" type="verse"> Lat nich to Schann warrn an mi, de up Di tövt, HErr, HErr Zebaoth; lat nich schamroth warrn an mi, de Di sökt, GOtt Israels!</seg>
          <seg id="b.PSA.69.8" type="verse"> Denn um Din willen dreg ik Schimp, min Angesicht is vull vun Schand.</seg>
          <seg id="b.PSA.69.9" type="verse"> Ik bün frömd warn vör min Bröder un unbekannt vör min Moder ehr Kinner.</seg>
          <seg id="b.PSA.69.10" type="verse"> Denn ik iwer mi schier to Dod’ um Din Hus un dat Schimpen vun de, de Di schänden doht, fallt up mi.</seg>
          <seg id="b.PSA.69.11" type="verse"> Un ik ween un fast’ bitterlich, un se spott darto öwer mi.</seg>
          <seg id="b.PSA.69.12" type="verse"> Ik hef en Sack antrocken, awer se makt Spott darut.</seg>
          <seg id="b.PSA.69.13" type="verse"> De in’t Dohr sitten doht, schnadert vun mi, un in de Wirthschaften singt se vun mi.</seg>
          <seg id="b.PSA.69.14" type="verse"> Ik awer bed’, HErr, to Di to de angenehme Tied; GOtt, dörch Din grote Gnad’ erhör mi mit Din true Hülp.</seg>
          <seg id="b.PSA.69.15" type="verse"> Rett’ mi ut den Dreck, dat ik nich versinken doh, dat ik rett’ ward vun min Verfolgers un ut dat deepe Water.</seg>
          <seg id="b.PSA.69.16" type="verse"> Dat mi de Waterflot nich versupen deiht, un de Deepe nich verslingen un dat de Born nich öwer mi tosamen gah.</seg>
          <seg id="b.PSA.69.17" type="verse"> Erhör mi, HErr, denn Din Gudheit is tröstlich, kehr Di to mi na Din grote Barmhartigkeit,</seg>
          <seg id="b.PSA.69.18" type="verse"> Un verbarg Din Angesicht nich vör Din Knecht, denn mi is bang, erhör mi bald.</seg>
          <seg id="b.PSA.69.19" type="verse"> Mak Di an min Seel’ un erlös se, erlös se wegen min Fiende.</seg>
          <seg id="b.PSA.69.20" type="verse"> Du weest vun min Schimp, Schand’ un Scham, min Weddersakers sünd All vör Di.</seg>
          <seg id="b.PSA.69.21" type="verse"> De Schimp brickt mi min Hart un kränkt mi. Ik töv, ob dat Nüms jammern dä, awer dar is keen Minsch; un up Trösters, awer ik find’ keen.</seg>
          <seg id="b.PSA.69.22" type="verse"> Un se gevt mi Gall to eten un Etig to drinken in minen groten Döst.</seg>
          <seg id="b.PSA.69.23" type="verse"> Ehr Disch mutt vör se to en Fall warrn un för de Sorglosen to en Schling.</seg>
          <seg id="b.PSA.69.24" type="verse"> Ehre Ogen mött düster warrn, dat se nicks seht un ehre Lenden lat ümmer wackeln.</seg>
          <seg id="b.PSA.69.25" type="verse"> Geet Din Ungnad öwer se un lat Din grimmige Torn se to fat kriegen.</seg>
          <seg id="b.PSA.69.26" type="verse"> Ehr Wahnung mutt lerrig warrn un lat da keen sin, de in ehre Hütten wahnen deiht.</seg>
          <seg id="b.PSA.69.27" type="verse"> Denn se verfolgt den, de Du slagen hest un rühmt sik, dat Du de Dinen bös slagen deihst.</seg>
          <seg id="b.PSA.69.28" type="verse"> Lat se in een Sünd öwer de anner fallen, dat se to Din Gerechtigkeit nich kamen doht.</seg>
          <seg id="b.PSA.69.29" type="verse"> Striek se ut dat Bok vun de Lebendigen, un lat se mit de Gerechten nich anschreben warrn.</seg>
          <seg id="b.PSA.69.30" type="verse"> Ik awer bün elend un mi is slecht to Moth. GOtt, lat Din Help mi schützen!</seg>
          <seg id="b.PSA.69.31" type="verse"> Ik will GOtt Sin Namen laven mit en Leed un will Em hoch ehren mit Dank.</seg>
          <seg id="b.PSA.69.32" type="verse"> Dat ward den HErrn beter gefallen as en Oss’, de Hörn un Kluen hett.</seg>
          <seg id="b.PSA.69.33" type="verse"> De Elenden seht dat un freut sik, un de GOtt söken doht, de ehr Hart ward leven.</seg>
          <seg id="b.PSA.69.34" type="verse"> Denn de HErr hört de Armen un veracht Sin Gefangene nich.</seg>
          <seg id="b.PSA.69.35" type="verse"> Em lavt Himmel un Eer un de See un All, wat sik darin rögen deiht.</seg>
          <seg id="b.PSA.69.36" type="verse"> Denn GOtt ward Zion helpen un de Städ’ vun Juda buen, dat man dar wahnen un se besitten deiht.</seg>
          <seg id="b.PSA.69.37" type="verse"> Un Sin Knecht ehr Samen ward se arven, un de Sin Namen leef hebbt, ward darin blieven.</seg>
        </div>
        <div id="b.PSA.70" type="chapter">
          <seg id="b.PSA.70.1" type="verse"> En Psalm vun David, vörtosingen to’n Gedächtniß.</seg>
          <seg id="b.PSA.70.2" type="verse"> Il, GOtt, mi to retten, HErr, mi to helpen.</seg>
          <seg id="b.PSA.70.3" type="verse"> De möt sik schamen un to Schann warrn, de na min Seel staht, se möt torügg kehren un höhnt warrn, de mi wat Öwels wünscht.</seg>
          <seg id="b.PSA.70.4" type="verse"> Dat se möt wedder to Schann warrn, de da öwer mi schriet: Ha, ha!</seg>
          <seg id="b.PSA.70.5" type="verse"> Freuen un fröhlich möt sin na Di, de na Di fragen doht un de Din Heil leef hebbt, ümmer seggen: Hochgelavet si GOtt!</seg>
          <seg id="b.PSA.70.6" type="verse"> Ik awer bün elend un arm. GOtt, il to mi, denn Du büst min Helper un Retter, min GOtt, töv nich so lang.</seg>
        </div>
        <div id="b.PSA.71" type="chapter">
          <seg id="b.PSA.71.1" type="verse"> HErr, ik verlat mi up Di, lat mi nümmermehr to Schann warrn.</seg>
          <seg id="b.PSA.71.2" type="verse"> Rett mi dörch Din Gerechtigkeit un help mi ut, hol Din Ohren to mi un help mi!</seg>
          <seg id="b.PSA.71.3" type="verse"> Wes’ min starke Fels, wohen ik ümmer flegen kann, de Du toseggt hest, mi to helpen, denn Du büst min Felsen un min Schanz.</seg>
          <seg id="b.PSA.71.4" type="verse"> Min GOtt, help mi ut de Gottlosen ehr Hand, ut de Hand vun den Ungerechten un Tyrannen.</seg>
          <seg id="b.PSA.71.5" type="verse"> Denn Du büst min Toversicht, HErr, HErr, min Hoffnung vun Jugend up.</seg>
          <seg id="b.PSA.71.6" type="verse"> Up Di hef ik mi verlaten vun Moderliev an, Du hest mi ut min Moder ehr Schot trocken. Min Lofgesang is ümmer vör Di.</seg>
          <seg id="b.PSA.71.7" type="verse"> Ik bün vör Veele as en Wunner, awer Du büst min starke Toversicht.</seg>
          <seg id="b.PSA.71.8" type="verse"> Lat min Mund däglich vull sin vun Din Lov un Din Herrlichkeit.</seg>
          <seg id="b.PSA.71.9" type="verse"> Smiet mi nich weg in min olen Dag’, verlat mi nich, wenn ik swach warr.</seg>
          <seg id="b.PSA.71.10" type="verse"> Denn mine Fiende sprekt gegen mi, un de up min Seel luern doht, beradt sik mit enanner,</seg>
          <seg id="b.PSA.71.11" type="verse"> Un sprekt: GOtt hett em verlaten, jagt em na un griept em, denn da is keen Helper.</seg>
          <seg id="b.PSA.71.12" type="verse"> GOtt, wes’ nich wiet vun mi, min GOtt, kumm flink, mi to helpen!</seg>
          <seg id="b.PSA.71.13" type="verse"> Schamen möt sik un umkamen, de min Seel towedder sünd, mit Schann un Hohn möt se öwerhüpt warrn, de min Unglück söken doht.</seg>
          <seg id="b.PSA.71.14" type="verse"> Ik awer will ümmer töven un will ümmer mehr vun Din Ehr grotspreken.</seg>
          <seg id="b.PSA.71.15" type="verse"> Min Mund schall verkündigen Din Gerechtigkeit, däglich Din Heil, de ik nich alle tellen kann.</seg>
          <seg id="b.PSA.71.16" type="verse"> Ik gah umher in den HErrn, HErrn, Sin Kraft, ik sprek alleen grot vun Din Gerechtigkeit.</seg>
          <seg id="b.PSA.71.17" type="verse"> GOtt, Du hest mi vun Jugend up lehrt, darum verkündige ik Dine Wunner.</seg>
          <seg id="b.PSA.71.18" type="verse"> Ok verlat mi nich, GOtt, in dat Öller, wenn ik gries warrn doh, bet ik Din Arm verkündige an Kinneskinner un Din Kraft Alle de, de noch kamen schüllt.</seg>
          <seg id="b.PSA.71.19" type="verse"> GOtt Din Gerechtigkeit is hoch, de Du grote Dinge deihst, GOtt, wokeen is Di gliek?</seg>
          <seg id="b.PSA.71.20" type="verse"> Denn Du letst mi veele un grote Angst erfahren un makst mi wedder lebendig un halst mi wedder ut de Deep vun de Eer herup.</seg>
          <seg id="b.PSA.71.21" type="verse"> Du makst mi heel grot un tröst mi wedder.</seg>
          <seg id="b.PSA.71.22" type="verse"> So dank ik Di ok mit Psalterspeel för Din Tru, min GOtt, ik sing Din Lov up de Harp, Du Hillige in Israel!</seg>
          <seg id="b.PSA.71.23" type="verse"> Min Lippen un min Seel, de Du erlöst hest, sünd fröhlich un sprekt grot vun Di.</seg>
          <seg id="b.PSA.71.24" type="verse"> Ok makt min Tung däglich Gedichte vun Din Gerechtigkeit, denn schamen möt sik un to Schann warrn, de min Unglück söken doht.</seg>
        </div>
        <div id="b.PSA.72" type="chapter">
          <seg id="b.PSA.72.1" type="verse"> Vun Salomo.</seg>
          <seg id="b.PSA.72.2" type="verse"> Dat he Di dat Volk richten deiht mit Gerechtigkeit un de Elenden mit Recht!</seg>
          <seg id="b.PSA.72.3" type="verse"> Lat de Bargen den Freden bringen för dat Volk, un de Högden de Gerechtigkeit.</seg>
          <seg id="b.PSA.72.4" type="verse"> He ward dat elende Volk Recht geven un den Armen helpen, un de Lästerers to Schann perren.</seg>
          <seg id="b.PSA.72.5" type="verse"> Man ward Di fürchten, so lang de Sünn un de Maand bestaht, vun Kind to Kinneskinner.</seg>
          <seg id="b.PSA.72.6" type="verse"> He ward heraf fahren, as de Regen up de Wisch, as de Drüppen, de dat Land anfuchten doht.</seg>
          <seg id="b.PSA.72.7" type="verse"> To sine Tieden ward de Gerechte upwassen in groten Freden, bet dat de Maand nich mehr is.</seg>
          <seg id="b.PSA.72.8" type="verse"> He ward herrschen vun een See bet an de anner un vun dat Water an bet an dat End vun de Welt.</seg>
          <seg id="b.PSA.72.9" type="verse"> Vör Em ward sik bögen de in de Wüste sünd un sine Fiende ward Stoff licken.</seg>
          <seg id="b.PSA.72.10" type="verse"> De Könige an de See un up de Inseln ward Geschenke bringen, de Könige ut de Rieke Arabien un Seba ward Gaven toföhrn.</seg>
          <seg id="b.PSA.72.11" type="verse"> Alle Könige ward em anbeden, alle Heiden ward em deenen.</seg>
          <seg id="b.PSA.72.12" type="verse"> Denn He ward den Armen un den Elenden retten, de da schrien deiht, de keen Helper hett.</seg>
          <seg id="b.PSA.72.13" type="verse"> He ward gnädig sin den Lütten un Armen, un de Armen ehr Seelen ward He helpen.</seg>
          <seg id="b.PSA.72.14" type="verse"> He ward ehre Seelen ut de Bedregerie un den Frevel erlösen un ehr Blod ward düer achtet warrn vör Em.</seg>
          <seg id="b.PSA.72.15" type="verse"> He ward leven un man ward Em vun dat Gold ut Riek Arabien geven un man ward ümmer vör Em beden, däglich ward man Em laven.</seg>
          <seg id="b.PSA.72.16" type="verse"> Uppe Eer, baben up de Bargen ward dat Korn dick stahn, sin Frucht ward bevern as de Libanon un ward grönen in de Städ’ as Gras up Eerden.</seg>
          <seg id="b.PSA.72.17" type="verse"> Sin Namen ward ewiglich blieven, so lang de Sünn besteiht, ward sin Namen up de Nakamen kamen, un ward dörch densülvigen segent sin, alle Heiden ward grot vun em spreken.</seg>
          <seg id="b.PSA.72.18" type="verse"> Gelavet si GOtt de HErr, de GOtt Israels, de alleen Wunner deiht.</seg>
          <seg id="b.PSA.72.19" type="verse"> Un gelavet si Sin herrliche Nam ewiglich, un alle Lande möt vull vun Sin Ehr sin! Amen, Amen!</seg>
          <seg id="b.PSA.72.20" type="verse"> En End’ hebbt de Gebede vun David, Isai sin Söhn.</seg>
        </div>
        <div id="b.PSA.73" type="chapter">
          <seg id="b.PSA.73.1" type="verse"> En Psalm vun Asaph.</seg>
          <seg id="b.PSA.73.2" type="verse"> Ik harr awer schier utrutscht mit min Föt, min Tritt harr binah utgleden.</seg>
          <seg id="b.PSA.73.3" type="verse"> Denn dat verdrot mi vun de Grotsprekers, do ik seh’, dat dat de Gottlosen so wol gung.</seg>
          <seg id="b.PSA.73.4" type="verse"> Denn se sünd in keen Dodes Gefahr, veelmehr staht se fast as en Pallast.</seg>
          <seg id="b.PSA.73.5" type="verse"> Se sünd nich in Unglück as anner Lüd un ward nich plagt as anner Minschen.</seg>
          <seg id="b.PSA.73.6" type="verse"> Darum mutt ehr Trotzen en köstlich Ding sin, un ehr Frevel mutt wol dahn heten.</seg>
          <seg id="b.PSA.73.7" type="verse"> Ehr Person makt sik breet as en fett’ Wanst, se doht All’, wat se sik denkt.</seg>
          <seg id="b.PSA.73.8" type="verse"> Se makt Allns tonicht un red’ öwel darvun un red’ un lästert hoch herum.</seg>
          <seg id="b.PSA.73.9" type="verse"> Wat se red’, dat mutt vun’n Himmel raf red’ sin, wat se seggt, dat mutt gellen up Eern.</seg>
          <seg id="b.PSA.73.10" type="verse"> Darum fallt se de Janhagel to, dat löpt se to in Hupen, as Water.</seg>
          <seg id="b.PSA.73.11" type="verse"> Un sprekt: Wat schull GOtt na de fragen? Wat schull de Högste up de achten?</seg>
          <seg id="b.PSA.73.12" type="verse"> Süh’, dat sünd de Gottlosen, de sünd glückselig in de Welt un ward riek.</seg>
          <seg id="b.PSA.73.13" type="verse"> Schall dat denn umsunst sin, dat min Hart unsträflich leven deiht un ik min Hann in Unschuld waschen doh?</seg>
          <seg id="b.PSA.73.14" type="verse"> Un bün plagt däglich un min Straf is alle Morgen dar.</seg>
          <seg id="b.PSA.73.15" type="verse"> Ik harr ok binah so seggt, as se, awer süh, darmit harr ik verdammt all Din Kinner, de je west sünd.</seg>
          <seg id="b.PSA.73.16" type="verse"> Ik dach awer daröwer na, dat ik dat begriepen much, awer dat weer mi to swar.</seg>
          <seg id="b.PSA.73.17" type="verse"> Bet dat ik in GOtt Sin Hilligdom gung un up ehr End’ marken dä.</seg>
          <seg id="b.PSA.73.18" type="verse"> Awer Du settst se up dat Glittschrige un störtst se to Grund.</seg>
          <seg id="b.PSA.73.19" type="verse"> Wo ward se so mit eens tonicht! Se gaht unner un nehmt en End’ mit Schrecken.</seg>
          <seg id="b.PSA.73.20" type="verse"> As en Drom, wenn Een upwaken deiht, so makst Du, HErr, ehr Bild in de Stadt verächtlich.</seg>
          <seg id="b.PSA.73.21" type="verse"> Awer dat deiht mi weh in Harten un stickt mi in min Neeren,</seg>
          <seg id="b.PSA.73.22" type="verse"> Dat ik mutt en Narr sin un nicks weeten un mutt as en Deerd sin vör Di.</seg>
          <seg id="b.PSA.73.23" type="verse"> Dennoch bliev ik ümmer bi Di, denn Du hollst mi bi min rechte Hand,</seg>
          <seg id="b.PSA.73.24" type="verse"> Du leitst mi na Din Rath, un nimmst mi toletzt mit Ehren an.</seg>
          <seg id="b.PSA.73.25" type="verse"> Wenn ik Di man hef, so frag ik nicks na Himmel un Eer.</seg>
          <seg id="b.PSA.73.26" type="verse"> Wenn mi ok Liev un Seel verschmachten deiht, so büst Du doch, GOtt, alltid min Hart sin Trost un min Deel.</seg>
          <seg id="b.PSA.73.27" type="verse"> Denn süh, de vun Di wieken doht, ward umkamen, Du bringst um Alle, de gegen Di horen doht.</seg>
          <seg id="b.PSA.73.28" type="verse"> Awer dat is min Freud, dat ik mi to GOtt holen doh, un min Toversicht sett up den HErrn, HErrn, dat ik verkündige all Sin Dohn.</seg>
        </div>
        <div id="b.PSA.74" type="chapter">
          <seg id="b.PSA.74.1" type="verse"> En Unnerwiesung vun Asaph.</seg>
          <seg id="b.PSA.74.2" type="verse"> Denk an Din Gemeen, de Du vun Öllers her erworben un Di to’n Arvdeel erlöst hest, an den Barg Zion, up den Du wahnen deihst.</seg>
          <seg id="b.PSA.74.3" type="verse"> Perr up se mit de Föt un stöt se ganz to Grund’. De Fiend hett Allns verdorben in dat Hilligdom.</seg>
          <seg id="b.PSA.74.4" type="verse"> Din Weddersakers brüllt in Din Hüser un sett ehr Götzen darin.</seg>
          <seg id="b.PSA.74.5" type="verse"> Man süht de Äx baben her blinken, as man in en Wald hauen deiht;</seg>
          <seg id="b.PSA.74.6" type="verse"> Un haut entwei alle sine Tafelwerke mit Biel un Hacken.</seg>
          <seg id="b.PSA.74.7" type="verse"> Se verbrennt Din Hilligdom, se enthilligt de Wahnung vun Din Namen bet up den Grund.</seg>
          <seg id="b.PSA.74.8" type="verse"> Se sprekt in ehr Harten: Lat uns se plünnern! Se verbrennt all’ GOtt’s Hüser int Land.</seg>
          <seg id="b.PSA.74.9" type="verse"> Unse Teken seht wi nich un keen Prophet predigt mehr, un keen Lehrer lehrt uns mehr.</seg>
          <seg id="b.PSA.74.10" type="verse"> Ach, GOtt, wa lang schall de Weddersaker smähen un de Fiend Din Namen so ganz verlästern?</seg>
          <seg id="b.PSA.74.11" type="verse"> Warum treckst Du Din rechte Hand torügg? nimm desülvige vun Din Schot un verdarv se.</seg>
          <seg id="b.PSA.74.12" type="verse"> Awer GOtt is min König vun Öllers her, de all’ Help deiht, de uppe Eer geschüht.</seg>
          <seg id="b.PSA.74.13" type="verse"> Du deelst de See dörch Din Kraft un brickst de Draken ehr Köpp entwei int Water.</seg>
          <seg id="b.PSA.74.14" type="verse"> Du sleist de Wallfisch ehre Köpp entwei un gifst se ton Eten an dat Volk in de Wüstenie.</seg>
          <seg id="b.PSA.74.15" type="verse"> Du letst herut quellen Born un Beek, Du letst verdrögen starke Ströme.</seg>
          <seg id="b.PSA.74.16" type="verse"> Dag un Nacht is Din; Du makst, dat beide, Sünn’ un Stern’, ehr gewissen Lop hebbt.</seg>
          <seg id="b.PSA.74.17" type="verse"> Du setst jeden Land sin Grenz, Summer un Winter makst Du.</seg>
          <seg id="b.PSA.74.18" type="verse"> So denk doch daran, dat de Fiend den HErrn smähen deiht, un en döhricht Volk Din Namen lästert.</seg>
          <seg id="b.PSA.74.19" type="verse"> Du wullst doch den Pöbel nich geven de Seel vun Din Turtelduven un de Hupen vun Din elenden Deerte nich so ganz vergeten.</seg>
          <seg id="b.PSA.74.20" type="verse"> Denk an den Bund, denn dat Land is allerwärts jämmerlich verheert un de Hüser sünd terreten.</seg>
          <seg id="b.PSA.74.21" type="verse"> Lat den Geringen nich mit Schann darvun gahn, denn de Armen un Elenden sprekt grot vun Din Namen.</seg>
          <seg id="b.PSA.74.22" type="verse"> Mak Di up, GOtt, un föhr Din Sak ut; denk an de Smach, de Di däglich vun de Dohren wedderfahrt.</seg>
          <seg id="b.PSA.74.23" type="verse"> Vergeet nich Din Fiende ehr Geschrigg; Din Weddersakers ehr Rasen ward je länger je gröter.</seg>
        </div>
        <div id="b.PSA.75" type="chapter">
          <seg id="b.PSA.75.1" type="verse"> En Psalm un Leed vun Asaph, na de Melodie »verdarv nich«, vörtosingen.</seg>
          <seg id="b.PSA.75.2" type="verse"> Wi dankt Di, GOtt, wi dankt Di un verkündigt Din Wunner, dat Din Namen so neeg is.</seg>
          <seg id="b.PSA.75.3" type="verse"> Denn to sin Tid, so warr Ik recht richten.</seg>
          <seg id="b.PSA.75.4" type="verse"> Dat Land bewert un Alle, de darin wahnen doht, awer Ik hol sin Niepers fast. Sela.</seg>
          <seg id="b.PSA.75.5" type="verse"> Ik sprok to de Grotsprekers, sprekt nich vun mi so grot, un to de Gottlosen: Pucht nich up Gewalt.</seg>
          <seg id="b.PSA.75.6" type="verse"> Pucht nich so hoch up ju Gewalt, sprekt nich so halsstarrig,</seg>
          <seg id="b.PSA.75.7" type="verse"> Dat hett keen Noth, weder vun Upgang, noch vun Dalgang, noch vun dat Gebirg in de Wüstenie.</seg>
          <seg id="b.PSA.75.8" type="verse"> Denn GOtt is Richter, de Düssen lütt makt un den Annern uprichten deiht.</seg>
          <seg id="b.PSA.75.9" type="verse"> Denn de HErr hett en Beker in de Hand un mit starken Wien vull inschenkt un schenkt ut densülvigen; awer de Gottlosen möt alle drinken un de Barm utsupen.</seg>
          <seg id="b.PSA.75.10" type="verse"> Ik awer will verkündigen ewiglich un lovsingen den GOtt Jacobs.</seg>
          <seg id="b.PSA.75.11" type="verse"> Un will all de Gottlosen ehr Gewalt terbreken, dat de Gerechten ehr Gewalt erhögt ward.</seg>
        </div>
        <div id="b.PSA.76" type="chapter">
          <seg id="b.PSA.76.1" type="verse"> En Psalmleed vun Asaph, up Saitenspeel vörtosingen.</seg>
          <seg id="b.PSA.76.2" type="verse"> GOtt is in Juda bekannt, in Israel is Sin Namen herrlich!</seg>
          <seg id="b.PSA.76.3" type="verse"> To Salem is Sin Telt un Sin Wahnung to Zion.</seg>
          <seg id="b.PSA.76.4" type="verse"> Darsülvst brekt He de Pielen vun den Bagen, Schild, Schwerdt un Striet entwei. Sela.</seg>
          <seg id="b.PSA.76.5" type="verse"> Du büst herrlicher un mächtiger as de Bargen vull Rovgud.</seg>
          <seg id="b.PSA.76.6" type="verse"> De Stolten möt berovt warrn un inslapen un alle Krieger möt de Hann sinken laten.</seg>
          <seg id="b.PSA.76.7" type="verse"> Vun Din Schelln, GOtt Jacobs, sinkt in Slap beides, Peer un Wagen.</seg>
          <seg id="b.PSA.76.8" type="verse"> Du büst schrecklich. Wokeen kann vör Di stahn, wenn Du vertörnt büst?</seg>
          <seg id="b.PSA.76.9" type="verse"> Wenn Du dat Ordeel hörn letst vun Himmel, so verfehrt sik dat Eerdriek un ward still.</seg>
          <seg id="b.PSA.76.10" type="verse"> Wenn GOtt Sik upmaken deiht to richten, dat He helpen schall alle Elenden uppe Eerden. Sela.</seg>
          <seg id="b.PSA.76.11" type="verse"> Wenn Minschen gegen Di wüten doht, so leggst Du Ehr in, un wenn se noch mehr wütet, so büst Du ok noch rüst.</seg>
          <seg id="b.PSA.76.12" type="verse"> Doht Gelövnisse un betahlt se den HErrn, ju GOtt, Alle, de ji um Em her sünd, bringt Geschenke den schrecklichen GOtt,</seg>
          <seg id="b.PSA.76.13" type="verse"> De de Fürsten den Moth nehmen deiht un schrecklich is mank de Könige uppe Eer.</seg>
        </div>
        <div id="b.PSA.77" type="chapter">
          <seg id="b.PSA.77.1" type="verse"> En Psalm vun Asaph vör Jeduthun, vörtosingen.</seg>
          <seg id="b.PSA.77.2" type="verse"> Ik schrie mit min Stimm to GOtt, to GOtt schrie ik un He erhört mi.</seg>
          <seg id="b.PSA.77.3" type="verse"> In de Tied vun min Noth sök ik den HErrn, min Hand is des Nachts utreckt un lett nich na, denn min Seel will sik nich trösten laten.</seg>
          <seg id="b.PSA.77.4" type="verse"> Wenn ik bedrövt bün, so denk ik an GOtt, wenn min Hart in Angst is, to red ik. Sela.</seg>
          <seg id="b.PSA.77.5" type="verse"> Min Ogen hollst Du, dat se waken doht, ik bün so ohnmächtig, dat ik nich snacken kann.</seg>
          <seg id="b.PSA.77.6" type="verse"> Ik denk an de ole Tied, an de vörigen Jahrn.</seg>
          <seg id="b.PSA.77.7" type="verse"> Ik denk Nachts an min Harfenspeel un red mit min Hart, min Geist gruvelt.</seg>
          <seg id="b.PSA.77.8" type="verse"> Ward denn de HErr ewiglich verstöten un keen Gnad mehr bewiesen?</seg>
          <seg id="b.PSA.77.9" type="verse"> Is dat denn ganz un gar ut mit Sin Gnad? Un hett de Tosag en End’?</seg>
          <seg id="b.PSA.77.10" type="verse"> Hett denn GOtt vergeten, gnädig to sin un Sin Barmhartigkeit vör Torn toslaten? Sela.</seg>
          <seg id="b.PSA.77.11" type="verse"> Awer doch sprok ik: Ik mutt dat lieden, den Högsten Sin rechte Hand kann Allns ännern.</seg>
          <seg id="b.PSA.77.12" type="verse"> Darum denk ik an den HErrn Sin Dahten, ja, ik denk an de vörigen Wunner.</seg>
          <seg id="b.PSA.77.13" type="verse"> Un red vun all Din Werke un sprek vun all Din Dohn.</seg>
          <seg id="b.PSA.77.14" type="verse"> GOtt, Din Weg is hillig. Wo is so en mächtigen GOtt, as Du, GOtt, büst?</seg>
          <seg id="b.PSA.77.15" type="verse"> Du büst de GOtt, de Wunner deiht. Du hest Din Macht bewiest mank de Völker.</seg>
          <seg id="b.PSA.77.16" type="verse"> Du hest Din Volk erlöst gewaltiglich, Jakob un Joseph sin Kinner. Sela.</seg>
          <seg id="b.PSA.77.17" type="verse"> De Waters segen Di, GOtt, de Waters segen Di un warn bang un de Deepen bewerten.</seg>
          <seg id="b.PSA.77.18" type="verse"> De dicken Wolken goten Water, de Wolken dunnerten, un de Strahlen fohrn daher.</seg>
          <seg id="b.PSA.77.19" type="verse"> Dat dunnerte in den Himmel, Din Blitze lüchten up den Eerdboden, dat Eerdriek rögte sik un bewerte darvun.</seg>
          <seg id="b.PSA.77.20" type="verse"> Din Weg weer in de See un Din Stieg in grote Waters un man spörte doch Din Fot nich.</seg>
          <seg id="b.PSA.77.21" type="verse"> Du föhrtest Din Volk as en Heerde Schap, dörch Moses un Aaron.</seg>
        </div>
        <div id="b.PSA.78" type="chapter">
          <seg id="b.PSA.78.1" type="verse"> En Unnerwiesung vun Asaph.</seg>
          <seg id="b.PSA.78.2" type="verse"> Ik will min Mund to Sprüche updohn un geheemnißvulle dunkle Reden ut ole Tied verkündigen.</seg>
          <seg id="b.PSA.78.3" type="verse"> De wi hört hebbt un weten doht, un unse Vaders uns vertellt hebbt.</seg>
          <seg id="b.PSA.78.4" type="verse"> Dat wi dat nich verbargen schüllt vör ehr Kinner, de herna kamen doht, un verkündigen den HErrn Sin Ruhm, un Sin Macht un Sin Wunners, de He dahn hett.</seg>
          <seg id="b.PSA.78.5" type="verse"> He rich en Tügnis up in Jacob un gev en Gesetz in Israel, dat He unse Vaders befohl, ehr Kinner to lehren;</seg>
          <seg id="b.PSA.78.6" type="verse"> Up dat de Nakamen lernten un de Kinner, de noch schüllt geboren warrn, wenn se upkeemen, dat se ok ehr Kinner dat verkündigen dän;</seg>
          <seg id="b.PSA.78.7" type="verse"> Dat se up GOtt ehr Hoffnung setten dän un nich vergeten schüllt GOtt Sin Dahten un Sin Gebode holn,</seg>
          <seg id="b.PSA.78.8" type="verse"> Un nich worrn as ehr Vaders, en aftrünnige un ungehorsame Art, weke ehr Hart nich fast weer un ehr Geist nich tru an GOtt heel.</seg>
          <seg id="b.PSA.78.9" type="verse"> As de Kinner vun Ephraim, de geharnischt den Bagen föhren dän, to de Tied vun den Striet affullen.</seg>
          <seg id="b.PSA.78.10" type="verse"> Se heeln den Bund mit GOtt nich un wulln nich in Sin Gesetz wandeln.</seg>
          <seg id="b.PSA.78.11" type="verse"> Un vergeten Sine Dahten un Sine Wunner, de He se dahn harr.</seg>
          <seg id="b.PSA.78.12" type="verse"> För ehr Vaders dä He Wunner in Egyptenland, in dat Feld Zoan.</seg>
          <seg id="b.PSA.78.13" type="verse"> He deel de See un leet se dar dörch gahn un sett dat Water as en Muer.</seg>
          <seg id="b.PSA.78.14" type="verse"> He leid’ se des Dags mit en Wolk un des Nachts mit en hell Füer.</seg>
          <seg id="b.PSA.78.15" type="verse"> He spalt de Felsen in de Wüste apen un gev se Water de Masse to drinken.</seg>
          <seg id="b.PSA.78.16" type="verse"> Un leet Beeke ut den Felsen fleeten, dat se dal fleeten dän as Waterströme.</seg>
          <seg id="b.PSA.78.17" type="verse"> Noch wieder sündigten se gegen Em, un vertörnten den Högsten in de Wüste,</seg>
          <seg id="b.PSA.78.18" type="verse"> Un versöchen GOtt in ehren Harten, dat se Spies förrern dän för ehre Seelen,</seg>
          <seg id="b.PSA.78.19" type="verse"> Un gegen GOtt reden un sproken: Ja, GOtt schull doch wol en Disch torecht maken künn’ in de Wüste.</seg>
          <seg id="b.PSA.78.20" type="verse"> Süh’, He hett wol den Felsen entwei slagen, dat de Waterstroms un Beeke sik darut ergoten, awer woans kann He Brod geven un Sin Volk Fleesch verschaffen?</seg>
          <seg id="b.PSA.78.21" type="verse"> As nu de HErr dat hören dä, war He falsch, un Füer gung an in Jacob un he war bös öwer Israel,</seg>
          <seg id="b.PSA.78.22" type="verse"> Dat se nich glöven dän an GOtt un up Sin Help nich höpten.</seg>
          <seg id="b.PSA.78.23" type="verse"> Un He gebo’ de Wolken darbaben un dä up de Döhr vun den Himmel,</seg>
          <seg id="b.PSA.78.24" type="verse"> Un leet dat Manna up se dal regen, to eten un gev se Himmelsbrod.</seg>
          <seg id="b.PSA.78.25" type="verse"> Se eten Engelbrod, He schick se Spies de Masse.</seg>
          <seg id="b.PSA.78.26" type="verse"> He leet weihen den Ostwind unner den Himmel un bewegt war dörch Sin Kraft de Südwind.</seg>
          <seg id="b.PSA.78.27" type="verse"> Un leet Fleesch up se regen as Stoff, un Vagel as Sand an de See.</seg>
          <seg id="b.PSA.78.28" type="verse"> Un leet se fallen merrn in ehr Lager allerwärts, wo se wahnen dän.</seg>
          <seg id="b.PSA.78.29" type="verse"> Dar eten se un warn allto satt. He leet se ehr Lust büßen.</seg>
          <seg id="b.PSA.78.30" type="verse"> As se nu ehr Lust büßt harrn un noch darvun eten dän,</seg>
          <seg id="b.PSA.78.31" type="verse"> Dar keem GOtt Sin Torn öwer se un broch de Vörnehmsten mank ehr um un slog dal de Jünglinge vun Israel.</seg>
          <seg id="b.PSA.78.32" type="verse"> Awer bi all dat sündigten se noch mehr un glövten nich an Sine Wunner.</seg>
          <seg id="b.PSA.78.33" type="verse"> Darum leet He se starven, dat se nicks kriegen dän un mussen ehr Levdag plagt sin.</seg>
          <seg id="b.PSA.78.34" type="verse"> Wenn He se würgen dä, söchten se Em un kehrten sik tiedig to GOtt.</seg>
          <seg id="b.PSA.78.35" type="verse"> Un dachen, dat GOtt ehr Hart is un GOtt, de Högste, ehr Erlöser wesen deiht.</seg>
          <seg id="b.PSA.78.36" type="verse"> Un hüchelten Em mit ehren Mund un logen Em mit ehr Tung wat vör.</seg>
          <seg id="b.PSA.78.37" type="verse"> Awer ehr Hart weer nich fast an Em un hollen nich tru an Sin Bund.</seg>
          <seg id="b.PSA.78.38" type="verse"> He awer weer barmhartig un vergev de Missedaht un vertilgte se nich un wende ok Sin Torn af un let nich Sin ganzen Grimm över se gahn.</seg>
          <seg id="b.PSA.78.39" type="verse"> Denn He bedach, dat se Fleesch sünd, en Wind, de darhen fahren deiht un nich wedder kummt.</seg>
          <seg id="b.PSA.78.40" type="verse"> Se vertörnten Em gar oft in de Wüste un makten Em unwillig in de öden Gegenden.</seg>
          <seg id="b.PSA.78.41" type="verse"> Se versöchten GOtt ümmer wedder un meisterten den Hilligen in Israel.</seg>
          <seg id="b.PSA.78.42" type="verse"> Se dachten nich an Sin Hand den Dag, as He se vun de Fiend erlösen dä.</seg>
          <seg id="b.PSA.78.43" type="verse"> As He denn Sin Teken in Egypten dahn harr un Sin Wunner in dat Land Zoan;</seg>
          <seg id="b.PSA.78.44" type="verse"> As He ehr Water in Blod wandeln dä, dat se ut ehr Beken nich drinken kunnen.</seg>
          <seg id="b.PSA.78.45" type="verse"> As He bös Gewürm mank ehr schicken dä, de se freten un Poggen, de se to Grund richten dähn.</seg>
          <seg id="b.PSA.78.46" type="verse"> Un gev ehr Frücht an de Rupen un ehr Saat an de Heuschrecken.</seg>
          <seg id="b.PSA.78.47" type="verse"> As He ehr Wienstöck mit Hagel slog un ehr Mulbeerböm mit Frost;</seg>
          <seg id="b.PSA.78.48" type="verse"> As He ehr Veeh slog mit Hagel un ehr Heerden mit Blitzen;</seg>
          <seg id="b.PSA.78.49" type="verse"> As He böse Engel mank se schick in Sin grimmigen Torn un leet se toven un wüthen un Leed dohn.</seg>
          <seg id="b.PSA.78.50" type="verse"> As He Sin Torn leet fortgahn un ehre Seelen vör den Dod nich schon’ un leet ehr Veeh an de Pest starven;</seg>
          <seg id="b.PSA.78.51" type="verse"> As He alle Erstgeburt in Egypten slog, de eersten Arven in Ham sin Hütten.</seg>
          <seg id="b.PSA.78.52" type="verse"> Un leet Sin Volk uttrecken as Schap un föhr se as en Heerde in de Wüste.</seg>
          <seg id="b.PSA.78.53" type="verse"> Un He leid se seker, dat se nich bang to sin brukten, awer ehr Fiend bedeck de See.</seg>
          <seg id="b.PSA.78.54" type="verse"> Un broch se in Sin hillig Grenz, to düssen Barg, den Sin rechte Hand erworben hett.</seg>
          <seg id="b.PSA.78.55" type="verse"> Un verdreev vör se her de Völker un leet ehr dat Arfdeel utdeelen un leet in de Annern ehr Hütten dat Volk Israel wahnen.</seg>
          <seg id="b.PSA.78.56" type="verse"> Awer se versöchten un vertörnten GOtt, den Högsten, un heeln Sin Tügnisse nich;</seg>
          <seg id="b.PSA.78.57" type="verse"> Un fulln torügg un verachten Allns, as ehr Vaders un wenden sik torügg, gliek as en losen Bagen,</seg>
          <seg id="b.PSA.78.58" type="verse"> Un vertörnten Em mit ehr Hochmoth un reizten Em mit ehr Afgötter.</seg>
          <seg id="b.PSA.78.59" type="verse"> Un as GOtt dat hör, war He vertörnt un smeet Israel weg;</seg>
          <seg id="b.PSA.78.60" type="verse"> Dat He Sin Wahnung to Silo fahren leet, de Hütt, wo He mank de Minschen wahnen dä;</seg>
          <seg id="b.PSA.78.61" type="verse"> Un gev ehr Macht in dat Gefängniß un ehr Herrlichkeit in de Hand vun ehr Fiend;</seg>
          <seg id="b.PSA.78.62" type="verse"> Un öwergev Sin Volk in dat Schwerdt, un war vertörnt öwer Sin Arfdeel.</seg>
          <seg id="b.PSA.78.63" type="verse"> Ehre jungen Lüd freet dat Füer un ehr Jungfern mussen ahn Friers blieven.</seg>
          <seg id="b.PSA.78.64" type="verse"> Ehre Preesters fullen dörch dat Schwerdt un weern keen Wittfruens, de da weenen schulln.</seg>
          <seg id="b.PSA.78.65" type="verse"> Un de HErr wak up, as Een, de slapen hett; as en Starken juchen deiht, de vun den Wien kummt.</seg>
          <seg id="b.PSA.78.66" type="verse"> Un slog Sin Fiend vun achtern un hung em ewig Schann an.</seg>
          <seg id="b.PSA.78.67" type="verse"> Un smeet Josephs Hütt weg un wähl nich den Stamm Ephraim,</seg>
          <seg id="b.PSA.78.68" type="verse"> Sonnern wähl den Stamm Juda, den Barg Zion, weken He leef harr.</seg>
          <seg id="b.PSA.78.69" type="verse"> Un bu Sin Hilligdom hoch, as en Land, dat ewig fast stahn schall.</seg>
          <seg id="b.PSA.78.70" type="verse"> Un wähl Sin Knecht David un nehm em vun de Schapstallen;</seg>
          <seg id="b.PSA.78.71" type="verse"> Vun de sögenden Schap hal He em, dat He Sin Volk Jacob weiden schull un Sin Arfdeel Israel.</seg>
          <seg id="b.PSA.78.72" type="verse"> Un He weid se ok mit alle Tru un regeer se mit all Fliet.</seg>
        </div>
        <div id="b.PSA.79" type="chapter">
          <seg id="b.PSA.79.1" type="verse"> En Psalm vun Asaph.</seg>
          <seg id="b.PSA.79.2" type="verse"> Se hebbt Din Knecht ehr Lieknams de Vageln unner den Himmel to freten geven un dat Fleesch vun Din Hilligen vun de Thiern int Land.</seg>
          <seg id="b.PSA.79.3" type="verse"> Se hebbt ehr Blod vergaten um Jerusalem rum as Water; un dar weer Nüms, de begraven dä.</seg>
          <seg id="b.PSA.79.4" type="verse"> Wi sünd uns Nawers en Smach warn, en Spott un Hohn för de, de um uns her sünd.</seg>
          <seg id="b.PSA.79.5" type="verse"> HErr, wa lang wullt Du so sehr törnen un Din Iver as Füer brennen laten?</seg>
          <seg id="b.PSA.79.6" type="verse"> Schütt Din Grimmigkeit up de Heiden, de Di nich kennt un up de Königrieke, de Din Namen nich anropen doht.</seg>
          <seg id="b.PSA.79.7" type="verse"> Denn se hebbt Jacob upfreten un sin Hüser umstött.</seg>
          <seg id="b.PSA.79.8" type="verse"> Denk nich an unse vörige Missedaht, erbarm Di bald öwer uns, denn wi sünd sehr dünn warn.</seg>
          <seg id="b.PSA.79.9" type="verse"> Help Du uns, GOtt, unse Helper, um Din Namen Sin Ehr willen, rett uns un vergif uns uns Sünd, um Din Namen willen!</seg>
          <seg id="b.PSA.79.10" type="verse"> Warum letst Du de Heiden seggen: Wo is nu ehr GOtt? Lat mank de Heiden vör uns Ogen kund warrn de Rache vun Din Knechten ehr Blod, dat vergaten is.</seg>
          <seg id="b.PSA.79.11" type="verse"> Lat vör Di kamen de Gefangenen ehr Süfzen; hol na Din groten Arm den Dod sin Kinner ant Leben.</seg>
          <seg id="b.PSA.79.12" type="verse"> Un vergell uns Nawers söbenfältig in ehr Schot ehr Schimp, womit se Di, HErr, schänd hebbt.</seg>
          <seg id="b.PSA.79.13" type="verse"> Wi awer, Din Volk un Schap vun Din Weid dankt Di ewiglich un verkündigt Din Ruhm vun Geslecht to Geslecht.</seg>
        </div>
        <div id="b.PSA.80" type="chapter">
          <seg id="b.PSA.80.1" type="verse"> En Psalm vun Asaph, vun de Rosen, vörtosingen.</seg>
          <seg id="b.PSA.80.2" type="verse"> Du, Harr vun Israel hör, de Du Joseph höden deihst as de Schap; apenbar Di, de Du sitten deihst öwer Cherubim.</seg>
          <seg id="b.PSA.80.3" type="verse"> Richt Din Gewalt up, de Du vör Ephraim, Benjamin un Manasse büst un kumm uns to Help.</seg>
          <seg id="b.PSA.80.4" type="verse"> GOtt, tröst uns un lat lüchten Din Angesicht, so ward wi wedder gesund.</seg>
          <seg id="b.PSA.80.5" type="verse"> HErr, GOtt Zebaoth, wa lang wullt Du törnen öwer dat Gebet vun Din Volk?</seg>
          <seg id="b.PSA.80.6" type="verse"> Du spiest se mit Thranenbrod un gifst se ut en grote Maat Thranen to drinken.</seg>
          <seg id="b.PSA.80.7" type="verse"> Du setst uns uns’ Nawers ton Striet un uns’ Fiende spott’ öwer uns.</seg>
          <seg id="b.PSA.80.8" type="verse"> GOtt Zebaoth, tröst uns un lat lüchten Din Angesicht, so ward wi wedder gesund.</seg>
          <seg id="b.PSA.80.9" type="verse"> Du hest en Wienstock ut Egypten halt un hest verdreven de Heiden un densülvigen plant.</seg>
          <seg id="b.PSA.80.10" type="verse"> Du hest vör em de Bahn makt un hest em laten inwotteln, dat he dat Land upfüllt hett.</seg>
          <seg id="b.PSA.80.11" type="verse"> Bargen sünd mit sin Schatten todeckt, un mit sin Ranken GOtt Sin Cedern.</seg>
          <seg id="b.PSA.80.12" type="verse"> Du hest sin Waßdom utbred bet an de See un sin Telgen bet an den Strom.</seg>
          <seg id="b.PSA.80.13" type="verse"> Warum hest Du sin Tun entwei braken, dat em territt Allns, wat vör Di geiht?</seg>
          <seg id="b.PSA.80.14" type="verse"> De willen Swien hebbt em tonicht wöhlt un de willen Thiern hebbt em affreten.</seg>
          <seg id="b.PSA.80.15" type="verse"> GOtt Zebaoth, wend’ Di doch um, kiek vun den Himmel un seh an un besök düssen Wienstock.</seg>
          <seg id="b.PSA.80.16" type="verse"> Un hol em in Bu, den Din rechte Hand plant hett un den Du Di fast utwählt hest.</seg>
          <seg id="b.PSA.80.17" type="verse"> Süh darin un schell, dat dat Brennen un Rieten en End’ nehm.</seg>
          <seg id="b.PSA.80.18" type="verse"> Lat Din Hand dat Volk vun Din rechte Hand beschützen un de Lüd, de Du Di fast utwählt hest;</seg>
          <seg id="b.PSA.80.19" type="verse"> So wüllt wi nich vun Di wieken. Lat uns leven, so wüllt wi Din Namen anropen.</seg>
          <seg id="b.PSA.80.20" type="verse"> HErr, GOtt Zebaoth, tröst uns, lat Din Angesicht lüchten, so ward wi wedder gesund.</seg>
        </div>
        <div id="b.PSA.81" type="chapter">
          <seg id="b.PSA.81.1" type="verse"> Up dat Musikinstrument Gittith vörtosingen vun Asaph.</seg>
          <seg id="b.PSA.81.2" type="verse"> Singt fröhlich GOtt, de unse Kraft is, jucht vör den GOtt Jacobs.</seg>
          <seg id="b.PSA.81.3" type="verse"> Nehmt de Psalmen un gevt her de Pauken, leefliche Harfen mit Psalters.</seg>
          <seg id="b.PSA.81.4" type="verse"> Blast bi den Niemaand de Basun up unse Loovhüttenfest.</seg>
          <seg id="b.PSA.81.5" type="verse"> Denn dat is de Wies in Israel un en Recht vun den GOtt Jacobs.</seg>
          <seg id="b.PSA.81.6" type="verse"> Dat hett He ton Tügnis sett unner Joseph, as se ut Egypten trecken dän un fremde Spraken hört harrn.</seg>
          <seg id="b.PSA.81.7" type="verse"> As Ik ehr Schuller vun de Last licht makt harr un ehr Hann de Pött los warn.</seg>
          <seg id="b.PSA.81.8" type="verse"> As du Mi in de Noth anropen däst, hölp Ik di rut un erhör di, as di dat Wedder öwerfallen dä, un versöch di an dat Haderwater. Sela.</seg>
          <seg id="b.PSA.81.9" type="verse"> Hör, Min Volk, Ik will mank di tügen; Israel, du schast Mi hören.</seg>
          <seg id="b.PSA.81.10" type="verse"> Dat mank Di keen anner GOtt si un du keen fremden GOtt anbeden deihst!</seg>
          <seg id="b.PSA.81.11" type="verse"> Ik bün de HErr, din GOtt, de di ut Egyptenland föhrt hett. Mak din Mund wiet up, lat Mi em vull maken.</seg>
          <seg id="b.PSA.81.12" type="verse"> Awer Min Volk gehorcht nich Min Stimm, un Israel will Mi nich.</seg>
          <seg id="b.PSA.81.13" type="verse"> So hef Ik se laten in ehr Hartens Dunkel, dat se wandelt na ehr Rath.</seg>
          <seg id="b.PSA.81.14" type="verse"> Wull Min Volk Mi gehorsam sin un Israel up Min Weg gahn;</seg>
          <seg id="b.PSA.81.15" type="verse"> So wull Ik ehr Fiende bald dämpen un Min Hand gegen ehr Weddersakers wenden,</seg>
          <seg id="b.PSA.81.16" type="verse"> Un de den HErrn hassen doht, möt an Em fehlen, ehr Tied awer ward ewiglich duern.</seg>
          <seg id="b.PSA.81.17" type="verse"> Un Ik warr se mit den Weeten spiesen un mit Honnig ut den Felsen satt maken.</seg>
        </div>
        <div id="b.PSA.82" type="chapter">
          <seg id="b.PSA.82.1" type="verse"> En Psalm vun Asaph.</seg>
          <seg id="b.PSA.82.2" type="verse"> Wa lang wüllt ji unrecht richten un de Gottlosen ehr Person vörtrecken? Sela.</seg>
          <seg id="b.PSA.82.3" type="verse"> Schafft Recht den Armen un den Waisen un helpt den Elenden un Bedörftigen to dat Recht.</seg>
          <seg id="b.PSA.82.4" type="verse"> Rett den Geringen un Armen un erlöst em ut de Gottlosen ehr Gewalt.</seg>
          <seg id="b.PSA.82.5" type="verse"> Awer se lat sik nich seggen un acht dat nich, se gaht ümmer hen int Düstern; darum möt alle Grundvesten ünner dat Land fallen.</seg>
          <seg id="b.PSA.82.6" type="verse"> Ik hef wol seggt: Ji sünd Götter un alltosamen den Högsten Sin Kinner.</seg>
          <seg id="b.PSA.82.7" type="verse"> Awer ji ward starven as Minschen un as en Tyrann to Grund gahn.</seg>
          <seg id="b.PSA.82.8" type="verse"> GOtt, mak Di up un richt dat Land, denn Du büst Arfherr öwer alle Heiden.</seg>
        </div>
        <div id="b.PSA.83" type="chapter">
          <seg id="b.PSA.83.1" type="verse"> En Psalmleed vun Asaph.</seg>
          <seg id="b.PSA.83.2" type="verse"> GOtt swieg doch nich so still, GOtt hall doch nich so hinnen!</seg>
          <seg id="b.PSA.83.3" type="verse"> Denn süh, Din Fiende larmt, un de Di hassen doht, holt den Kopp hoch.</seg>
          <seg id="b.PSA.83.4" type="verse"> Se makt listige Ansläg gegen Din Volk un holt Rat wedder de, de vun Di beschützt ward.</seg>
          <seg id="b.PSA.83.5" type="verse"> Man her darmit, sprekt se, lat uns se utrodden, dat se keen Volk sünd un dat Nüms mehr an den Namen Israel denken deiht!</seg>
          <seg id="b.PSA.83.6" type="verse"> Denn se hebbt sik mit enanner verenigt un en Bund gegen Di makt.</seg>
          <seg id="b.PSA.83.7" type="verse"> De Hütten vun de Edomiter un Israeliten, vun de Moabiter un Hagariter,</seg>
          <seg id="b.PSA.83.8" type="verse"> Vun de Gebaliter, Ammoniter un Amalekiter, vun de Philister samt de in Tyrus;</seg>
          <seg id="b.PSA.83.9" type="verse"> Assur hett sik ok an se anslaten, un se helpt Lot sin Kinner. Sela.</seg>
          <seg id="b.PSA.83.10" type="verse"> Doh se as de Midianiter, as Sisera, as Jabin an de Bek Kison,</seg>
          <seg id="b.PSA.83.11" type="verse"> De vertilgt warn bi Endor, un to Dreck up de Eer.</seg>
          <seg id="b.PSA.83.12" type="verse"> Mak ehr Fürsten as Oreb un Seeb, all ehr Öbbersten as Sebah un Zalmunna,</seg>
          <seg id="b.PSA.83.13" type="verse"> De dar seggt: Wi wüllt GOtt Sin Hüser erobern.</seg>
          <seg id="b.PSA.83.14" type="verse"> GOtt, mak se as en Krüsel, as Stoppeln vör den Wind.</seg>
          <seg id="b.PSA.83.15" type="verse"> As en Füer den Wold verbrennt, un as en Flamm de Bargen ansteken deiht:</seg>
          <seg id="b.PSA.83.16" type="verse"> So verfolg se mit Din Wedder un mak se bang mit Din Unwedder!</seg>
          <seg id="b.PSA.83.17" type="verse"> Mak ehr Gesichter vull vun Schann, dat se na Din Namen fragen möt!</seg>
          <seg id="b.PSA.83.18" type="verse"> Lat se sik schämen un ümmer mehr bang warrn, lat se to Schann warrn un umkamen.</seg>
          <seg id="b.PSA.83.19" type="verse"> So ward se erkennen, dat Du mit Din Namen alleen HErr, un de Welt ehr Högster heten deihst.</seg>
        </div>
        <div id="b.PSA.84" type="chapter">
          <seg id="b.PSA.84.1" type="verse"> En Psalm vun de Kinner Korahs, up dat Musikinstrument Gittith vörtosingen.</seg>
          <seg id="b.PSA.84.2" type="verse"> Wa allerleevst sünd Din Wahnungen, HErr Zebaoth!</seg>
          <seg id="b.PSA.84.3" type="verse"> Min Seel lengt un sehnt sik na den HErrn Sin Vörhöv, min Lief un Seel freut sik in den lebendigen GOtt.</seg>
          <seg id="b.PSA.84.4" type="verse"> Denn de Vagel hett en Hus funnen un de Swölk ehr Nest, wo se Jungen heckt, nemlich Din Altars, HErr Zebaoth, min König un GOtt!</seg>
          <seg id="b.PSA.84.5" type="verse"> Glücklich sünd de, de in Din Hus wahnen un Di ümmerlos laven doht! Sela.</seg>
          <seg id="b.PSA.84.6" type="verse"> Glücklich sünd de Minschen, de Di för ehr Kraft holt un Di vun Harten nahwandeln doht.</seg>
          <seg id="b.PSA.84.7" type="verse"> De dörch dat Jammerdahl gaht un dar Borns maken doht. Un de Lehrers ward mit veel Segen smückt.</seg>
          <seg id="b.PSA.84.8" type="verse"> Se gewinnt en Sieg na den annern, dat man sehen mutt, de rechte GOtt is to Zion.</seg>
          <seg id="b.PSA.84.9" type="verse"> HErr, GOtt Zebaoth, hör min Gebet; vernimm dat, GOtt Jacobs! Sela.</seg>
          <seg id="b.PSA.84.10" type="verse"> GOtt, unse Schild, seh doch to, seh an Din Gesalvten sin Riek’,</seg>
          <seg id="b.PSA.84.11" type="verse"> Denn en Dag in Din Vörhöv is beter, as sunst dusend. Ik will leever up de Svel sitten in min GOtt Sin Hus, as lang wahnen in de Gottlosen ehre Hütten.</seg>
          <seg id="b.PSA.84.12" type="verse"> Denn GOtt, de HErr, is Sünn un Schild, de HErr gift Gnad un Ehr, He ward nicks Gudes mangeln laten de Frommen.</seg>
          <seg id="b.PSA.84.13" type="verse"> HErr Zebaoth, de Minsch is wol an, de sik up Di verlaten deiht!</seg>
        </div>
        <div id="b.PSA.85" type="chapter">
          <seg id="b.PSA.85.1" type="verse"> En Psalm vun de Kinner Korahs, vörtosingen.</seg>
          <seg id="b.PSA.85.2" type="verse"> HErr, Du büst vörmals gnädig west Din Land un hest de Gefangenen vun Jacob erlöst.</seg>
          <seg id="b.PSA.85.3" type="verse"> De Du vörmals de Missedaht Din Volk vergeven un all ehr Sünn bedeckt hest, Sela;</seg>
          <seg id="b.PSA.85.4" type="verse"> De Du vörmals all Din Torn uphaben un Di wend hest vun Din Torn sin Grimmigkeit;</seg>
          <seg id="b.PSA.85.5" type="verse"> Tröst uns, GOtt, unse HEiland un lat af vun Din Ungnad öwer uns!</seg>
          <seg id="b.PSA.85.6" type="verse"> Wullt Du denn ewiglich öwer uns törnen? un Din Torn för alle Tieden ümmer furt gahn laten?</seg>
          <seg id="b.PSA.85.7" type="verse"> Wullt Du uns nich wedder erquicken, dat sik Din Volk öwer Di freuen mag?</seg>
          <seg id="b.PSA.85.8" type="verse"> HErr, erwies uns Din Gnad un help uns.</seg>
          <seg id="b.PSA.85.9" type="verse"> Ach, dat ik hörn schull, dat GOtt, de HErr, reden dä, dat He Sin Volk Freden tosä un Sine Hilligen, up dat se nich up Dohrheit geraden.</seg>
          <seg id="b.PSA.85.10" type="verse"> Doch is ja Sin Help nah bi de, de Em fürchten doht, dat in unse Land Ehr wahnen schull;</seg>
          <seg id="b.PSA.85.11" type="verse"> Dat Gudheit un Truheit sik enanner bemöten, Gerechtigkeit un Freden sik küssen doht,</seg>
          <seg id="b.PSA.85.12" type="verse"> Dat Frucht up de Eer wassen un Gerechtigkeit vun’n Himmel sehn dä;</seg>
          <seg id="b.PSA.85.13" type="verse"> Dat uns de HErr ok wat Gudes doh, damit uns Land sin Frucht geven kann,</seg>
          <seg id="b.PSA.85.14" type="verse"> Dat Gerechtigkeit dennoch vör Em blieven un in Swung gahn dä.</seg>
        </div>
        <div id="b.PSA.86" type="chapter">
          <seg id="b.PSA.86.1" type="verse"> En Gebet vun David.</seg>
          <seg id="b.PSA.86.2" type="verse"> Nimm min Seel in Acht, denn ik bün hillig. Help Du, min GOtt, Din Knecht, de sik up Di verlaten deiht.</seg>
          <seg id="b.PSA.86.3" type="verse"> HErr, wes’ mi gnädig, denn ik rop däglich to Di.</seg>
          <seg id="b.PSA.86.4" type="verse"> Mak Din Knecht sin Seel fröhlich, denn na Di, HErr, verlangt mi.</seg>
          <seg id="b.PSA.86.5" type="verse"> Denn Du, HErr, büst gud un gnädig, vun grote Gudheit för All de Di anropen doht.</seg>
          <seg id="b.PSA.86.6" type="verse"> Hör, HErr, min Gebet un mark up de Stimm vun min Flehn.</seg>
          <seg id="b.PSA.86.7" type="verse"> In de Noth rop ik Di an, Du wullst mi erhören.</seg>
          <seg id="b.PSA.86.8" type="verse"> HErr, Keen is Di gliek mank de Götter, un Nüms is, de dohn kann, as Du.</seg>
          <seg id="b.PSA.86.9" type="verse"> Alle Heiden, de Du makt hest, ward kamen un vör Di anbeden, HErr, un Din Namen ehren,</seg>
          <seg id="b.PSA.86.10" type="verse"> Dat Du so grot büst un Wunner deihst un alleen GOtt büst.</seg>
          <seg id="b.PSA.86.11" type="verse"> Wies’ mi, HErr, Din Weg, dat ik wandeln doh in Din Wahrheit, erhol min Hart bi den Ewigen, dat ik Din Namen fürchten doh.</seg>
          <seg id="b.PSA.86.12" type="verse"> Ik dank Di, HErr, min GOtt, vun ganzen Harten un ehr Din Namen ewiglich.</seg>
          <seg id="b.PSA.86.13" type="verse"> Denn Din Gnad is grot öwer mi un hest min Seel rett ut de deepe Höll.</seg>
          <seg id="b.PSA.86.14" type="verse"> GOtt, de Stolten sett sik gegen mi un de Tyrannen ehr Hupen steiht mi na min Seel un hebbt Di nich vör Ogen.</seg>
          <seg id="b.PSA.86.15" type="verse"> Du awer, HErr GOtt, büst barmhartig un gnädig, geduldig un vun grote Gudheit un Truheit.</seg>
          <seg id="b.PSA.86.16" type="verse"> Wend Di to mi, wes’ mi gnädig, stärk Din Knecht mit Din Macht, un help Din Magd ehr Söhn!</seg>
          <seg id="b.PSA.86.17" type="verse"> Doh en Teken an mi, dat mi dat wol gah, dat de mi hassen doht, dat sehn un sik schamen möt, dat Du, HErr, mi bistahn un trösten deihst.</seg>
        </div>
        <div id="b.PSA.87" type="chapter">
          <seg id="b.PSA.87.1" type="verse"> En Psalmleed vun de Kinner Korah.</seg>
          <seg id="b.PSA.87.2" type="verse"> De HErr hett Zion sin Dohre leev öwer alle Wahnungen Jacobs.</seg>
          <seg id="b.PSA.87.3" type="verse"> Herrliche Dinge ward in di predigt, du, GOtt Sin Stadt! Sela.</seg>
          <seg id="b.PSA.87.4" type="verse"> Ik will predigen laten Rahab un Babel, dat se mi kennen schüllt. Süh, de Philister un Tyrer, samt de Mohren, ward dar geboren.</seg>
          <seg id="b.PSA.87.5" type="verse"> Man ward to Zion seggen, dat allerlei Lüd darin geboren ward un dat He, de Högste, se buen deiht.</seg>
          <seg id="b.PSA.87.6" type="verse"> De HErr ward predigen laten in allerhand Spraken, dat Enige vun se ok darin geboren ward. Sela.</seg>
          <seg id="b.PSA.87.7" type="verse"> Un de Sänger, as in Reigen, ward All in Di singen, een na den annern.</seg>
        </div>
        <div id="b.PSA.88" type="chapter">
          <seg id="b.PSA.88.1" type="verse"> En Psalmleed vun de Kinner Korah, vörtosingen, vun de Elenden ehr Swachheit.</seg>
          <seg id="b.PSA.88.2" type="verse"> HErr GOtt, min HEiland, ik schrieg Dag un Nacht to Di.</seg>
          <seg id="b.PSA.88.3" type="verse"> Lat min Gebet vör Di kamen, neeg Din Ohren to min Geschrig.</seg>
          <seg id="b.PSA.88.4" type="verse"> Denn min Seel is vull vun Jammer un min Leven is dicht bi de Höll.</seg>
          <seg id="b.PSA.88.5" type="verse"> Ik bün achtet as de, de na de Höll rin kamt, ik bün as en Mann, de keen Help hett.</seg>
          <seg id="b.PSA.88.6" type="verse"> Ik ligg mank de Doden verlaten, as de, de se dodslagen hebbt, de in dat Graf liggen doht, an de Du nich mehr denkst un de vun Din Hand afsonnert sünd.</seg>
          <seg id="b.PSA.88.7" type="verse"> Du hest mi in de Kul dal leggt, in de Düsterniß un in de Deepe.</seg>
          <seg id="b.PSA.88.8" type="verse"> Din Grimmigkeit drückt mi un Du drängst mi mit all Din Flothen. Sela.</seg>
          <seg id="b.PSA.88.9" type="verse"> Min Frünn hest Du wiet vun mi weg dahn, Du hest mi vör se ton Gruel makt. Ik ligg gefangen un kann nich rutkamen.</seg>
          <seg id="b.PSA.88.10" type="verse"> Min Gestalt is jämmerlich vun Elend. HErr, ik rop Di däglich an, ik bred min Hann ut to Di.</seg>
          <seg id="b.PSA.88.11" type="verse"> Warrst Du denn mank de Doden Wunner dohn? Oder ward de Verstorvenen upstahn un Di danken? Sela.</seg>
          <seg id="b.PSA.88.12" type="verse"> Ward man in dat Grav vertellen Din Gnad, un Din Truheit int Verdarven?</seg>
          <seg id="b.PSA.88.13" type="verse"> Mögt denn Din Wunner in Düsterniß erkennt warrn? Oder Gerechtigkeit in dat Land, wo man an nicks denken deiht?</seg>
          <seg id="b.PSA.88.14" type="verse"> Awer ik schrieg to Di, HErr, un min Gebet kummt fröh vör Di.</seg>
          <seg id="b.PSA.88.15" type="verse"> Warum verstötst Du, HErr, min Seel un verbargst Din Angesicht vör mi?</seg>
          <seg id="b.PSA.88.16" type="verse"> Ik bün elend un ahnmächtig, dat ik so verstött bün, ik lied Din Schrecken, dat ik ganz verzagen doh.</seg>
          <seg id="b.PSA.88.17" type="verse"> Din Grimmigkeit geiht öwer mi, Din Schrecken drückt mi.</seg>
          <seg id="b.PSA.88.18" type="verse"> Se umgevt mi däglich as Water un umringt mi mit enanner.</seg>
          <seg id="b.PSA.88.19" type="verse"> Du makst, dat mine Frünn un Neegsten un mine Verwandte sik wiet vun mi af doht, um son Elend willen.</seg>
        </div>
        <div id="b.PSA.89" type="chapter">
          <seg id="b.PSA.89.1" type="verse"> En Unnerwiesung vun Ethan, den Esrahiten.</seg>
          <seg id="b.PSA.89.2" type="verse"> Ik will singen vun den HErrn Sin Gnad ewiglich un Sin Wahrheit verkündigen mit min Mund vun een Tied to de anner.</seg>
          <seg id="b.PSA.89.3" type="verse"> Un segg also: Dat een ewig Gnad ward upgahn, un ward Din Wahrheit trulich hollen in den Himmel.</seg>
          <seg id="b.PSA.89.4" type="verse"> Ik hef en Bund makt mit min Uterwählten, Ik hef David, min Knecht, toswaren:</seg>
          <seg id="b.PSA.89.5" type="verse"> Ik will Di ewiglich Nakamen verschaffen un Din Stohl buen vun Geslecht to Geslecht. Sela.</seg>
          <seg id="b.PSA.89.6" type="verse"> Un de Himmels ward, HErr, Dine Wunner priesen, un Din Wahrheit in de Gemeen vun de Hilligen.</seg>
          <seg id="b.PSA.89.7" type="verse"> Denn wokeen mag in de Wolken den HErrn glieken un den HErrn gliek sin mank de Götter ehr Söhns?</seg>
          <seg id="b.PSA.89.8" type="verse"> GOtt is allmächtig in de Hilligen ehr Versammlung un wunnerbar öwer Alle, de um Em her sünd.</seg>
          <seg id="b.PSA.89.9" type="verse"> HErr, GOtt Zebaoth, wokeen is as Du, en mächtige GOtt? un Din Wahrheit is um Di her.</seg>
          <seg id="b.PSA.89.10" type="verse"> Du büst HErr öwer de wille See, Du stillst sin Waggen, wenn se sik rögen doht.</seg>
          <seg id="b.PSA.89.11" type="verse"> Du sleist Rahab dod, Du terstreust Din Fiend mit Din starken Arm.</seg>
          <seg id="b.PSA.89.12" type="verse"> Himmel un Eer is Din, Du hest den Eerdborrn gründt un wat darin is.</seg>
          <seg id="b.PSA.89.13" type="verse"> Middernacht un Middag hest Du schafft; Thabor un Hermon jucht in Din Namen.</seg>
          <seg id="b.PSA.89.14" type="verse"> Du hest en gewaltigen Arm; stark is Din Hand un hoch is Din rechte Hand.</seg>
          <seg id="b.PSA.89.15" type="verse"> Gerechtigkeit un Gericht is Din Stohl sin Festung, Gnad un Wahrheit sünd vör Din Angesicht.</seg>
          <seg id="b.PSA.89.16" type="verse"> Glücklich is dat Volk, dat juchen kann! HErr, se ward in dat Licht vun Din Angesicht umhergahn;</seg>
          <seg id="b.PSA.89.17" type="verse"> Se ward öwer Din Namen däglich fröhlich un in Din Gerechtigkeit herrlich sien.</seg>
          <seg id="b.PSA.89.18" type="verse"> Denn Du büst de Schmuck vun ehr Kraft un dörch Din Gnad warrst Du uns Horn hoch maken.</seg>
          <seg id="b.PSA.89.19" type="verse"> Denn de HErr is uns’ Schild un de Hillige in Israel is uns’ König.</seg>
          <seg id="b.PSA.89.20" type="verse"> Dartomal redst Du in en Gesicht to Din Hilligen un sprokst: Ik hef en Held upstahn laten, de helpen schall, Ik hef grot makt en Uterwählten ut dat Volk.</seg>
          <seg id="b.PSA.89.21" type="verse"> Ik hef fun’n min Knecht David, Ik hef em salvt mit min hillige Oel.</seg>
          <seg id="b.PSA.89.22" type="verse"> Min Hand schall em ümmer bistahn un Min Arm schall em stark maken.</seg>
          <seg id="b.PSA.89.23" type="verse"> De Fiende schüllt em nich unner kriegen un de Ungerechten schüllt em nich dämpen.</seg>
          <seg id="b.PSA.89.24" type="verse"> Sonnern Ik will vör em sin Weddersakers slan un de em haßt, will Ik plagen.</seg>
          <seg id="b.PSA.89.25" type="verse"> Awer Min Wahrheit un Gnad schall bi em sin un sin Horn schall in Min Namen hoch makt warrn.</seg>
          <seg id="b.PSA.89.26" type="verse"> Ik will sin Hand an de See leggen un sin rechte Hand an de Stroms.</seg>
          <seg id="b.PSA.89.27" type="verse"> He ward Mi nennen also: Du büst min Vader, min GOtt un Fels, de mi helpen deiht.</seg>
          <seg id="b.PSA.89.28" type="verse"> Un Ik will em ton eersten Söhn maken, un ton Allerhöchsten mank de Könige up de Eer.</seg>
          <seg id="b.PSA.89.29" type="verse"> Ik will Min Gnad gegen em ewiglich bliven laten un Min Bund schall för em fast bliven.</seg>
          <seg id="b.PSA.89.30" type="verse"> Ik will em ewiglich Nakamen geven un sin Stohl stahn laten, so lang as de Himmel duert.</seg>
          <seg id="b.PSA.89.31" type="verse"> Wenn awer sin Kinner Min Gesetz verlaten un in Mine Rechte nich blieven doht,</seg>
          <seg id="b.PSA.89.32" type="verse"> Wenn se Min Ordnung enthilligt un min Gebote nich hollen doht,</seg>
          <seg id="b.PSA.89.33" type="verse"> So will Ik ehr Sünd mit de Rod to Hus bringen un ehr Missedaht mit Plagen;</seg>
          <seg id="b.PSA.89.34" type="verse"> Awer Min Gnad will Ik nich vun em wend’n un Min Wahrheit nich fehlen laten.</seg>
          <seg id="b.PSA.89.35" type="verse"> Ik will Min Bund nich enthilligen un nich ännern, wat ut Min Mund gahn is.</seg>
          <seg id="b.PSA.89.36" type="verse"> Ik hef eens swaren bi Min Hilligkeit: Ik will David nicks vörleegen;</seg>
          <seg id="b.PSA.89.37" type="verse"> Sin Samen schall ewig sin, un sin Thron vör Mi as de Sünn.</seg>
          <seg id="b.PSA.89.38" type="verse"> As de Maand schall he ewiglich fast stahn un de Tüge in de Wolken is tru. Sela.</seg>
          <seg id="b.PSA.89.39" type="verse"> Awer nu verstötst Du un smitst weg un büst bös up Din Gesalvten.</seg>
          <seg id="b.PSA.89.40" type="verse"> Du hest Din Knecht sin Bund to Schann makt un smitst sin Kron up de Eer.</seg>
          <seg id="b.PSA.89.41" type="verse"> Du ritst all sine Muren dal un letst sine Festungen tweibreken.</seg>
          <seg id="b.PSA.89.42" type="verse"> All, de vörbi gahn doht, rovt em ut, he is vör sin Nawers en Spott warn.</seg>
          <seg id="b.PSA.89.43" type="verse"> Sin Weddersakers ehr rechte Hand makst Du hoch un erfreust all sin Fiende.</seg>
          <seg id="b.PSA.89.44" type="verse"> Ok hest Du de Kraft vun sin Schwerdt wegnahmen un letst em nich siegen in de Striet.</seg>
          <seg id="b.PSA.89.45" type="verse"> Du hest sin Schönheit tonicht makt un stötst sin Stohl to Eer.</seg>
          <seg id="b.PSA.89.46" type="verse"> Du makst de Tied vun sin Jugend kleen un bedeckst em mit Hohn. Sela.</seg>
          <seg id="b.PSA.89.47" type="verse"> HErr, wa lang wullst Du Di so ganz versteken un Din Grimmigkeit as Füer brennen laten?</seg>
          <seg id="b.PSA.89.48" type="verse"> Gedenk, wa kort min Leven is. Warum wullst Du alle Minschen umsunst schaffen hebben?</seg>
          <seg id="b.PSA.89.49" type="verse"> Wo is Jemand, de dar leven deiht un den Dod nich süht? De sin Seel retten deiht vun de Gewalt vun dat Graf.</seg>
          <seg id="b.PSA.89.50" type="verse"> HErr, wo is Din vörrige Gnad, de Du David toswaren hest in Din Wahrheit?</seg>
          <seg id="b.PSA.89.51" type="verse"> Denk, HErr, an Din Knecht ehr Smach, de ik in min Schoot drägen doh, vun so veele Völker.</seg>
          <seg id="b.PSA.89.52" type="verse"> Darmit Di, HErr, Dine Fiende slecht maken doht, darmit se slecht makt de Fotsporen vun Din Gesalvten.</seg>
          <seg id="b.PSA.89.53" type="verse"> Gelavet si de HErr ewiglich! Amen! Amen!</seg>
        </div>
        <div id="b.PSA.90" type="chapter">
          <seg id="b.PSA.90.1" type="verse"> En Gebet vun den Mann Gottes, Moses.</seg>
          <seg id="b.PSA.90.2" type="verse"> HErr GOtt, Du büst uns’ Toflucht för immer. Eh denn de Bargen warn un de Eer un de Welt schaffen warn, büst Du, GOtt, vun Ewigkeit to Ewigkeit!</seg>
          <seg id="b.PSA.90.3" type="verse"> De Du de Minschen letst starven un sprickst: Kamt wedder, Minschenkinner!</seg>
          <seg id="b.PSA.90.4" type="verse"> Denn dusend Jahr sünd vör Di as en Dag, de güstern vergahn is un as en Nachtwach!</seg>
          <seg id="b.PSA.90.5" type="verse"> Du letst se darhen fahren as en Strom un sünd as en Slap, gliek as en Gras, dat doch bald drög ward,</seg>
          <seg id="b.PSA.90.6" type="verse"> Dat dar fröh blöhen deiht un bald welk ward un des Abends afmeiht ward un verdrögt.</seg>
          <seg id="b.PSA.90.7" type="verse"> Dat makt Din Torn, dat wi so vergaht, un Din Grimmigkeit, dat wi so unversehens darhen möt.</seg>
          <seg id="b.PSA.90.8" type="verse"> Denn uns’ Missedaht stellst Du vör Di, uns’ Sünd, de wi nich kundig sünd in dat Licht vör Din Angesicht.</seg>
          <seg id="b.PSA.90.9" type="verse"> Darum fahrt all uns’ Dag’ darhen dörch Din Torn; wi bringt uns’ Jahre to as en Snak.</seg>
          <seg id="b.PSA.90.10" type="verse"> Uns’ Leven duert söbentig Jahr, un wenn dat hoch kummt, so sünd dat tachentig Jahr, un wenn dat köstlich west is, so is dat Möh un Arbeit west, denn dat fahrt flink darhen, as fleegen wi darhen.</seg>
          <seg id="b.PSA.90.11" type="verse"> Wokeen glövt awer, dat Du so bös büst? Un wokeen is bang, vör düsse Din Grimmigkeit?</seg>
          <seg id="b.PSA.90.12" type="verse"> Lehr uns bedenken, dat wi starven möt, up dat wi klok ward.</seg>
          <seg id="b.PSA.90.13" type="verse"> HErr, kehr Di doch wedder to uns un wes’ Dine Knechte gnädig!</seg>
          <seg id="b.PSA.90.14" type="verse"> Füll uns fröh mit Din Gnad, so wüllt wi vun Di grotspreken un fröhlich sien uns’ Leven lang.</seg>
          <seg id="b.PSA.90.15" type="verse"> Mak uns nu wedder vergnögt, nadem Du uns so lang’ plagt hest, nadem wi so lang’ Unglück leeden hebbt.</seg>
          <seg id="b.PSA.90.16" type="verse"> Wies Dine Knecht Dine Werke un Din Ehr ehr Kinner.</seg>
          <seg id="b.PSA.90.17" type="verse"> Ja, HErr, uns’ GOtt, wes’ uns fründlich, un lat dat Wark vun uns Hann fortgahn, ja dat Wark vun uns Hann lat He fortgahn!</seg>
        </div>
        <div id="b.PSA.91" type="chapter">
          <seg id="b.PSA.91.1" type="verse"> Wer unner den Högsten Sin Schirm sitten deiht un unner den Allmächtigen Sin Schatten blift,</seg>
          <seg id="b.PSA.91.2" type="verse"> De sprickt to den HErrn: Min Toversicht un min Burg, min GOtt, up den ik höpen doh.</seg>
          <seg id="b.PSA.91.3" type="verse"> Denn He rett mi vun den Jäger sin Strick un vun de böse Pest.</seg>
          <seg id="b.PSA.91.4" type="verse"> He ward di mit Sin Flünken bedecken un din Toversicht ward sien unner Sin Flünken. Sin Wahrheit is Schirm un Schild,</seg>
          <seg id="b.PSA.91.5" type="verse"> Dat du nich bang warrst vör dat Gruen vun de Nacht, vör de Pieln, de des Dags fleegen doht,</seg>
          <seg id="b.PSA.91.6" type="verse"> Vör de Pest, de in Düstern sliekt, vör de Sük, de up den Middag wüthen deiht.</seg>
          <seg id="b.PSA.91.7" type="verse"> Ob dusend fallt an din Siet un tein dusend an din rechte Hand, so ward dat di doch nich drapen.</seg>
          <seg id="b.PSA.91.8" type="verse"> Ja, du warrst mit din Ogen din Lust sehn un kieken, woans dat de Gottlosen utbetahlt ward.</seg>
          <seg id="b.PSA.91.9" type="verse"> Denn de HErr is din Toversicht, de Högste is din Toflucht.</seg>
          <seg id="b.PSA.91.10" type="verse"> Di ward nicks Övles tostöten un keen Plag ward nah an din Hütt kamen.</seg>
          <seg id="b.PSA.91.11" type="verse"> Denn He hett Sin Engeln befahlen öwer di, dat se di behöden doht up all din Weg’.</seg>
          <seg id="b.PSA.91.12" type="verse"> Dat se di up Hann drägen un du din Fot nich an en Steen stöten deihst.</seg>
          <seg id="b.PSA.91.13" type="verse"> Up de Löwen un Oddern warrst du gahn un perren up de jungen Löwen un Draken.</seg>
          <seg id="b.PSA.91.14" type="verse"> He begehrt na Mi, so will Ik em ruthelpen, he kennt Min Namen, darum will Ik em stark maken.</seg>
          <seg id="b.PSA.91.15" type="verse"> He röpt Mi an, so will Ik em erhören; Ik bün bi em in de Noth, Ik will em rutrieten un to Ehr bringen.</seg>
          <seg id="b.PSA.91.16" type="verse"> Ik will em satt maken mit lang Leven un will em wiesen Min Heil.</seg>
        </div>
        <div id="b.PSA.92" type="chapter">
          <seg id="b.PSA.92.1" type="verse"> En Psalmleed up den Sabbathdag.</seg>
          <seg id="b.PSA.92.2" type="verse"> Dat is en köstlich Ding, den HErrn danken un lovsingen Din Namen, Du Högster!</seg>
          <seg id="b.PSA.92.3" type="verse"> Des Morgens Din Gnad un des Nachts Din Wahrheit verkündigen.</seg>
          <seg id="b.PSA.92.4" type="verse"> Up de tein Saiten un Psalter, mit Spelen up de Harf.</seg>
          <seg id="b.PSA.92.5" type="verse"> Denn HErr, Du letst mi fröhlich singen vun Dine Werke un ik rühm din Hann ehr Wark.</seg>
          <seg id="b.PSA.92.6" type="verse"> HErr, wa sünd Dine Werke so grot! Dine Gedanken sünd so sehr deep!</seg>
          <seg id="b.PSA.92.7" type="verse"> En unvernünftigen Mann glövt dat nich, un en Narr acht nich up so wat.</seg>
          <seg id="b.PSA.92.8" type="verse"> De Gottlosen grönt as dat Gras un de Öveldoers blöht all, bet se vertilgt ward up ewig.</seg>
          <seg id="b.PSA.92.9" type="verse"> Awer Du, HErr, büst de Högste un blivst ewig.</seg>
          <seg id="b.PSA.92.10" type="verse"> Denn süh, Dine Fiende HErr, süh, Dine Fiende ward umkamen, un all, de Övel doht, möt utenanner jagt warrn.</seg>
          <seg id="b.PSA.92.11" type="verse"> Awer min Horn ward verhögt warrn, as dat Horn vun en Eenhorn, un ward mit frisch Oel insalvt warrn.</seg>
          <seg id="b.PSA.92.12" type="verse"> Un min Oog ward sin Lust sehen an mine Fiende, un min Ohr ward sin Lust hören an de Boshaftigen, de sik gegen mi setten doht.</seg>
          <seg id="b.PSA.92.13" type="verse"> De Gerechte ward grönen as en Palmbom, he ward wassen as en Ceder up den Libanon.</seg>
          <seg id="b.PSA.92.14" type="verse"> De plantet sünd in den HErrn Sin Hus, ward in uns’ GOtt Sin Vörhöf grönen.</seg>
          <seg id="b.PSA.92.15" type="verse"> Un wenn se ok old ward, ward se doch blöhn, fruchtbar un frisch sien.</seg>
          <seg id="b.PSA.92.16" type="verse"> Dat se verkündigen doht, dat de HErr so fromm is, min Fels, un is keen Unrecht an Em.</seg>
        </div>
        <div id="b.PSA.93" type="chapter">
          <seg id="b.PSA.93.1" type="verse"> De HErr is König un herrlich smückt; de HErr is smückt un hett en Riek anfungen, so wiet de Welt is, un toricht, dat dat blieven schall.</seg>
          <seg id="b.PSA.93.2" type="verse"> Vun jeher steiht Din Stohl fast; Du büst ewig.</seg>
          <seg id="b.PSA.93.3" type="verse"> HErr, de Waterström erhevt sik, de Waterström hevt ehr Brusen, de Waterström hevt de Waggen.</seg>
          <seg id="b.PSA.93.4" type="verse"> De Waterwogen in de See sünd grot un brust grulich, de HErr awer is noch gröter in de Höch.</seg>
          <seg id="b.PSA.93.5" type="verse"> Din Wort is en rechte Lehr. Hilligkeit is de Zier vun Din Hus ewiglich.</seg>
        </div>
        <div id="b.PSA.94" type="chapter">
          <seg id="b.PSA.94.1" type="verse"> HErr GOtt, den de Rache tohört, GOtt, den de Rache tohört, lat Di sehn!</seg>
          <seg id="b.PSA.94.2" type="verse"> Hev Di, Du de Welt ehr Richter, vergell de Hochmödigen, wat se verdeent.</seg>
          <seg id="b.PSA.94.3" type="verse"> HErr, wa lang schüllt de Gottlosen, wa lang schüllt de Gottlosen prahlen!</seg>
          <seg id="b.PSA.94.4" type="verse"> Un so trotzig reden, un all, de Övel doht, sik rühmen?</seg>
          <seg id="b.PSA.94.5" type="verse"> HErr, se slagt Din Volk tonicht un plagt Din Arfdeel!</seg>
          <seg id="b.PSA.94.6" type="verse"> Wittfruens un Frömde bringt se um un makt de Waisen dod.</seg>
          <seg id="b.PSA.94.7" type="verse"> Un seggt: De HErr süht dat nich, un de GOtt Jacobs acht nich darup.</seg>
          <seg id="b.PSA.94.8" type="verse"> Markt doch, ji Narren mank dat Volk un ji Dohren, wann wüllt ji klok warrn?</seg>
          <seg id="b.PSA.94.9" type="verse"> De dat Ohr plant hett, schull de nich hören, de dat Oog makt hett, schull de nich sehn?</seg>
          <seg id="b.PSA.94.10" type="verse"> De de Heiden tüchtigt, schull de nich strafen? De de Minschen lehrt, wat se weeten doht.</seg>
          <seg id="b.PSA.94.11" type="verse"> Awer de HErr weet de Minschen ehr Gedanken, dat se Nicks sünd.</seg>
          <seg id="b.PSA.94.12" type="verse"> Glücklich is, den Du, HErr, tüchtigen deihst un lehrst em dörch Din Gesetz.</seg>
          <seg id="b.PSA.94.13" type="verse"> Dat he Geduld hett, wenn dat slecht geiht, bet den Gottlosen dat Graf torecht makt ward.</seg>
          <seg id="b.PSA.94.14" type="verse"> Denn de HErr ward Sin Volk nich vun Sik stöten, noch Sin Arf verlaten.</seg>
          <seg id="b.PSA.94.15" type="verse"> Denn Recht mutt doch Recht blieven un dat ward alle fromme Harten tofallen.</seg>
          <seg id="b.PSA.94.16" type="verse"> Wokeen steiht bi mi gegen de Boshaftigen? Wokeen tred to mi gegen de Öweldoers?</seg>
          <seg id="b.PSA.94.17" type="verse"> Wenn de HErr mi nich helpen dä, so leeg min Seel schier in de Still.</seg>
          <seg id="b.PSA.94.18" type="verse"> Ik sprok: Min Fot is utgleden, awer Din Gnad, HErr, hett mi hollen.</seg>
          <seg id="b.PSA.94.19" type="verse"> Ik harr veel Bedrövniß in min Hart, awer Dine Tröstungen makten min Seel vergnögt.</seg>
          <seg id="b.PSA.94.20" type="verse"> Du warrst ja niemals eens mit den schädlichen Stohl, de dat Gesetz öwel düden deiht.</seg>
          <seg id="b.PSA.94.21" type="verse"> Se rüst sik wedder den Gerechten sin Seel un verdammt unschüllig Blod.</seg>
          <seg id="b.PSA.94.22" type="verse"> Awer de HErr is min Schutz, min GOtt is min Toversicht sin Fels.</seg>
          <seg id="b.PSA.94.23" type="verse"> Un He ward se ehr Unrecht vergellen un ward se för ehr Bosheit vertilgen, de HErr, uns’ GOtt, ward se vertilgen.</seg>
        </div>
        <div id="b.PSA.95" type="chapter">
          <seg id="b.PSA.95.1" type="verse"> Kamt her, lat uns den HErrn fröhlich singen un juchen den Fels vun uns’ Heil!</seg>
          <seg id="b.PSA.95.2" type="verse"> Lat uns mit Danken vör Sin Angesicht kamen un mit Psalmen vör Em juchen!</seg>
          <seg id="b.PSA.95.3" type="verse"> Denn de HErr is en groten GOtt un en groten König öwer alle Götter.</seg>
          <seg id="b.PSA.95.4" type="verse"> Denn in Sin Hand is, wat de Eer bringen deiht, un de Högden vun de Bargen sünd ok Sin!</seg>
          <seg id="b.PSA.95.5" type="verse"> Sin is de See un He hett se makt un Sin Hann hebbt dat Dröge bereitet.</seg>
          <seg id="b.PSA.95.6" type="verse"> Kamt, lat uns anbeden, kneen un dalfallen vör den HErrn, de uns makt hett.</seg>
          <seg id="b.PSA.95.7" type="verse"> Denn He is uns’ GOtt un wi dat Volk vun Sin Weid un Schap vun Sin Heerd. Hüt, wenn ji Sin Stimm hörn doht,</seg>
          <seg id="b.PSA.95.8" type="verse"> So verstockt ju Hart nich, as to Meriba geschag, as to Massa in de Wüste.</seg>
          <seg id="b.PSA.95.9" type="verse"> As ju Vaders Mi versöken, prüften, un Min Wark sehen dän.</seg>
          <seg id="b.PSA.95.10" type="verse"> Dat Ik veertig Jahr Möh harr mit düt Volk un sprok: Dat sünd Lüd, de ehr Hart ümmer den unrechten Weg will un de Min Weg nich lernen wöllt.</seg>
          <seg id="b.PSA.95.11" type="verse"> Dat Ik in Min Torn swören dä: Se schüllt nich to Min Ruh her kamen.</seg>
        </div>
        <div id="b.PSA.96" type="chapter">
          <seg id="b.PSA.96.1" type="verse"> Singt den HErrn en nie Leed; singet den HErrn alle Welt.</seg>
          <seg id="b.PSA.96.2" type="verse"> Singt den HErrn un lavt Sin Namen, predigt een Dag na den annern Sin Heil.</seg>
          <seg id="b.PSA.96.3" type="verse"> Vertellt mank de Heiden Sin Ehr, mank alle Völker Sin Wunner.</seg>
          <seg id="b.PSA.96.4" type="verse"> Denn de HErr is grot un hoch to laven, He is wunnerbar öwer alle Götter.</seg>
          <seg id="b.PSA.96.5" type="verse"> Denn all de Götter sünd Götzen, awer de HErr hett den Himmel makt.</seg>
          <seg id="b.PSA.96.6" type="verse"> Dat steiht herrlich un prächtig vör Em, un dat geiht gewaltig un köstlich to in Sin Hilligdom.</seg>
          <seg id="b.PSA.96.7" type="verse"> Ji Völker, bringt her den HErrn, bringt her den HErrn Ehr un Macht.</seg>
          <seg id="b.PSA.96.8" type="verse"> Bringt her na den HErrn de Ehr för Sin Namen, bringt Geschenk un kamt in Sin Vörhöf,</seg>
          <seg id="b.PSA.96.9" type="verse"> Bedet an den HErrn in hilligen Smuck, lat alle Welt vör Em bang wesen.</seg>
          <seg id="b.PSA.96.10" type="verse"> Seggt mank de Heiden, dat de HErr König is un Sin Riek torecht makt hett so wiet as de Welt is, dat dat blieven schall, un de Völker recht richten deiht.</seg>
          <seg id="b.PSA.96.11" type="verse"> Himmel freu di, un Eer wes’ fröhlich, lat de See brusen un wat darin is.</seg>
          <seg id="b.PSA.96.12" type="verse"> Lat dat Feld fröhlich sin un Allns, wat darup is, un lat grotspreken alle Böm in den Wold,</seg>
          <seg id="b.PSA.96.13" type="verse"> Vör den HErrn, denn He kummt, denn He kummt, to richten dat Eerdriek. He ward den Eerdborr richten mit Gerechtigkeit un de Völker mit Sin Wahrheit.</seg>
        </div>
        <div id="b.PSA.97" type="chapter">
          <seg id="b.PSA.97.1" type="verse"> De HErr is König, daröwer lat dat Eerdriek sik freuen un de Inseln fröhlich sien, so veel vun ehr sünd.</seg>
          <seg id="b.PSA.97.2" type="verse"> Wolken un Dunkel sünd um Em her, Gerechtigkeit un Gericht is de Festung vun Sin Stohl.</seg>
          <seg id="b.PSA.97.3" type="verse"> Füer geiht vör Em her un stekt Sine Fiende rund rum an.</seg>
          <seg id="b.PSA.97.4" type="verse"> Sine Blitze lücht up den Eerdborr, dat Eerdriek süht dat un ward bang.</seg>
          <seg id="b.PSA.97.5" type="verse"> Bargen smöllt as Wass vör den HErrn, vör den Herrscher öwer den ganzen Eerdborr.</seg>
          <seg id="b.PSA.97.6" type="verse"> De Himmel verkündigt Sin Gerechtigkeit un alle Völker seht Sin Ehr.</seg>
          <seg id="b.PSA.97.7" type="verse"> Schamen möt sik All, de de Bilder deenen doht un sik mit de Götzen rühmt. Bed’t Em an, all ji Götter!</seg>
          <seg id="b.PSA.97.8" type="verse"> Zion hört dat un is froh; un de Döchter vun Juda sünd fröhlich, HErr, öwer Din Regiment.</seg>
          <seg id="b.PSA.97.9" type="verse"> Denn Du, HErr, büst de Högste in alle Lannen, Du büst veel gröter, as alle Götter.</seg>
          <seg id="b.PSA.97.10" type="verse"> De ji den HErrn lev hebbt, hass’t dat Böse. De HErr bewahrt Sine Hilligen ehr Seelen, vun de Gottlosen ehr Hand ward He se retten.</seg>
          <seg id="b.PSA.97.11" type="verse"> Den Gerechten mutt dat Licht ümmer wedder upgahn, un Freud de frommen Harten.</seg>
          <seg id="b.PSA.97.12" type="verse"> Ji Gerechten, freut jug vun den HErrn un dankt Em un pries’t Sin Hilligkeit!</seg>
        </div>
        <div id="b.PSA.98" type="chapter">
          <seg id="b.PSA.98.1" type="verse"> En Psalm.</seg>
          <seg id="b.PSA.98.2" type="verse"> De HErr lett Sin Heil verkündigen, vör de Völker lett He Sin Gerechtigkeit apenbaren.</seg>
          <seg id="b.PSA.98.3" type="verse"> He denkt an Sin Gnad un Wahrheit för dat Hus Israel. De End vun alle Welt süht unse GOtt Sin Heil.</seg>
          <seg id="b.PSA.98.4" type="verse"> Juchet vör den HErrn, alle Welt, singt, pries’t un lavt,</seg>
          <seg id="b.PSA.98.5" type="verse"> Lavt den HErrn mit Harpen, mit Harpen un mit Psalmen,</seg>
          <seg id="b.PSA.98.6" type="verse"> Mit Trompeten un Basunen, juchet vör den HErrn, den König!</seg>
          <seg id="b.PSA.98.7" type="verse"> Lat de See brusen un wat darin is, de Eerdborrn un de darup wahnt.</seg>
          <seg id="b.PSA.98.8" type="verse"> De Waterström sünd vergnögt un alle Bargen schüllt fröhlich sin,</seg>
          <seg id="b.PSA.98.9" type="verse"> Vör den HErrn; denn He kummt, dat Eerdriek to richten. He ward den Eerdborrn richten mit Gerechtigkeit un de Völker mit Recht.</seg>
        </div>
        <div id="b.PSA.99" type="chapter">
          <seg id="b.PSA.99.1" type="verse"> De HErr is König, darum bevt de Völker; He sitt up Cherubim, darum rögt sik de Welt.</seg>
          <seg id="b.PSA.99.2" type="verse"> De HErr is grot to Zion un hoch öwer alle Völker.</seg>
          <seg id="b.PSA.99.3" type="verse"> Lat uns danken Din groten un wunderbarlichen Namen, de da hillig is.</seg>
          <seg id="b.PSA.99.4" type="verse"> In düssen König sin Riek hett man dat Recht leef. Du gifst Frömmigkeit, Du schaffst Gericht un Gerechtigkeit in Jacob.</seg>
          <seg id="b.PSA.99.5" type="verse"> Erhevt den HErrn, unsen GOtt, bedt an to Sin Fotschemel, denn He is hillig.</seg>
          <seg id="b.PSA.99.6" type="verse"> Moses un Aaron mank Sin Presters un Samuel mank de, de Sin Namen anropt, se repen an den HErrn un He erhör se.</seg>
          <seg id="b.PSA.99.7" type="verse"> He red mit se dörch en Wolkensul; se heeln Sine Tügnisse un Gebote, de He se geven dä.</seg>
          <seg id="b.PSA.99.8" type="verse"> HErr, Du büst uns’ GOtt, Du erhörst se, Du GOtt vergifst se un strafst ehr Dohn.</seg>
          <seg id="b.PSA.99.9" type="verse"> Sprekt grot vun den HErrn, unsen GOtt, un bedt an up Sin hilligen Barg, denn de HErr, uns’ GOtt, is hillig.</seg>
        </div>
        <div id="b.PSA.100" type="chapter">
          <seg id="b.PSA.100.1" type="verse"> En Dankpsalm.</seg>
          <seg id="b.PSA.100.2" type="verse"> Deent den HErrn mit Freuden. Kamt vör Sin Angesicht mit fröhlichen Sang.</seg>
          <seg id="b.PSA.100.3" type="verse"> Erkennt, dat de HErr GOtt is! He hett uns makt un nich wi sülvst, to Sin Volk un to Schap up Sin Weid!</seg>
          <seg id="b.PSA.100.4" type="verse"> Gaht to Sine Dohre in mit Danken, to Sin Vörhöf mit Laven. Dankt Em, lavt Sin Namen!</seg>
          <seg id="b.PSA.100.5" type="verse"> Denn de HErr is fründlich un Sin Gnad duert ewig, un Sin Wahrheit up ewig.</seg>
        </div>
        <div id="b.PSA.101" type="chapter">
          <seg id="b.PSA.101.1" type="verse"> Vun Gnad un Wahrheit will ik singen un Di, HErr, Lof seggen.</seg>
          <seg id="b.PSA.101.2" type="verse"> Ik handel vörsichtig un redlich bi de, de mi tohört, un wandel trulich in min Hus.</seg>
          <seg id="b.PSA.101.3" type="verse"> Ik nehm mi keen böse Sak vör. Ik haß den Övertreder un lat em nich bi mi blieven.</seg>
          <seg id="b.PSA.101.4" type="verse"> En verkehrt Hart mutt vun mi wieken, den Bösen lied ik nich.</seg>
          <seg id="b.PSA.101.5" type="verse"> De sin Neegsten heemlich verleumden deiht, den vertilg ik. Ik mag den nich, de stolte Geberden un hogen Moth hett.</seg>
          <seg id="b.PSA.101.6" type="verse"> Min Ogen seht na de Truen int Land, dat se bi mi wahnen doht, un ik hef geern fromme Deener.</seg>
          <seg id="b.PSA.101.7" type="verse"> Falsche Lüd hol ik nich in min Hus, de Lögner gedeiht bi mi nich.</seg>
          <seg id="b.PSA.101.8" type="verse"> Fröh vertilg ik alle Gottlosen int Land, dat ik all de, de Unrecht doht, utrott ut den HErrn Sin Stadt.</seg>
        </div>
        <div id="b.PSA.102" type="chapter">
          <seg id="b.PSA.102.1" type="verse"> En Gebet vun den Elenden, wenn he bedrövt is un sin Klag vör den HErrn utschütten deiht.</seg>
          <seg id="b.PSA.102.2" type="verse"> HErr, hör min Gebet un lat min Schrien to Di kamen.</seg>
          <seg id="b.PSA.102.3" type="verse"> Verbarg Din Angesicht nich vör mi in de Noth, neeg Din Ohren to mi; wenn ik Di anropen doh, so erhör mi bald!</seg>
          <seg id="b.PSA.102.4" type="verse"> Denn min Dag’ sünd vergahn as en Rook, un min Knaken sünd verbrennt as en Brand.</seg>
          <seg id="b.PSA.102.5" type="verse"> Min Hart is slan un verdrögt as Gras, dat ik ok vergeten doh, min Brod to eten.</seg>
          <seg id="b.PSA.102.6" type="verse"> Min Gebeen klevt an min Fleesch vör Hulen un Süfzen.</seg>
          <seg id="b.PSA.102.7" type="verse"> Ik bün gliek as en Rohrdommel in de Wüstenie, ik bün gliek as en Steenul in de terstörten Städte.</seg>
          <seg id="b.PSA.102.8" type="verse"> Ik wak un bün as en eensam Vagel up dat Dack.</seg>
          <seg id="b.PSA.102.9" type="verse"> Däglich lacht mi mine Fiende ut un de öwer mi spotten doht, swört bi mi.</seg>
          <seg id="b.PSA.102.10" type="verse"> Denn ik eet Asch as Brod un misch min Gedränk mit Weenen,</seg>
          <seg id="b.PSA.102.11" type="verse"> Vör Din Drauen un Din Torn, dat Du mi upbört un wedder up de Eer stött hest.</seg>
          <seg id="b.PSA.102.12" type="verse"> Min Dag’ sünd darhen as en Schatten un ik verdorr as Gras.</seg>
          <seg id="b.PSA.102.13" type="verse"> Du awer, HErr, blivst ewiglich un Din Gedächtniß för un för.</seg>
          <seg id="b.PSA.102.14" type="verse"> Du wullest Di upmaken un öwer Zion erbarmen, denn dat is Tied, dat Du se gnädig büst, un de Stunn is kamen.</seg>
          <seg id="b.PSA.102.15" type="verse"> Denn Din Knechten wüllt geern, dat se bu’t war un sehn geern, dat ehr Steen un Kalk toricht war;</seg>
          <seg id="b.PSA.102.16" type="verse"> Dat de Heiden den HErrn Sin Namen fürchten doht, un alle Könige up de Eer Din Ehr;</seg>
          <seg id="b.PSA.102.17" type="verse"> Dat de HErr Zion bu’t un Sik sehn leet in Sin Ehr.</seg>
          <seg id="b.PSA.102.18" type="verse"> He kehrt sik to de Verlatenen ehr Gebet un versmäht ehr Gebet nich.</seg>
          <seg id="b.PSA.102.19" type="verse"> Dat ward schreven up de Nakamen, un dat Volk, dat eerst erschaffen warrn schall, ward den HErrn laven.</seg>
          <seg id="b.PSA.102.20" type="verse"> Denn He süht vun Sin hillige Högde un de HErr süht vun den Himmel up de Eer,</seg>
          <seg id="b.PSA.102.21" type="verse"> Dat He den Gefangenen sin Aechsen hört un los mak den Dod sin Kinner;</seg>
          <seg id="b.PSA.102.22" type="verse"> Up dat se to Zion predigen den HErrn Sin Namen un Sin Lof to Jerusalem.</seg>
          <seg id="b.PSA.102.23" type="verse"> Wenn de Völker tosamen kamt un de Königrieke, den HErrn to deenen.</seg>
          <seg id="b.PSA.102.24" type="verse"> He demödigt up den Weg min Kraft, He verkörrt min Dag’.</seg>
          <seg id="b.PSA.102.25" type="verse"> Ik segg: Min HErr, nimm mi nich weg in de Hälfte vun mine Dag’! Dine Jahr duert vun Ewigkeit to Ewigkeit.</seg>
          <seg id="b.PSA.102.26" type="verse"> Du hest vördem den Grund to de Eer leggt un de Himmel sünd dat Wark vun Din Hann.</seg>
          <seg id="b.PSA.102.27" type="verse"> Se ward vergahn, awer Du blifst. Se ward all old warrn as en Gewand, se ward verwandelt as en Kleed, wenn Du se verwandeln warrst,</seg>
          <seg id="b.PSA.102.28" type="verse"> Du awer blifst, as Du büst un Dine Jahr nehmt keen Enn!</seg>
          <seg id="b.PSA.102.29" type="verse"> Din Knechten ehr Kinner ward blieven un ehr Samen ward vör Di gedeihn.</seg>
        </div>
        <div id="b.PSA.103" type="chapter">
          <seg id="b.PSA.103.1" type="verse"> En Psalm vun David.</seg>
          <seg id="b.PSA.103.2" type="verse"> Lav den HErrn, min Seel, un vergeet nich, wat He di Gudes dahn hett.</seg>
          <seg id="b.PSA.103.3" type="verse"> De di all din Sünn vergeven un all dine Gebreken heel maken deiht.</seg>
          <seg id="b.PSA.103.4" type="verse"> De din Leven vun dat Verdarven erlöst, de di krönen deiht mit Gnad un Barmhartigkeit.</seg>
          <seg id="b.PSA.103.5" type="verse"> De din Mund fröhlich makt, so dat du wedder jung warrst as en Adler.</seg>
          <seg id="b.PSA.103.6" type="verse"> De HErr schafft Gerechtigkeit un Recht för Alle, de Unrecht lieden doht.</seg>
          <seg id="b.PSA.103.7" type="verse"> He hett Moses Sin Weg weten laten, de Kinner Israel Sin Dohn.</seg>
          <seg id="b.PSA.103.8" type="verse"> Barmhartig un gnädig is de HErr, geduldig un vun grote Gudheit.</seg>
          <seg id="b.PSA.103.9" type="verse"> He ward uns nich ümmer unse Sünn vörholn, noch up ewig se uns nadragen.</seg>
          <seg id="b.PSA.103.10" type="verse"> He handelt nich mit uns na unse Sünden un vergellt uns nich na unse Missedaht.</seg>
          <seg id="b.PSA.103.11" type="verse"> Denn so hoch de Himmel öwer de Eer is, lett He Sin Gnad mächtig sien öwer de, de Em fürchten doht.</seg>
          <seg id="b.PSA.103.12" type="verse"> So wiet de Morgen vun den Abend af is, lett He unse Övertredung vun uns feern sien.</seg>
          <seg id="b.PSA.103.13" type="verse"> As sik en Vader öwer sine Kinner erbarmen deiht, so erbarmt Sik de HErr öwer de, de Em fürchten doht.</seg>
          <seg id="b.PSA.103.14" type="verse"> Denn He weet, wat vör en Wes’wark wi sünd, He denkt daran, dat wi Dreck sünd.</seg>
          <seg id="b.PSA.103.15" type="verse"> En Minsch is in sin Leven as Gras, he blöht as en Blom up dat Feld;</seg>
          <seg id="b.PSA.103.16" type="verse"> Wenn de Wind daröwer weiht, so is se nich mehr da, un ehr Stell kennt se nich mehr.</seg>
          <seg id="b.PSA.103.17" type="verse"> De HErr Sin Gnad awer duert vun Ewigkeit to Ewigkeit öwer de, de Em fürchten doht, un Sin Gerechtigkeit up Kinneskind,</seg>
          <seg id="b.PSA.103.18" type="verse"> Bi de, de Sin Bund holt un an Sine Gebote denkt, dat se darna doht.</seg>
          <seg id="b.PSA.103.19" type="verse"> De HErr hett Sin Stohl in den Himmel upstellt, un Sin Königriek herrscht öwer Allns.</seg>
          <seg id="b.PSA.103.20" type="verse"> Lavt, ji Engel, den HErrn, ji starke Helden, de ji Sin Befehl utrichten doht, dat man hör de Stimm vun Sin Wort.</seg>
          <seg id="b.PSA.103.21" type="verse"> Lavt den HErrn, all Sin Heerscharen, Sin Deener, de ji Sin Willen doht!</seg>
          <seg id="b.PSA.103.22" type="verse"> Lavt den HErrn, all Sine Werke, an alle Orten vun Sin Herrschaft! Lav den HErrn, min Seel!</seg>
        </div>
        <div id="b.PSA.104" type="chapter">
          <seg id="b.PSA.104.1" type="verse"> Lav den HErrn, min Seel! HErr, min GOtt, Du büst öwer de Maaten herrlich, Du büst schön un prächtig kleedt.</seg>
          <seg id="b.PSA.104.2" type="verse"> Licht is Din Kleed, dat Du anhest; Du bredst den Himmel ut as en Teppich;</seg>
          <seg id="b.PSA.104.3" type="verse"> Du wölbst Sin Bawerdeel mit Water; Du fahrst up de Wolken, as up en Wagen; un geihst up den Wind sin Flünken.</seg>
          <seg id="b.PSA.104.4" type="verse"> De Du Din Engel to Wind’n maken deihst un Din Deener to Füerflammen;</seg>
          <seg id="b.PSA.104.5" type="verse"> De Du dat Eerdriek gründen deihst up sin Grundfest, dat dat blift ümmer un ewig.</seg>
          <seg id="b.PSA.104.6" type="verse"> Mit de Deep bedeckst Du dat, as mit en Kleed un Water staht öwer de Bargen.</seg>
          <seg id="b.PSA.104.7" type="verse"> Awer vun Din Schell’n lopt se weg, vun Din Dunner fahrt se darhen.</seg>
          <seg id="b.PSA.104.8" type="verse"> De Bargen gaht hoch hervör un de Breden sett sik dal na den Ort, den Du se gründt hest.</seg>
          <seg id="b.PSA.104.9" type="verse"> Du hest en Grenz sett, daröwer kamt se nich un möt nich wedder dat Eerdriek bedecken.</seg>
          <seg id="b.PSA.104.10" type="verse"> Du letst Borns quellen in de Gründ’, dat de Water twischen de Bargen henfleet.</seg>
          <seg id="b.PSA.104.11" type="verse"> Dat alle Thiern up dat Feld drinkt un dat Wild sin Döst löschen doh.</seg>
          <seg id="b.PSA.104.12" type="verse"> An desülvigen sitt de Vageln unner den Himmel un singt mank de Twiegen.</seg>
          <seg id="b.PSA.104.13" type="verse"> Du makst de Bargen vun baben heraf natt, Du makst dat Land vull Frücht, de Du schaffen deihst.</seg>
          <seg id="b.PSA.104.14" type="verse"> Du letst Gras wassen för dat Veeh un Saat, de Minschen to Nutz, dat Du Brod ut de Eer bringen deihst.</seg>
          <seg id="b.PSA.104.15" type="verse"> Un dat de Wien den Minschen sin Hart erfreuen deiht un sin Gestalt schön ward vun Oel, un dat Brod den Minschen sin Hart stärken deiht.</seg>
          <seg id="b.PSA.104.16" type="verse"> Dat den HErrn Sine Böm vull Saft staht, de Cedern vun Libanon, de He plant hett.</seg>
          <seg id="b.PSA.104.17" type="verse"> Darsülvst buet de Vageln ehr Nest un de Storch wahnt up de Dannböms.</seg>
          <seg id="b.PSA.104.18" type="verse"> De hogen Bargen sünd de Gemsen ehr Toflucht un de Steenklüfte de Kaninken ehr.</seg>
          <seg id="b.PSA.104.19" type="verse"> Du makst den Maand, dat Jahr darna to delen, de Sünn weet ehr Unnergang.</seg>
          <seg id="b.PSA.104.20" type="verse"> Du makst Düsterniß, dat dat Nacht ward, denn rögt sik alle willen Thiern.</seg>
          <seg id="b.PSA.104.21" type="verse"> De jungen Löwen, de da brüllt na den Rov un ehr Spies sökt vun GOtt.</seg>
          <seg id="b.PSA.104.22" type="verse"> Wenn awer de Sünn upgahn deiht, makt se sik darvun un leggt sik in ehr Kulen.</seg>
          <seg id="b.PSA.104.23" type="verse"> So geiht denn de Minsch ut an sin Arbeit un an sin Ackerwark bet an den Abend.</seg>
          <seg id="b.PSA.104.24" type="verse"> HErr, wa sünd Dine Werke so grot un veel! Du hest se all wieslich anordnet un de Eer is vull vun Din Göder.</seg>
          <seg id="b.PSA.104.25" type="verse"> De See, de so grot un wiet is, dar wimmelt dat ahn Tall, beide, grote un lütte Deerter.</seg>
          <seg id="b.PSA.104.26" type="verse"> Darsülvst gaht de Scheep, dar sünd Wallfisch, de Du makt hest, dat se darin speelt.</seg>
          <seg id="b.PSA.104.27" type="verse"> Dat tövt Allns up Di, dat Du se Spies geven deihst to sin Tid.</seg>
          <seg id="b.PSA.104.28" type="verse"> Wenn Du se geven deihst, so sammelt se, wenn Du Din Hand updeihst, so ward se mit Göder satt makt.</seg>
          <seg id="b.PSA.104.29" type="verse"> Verbargst Du Din Angesicht, so ward se bang, nimmst Du ehr Athem weg, so vergaht se un ward wedder to Eer.</seg>
          <seg id="b.PSA.104.30" type="verse"> Letst Du Din Athem ut, so ward se schafft, un Du makst de Eer ehr Gestalt nie.</seg>
          <seg id="b.PSA.104.31" type="verse"> Den HErrn Sin Ehr is ewig, de HErr hett en Wolgefallen an Sine Werke.</seg>
          <seg id="b.PSA.104.32" type="verse"> He kiekt de Eer an, so bewert se, He röhrt de Bargen an, so rokt se.</seg>
          <seg id="b.PSA.104.33" type="verse"> Ik will den HErrn singen min Levenlang un min GOtt laven, so lang ik bün.</seg>
          <seg id="b.PSA.104.34" type="verse"> Min Red mutt Em wolgefallen. Ik freu mi öwer den HErrn.</seg>
          <seg id="b.PSA.104.35" type="verse"> De Sünner möt all warrn uppe Eer un de Gottlosen nich mehr sin. Lav den HErrn, min Seel! Halleluja!</seg>
        </div>
        <div id="b.PSA.105" type="chapter">
          <seg id="b.PSA.105.1" type="verse"> Dankt den HErrn un predigt Sin Namen, verkündigt Sin Dohn mank de Völker;</seg>
          <seg id="b.PSA.105.2" type="verse"> Singt vun Em un lavt Em, red’t vun all Sine Wunner;</seg>
          <seg id="b.PSA.105.3" type="verse"> Pries’t Sin hilligen Namen, de ehr Hart freu sik, de den HErrn söken doht;</seg>
          <seg id="b.PSA.105.4" type="verse"> Fragt na den HErrn un na Sin Macht, sökt Sin Angesicht allerwärts;</seg>
          <seg id="b.PSA.105.5" type="verse"> Denkt an Sine Wunnerwerke, de He dahn hett, an Sine Wunner un an Sin Wort;</seg>
          <seg id="b.PSA.105.6" type="verse"> Ji, Samen vun Abraham, Sin Knecht, ji Kinner vun Jacob, Sin Uterwählten!</seg>
          <seg id="b.PSA.105.7" type="verse"> He is de HErr, unse GOtt, He richt in alle Welt.</seg>
          <seg id="b.PSA.105.8" type="verse"> He denkt ewiglich an Sin Bund un dat Wort, dat He verheten up veele Dusend för un för.</seg>
          <seg id="b.PSA.105.9" type="verse"> Den He makt hett mit Abraham un an den Eed mit Isaak;</seg>
          <seg id="b.PSA.105.10" type="verse"> Un stell datsülvige Jacob to en Recht un Israel ton ewigen Bund;</seg>
          <seg id="b.PSA.105.11" type="verse"> Un sprok: Di will Ik dat Land Canaan geven, dat Los vun ju Arfdeel;</seg>
          <seg id="b.PSA.105.12" type="verse"> As se wenig un gering weern un Fremde darin.</seg>
          <seg id="b.PSA.105.13" type="verse"> Un se trocken vun Volk to Volk, vun een Königriek to en anner Volk.</seg>
          <seg id="b.PSA.105.14" type="verse"> He leet keen Minsch se Schaden dohn un straft Könige wegen se.</seg>
          <seg id="b.PSA.105.15" type="verse"> Rögt Mine Gesalvten nich an un doht Mine Propheten keen Leed an.</seg>
          <seg id="b.PSA.105.16" type="verse"> Un He leet en dühre Tid in dat Land kamen un nehm allen Vörrath vun Brod weg.</seg>
          <seg id="b.PSA.105.17" type="verse"> He schick en Mann vör se her; Joseph ward ton Knecht verkofft.</seg>
          <seg id="b.PSA.105.18" type="verse"> Se dwungen sin Föt in den Stock, Sin Lief muß in Isen liggen.</seg>
          <seg id="b.PSA.105.19" type="verse"> Bet dat Sin Wort keem un den HErrn Sin Red em dörchlüterte.</seg>
          <seg id="b.PSA.105.20" type="verse"> Dar schick de König hen un leet em los geven, de HErr öwer Völker befohl, em rut to laten.</seg>
          <seg id="b.PSA.105.21" type="verse"> He sett em ton HErrn öwer sin Hus, ton Herrscher öwer all sin Göder.</seg>
          <seg id="b.PSA.105.22" type="verse"> Dat He sine Fürsten unnerwiesen dä na sine Wies un sin Öllsten Wiesheit lehren dä.</seg>
          <seg id="b.PSA.105.23" type="verse"> Un Israel trock in Egypten un Jacob ward en Frömde in Ham sin Land.</seg>
          <seg id="b.PSA.105.24" type="verse"> Un He leet Sin Volk stark wassen un makt se mächtiger, as ehre Fiende.</seg>
          <seg id="b.PSA.105.25" type="verse"> He verkehrte jene ehr Hart, dat se sin Volk gram warn un dachten, Sin Knechten mit List to dämpen.</seg>
          <seg id="b.PSA.105.26" type="verse"> He schick Sin Knecht Moses, Aaron, den He harr utwählt.</seg>
          <seg id="b.PSA.105.27" type="verse"> Desülvigen dähn ehr Teken mank ehr un Sine Wunner in Ham sin Land.</seg>
          <seg id="b.PSA.105.28" type="verse"> He leet Düsterniß kamen un makt dat dunkel, un weern nich ungehorsam Sin Wort.</seg>
          <seg id="b.PSA.105.29" type="verse"> He verwandel ehr Water in Blod un makt ehr Fisch dod.</seg>
          <seg id="b.PSA.105.30" type="verse"> Ehr Land wimmelt vun Poggen, in ehr König sin Kamern.</seg>
          <seg id="b.PSA.105.31" type="verse"> He sprok: Dar kam Gewörm, Lüs in all ehr Grenzen.</seg>
          <seg id="b.PSA.105.32" type="verse"> He gev se Hagel as Regen, Füerflammen in ehr Land;</seg>
          <seg id="b.PSA.105.33" type="verse"> Un slog ehr Wienstöck un Fiegenböm un brok de Böm in ehr Grenz entwei.</seg>
          <seg id="b.PSA.105.34" type="verse"> He sprok: Do kemen Heuschrecken un Käfer ahn Tall.</seg>
          <seg id="b.PSA.105.35" type="verse"> Un de freten all dat Gras in ehr Land un freten de Frücht up dat Feld.</seg>
          <seg id="b.PSA.105.36" type="verse"> Un slog all Eerstgebort in Egypten, all ehr eersten Arven.</seg>
          <seg id="b.PSA.105.37" type="verse"> Un föhr se ut mit Sülver un Gold un weer keen Gebreklige mank ehr Stämm.</seg>
          <seg id="b.PSA.105.38" type="verse"> Egypten weer froh, dat se uttrecken dähn, denn ehr Furcht weer up se fullen.</seg>
          <seg id="b.PSA.105.39" type="verse"> He bred en Wolk ut as en Dek un en Füer des Nachts to lüchten.</seg>
          <seg id="b.PSA.105.40" type="verse"> Se bed’n, da leet He Wachteln kamen un He makt se satt mit Himmelsbrod.</seg>
          <seg id="b.PSA.105.41" type="verse"> He mak den Felsen apen, da floten Water ut, dat Beek in de dröge Wüste lopen dähn.</seg>
          <seg id="b.PSA.105.42" type="verse"> Denn He dach an Sin hillig Wort, dat He to Abraham, Sin Knecht, red harr.</seg>
          <seg id="b.PSA.105.43" type="verse"> Also föhr He Sin Volk ut mit Freuden, un Sin Uterwählten mit Juchen;</seg>
          <seg id="b.PSA.105.44" type="verse"> Un gev se de Heiden ehr Länder, dat se de Völker ehr Göder innehmen dähn,</seg>
          <seg id="b.PSA.105.45" type="verse"> Up dat se hollen schüllt Sin Rechte un Sin Gesetze bewahren. Halleluja!</seg>
        </div>
        <div id="b.PSA.106" type="chapter">
          <seg id="b.PSA.106.1" type="verse"> Halleluja.</seg>
          <seg id="b.PSA.106.2" type="verse"> Wokeen kann den HErrn Sine groten Dahten utreden un all Sin Lof priesen?</seg>
          <seg id="b.PSA.106.3" type="verse"> Glückselig sünd de, de dat Gebot holt un alle Tieden Recht doht!</seg>
          <seg id="b.PSA.106.4" type="verse"> HErr, denk an mi, na de Gnad, de Du Din Volk verspraken hest; bewies uns Din Help!</seg>
          <seg id="b.PSA.106.5" type="verse"> Dat wi sehn mögt Dine Uterwählten ehr Wolfahrt un uns freuen, dat dat Din Volk so wol geiht un uns rühmen mit Din Arvdeel.</seg>
          <seg id="b.PSA.106.6" type="verse"> Wi hebbt sündigt samt uns Vaders, wi hebbt övel handelt un sünd gottlos west.</seg>
          <seg id="b.PSA.106.7" type="verse"> Uns Vaders in Egypten wulln Dine Wunner nich verstahn, se dachen nich an Din grote Gnad un weern ungehorsam an de See, nemlich an de Schilfsee.</seg>
          <seg id="b.PSA.106.8" type="verse"> He hülp se awer um Sin Namen wegen, dat He Sin Macht bewiesen schull.</seg>
          <seg id="b.PSA.106.9" type="verse"> Un He scholl de Schilfsee, do warr he drög un föhr se dörch de Deep, as in en Wüst.</seg>
          <seg id="b.PSA.106.10" type="verse"> Un hölp se vun den sin Hand, de se hassen dä, un erlös se vun den Fiend sin Hand.</seg>
          <seg id="b.PSA.106.11" type="verse"> Un de Waters versöpen ehr Weddersakers, dat nich een öwer bleev.</seg>
          <seg id="b.PSA.106.12" type="verse"> Da glövten se an Sin Wort un sungen Sin Lof.</seg>
          <seg id="b.PSA.106.13" type="verse"> Awer se vergeten bald Sin Wark, se tövten nich up Sin Rath.</seg>
          <seg id="b.PSA.106.14" type="verse"> Un se warn lüstern in de Wüstenie un versöchten GOtt in de Wildnis.</seg>
          <seg id="b.PSA.106.15" type="verse"> He awer gev se ehr Bed un schick se genog, bet se darvör ekeln dä.</seg>
          <seg id="b.PSA.106.16" type="verse"> Un se empörten sik gegen Moses in dat Lager, gegen Aaron, den HErrn Sin Hilligen.</seg>
          <seg id="b.PSA.106.17" type="verse"> De Eer dä sik up un slok Dathan över un deck de Abiram sin Hupen to.</seg>
          <seg id="b.PSA.106.18" type="verse"> Un Füer warr unner ehren Hupen ansteken, de Flamm’ verbrenn de Gottlosen.</seg>
          <seg id="b.PSA.106.19" type="verse"> Se makten en Kalv in Horeb un beeden an dat gaten Bild.</seg>
          <seg id="b.PSA.106.20" type="verse"> Un verwandelten ehr Ehr in en Bild vun en Ossen, de Gras freet.</seg>
          <seg id="b.PSA.106.21" type="verse"> Se vergeten GOtt, ehr HEiland, de so grote Dinge in Egypten dahn harr,</seg>
          <seg id="b.PSA.106.22" type="verse"> Wunner in Ham sin Land un gruliche Daten an de Schilfsee.</seg>
          <seg id="b.PSA.106.23" type="verse"> Un He sprok, He wull se vertilgen, wenn nich Moses, Sin Uterwählte, den Riß uphollen harr, Sin Grimmigkeit aftowenden, up dat He se nich ganz verdarven dä.</seg>
          <seg id="b.PSA.106.24" type="verse"> Un se verachteten dat leeve Land, se glovten Sin Wort nich.</seg>
          <seg id="b.PSA.106.25" type="verse"> Se murrten in ehr Hütten, se gehorchten den HErrn Sin Stimm nich.</seg>
          <seg id="b.PSA.106.26" type="verse"> Un He heev up Sin Hand gegen se, dat He se dalslagen dä in de Wüstenie.</seg>
          <seg id="b.PSA.106.27" type="verse"> Un ehr Samen mank de Heiden smieten un se in de Länder verstreuen dä.</seg>
          <seg id="b.PSA.106.28" type="verse"> Un se hungen sik an de Baal-Peor un eten vun de doden Götzen ehr Opfer.</seg>
          <seg id="b.PSA.106.29" type="verse"> Un vertörnten Em mit ehr Dohn; dar keem ok de Plag mank se.</seg>
          <seg id="b.PSA.106.30" type="verse"> Da trä Pinehas hento un mak de Sak eben, da war de Plag afwehrt,</seg>
          <seg id="b.PSA.106.31" type="verse"> Un warr em rekent to Gerechtigkeit vun Geslecht to Geslecht ewiglich.</seg>
          <seg id="b.PSA.106.32" type="verse"> Un se vertörnten Em an dat Strietwater un gungen Moses bös to Lief.</seg>
          <seg id="b.PSA.106.33" type="verse"> Denn se bedrövten em dat Hart, so dat em etliche Wör’ entfohrten.</seg>
          <seg id="b.PSA.106.34" type="verse"> Ok vertilgten se de Völker nich, as se doch de HErr befahlen harr;</seg>
          <seg id="b.PSA.106.35" type="verse"> Sonnern se mengten sik mank de Heiden un lehrten de ehr Dohn,</seg>
          <seg id="b.PSA.106.36" type="verse"> Un deenten ehr Götzen, de gerahten ehr ton Argerniß.</seg>
          <seg id="b.PSA.106.37" type="verse"> Un se opferten ehr Söhns un Döchter de Düvels,</seg>
          <seg id="b.PSA.106.38" type="verse"> Un vergoten unschuldig Blod, ehr Söhns un ehr Döchter ehr Blod, de se de Götzen vun Canaan opfern dähn, dat dat Land mit Blodschulden bedeckt ward;</seg>
          <seg id="b.PSA.106.39" type="verse"> Un makten sik unrein mit ehr Werke un dreven Horeri mit ehr Dohn.</seg>
          <seg id="b.PSA.106.40" type="verse"> Do ergrimm den HErrn Sin Torn öwer Sin Volk un kreg en Gruel an Sin Arf.</seg>
          <seg id="b.PSA.106.41" type="verse"> Un gev se in de Heiden ehr Hand, dat öwer se herrschen dähn, de ehr gram weern.</seg>
          <seg id="b.PSA.106.42" type="verse"> Un ehr Fiende makten se bang un warn kleen makt unner ehr Hann.</seg>
          <seg id="b.PSA.106.43" type="verse"> He rett se veelmals, awer se vertörnten Em mit ehr Vörnehmen un warn wenig wegen ehr Missedaht.</seg>
          <seg id="b.PSA.106.44" type="verse"> Un He seeg ehr Noth, as He ehr Klag hören dä,</seg>
          <seg id="b.PSA.106.45" type="verse"> Un dach an Sin Bund, de He mit se makt harr un dat gereute Em na Sin grote Gnad;</seg>
          <seg id="b.PSA.106.46" type="verse"> Un leet se to Barmhartigkeit kamen vör Alle, de se fungen harrn.</seg>
          <seg id="b.PSA.106.47" type="verse"> Help uns, HErr, uns GOtt, un bring uns tosamen ut de Heiden, dat wi danken Din hilligen Namen un rühmen Din Lof.</seg>
          <seg id="b.PSA.106.48" type="verse"> Gelavt si de HErr, Israel GOtt, vun Ewigkeit to Ewigkeit un alle Welt segg: Amen! Halleluja!</seg>
        </div>
        <div id="b.PSA.107" type="chapter">
          <seg id="b.PSA.107.1" type="verse"> Dankt den HErrn, denn He is fründlich un Sin Gnad duert ewiglich!</seg>
          <seg id="b.PSA.107.2" type="verse"> So schüllt seggen de, de erlöst sünd dörch den HErrn, de He ut de Noth erlöst hett.</seg>
          <seg id="b.PSA.107.3" type="verse"> Un de He ut de Länner tosamen bröcht hett, vun Upgang, vun Dalgang, vun Norden un vun de See;</seg>
          <seg id="b.PSA.107.4" type="verse"> De irr gahn dän in de Wüstenie, up ungebahnte Weg’ un funnen keen Stadt, wo se wahnen kunnen.</seg>
          <seg id="b.PSA.107.5" type="verse"> Hungrig un döstig un ehr Seel verkamen;</seg>
          <seg id="b.PSA.107.6" type="verse"> Un se to den HErrn reepen in ehr Noth un He se rett ut ehr Angst.</seg>
          <seg id="b.PSA.107.7" type="verse"> Un He föhr se en richtigen Weg, dat se gahn dähn na de Stadt, wo se wahnen kunnen;</seg>
          <seg id="b.PSA.107.8" type="verse"> De schüllt den HErrn danken för Sin Gudheit un för Sine Wunner, de He an de Minschenkinner deiht,</seg>
          <seg id="b.PSA.107.9" type="verse"> Dat He de döstigen Seelen satt makt un füllt de hungrige Seel mit Gudes.</seg>
          <seg id="b.PSA.107.10" type="verse"> De da sitten mussen in Düsterniß un Dodesschatten, fungen Twang un Isen.</seg>
          <seg id="b.PSA.107.11" type="verse"> Dewiel dat se GOtt Sin Gebote ungehorsam west weern un den Högsten Sin Gesetz schänd harrn;</seg>
          <seg id="b.PSA.107.12" type="verse"> Darum muß ehr Hart mit Unglück plagt warrn, dat se dar liggen dän un Nüms se hülp;</seg>
          <seg id="b.PSA.107.13" type="verse"> Un se to den HErrn ropen dän in ehr Noth un He se helpen dä ut ehr Angst.</seg>
          <seg id="b.PSA.107.14" type="verse"> Un se ut de Düsterniß un dat Dunkel föhr un ehr Bann entwei rieten dä:</seg>
          <seg id="b.PSA.107.15" type="verse"> De schüllt den HErrn danken för Sin Gnad un för Sine Wunner, de He an de Minschenkinner deiht,</seg>
          <seg id="b.PSA.107.16" type="verse"> Dat He iserne Döhren entwei brickt un iserne Riegel tweisleiht.</seg>
          <seg id="b.PSA.107.17" type="verse"> De Narren, de plagt ward wegen ehr Övertredung un wegen ehr Sünn,</seg>
          <seg id="b.PSA.107.18" type="verse"> Dat se ekel vör alle Spies un warn dodkrank.</seg>
          <seg id="b.PSA.107.19" type="verse"> Un se to den HErrn reepen in ehr Noth un He se helpen dä ut ehr Angst.</seg>
          <seg id="b.PSA.107.20" type="verse"> He schick Sin Wort un mak se gesund un rett se, dat se nich storven;</seg>
          <seg id="b.PSA.107.21" type="verse"> De schüllt den HErrn danken för Sin Gudheit un för Sine Wunner, de He an de Minschenkinner deiht,</seg>
          <seg id="b.PSA.107.22" type="verse"> Un Dank opfern un vertellen Sine Werke mit Freuden.</seg>
          <seg id="b.PSA.107.23" type="verse"> De mit Scheep up de See fahren dän un ehr Handel up grote Waters dreven;</seg>
          <seg id="b.PSA.107.24" type="verse"> De den HErrn Sine Werke erfahren hebbt un Sine Wunner in de See,</seg>
          <seg id="b.PSA.107.25" type="verse"> Wenn He spreken un en Stormwind upregen dä, de de Wellen upwöhl,</seg>
          <seg id="b.PSA.107.26" type="verse"> Un fohren up na den Himmel un fohren in den Afgrund, dat ehr Seel vör Angst verzagen dä,</seg>
          <seg id="b.PSA.107.27" type="verse"> Dat se danzten un wackelten as en bedrunken Kerl un wussen keen Rath mehr,</seg>
          <seg id="b.PSA.107.28" type="verse"> Un se to den HErrn schregen in ehr Noth un He se ut ehr Angst föhr,</seg>
          <seg id="b.PSA.107.29" type="verse"> Un He mak dat Unwedder still, dat de Waggen sik leggen dän,</seg>
          <seg id="b.PSA.107.30" type="verse"> Un se vergnögt warn, dat dat still warn weer un He se to Land bröch na ehr Wunsch:</seg>
          <seg id="b.PSA.107.31" type="verse"> De schüllt den HErrn danken för Sin Gudheit un för Sine Wunner, de He an de Minschenkinner deiht,</seg>
          <seg id="b.PSA.107.32" type="verse"> Un Em in de Gemeen priesen un bi de Olen laven.</seg>
          <seg id="b.PSA.107.33" type="verse"> He makt Beeke drög un lett Waterquellen utdrögen,</seg>
          <seg id="b.PSA.107.34" type="verse"> Dat en fruchtbar Land nicks dregen dä wegen ehr Bosheit, de darin wahnen dä.</seg>
          <seg id="b.PSA.107.35" type="verse"> He makt de Wüstenie to en Waterpol un in dat dröge Land makt He Waterquellen;</seg>
          <seg id="b.PSA.107.36" type="verse"> Un de Hungrigen sett He darhen, dat se en Stadt gründen dän, wo se wahnen kunnen,</seg>
          <seg id="b.PSA.107.37" type="verse"> Un de Ackers beseien un Wienbarge planten kunnen, de alle Jahr Frucht brochten;</seg>
          <seg id="b.PSA.107.38" type="verse"> Un He segen se, dat se sik vermehrten un gev se veel Veeh.</seg>
          <seg id="b.PSA.107.39" type="verse"> Darna würn se dal drückt un swach makt vun de Bösen, de se dwungen un unner kregen harrn,</seg>
          <seg id="b.PSA.107.40" type="verse"> Un Verachtung wür up de Fürsten utschüdd, dat Allns dösig un wüst weer;</seg>
          <seg id="b.PSA.107.41" type="verse"> Awer He schützt de Armen vör dat Elend un sin Geslecht vermehrt He as en Schapheer.</seg>
          <seg id="b.PSA.107.42" type="verse"> All düt ward de Frommen sehn un sik freun, un alle Bosheit ward dat Mul stoppt warrn.</seg>
          <seg id="b.PSA.107.43" type="verse"> Wokeen is klok un behollt düt? So warn se marken, wa veel Woldaht de HErr erwiesen deiht.</seg>
        </div>
        <div id="b.PSA.108" type="chapter">
          <seg id="b.PSA.108.1" type="verse"> En Psalmleed vun David.</seg>
          <seg id="b.PSA.108.2" type="verse"> GOtt, dat is min rechte Ernst, ik will singen un dichten, min Ehr ok.</seg>
          <seg id="b.PSA.108.3" type="verse"> Wol up, Psalter un Harpen! Ik will fröh up sin.</seg>
          <seg id="b.PSA.108.4" type="verse"> Ik will Di danken, HErr, mank de Völker, ik will Di Lof singen mank de Lüd.</seg>
          <seg id="b.PSA.108.5" type="verse"> Denn Din Gnad geiht so wiet de Himmel is un Din Wahrheit so wiet de Wolken gaht.</seg>
          <seg id="b.PSA.108.6" type="verse"> Erhev Di, GOtt, öwer den Himmel un Din Ehr öwer alle Lann.</seg>
          <seg id="b.PSA.108.7" type="verse"> Up dat Dine leeven Frünn frie ward. Help mit Din rechte Hand un erhör mi.</seg>
          <seg id="b.PSA.108.8" type="verse"> GOtt redt in Sin Hilligdom, daröwer bün ik vergnögt un will Sichem deelen un den Grund Succoth afmeten.</seg>
          <seg id="b.PSA.108.9" type="verse"> Gilead is min, Manasse is ok min un Ephraim is min Kopp sin Macht, Juda is min Scepter,</seg>
          <seg id="b.PSA.108.10" type="verse"> Moab is min Waschfatt, ik will min Schoh öwer Edom utstrecken, öwer de Philister will ik juchen.</seg>
          <seg id="b.PSA.108.11" type="verse"> Wokeen will mi föhren in en faste Stadt? Wokeen hett mi bröcht bet Edom?</seg>
          <seg id="b.PSA.108.12" type="verse"> Hest Du dat nich dahn, GOtt, de Du uns wegstöten un nich mit unse Heer uttrecken deihst?</seg>
          <seg id="b.PSA.108.13" type="verse"> Schaff uns Bistand in de Noth, denn Minschenhülp is nicks nütz.</seg>
          <seg id="b.PSA.108.14" type="verse"> Mit GOtt wüllt wi Dahten dohn; He ward unse Fiende dal pedden.</seg>
        </div>
        <div id="b.PSA.109" type="chapter">
          <seg id="b.PSA.109.1" type="verse"> En Psalm vun David, vörtosingen.</seg>
          <seg id="b.PSA.109.2" type="verse"> Denn se hebbt ehr gottlos un falsch Mul gegen mi updahn un redt gegen mi mit falsche Tungen;</seg>
          <seg id="b.PSA.109.3" type="verse"> Un se redt giftig gegen mi allerwegen un striet gegen mi ahn Orsak.</seg>
          <seg id="b.PSA.109.4" type="verse"> Darför, dat ik se leef hebben doh, sünd se gegen mi; ik awer bä.</seg>
          <seg id="b.PSA.109.5" type="verse"> Se bewiest mi Bös för Gut un Haß för Leev.</seg>
          <seg id="b.PSA.109.6" type="verse"> Sett Gottlose öwer em, un de Satan mutt stahn to sin rechte Hand.</seg>
          <seg id="b.PSA.109.7" type="verse"> Wer sik vun desülvigen lehren lett, den sin Leven mutt gottlos sin un sin Gebet mutt Sünn sin.</seg>
          <seg id="b.PSA.109.8" type="verse"> Sin Dag’ möt wenig warrn, un sin Amt mutt en Anner kriegen.</seg>
          <seg id="b.PSA.109.9" type="verse"> Sin Kinner möt Waisen warrn un sin Wief en Wittfru.</seg>
          <seg id="b.PSA.109.10" type="verse"> Sin Kinner möt in de Irr gahn un bedeln un söken, as de verdorven sünd.</seg>
          <seg id="b.PSA.109.11" type="verse"> De Wucherer schall utsugen Allns, wat he hett, un Fremde möt sin Göder plünnern.</seg>
          <seg id="b.PSA.109.12" type="verse"> Un Nüms mutt em wat Gudes dohn, un Nüms erbarmt sik öwer sin Waisen.</seg>
          <seg id="b.PSA.109.13" type="verse"> Sin Nakamen möt utrodt warrn, ehr Nam mutt in dat anner Glid vertilgt warrn.</seg>
          <seg id="b.PSA.109.14" type="verse"> An sin Vaders ehr Missedaht mutt dacht warn vör den HErrn un sin Moder ehr Sünn mutt nich utdahn warrn.</seg>
          <seg id="b.PSA.109.15" type="verse"> De HErr mutt se niemals ut de Ogen laten, un ehr Gedächtniß mutt utrodt warrn uppe Eer.</seg>
          <seg id="b.PSA.109.16" type="verse"> Darum dat he so gar keen Barmhartigkeit harr, sonnern den Elenden un Armen un den Bedrövten verfolgen dä, dat he em dod maken schull.</seg>
          <seg id="b.PSA.109.17" type="verse"> Un he wull den Fluch hebben, de ward ok öwer em kamen, he wull den Segen nich, so ward de ok wiet vun em blieven.</seg>
          <seg id="b.PSA.109.18" type="verse"> Un he trock den Fluch an, as sin Hemd, un de is na em rin gahn, as Water un as Oel in sin Knaken;</seg>
          <seg id="b.PSA.109.19" type="verse"> So ward he em as en Kleed, dat he anhett, un as en Gördel, den he um den Lief dregen deiht.</seg>
          <seg id="b.PSA.109.20" type="verse"> All düt schall de wedderfahren vun den HErrn, de mi towedder sünd un Böses gegen min Seel reden doht.</seg>
          <seg id="b.PSA.109.21" type="verse"> Awer Du, HErr, HErr, wes’ Du mit mi wegen Din Namen, denn Din Gnad is min Trost, rett mi doch!</seg>
          <seg id="b.PSA.109.22" type="verse"> Denn ik bün arm un elend, min Hart is tweislagen in mi.</seg>
          <seg id="b.PSA.109.23" type="verse"> Ik fahr darhen as en Schatten, de verdreven ward, un ward weg jagt as de Heuschrecken.</seg>
          <seg id="b.PSA.109.24" type="verse"> Min Knee sünd swach vun Fasten un min Fleesch is mager un hett keen Fett.</seg>
          <seg id="b.PSA.109.25" type="verse"> Un ik mutt ehr Spott sin; wenn se mi seht, schüddelt se ehr Köpp.</seg>
          <seg id="b.PSA.109.26" type="verse"> Stah mi bi, HErr, min GOtt, help mi na Din Gnad,</seg>
          <seg id="b.PSA.109.27" type="verse"> Dat se markt, dat düt Din Hand is, dat Du, HErr, so wat deihst.</seg>
          <seg id="b.PSA.109.28" type="verse"> Flucht se, so segen Du. Sett se sik gegen mi, so möt se to Schann warrn, awer Din Knecht mutt sik freuen.</seg>
          <seg id="b.PSA.109.29" type="verse"> Min Weddersakers möt mit Schimp antrocken warrn un mit ehr Schann bekleedt warrn, as mit en Rock.</seg>
          <seg id="b.PSA.109.30" type="verse"> Ik will den HErrn veel danken mit min Mund un vun Em grotspreken mank Veele.</seg>
          <seg id="b.PSA.109.31" type="verse"> Denn He steiht to de rechte Hand vun den Armen, dat He em helpen deiht vun de, de sin Leven verurdeelt.</seg>
        </div>
        <div id="b.PSA.110" type="chapter">
          <seg id="b.PSA.110.1" type="verse"> En Psalm vun David.</seg>
          <seg id="b.PSA.110.2" type="verse"> De HErr ward dat Scepter vun din Riek schicken vun Zion. Herrsch mank dine Fiende.</seg>
          <seg id="b.PSA.110.3" type="verse"> Na din Sieg ward din Volk di willig opfern in hilligen Smuck. Din Kinner ward di geboren as de Dau ut dat Morgenroth.</seg>
          <seg id="b.PSA.110.4" type="verse"> De HErr hett swaren un dat ward Em nich gerüen: Du büst en Preester ewiglich, na Melchisedek sin Art.</seg>
          <seg id="b.PSA.110.5" type="verse"> De HErr to din rechte Hand ward de Könige an den Dag vun Sin Torn entweibreken.</seg>
          <seg id="b.PSA.110.6" type="verse"> He ward richten mank de Heiden, He ward grote Slachten sla’n, He ward den Böwersten öwer grote Landen vergahn laten.</seg>
          <seg id="b.PSA.110.7" type="verse"> He ward drinken vun de Beek up den Weg, darum ward He den Kopp hoch holn.</seg>
        </div>
        <div id="b.PSA.111" type="chapter">
          <seg id="b.PSA.111.1" type="verse"> Halleluja.</seg>
          <seg id="b.PSA.111.2" type="verse"> Grot sünd den HErrn Sin Werke, wer up se achten deiht, de hett veel Lust daran.</seg>
          <seg id="b.PSA.111.3" type="verse"> Wat He ordnen deiht, dat is lövlich un herrlich, un Sin Gerechtigkeit blift up ewig.</seg>
          <seg id="b.PSA.111.4" type="verse"> He hett en Gedächtniß stift vun Sine Wunner, de gnädige un barmhartige HErr.</seg>
          <seg id="b.PSA.111.5" type="verse"> He gift Spies an de, de Em fürchten doht, He denkt ewig an Sin Bund.</seg>
          <seg id="b.PSA.111.6" type="verse"> He lett verkündigen Sin gewaltigen Dahten an Sin Volk, dat He se de Heiden ehr Arfdeel geven deiht.</seg>
          <seg id="b.PSA.111.7" type="verse"> Sin Hann ehr Warke sünd Wahrheit un Recht, all Sin Gebote sünd rechtschaffen.</seg>
          <seg id="b.PSA.111.8" type="verse"> Se ward erholn ümmer un ewig un geschehn trulich un redlich.</seg>
          <seg id="b.PSA.111.9" type="verse"> He schickt Sin Volk en Erlösung, He versprickt, dat Sin Bund up ewig blieven schall, hillig un herrlich is Sin Nam.</seg>
          <seg id="b.PSA.111.10" type="verse"> De Furcht vör den HErrn is de Anfang vun de Wiesheit, dat is en gude Klokheit; wer darna deiht, den sin Lof blift up ewig.</seg>
        </div>
        <div id="b.PSA.112" type="chapter">
          <seg id="b.PSA.112.1" type="verse"> Halleluja.</seg>
          <seg id="b.PSA.112.2" type="verse"> Den sin Geslecht ward gewaltig sin up de Eer, de Frommen ehr Geslecht ward segent sin.</seg>
          <seg id="b.PSA.112.3" type="verse"> Riekdom un Överflot ward in ehr Hus sin un ehr Gerechtigkeit blift ewiglich.</seg>
          <seg id="b.PSA.112.4" type="verse"> De Frommen geiht dat Licht up in dat Düster vun den Gnädigen, Barmhartigen un Gerechten.</seg>
          <seg id="b.PSA.112.5" type="verse"> Glücklich is de Mann, de barmhartig is un geern lehnen deiht un sin Saken so vullföhrt, dat he Nüms Unrecht deiht.</seg>
          <seg id="b.PSA.112.6" type="verse"> Denn he ward ewiglich blieven, de Gerechte ward to keen Tid vergeten.</seg>
          <seg id="b.PSA.112.7" type="verse"> Wenn en Plag kamen will, so is he nich bang, sin Hart is nich bang un höpt up den HErrn.</seg>
          <seg id="b.PSA.112.8" type="verse"> Sin Hart is getrost un nich bang, bet he sin Lust an sine Fiend’ köhlen deiht.</seg>
          <seg id="b.PSA.112.9" type="verse"> He streut ut un gift de Armen, sin Gerechtigkeit blift ewiglich, sin Horn ward mit Ehren hoch holn warrn.</seg>
          <seg id="b.PSA.112.10" type="verse"> De Gottlosen ward dat sehn un dat ward em verdreeten, sin Tähn ward he tosamen bieten un vergahn. Denn wat de Gottlosen geern wüllt, dat is verlaren.</seg>
        </div>
        <div id="b.PSA.113" type="chapter">
          <seg id="b.PSA.113.1" type="verse"> Halleluja.</seg>
          <seg id="b.PSA.113.2" type="verse"> Gelavt si den HErrn Sin Namen, vun nu an bet in Ewigkeit.</seg>
          <seg id="b.PSA.113.3" type="verse"> Vun de Sünn ehr Upgang bet to ehr Dalgang, si den HErrn Sin Namen hoch lavt!</seg>
          <seg id="b.PSA.113.4" type="verse"> De HErr is hoch öwer alle Heiden, Sin Ehr geiht, so wiet de Himmel is.</seg>
          <seg id="b.PSA.113.5" type="verse"> Wokeen is, as de HErr, uns GOtt? De Sik so hoch sett hett,</seg>
          <seg id="b.PSA.113.6" type="verse"> Un up dat Lütte süht in den Himmel un uppe Eer;</seg>
          <seg id="b.PSA.113.7" type="verse"> De den Lütten uprichten deiht vun de Eer un den Armen ut den Dreck in de Höch treckt,</seg>
          <seg id="b.PSA.113.8" type="verse"> Dat He em hen setten deiht blangen bi de Fürsten, bi de Fürsten vun Sin Volk;</seg>
          <seg id="b.PSA.113.9" type="verse"> De de Unfruchtbare int Hus wahnen lett, up dat se en fröhliche Kinnermoder ward. Halleluja!</seg>
        </div>
        <div id="b.PSA.114" type="chapter">
          <seg id="b.PSA.114.1" type="verse"> As Israel ut Egypten trock, Jacob sin Hus vun dat fremde Volk;</seg>
          <seg id="b.PSA.114.2" type="verse"> Dar war Juda sin Hilligdom, Israel sin Herrschaft.</seg>
          <seg id="b.PSA.114.3" type="verse"> De See ward dat gewahr un mak sik darvun, de Jordan dreiht sik rückwarts.</seg>
          <seg id="b.PSA.114.4" type="verse"> De Bargen hüppten as de Lämmer, de lütten Bargen as de jungen Schap.</seg>
          <seg id="b.PSA.114.5" type="verse"> Wat weer di denn, du See, as du di darvun maken däst? Un di, du Jordan, dat du di rückwarts dreihen däst?</seg>
          <seg id="b.PSA.114.6" type="verse"> Ji Bargen, dat ji hüppen dän, as de Lämmer, ji lütten Bargen as de jungen Schap?</seg>
          <seg id="b.PSA.114.7" type="verse"> Vör den HErrn bewer de Eer, vör Jacob sin GOtt,</seg>
          <seg id="b.PSA.114.8" type="verse"> De den Fels in en Waterflot wandeln dä un de Steen in Waterborns.</seg>
        </div>
        <div id="b.PSA.115" type="chapter">
          <seg id="b.PSA.115.1" type="verse"> Nich uns, HErr, nich uns, sonnern Din Namen gif Ehr, wegen Din Gnad un Wahrheit!</seg>
          <seg id="b.PSA.115.2" type="verse"> Warum schüllt de Heiden seggen: Wo is nu ehr GOtt?</seg>
          <seg id="b.PSA.115.3" type="verse"> Awer uns GOtt is in den Himmel, He kann schaffen, wat He will.</seg>
          <seg id="b.PSA.115.4" type="verse"> De ehr Götzen sünd Sülver un Gold, vun Minschenhann makt.</seg>
          <seg id="b.PSA.115.5" type="verse"> Se hebbt Müler un redt nich; se hebbt Ogen un seht nich;</seg>
          <seg id="b.PSA.115.6" type="verse"> Se hebbt Ohren un hört nich; se hebbt Näsen un rükt nich;</seg>
          <seg id="b.PSA.115.7" type="verse"> Se hebbt Hann un griept nich; Föt hebbt se un gaht nich, un snackt nich dörch ehr Hals.</seg>
          <seg id="b.PSA.115.8" type="verse"> De se maken doht, sünd grad ebenso un All, de up se höpen doht.</seg>
          <seg id="b.PSA.115.9" type="verse"> Awer lat Israel up den HErrn höpen, de is sin Hülp un Schild.</seg>
          <seg id="b.PSA.115.10" type="verse"> Lat Aaron sin Hus up den HErrn höpen; de is ehr Hülp un Schild.</seg>
          <seg id="b.PSA.115.11" type="verse"> De den HErrn fürchten doht, höpt up den HErrn; de is ehr Hülp un Schild.</seg>
          <seg id="b.PSA.115.12" type="verse"> De HErr denkt an uns un segent uns, He segent Israel sin Hus, He segent Aaron sin Hus;</seg>
          <seg id="b.PSA.115.13" type="verse"> He segent de, de den HErrn fürchten doht, beide, Lütt un Grot.</seg>
          <seg id="b.PSA.115.14" type="verse"> Lat den HErrn jug segen mehr un mehr, jug un ju Kinner.</seg>
          <seg id="b.PSA.115.15" type="verse"> Ji sied den HErrn, de Himmel un Eer makt hett, Sin Gesegnete.</seg>
          <seg id="b.PSA.115.16" type="verse"> De Himmel is öwerall den HErrn Sin, awer de Eer hett He de Minschenkinner geven.</seg>
          <seg id="b.PSA.115.17" type="verse"> De Doden ward Di, HErr, nich laven, noch de, de dal fahren doht in de Ruh;</seg>
          <seg id="b.PSA.115.18" type="verse"> Sonnern wi lavt den HErrn vun nu bet in Ewigkeit. Halleluja.</seg>
        </div>
        <div id="b.PSA.116" type="chapter">
          <seg id="b.PSA.116.1" type="verse"> Dat is mi leef, dat de HErr min Stimm un min Flehn hörn deiht.</seg>
          <seg id="b.PSA.116.2" type="verse"> Dat He Sin Ohr to mi neegt, darum will ik min Leven lang Em anropen,</seg>
          <seg id="b.PSA.116.3" type="verse"> De Dod sin Bann harrn mi umgeven un Angst vör de Höll harr mi drapen. Ik keem in Jammer un Noth.</seg>
          <seg id="b.PSA.116.4" type="verse"> Awer ik reep den HErrn Sin Namen an: O, HErr, rett min Seel.</seg>
          <seg id="b.PSA.116.5" type="verse"> De HErr is gnädig un gerecht un uns GOtt is barmhartig.</seg>
          <seg id="b.PSA.116.6" type="verse"> De HErr behöd de Eenfoltigen. Wenn ik unnerliggen doh, so helpt He mi.</seg>
          <seg id="b.PSA.116.7" type="verse"> Wes’ nu wedder tofreden, min Seel, denn de HErr deiht di luter Gudes.</seg>
          <seg id="b.PSA.116.8" type="verse"> Denn Du hest min Seel ut den Dod reten, min Oog vun de Thranen, min Fot vun utglieden.</seg>
          <seg id="b.PSA.116.9" type="verse"> Ik will umhergahn vör den HErrn in de Lebendigen ehr Land.</seg>
          <seg id="b.PSA.116.10" type="verse"> Ik glöv, darum red ik. Ik warr awer veel plagt.</seg>
          <seg id="b.PSA.116.11" type="verse"> Ik sprok in min Vertwieflung: Alle Minschen sünd Lögners.</seg>
          <seg id="b.PSA.116.12" type="verse"> Woans schall ik den HErrn vergellen all Sin Woldaht, de He an mi deiht?</seg>
          <seg id="b.PSA.116.13" type="verse"> Ik will den Beker vull Hülp nehmen un den HErrn Sin Namen predigen.</seg>
          <seg id="b.PSA.116.14" type="verse"> Ik will min Gelövniß den HErrn betalen vör all Sin Volk.</seg>
          <seg id="b.PSA.116.15" type="verse"> Sin Hilligen ehr Dod ward hoch hollen vör den HErrn.</seg>
          <seg id="b.PSA.116.16" type="verse"> O, HErr, ik bün Din Knecht; ik bün Din Knecht, Din Magd ehr Söhn. Du hest min Bann entwei reten.</seg>
          <seg id="b.PSA.116.17" type="verse"> Di will ik Dank opfern un den HErrn Sin Namen predigen.</seg>
          <seg id="b.PSA.116.18" type="verse"> Ik will min Gelövniß den HErrn betalen vör all Sin Volk.</seg>
          <seg id="b.PSA.116.19" type="verse"> In de Höf, an den HErrn Sin Hus, in di, Jerusalem. Halleluja.</seg>
        </div>
        <div id="b.PSA.117" type="chapter">
          <seg id="b.PSA.117.1" type="verse"> Lavt den HErrn, alle Heiden! Priest Em, alle Völker!</seg>
          <seg id="b.PSA.117.2" type="verse"> Denn Sin Gnad is öwer uns mächtig un Sin Wahrheit blift öwer uns in Ewigkeit! Halleluja!</seg>
        </div>
        <div id="b.PSA.118" type="chapter">
          <seg id="b.PSA.118.1" type="verse"> Dankt den HErrn, denn He is fründlich un Sin Gnad besteiht up ewig.</seg>
          <seg id="b.PSA.118.2" type="verse"> Lat Israel nu seggen: Sin Gnad besteiht up ewig.</seg>
          <seg id="b.PSA.118.3" type="verse"> Lat nu Aaron sin Hus seggen: Sin Gnad besteiht up ewig!</seg>
          <seg id="b.PSA.118.4" type="verse"> Lat de, de den HErrn fürchten doht, nu seggen: Sin Gnad besteiht up ewig.</seg>
          <seg id="b.PSA.118.5" type="verse"> In de Angst reep ik den HErrn an, un de HErr erhör mi un tröst mi.</seg>
          <seg id="b.PSA.118.6" type="verse"> De HErr is mit mi, darum bün ik nich bang, wat künnt mi Minschen dohn?</seg>
          <seg id="b.PSA.118.7" type="verse"> De HErr is mit mi, mi to helpen, un ik will min Lust sehn an mine Fiende.</seg>
          <seg id="b.PSA.118.8" type="verse"> Dat is gud up den HErrn to truen un sik nich verlaten up Minschen.</seg>
          <seg id="b.PSA.118.9" type="verse"> Dat is gud up den HErrn truen un sik nich verlaten up Fürsten.</seg>
          <seg id="b.PSA.118.10" type="verse"> Alle Heiden umgevt mi allerwegen, awer in den HErrn Sin Namen will ik se tonicht hauen.</seg>
          <seg id="b.PSA.118.11" type="verse"> Se umgevt mi allerwegen, awer in den HErrn will ik se tonicht hauen.</seg>
          <seg id="b.PSA.118.12" type="verse"> Se umgevt mi as Immen, se sünd utgahn as en Füer mank Dorns, awer in den HErrn Sin Namen will ik se tonicht hauen.</seg>
          <seg id="b.PSA.118.13" type="verse"> Se stöt mi, dat ik fallen schall, awer de HErr helpt mi.</seg>
          <seg id="b.PSA.118.14" type="verse"> De HErr is min Macht un min Psalm un min Heil.</seg>
          <seg id="b.PSA.118.15" type="verse"> Man singt mit Freuden vun’n Sieg in de Gerechten ehr Hütten: Den HErrn Sin rechte Hand behollt den Sieg.</seg>
          <seg id="b.PSA.118.16" type="verse"> Den HErrn Sine Rechte sünd hoch makt, den HErrn Sine Rechte behollt den Sieg.</seg>
          <seg id="b.PSA.118.17" type="verse"> Ik warr nich starven, sonnern leven un den HErrn Sin Wark verkündigen.</seg>
          <seg id="b.PSA.118.18" type="verse"> De HErr tüchtigt mi wol, awer He gift mi nich in den Dod.</seg>
          <seg id="b.PSA.118.19" type="verse"> Makt mi apen de Dohre vun de Gerechtigkeit, dat ik darin gahn un den HErrn danken doh.</seg>
          <seg id="b.PSA.118.20" type="verse"> Dat is den HErrn Sin Dohr, de Gerechten ward darin gahn.</seg>
          <seg id="b.PSA.118.21" type="verse"> Ik dank Di, dat Du mi demödigt hest un mi helpen deihst.</seg>
          <seg id="b.PSA.118.22" type="verse"> De Steen, de de Bulüd wegsmeten hebbt, de is ton Ecksteen warn.</seg>
          <seg id="b.PSA.118.23" type="verse"> Vun den HErrn is dat geschehn un is en Wunner vör unse Ogen,</seg>
          <seg id="b.PSA.118.24" type="verse"> Düt is de Dag, den de HErr maken deiht, lat uns vergnögt un fröhlich darin sin.</seg>
          <seg id="b.PSA.118.25" type="verse"> O, HErr, help, o HErr, lat wol gelingen!</seg>
          <seg id="b.PSA.118.26" type="verse"> Gelavt si de, de do kummt in den HErrn Sin Namen! Wi segent ju, de ju vun den HErrn Sin Hus sünd.</seg>
          <seg id="b.PSA.118.27" type="verse"> De HErr is GOtt, de uns hell maken deiht. Smückt dat Fest mit Maibusch bet an de Hörner vun den Altar!</seg>
          <seg id="b.PSA.118.28" type="verse"> Du büst min GOtt un ik dank Di; min GOtt, ik will Di lofpriesen.</seg>
          <seg id="b.PSA.118.29" type="verse"> Dankt den HErrn, denn He is fründlich un Sin Gudheit duert up ewig.</seg>
        </div>
        <div id="b.PSA.119" type="chapter">
          <seg id="b.PSA.119.1" type="verse"> Glücklich sünd de, de uprichtig in ehr Wandel leven, de in den HErrn Sin Gesetz blieven doht.</seg>
          <seg id="b.PSA.119.2" type="verse"> Glücklich sünd de, de Sin Tügnisse hollen, de Em vun ganzen Harten söken doht.</seg>
          <seg id="b.PSA.119.3" type="verse"> Denn weke up Sin Weg wandelt, de doht nicks Böses.</seg>
          <seg id="b.PSA.119.4" type="verse"> Du hest befahlen, ivrig to erfüllen Din Befehle.</seg>
          <seg id="b.PSA.119.5" type="verse"> O, dat min Leven Din Rechte mit ganzen Ernst holn dä!</seg>
          <seg id="b.PSA.119.6" type="verse"> Wenn ik up Dine Gebote alleen seh, so warr ik nich to Schann.</seg>
          <seg id="b.PSA.119.7" type="verse"> Ik dank Di vun ganzen Harten, dat Du mi lehrst de Gerechtsame vun Din Gerechtigkeit.</seg>
          <seg id="b.PSA.119.8" type="verse"> Din Recht will ik holn, verlat mi nümmermehr.</seg>
          <seg id="b.PSA.119.9" type="verse"> Woans ward en Jüngling sin Weg ahn Sünd’ gahn? Wenn he sik na Din Wort holn deiht.</seg>
          <seg id="b.PSA.119.10" type="verse"> Ik sök Di vun ganzen Harten, lat mi nich irr gahn vun Dine Gebode.</seg>
          <seg id="b.PSA.119.11" type="verse"> Ik behol Din Wort in min Hart, up dat ik nich gegen Di sündigen doh.</seg>
          <seg id="b.PSA.119.12" type="verse"> Lavt siest Du, HErr! Lehr mi Dine Rechte!</seg>
          <seg id="b.PSA.119.13" type="verse"> Ik will mit min Lippen vertelln all de Rechte vun Din Mund.</seg>
          <seg id="b.PSA.119.14" type="verse"> Ik freu mi öwer Din Tügnisse ehren Weg, as öwer allerhand Riekdom.</seg>
          <seg id="b.PSA.119.15" type="verse"> Ik red wat Du befahln hest un seh up Dine Weg’.</seg>
          <seg id="b.PSA.119.16" type="verse"> Ik hef Lust to Dine Rechte un vergeet Din Wort nich.</seg>
          <seg id="b.PSA.119.17" type="verse"> Doh Gudes Din Knecht, darmit ik leven un Din Wort holn doh.</seg>
          <seg id="b.PSA.119.18" type="verse"> Mak mine Ogen apen, dat ik seh de Wunner an Din Gesetz.</seg>
          <seg id="b.PSA.119.19" type="verse"> Ik bün en Gast up de Eer, verbarg Dine Gebote nich vör mi.</seg>
          <seg id="b.PSA.119.20" type="verse"> Min Seel is termalmt alletied vör Verlangen na Dine Rechte.</seg>
          <seg id="b.PSA.119.21" type="verse"> Du schellst de Stolten, verflucht sünd, de Dine Gebote nich holn doht.</seg>
          <seg id="b.PSA.119.22" type="verse"> Wend vun mi Smach un Verachtung, denn ik hol Din Tügnisse.</seg>
          <seg id="b.PSA.119.23" type="verse"> De Fürsten sitt ok un redt gegen mi, awer Din Knecht redt vun Dine Rechte.</seg>
          <seg id="b.PSA.119.24" type="verse"> Ik hef Lust to Dine Tügnisse, de sünd mine Rathgever.</seg>
          <seg id="b.PSA.119.25" type="verse"> Min Seel liggt in den Dreck, erquick mi na Din Wort.</seg>
          <seg id="b.PSA.119.26" type="verse"> Ik vertell min Weg’ un Du erhörst mi, lehr mi Dine Rechte.</seg>
          <seg id="b.PSA.119.27" type="verse"> Unnerwies mi den Weg vun Dine Befehle, so will ik reden vun Dine Wunner.</seg>
          <seg id="b.PSA.119.28" type="verse"> Ik gräm mi, dat mi dat Hart versmachten deiht, stärk mi na Din Wort.</seg>
          <seg id="b.PSA.119.29" type="verse"> Wend vun mi den falschen Weg un günn mi Din Gesetz.</seg>
          <seg id="b.PSA.119.30" type="verse"> Ik hef de Wahrheit ehren Weg wählt, Din Rechte hef ik vör mi stellt.</seg>
          <seg id="b.PSA.119.31" type="verse"> Ik hang an Dine Tügnisse; HErr, lat mi nich to Schann warrn.</seg>
          <seg id="b.PSA.119.32" type="verse"> Wenn Du min Hart trösten deihst, so lop ik den Weg vun Dine Gebote.</seg>
          <seg id="b.PSA.119.33" type="verse"> Wies mi, HErr, den Weg vun Din Rechte, dat ik se bewahr bet an dat End.</seg>
          <seg id="b.PSA.119.34" type="verse"> Unnerwies mi, dat ik bewahr Din Gesetz un dat ik dat hol vun ganzen Harten.</seg>
          <seg id="b.PSA.119.35" type="verse"> Föhr mi up den Stieg vun Dine Gebote, denn ik hef Lust darto.</seg>
          <seg id="b.PSA.119.36" type="verse"> Neeg min Hart to Dine Tügnisse un nich to den Giez.</seg>
          <seg id="b.PSA.119.37" type="verse"> Wend mine Ogen af, dat se nich seht na unnütze Lehr, sonnern erquick mi up Din Weg.</seg>
          <seg id="b.PSA.119.38" type="verse"> Lat Din Knecht Din Gebot seker för Din Wort holn, up dat ik Di fürchten doh.</seg>
          <seg id="b.PSA.119.39" type="verse"> Wend vun mi den Schimp, den ik fürchten doh, denn Dine Rechte sünd leeflich.</seg>
          <seg id="b.PSA.119.40" type="verse"> Süh, ik hef Verlangen na Dine Befehle, erquick mi mit Din Gerechtigkeit.</seg>
          <seg id="b.PSA.119.41" type="verse"> HErr, lat mi Din Gnad wedderfahrn, Din Hülp na Din Wort.</seg>
          <seg id="b.PSA.119.42" type="verse"> Dat ik antworden kann de, de mi verlästern doht, denn ik verlat mi up Din Wort.</seg>
          <seg id="b.PSA.119.43" type="verse"> Un nimm jo nich vun min Mund dat Wort vun de Wahrheit, denn ik höp up Dine Rechte.</seg>
          <seg id="b.PSA.119.44" type="verse"> Ik will Din Gesetz holn allerwegens, ümmer un ewig.</seg>
          <seg id="b.PSA.119.45" type="verse"> Un ik gah fröhlich min Weg, denn ik sök Dine Befehle.</seg>
          <seg id="b.PSA.119.46" type="verse"> Ik red vun Dine Tügnisse vör Königs un scham mi nich.</seg>
          <seg id="b.PSA.119.47" type="verse"> Un hef Lust an Dine Gebote un de sünd mi leef.</seg>
          <seg id="b.PSA.119.48" type="verse"> Un bör min Hann up to Dine Gebode, de mi leef sünd un red vun Dine Rechte.</seg>
          <seg id="b.PSA.119.49" type="verse"> Denk an dat Wort, dat Du to Din Knecht spraken hest, worup Du mi höpen letst.</seg>
          <seg id="b.PSA.119.50" type="verse"> Dat is min Trost in min Elend; denn Din Wort erquickt mi.</seg>
          <seg id="b.PSA.119.51" type="verse"> De Hochfahrigen hebbt ehr Spott an mi, doch wiek ik nich vun Din Gesetz.</seg>
          <seg id="b.PSA.119.52" type="verse"> HErr, wenn ik daran denk, woans Du vun de Welt her richt hest, so warr ik tröst.</seg>
          <seg id="b.PSA.119.53" type="verse"> Ik bün Füer un Flammen öwer de Gottlosen, de vun Din Gesetz afgaht.</seg>
          <seg id="b.PSA.119.54" type="verse"> Dine Rechte sünd min Leed in dat Hus vun min Wallfahrt.</seg>
          <seg id="b.PSA.119.55" type="verse"> HErr, ik denk des Nachts an Din Namen un hol Din Gesetz.</seg>
          <seg id="b.PSA.119.56" type="verse"> Dat is min Schatz, dat ik Din Befehl holn doh.</seg>
          <seg id="b.PSA.119.57" type="verse"> Ik hef seggt, HErr, dat schall min Arfdeel sin, dat ik Din Wort holn doh.</seg>
          <seg id="b.PSA.119.58" type="verse"> Ik fleh vör Din Angesicht vun ganzen Harten, wes’ mi gnädig na Din Wort.</seg>
          <seg id="b.PSA.119.59" type="verse"> Ik seh mine Weg’ wol an un kehr min Föt na Dine Tügnisse.</seg>
          <seg id="b.PSA.119.60" type="verse"> Ik il’ un lat nich na, Dine Gebode to holn.</seg>
          <seg id="b.PSA.119.61" type="verse"> De Gottlosen ehr Hup berovt mi, awer ik verget Din Gesetz nich.</seg>
          <seg id="b.PSA.119.62" type="verse"> Midden in de Nacht stah ik up, Di to danken för Din Gerechtigkeit ehr Rechte.</seg>
          <seg id="b.PSA.119.63" type="verse"> Ik hol mi to de, de Di fürchten un Din Befehl holn doht.</seg>
          <seg id="b.PSA.119.64" type="verse"> HErr, de Eer is vull vun Din Gudheit; lehr mi Dine Gerechtsame.</seg>
          <seg id="b.PSA.119.65" type="verse"> Du deihst Din Knecht Gudes, HErr, na Din Wort.</seg>
          <seg id="b.PSA.119.66" type="verse"> Lehr mi guden Sinn un Wetenschaft, denn ik glov an Dine Gebote.</seg>
          <seg id="b.PSA.119.67" type="verse"> Ehr ik demödigt war, hef ik irrt, nu awer hol ik Din Wort.</seg>
          <seg id="b.PSA.119.68" type="verse"> Du büst gnädig un fründlich, lehr mi Dine Gerechtsame.</seg>
          <seg id="b.PSA.119.69" type="verse"> De Hochfarigen denkt sik Lögen öwer mi up, awer ik hol vun ganzen Harten Din Befehle.</seg>
          <seg id="b.PSA.119.70" type="verse"> Ehr Hart is dick as Smeer, ik awer hef Lust an Din Gesetz.</seg>
          <seg id="b.PSA.119.71" type="verse"> Dat is mi leef, dat Du mi demödigt hest, dat ik Din Rechte lehrn doh.</seg>
          <seg id="b.PSA.119.72" type="verse"> Din Mund sin Gesetz is mi leever as veel dusend Stück Gold un Sülver.</seg>
          <seg id="b.PSA.119.73" type="verse"> Din Hand hett mi makt un toricht, nu unnerwies mi, dat ik Dine Gebote lehr.</seg>
          <seg id="b.PSA.119.74" type="verse"> De Di fürchten doht, seht mi un freut sik, denn ik höp up Din Wort.</seg>
          <seg id="b.PSA.119.75" type="verse"> HErr, ik weet, dat Dine Gerichte recht sünd un heft mi trulich demödigt.</seg>
          <seg id="b.PSA.119.76" type="verse"> Din Gnad mutt min Trost sin, as Du Din Knecht toseggt hest.</seg>
          <seg id="b.PSA.119.77" type="verse"> Lat mi Din Barmhartigkeit wedderfahrn, up dat ik lev’, denn ik hef Lust to Din Gesetz.</seg>
          <seg id="b.PSA.119.78" type="verse"> Ach, dat de Hochfarigen mussen to Schann warrn, de mi mit Lögen dal drückt, ik awer will reden vun Dine Befehle.</seg>
          <seg id="b.PSA.119.79" type="verse"> Ach, dat sik mussen to mi holn, de Di fürchten doht un Dine Tügnisse kennt.</seg>
          <seg id="b.PSA.119.80" type="verse"> Min Hart blift rechtschaffen in Dine Rechte, up dat ik nich to Schann warr.</seg>
          <seg id="b.PSA.119.81" type="verse"> Min Seel verlangt na Din Heil, ik höp up Din Wort.</seg>
          <seg id="b.PSA.119.82" type="verse"> Min Ogen sehnt sik na Din Wort un seggt: Wannehr tröst Du mi?</seg>
          <seg id="b.PSA.119.83" type="verse"> Denn ik bün as en Hut in den Rok, Dine Rechte vergeet ik nich.</seg>
          <seg id="b.PSA.119.84" type="verse"> Wa lang schall Din Knecht töven? Wannehr wullt Du Gericht holn öwer mine Pienigers?</seg>
          <seg id="b.PSA.119.85" type="verse"> De Stolten gravt mi Kulen, awer nich na Din Gesetz.</seg>
          <seg id="b.PSA.119.86" type="verse"> Dine Gebote sünd de reine Wahrheit. Se verfolgt mi mit Lögen, help mi!</seg>
          <seg id="b.PSA.119.87" type="verse"> Se hebbt mi binah uppe Eer umbrocht, awer ik verlat Dine Befehle nich.</seg>
          <seg id="b.PSA.119.88" type="verse"> Erquick mi dörch Din Gnad, dat ik hol Din Mund sine Tügnisse.</seg>
          <seg id="b.PSA.119.89" type="verse"> HErr, Din Wort blift up ewig, so wiet de Himmel is.</seg>
          <seg id="b.PSA.119.90" type="verse"> Din Wahrheit duert up alle Tieden. Du hest de Eer toricht, un se blift stahn.</seg>
          <seg id="b.PSA.119.91" type="verse"> Dat geiht däglich na Din Wort, denn allns mutt Di deenen.</seg>
          <seg id="b.PSA.119.92" type="verse"> Wenn Din Gesetz nich min Trost west weer, so weer ik vergahn in min Elend.</seg>
          <seg id="b.PSA.119.93" type="verse"> Ik will Dine Befehle nie un nümmer vergeten, denn Du erquickst mi darmit.</seg>
          <seg id="b.PSA.119.94" type="verse"> Ik bün Din, help mi, denn ik sök Dine Befehle.</seg>
          <seg id="b.PSA.119.95" type="verse"> De Gottlosen luert up mi, dat se mi umbringen doht, ik awer mark up Din Tügnisse.</seg>
          <seg id="b.PSA.119.96" type="verse"> Ik hef dat End vun alle Ding sehn, awer Din Gebot blift.</seg>
          <seg id="b.PSA.119.97" type="verse"> Wa leef hef ik doch Din Gesetz. Däglich red ik darvun.</seg>
          <seg id="b.PSA.119.98" type="verse"> Du makst mi mit Din Gebot wieser as mine Fiende sünd, denn dat is ewig min Schatz.</seg>
          <seg id="b.PSA.119.99" type="verse"> Ik bün gelehrter as all mine Lehrers, denn Dine Tügnisse sünd min Red.</seg>
          <seg id="b.PSA.119.100" type="verse"> Ik bün klöker as de Olen, denn ik hol Dine Befehle.</seg>
          <seg id="b.PSA.119.101" type="verse"> Ik hol min Fot af vun alle bösen Weg’, dat ik Din Wort hol.</seg>
          <seg id="b.PSA.119.102" type="verse"> Ik wiek nich vun Dine Rechte, denn Du lehrst mi.</seg>
          <seg id="b.PSA.119.103" type="verse"> Din Wort is söter för min Mund as Honnig.</seg>
          <seg id="b.PSA.119.104" type="verse"> Din Wort makt mi klok, darum haß ik alle falschen Weg’.</seg>
          <seg id="b.PSA.119.105" type="verse"> Din Wort is min Fot sin Lücht un en Licht up min Weg.</seg>
          <seg id="b.PSA.119.106" type="verse"> Ik swör un will dat holn, dat ik Din Gerechtigkeit ehr Rechte holn will.</seg>
          <seg id="b.PSA.119.107" type="verse"> Ik bün heel demödigt, HErr, erquick mi na Din Wort.</seg>
          <seg id="b.PSA.119.108" type="verse"> Lat Di gefalln, HErr, min Mund sin friwillig Opfer un lehr mi Dine Rechte!</seg>
          <seg id="b.PSA.119.109" type="verse"> Ik dreg min Seel ümmer in min Hand un ik verget Din Gesetz nich.</seg>
          <seg id="b.PSA.119.110" type="verse"> De Gottlosen leggt mi Fallen, ik awer irr nich vun Din Gebot.</seg>
          <seg id="b.PSA.119.111" type="verse"> Dine Tügnisse sünd min ewig Arfdeel, denn se sünd min Hart sin Vergnögen.</seg>
          <seg id="b.PSA.119.112" type="verse"> Ik neeg min Hart, to dohn na Dine Rechte ümmer un ewig.</seg>
          <seg id="b.PSA.119.113" type="verse"> Ik haß de Twiefelsüchtigen un hef Din Gesetz leef.</seg>
          <seg id="b.PSA.119.114" type="verse"> Du büst min Schirm un Schild, ik höp up Din Wort.</seg>
          <seg id="b.PSA.119.115" type="verse"> Lat mi tofreden, ji Boshaftigen, ik will min GOtt Sine Gebote holn.</seg>
          <seg id="b.PSA.119.116" type="verse"> Erhol mi dörch Din Wort, dat ik leven doh un lat mi nich to Schann warrn öwer min Höpen.</seg>
          <seg id="b.PSA.119.117" type="verse"> Mak mi stark, up dat ik gesund warr, so will ik ümmer min Lust hebben an Dine Rechte.</seg>
          <seg id="b.PSA.119.118" type="verse"> Du peddst Alle in den Grund, de gegen Dine Rechte fehlen doht, denn ehr Bedregeri is nicks as Lögen.</seg>
          <seg id="b.PSA.119.119" type="verse"> Du smittst alle Gottlosen uppe Eer weg as Slacken, darum hef ik Dine Tügnisse leef.</seg>
          <seg id="b.PSA.119.120" type="verse"> Ik fürcht mi vör Di, dat mi de Hut gruselt un bün bang vör Dine Rechte.</seg>
          <seg id="b.PSA.119.121" type="verse"> Ik hol öwer dat Recht un Gerechtigkeit, öwergif mi nich an de, de mi Gewalt andohn wüllt.</seg>
          <seg id="b.PSA.119.122" type="verse"> Nimm Du Din Knecht in Schutz un tröst em, dat mi de Stolten nich Gewalt andoht.</seg>
          <seg id="b.PSA.119.123" type="verse"> Min Ogen verlangt na Din Heil un an Din Gerechtigkeit ehr Wort.</seg>
          <seg id="b.PSA.119.124" type="verse"> Handel mit Din Knecht na Din Gnad un lehr mi Dine Rechte.</seg>
          <seg id="b.PSA.119.125" type="verse"> Ik bün Din Knecht, unnerwies mi, dat ik Dine Tügnisse erkenn.</seg>
          <seg id="b.PSA.119.126" type="verse"> Dat is Tied, dat de HErr wat deiht, se hebbt Din Gesetz entwei reten.</seg>
          <seg id="b.PSA.119.127" type="verse"> Darum hef ik Din Gebot mehr leef as Gold un as fin Gold.</seg>
          <seg id="b.PSA.119.128" type="verse"> Darum hol ik stracks all Dine Befehle, ik haß alln falschen Weg.</seg>
          <seg id="b.PSA.119.129" type="verse"> Dine Tügnisse sünd wunnerbar, darum bewahrt min Seel se.</seg>
          <seg id="b.PSA.119.130" type="verse"> Wenn Din Wort apenbar ward, so makt dat de Eenfoldigen fröhlich un klok.</seg>
          <seg id="b.PSA.119.131" type="verse"> Ik doh min Mund apen un begehr Dine Gebode, denn mi verlangt darna.</seg>
          <seg id="b.PSA.119.132" type="verse"> Wend Di to mi un wes’ mi gnädig, as Du bi de to dohn plegst, de Din Namen leef hebbt.</seg>
          <seg id="b.PSA.119.133" type="verse"> Lat min Gang gewiß sin in Din Wort un lat keen Unrecht öwer mi de Oewerhand kriegen.</seg>
          <seg id="b.PSA.119.134" type="verse"> Mak mi fri vun de Minschen ehre Frevel, so will ik holn Dine Befehle.</seg>
          <seg id="b.PSA.119.135" type="verse"> Lat Din Angesicht lüchten öwer Din Knecht un lehr mi Dine Rechte.</seg>
          <seg id="b.PSA.119.136" type="verse"> Ut min Ogen flütt Water, darvör dat man Din Gesetz nich holn deiht.</seg>
          <seg id="b.PSA.119.137" type="verse"> HErr, Du büst gerecht un Din Wort is recht.</seg>
          <seg id="b.PSA.119.138" type="verse"> Du hest Din Gerechtigkeit ehre Tügnisse un de Wahrheit streng anbefahlen.</seg>
          <seg id="b.PSA.119.139" type="verse"> Ik hef mi binah to Dod ivert, dat mine Weddersakers Din Wör’ vergeten doht.</seg>
          <seg id="b.PSA.119.140" type="verse"> Din Wort is gud reinigt un Din Knecht hett dat leef.</seg>
          <seg id="b.PSA.119.141" type="verse"> Ik bün gering un veracht, ik verget awer nich Din Befehl.</seg>
          <seg id="b.PSA.119.142" type="verse"> Din Gerechtigkeit is en ewig Gerechtigkeit, un Din Gesetz is Wahrheit.</seg>
          <seg id="b.PSA.119.143" type="verse"> Angst un Noth hebbt mi drapen, ik hef awer Lust an Dine Gebode.</seg>
          <seg id="b.PSA.119.144" type="verse"> De Gerechtigkeit von Dine Tügnisse is ewig, unnerwies mi, so lev ik.</seg>
          <seg id="b.PSA.119.145" type="verse"> Ik reep vun ganzen Harten, erhör mi, HErr, dat ik Dine Rechte höden doh.</seg>
          <seg id="b.PSA.119.146" type="verse"> Ik reep to Di, help mi, dat ik Dine Tügnisse bewahren doh.</seg>
          <seg id="b.PSA.119.147" type="verse"> Ik kam fröh un schrie; up Din Wort höp ik.</seg>
          <seg id="b.PSA.119.148" type="verse"> Ik wak fröh up, dat ik reden doh vun Din Wort.</seg>
          <seg id="b.PSA.119.149" type="verse"> Hör min Stimm na Din Gnad; HErr erquick mi na Dine Rechte.</seg>
          <seg id="b.PSA.119.150" type="verse"> Mine boshaften Verfolgers wöllt mi to Kleed un sünd wiet af vun Din Gesetz.</seg>
          <seg id="b.PSA.119.151" type="verse"> HErr, Du büst dicht bi un Din Gebote sünd luter Wahrheit.</seg>
          <seg id="b.PSA.119.152" type="verse"> Lang awer weet ik, dat Du Dine Tügnisse up ewig fast sett hest.</seg>
          <seg id="b.PSA.119.153" type="verse"> Süh min Elend un rett mi, help mi ut, denn ik verget Din Gesetz nich.</seg>
          <seg id="b.PSA.119.154" type="verse"> Föhr min Sak un erlös mi, erquick mi dörch Din Wort.</seg>
          <seg id="b.PSA.119.155" type="verse"> Dat Heil is wiet vun de Gottlosen, denn se acht Dine Rechte nich.</seg>
          <seg id="b.PSA.119.156" type="verse"> HErr, Din Barmhartigkeit is grot, erquick mi na Dine Rechte.</seg>
          <seg id="b.PSA.119.157" type="verse"> Mine Verfolgers un Weddersakers sünd veel, ik wiek awer nich vun Dine Tügnisse.</seg>
          <seg id="b.PSA.119.158" type="verse"> Ik seh de Verächters un dat deiht mi weh, dat se Din Wort nich holt.</seg>
          <seg id="b.PSA.119.159" type="verse"> Süh, ik hef Dine Befehle leef; HErr, erquick mi na Din Gnad.</seg>
          <seg id="b.PSA.119.160" type="verse"> Din Wort is nicks as Wahrheit, all Din Gerechtigkeit ehr Rechte duert up ewig.</seg>
          <seg id="b.PSA.119.161" type="verse"> De Fürsten verfolgt mi ahn Orsak un min Hart fürchtet sik öwer Din Wör’.</seg>
          <seg id="b.PSA.119.162" type="verse"> Ik freu mi öwer Din Wort, as Een, de in Krieg groten Rov kriegen deiht.</seg>
          <seg id="b.PSA.119.163" type="verse"> Lögen bün ik gram un mi grut darvör, awer Din Gesetz hef ik leef.</seg>
          <seg id="b.PSA.119.164" type="verse"> Ik lav Di an den Dag söben Mal wegen dat Recht vun Din Gerechtigkeit.</seg>
          <seg id="b.PSA.119.165" type="verse"> Groten Freden hebbt, de Din Gesetz leef hebbt, un se ward sik nich stöten.</seg>
          <seg id="b.PSA.119.166" type="verse"> HErr, ik töv up Din Heil un doh na Dine Gebote.</seg>
          <seg id="b.PSA.119.167" type="verse"> Min Seel hollt Dine Tügnisse un hett se veel leef.</seg>
          <seg id="b.PSA.119.168" type="verse"> Ik hol Dine Befehle un Dine Tügnisse, denn all mine Weg’ sünd klar vör Din Angesicht.</seg>
          <seg id="b.PSA.119.169" type="verse"> HErr, lat min Klag vör Di kamen, unnerwies mi na Din Wort.</seg>
          <seg id="b.PSA.119.170" type="verse"> Lat min Flehn vör Di kamen, rett mi na Din Wort.</seg>
          <seg id="b.PSA.119.171" type="verse"> Mine Lippen schüllt vun Di grotspreken, wenn Du mi Dine Rechte lehren deihst.</seg>
          <seg id="b.PSA.119.172" type="verse"> Min Tung schall ehr Gespräk hebben öwer Din Wort, denn all Dine Gebode sünd recht.</seg>
          <seg id="b.PSA.119.173" type="verse"> Lat Din Hand mi bistahn, denn ik hef erwählt Dine Befehle.</seg>
          <seg id="b.PSA.119.174" type="verse"> HErr, mi verlangt na Din Heil un hef Lust an Din Gesetz.</seg>
          <seg id="b.PSA.119.175" type="verse"> Lat min Seel leven, dat se Di lavt un Dine Rechte mi helpen.</seg>
          <seg id="b.PSA.119.176" type="verse"> Ik bün as en verirrt un verlaren Schap; sök Din Knecht; denn ik verget Dine Gebode nich.</seg>
        </div>
        <div id="b.PSA.120" type="chapter">
          <seg id="b.PSA.120.1" type="verse"> En Leed up den Weg na Jerusalem.</seg>
          <seg id="b.PSA.120.2" type="verse"> HErr, rett min Seel vun dat Lögenmul un vun de falsche Tung’.</seg>
          <seg id="b.PSA.120.3" type="verse"> Wat kann de falsche Tung di dohn? Un wat kann se utrichten?</seg>
          <seg id="b.PSA.120.4" type="verse"> Se is as en Starken sine scharpen Pieln, as Füer in de Wachholders.</seg>
          <seg id="b.PSA.120.5" type="verse"> Weh mi, dat ik en Fremden bün mank Mesech, ik mutt wahnen mank Kedar sine Hütten.</seg>
          <seg id="b.PSA.120.6" type="verse"> Dat ward min Seel to veel, to wahnen bi de, de den Freden hassen doht.</seg>
          <seg id="b.PSA.120.7" type="verse"> Ik hol Freden, awer wenn ik reden doh, fangt se Striet an.</seg>
        </div>
        <div id="b.PSA.121" type="chapter">
          <seg id="b.PSA.121.1" type="verse"> En Leed up den Weg na Jerusalem.</seg>
          <seg id="b.PSA.121.2" type="verse"> Min Hülp kummt vun den HErrn, de Himmel un Eer makt hett.</seg>
          <seg id="b.PSA.121.3" type="verse"> He ward din Fot nich utglieden laten, un de di behöden deiht, slöpt nich.</seg>
          <seg id="b.PSA.121.4" type="verse"> Süh, de Wächter öwer Israel slöpt un slummert nich.</seg>
          <seg id="b.PSA.121.5" type="verse"> De HErr behödt di, de HErr is din Schatten öwer din rechte Hand,</seg>
          <seg id="b.PSA.121.6" type="verse"> Dat di bi Dag de Sünn, noch de Maand bi Nacht nich steken deiht.</seg>
          <seg id="b.PSA.121.7" type="verse"> De HErr behöde di vör all Öwel, He behöd din Seel!</seg>
          <seg id="b.PSA.121.8" type="verse"> De HErr behöde din Utgang un Ingang vun nu an bet in Ewigkeit!</seg>
        </div>
        <div id="b.PSA.122" type="chapter">
          <seg id="b.PSA.122.1" type="verse"> En Leed up den Weg na Jerusalem vun David.</seg>
          <seg id="b.PSA.122.2" type="verse"> Un dat uns’ Föt stahn ward in dine Dohre, Jerusalem.</seg>
          <seg id="b.PSA.122.3" type="verse"> Jerusalem is so bu’t, dat se en Stadt sin schall, wo man tosamen kummt.</seg>
          <seg id="b.PSA.122.4" type="verse"> Wo de Stämme rup gahn schüllt, nemlich den HErrn Sin Stämm, to predigen vör dat Volk Israel, to danken to Ehren vun den HErrn Sin Namen.</seg>
          <seg id="b.PSA.122.5" type="verse"> Denn dar hebbt se Stöhl to Gericht hensett, de Richtstohl vun David sin Hus.</seg>
          <seg id="b.PSA.122.6" type="verse"> Wünscht Jerusalem Glück! Dat mutt gut gahn de, weke di leef hebbt.</seg>
          <seg id="b.PSA.122.7" type="verse"> Dar mutt Freden sin inwennig in din Muern un Glück in Din Palläste.</seg>
          <seg id="b.PSA.122.8" type="verse"> Wegen mine Bröder un Frünn will ik di Freden wünschen.</seg>
          <seg id="b.PSA.122.9" type="verse"> Wegen den HErrn uns’ GOtt Sin Hus will ik din Bestes söken.</seg>
        </div>
        <div id="b.PSA.123" type="chapter">
          <seg id="b.PSA.123.1" type="verse"> En Leed up den Weg na Jerusalem.</seg>
          <seg id="b.PSA.123.2" type="verse"> Süh, woans de Knechts ehr Ogen up de Hann vun ehr Herren kiekt, woans de Deerns ehre Ogen up de Hann vun ehre Fruens kiekt, so kiekt unse Ogen up den HErrn, unsen GOtt, bet He uns gnädig warrn deiht.</seg>
          <seg id="b.PSA.123.3" type="verse"> Wes’ uns gnädig, HErr, wes’ uns gnädig, denn wi sünd heel vull Verachtung.</seg>
          <seg id="b.PSA.123.4" type="verse"> Heel vull is uns’ Seel vun de Stolten ehr Spott un vun de Hoffärtigen ehr Verachtung.</seg>
        </div>
        <div id="b.PSA.124" type="chapter">
          <seg id="b.PSA.124.1" type="verse"> En Leed vun David up de Weg na Jerusalem.</seg>
          <seg id="b.PSA.124.2" type="verse"> Wo de HErr nich bi uns weer, wenn de Minschen sik gegen uns setten doht,</seg>
          <seg id="b.PSA.124.3" type="verse"> So freten se uns bi lebendigen Lief up, wenn ehr Torn öwer uns ergrimmen dä,</seg>
          <seg id="b.PSA.124.4" type="verse"> So war dat Water uns versupen, Ström warn öwer uns Seel gahn.</seg>
          <seg id="b.PSA.124.5" type="verse"> Dat wilde Water war öwer uns Seel gahn.</seg>
          <seg id="b.PSA.124.6" type="verse"> Gelavt si de HErr, dat He uns nich gift ton Rov in ehre Tähn.</seg>
          <seg id="b.PSA.124.7" type="verse"> Uns’ Seel is entkamen, as en Vagel vun den Vagelfanger sin Strick, de Strick is reten un wi sünd los.</seg>
          <seg id="b.PSA.124.8" type="verse"> Uns Hülp steiht in den HErrn Sin Namen, de Himmel un Eer makt hett.</seg>
        </div>
        <div id="b.PSA.125" type="chapter">
          <seg id="b.PSA.125.1" type="verse"> En Leed up de Reis’ na Jerusalem.</seg>
          <seg id="b.PSA.125.2" type="verse"> Um Jerusalem rum sünd Bargen un de HErr is um Sin Volk her, vun nu an bet in Ewigkeit.</seg>
          <seg id="b.PSA.125.3" type="verse"> Denn de Gottlosen ehr Scepter ward nich blieven öwer den lütten Hupen vun Gerechte, up dat de Gerechten ehr Hand nich utstrecken doht to Ungerechtigkeit.</seg>
          <seg id="b.PSA.125.4" type="verse"> HErr, doh Gudes de guden un frommen Harten!</seg>
          <seg id="b.PSA.125.5" type="verse"> De awer afwiekt up ehre krummen Weg’ ward de HErr wegdrieven mit de Öweldoers, awer lat Freden sin öwer Israel!</seg>
        </div>
        <div id="b.PSA.126" type="chapter">
          <seg id="b.PSA.126.1" type="verse"> En Leed up de Reis’ na Jerusalem.</seg>
          <seg id="b.PSA.126.2" type="verse"> Denn ward uns’ Mund vull Lachen un uns’ Tung vull Juchen. Denn ward man seggen mank de Heiden: De HErr hett Grotes an se dahn.</seg>
          <seg id="b.PSA.126.3" type="verse"> De HErr hett Grotes an uns dahn, daröwer sünd wi fröhlich.</seg>
          <seg id="b.PSA.126.4" type="verse"> HErr, hev up uns Gefängnis, as Du de Waters na Middag to utdrögen deihst.</seg>
          <seg id="b.PSA.126.5" type="verse"> De mit Thranen seien doht, ward mit Freuden aarn’.</seg>
          <seg id="b.PSA.126.6" type="verse"> Se gaht hen un weent un dregt gode Saat un kamt mit Freuden un bringt ehr Garven.</seg>
        </div>
        <div id="b.PSA.127" type="chapter">
          <seg id="b.PSA.127.1" type="verse"> En Staffel-Leed vun Salomon.</seg>
          <seg id="b.PSA.127.2" type="verse"> Dat is umsunst, dat ji fröh upstaht un herna lang sitt un ju Brod mit Sorgen eten doht, denn Sine Frünn gift He dat in den Slap.</seg>
          <seg id="b.PSA.127.3" type="verse"> Süh, Kinner sünd den HErrn Sin Gav un Lievesfrucht is en Geschenk vun Em.</seg>
          <seg id="b.PSA.127.4" type="verse"> As de Piel in den Helden sin Hand so geraht de lütten Jungs.</seg>
          <seg id="b.PSA.127.5" type="verse"> Glückselig is de Mann, de sin Pielkober vull darvun hett; de ward nich to Schann, wenn se mit ehre Fiende in dat Dohr handeln doht.</seg>
        </div>
        <div id="b.PSA.128" type="chapter">
          <seg id="b.PSA.128.1" type="verse"> En Leed up de Reis’ up Jerusalem.</seg>
          <seg id="b.PSA.128.2" type="verse"> Du warrst di nährn vun din Hann ehr Arbeit, glückselig büst du, du hest dat gut.</seg>
          <seg id="b.PSA.128.3" type="verse"> Din Fru ward sien as en fruchtbar Wienstock um din Hus rum, din Kinner as de Telgens vun en Ölbom um din Disch rum.</seg>
          <seg id="b.PSA.128.4" type="verse"> Süh, so ward segent de Mann, de den HErrn fürchten deiht.</seg>
          <seg id="b.PSA.128.5" type="verse"> De HErr ward di segen ut Zion, dat du sehn deihst dat Glück vun Jerusalem din Leven lang,</seg>
          <seg id="b.PSA.128.6" type="verse"> Un sehn deihst din Kinner ehre Kinner. Fred öwer Israel!</seg>
        </div>
        <div id="b.PSA.129" type="chapter">
          <seg id="b.PSA.129.1" type="verse"> En Leed up de Reis’ na Jerusalem.</seg>
          <seg id="b.PSA.129.2" type="verse"> Se hebbt mi oft drängt vun min Jugend up, awer se sünd mi nich öwer warn.</seg>
          <seg id="b.PSA.129.3" type="verse"> De Plögers hebbt up min Rügg plögt un ehr Föhren lank trocken.</seg>
          <seg id="b.PSA.129.4" type="verse"> De HErr, de gerecht is, hett de Gottlosen ehr Strängen afsträngt.</seg>
          <seg id="b.PSA.129.5" type="verse"> Ach, hat doch mussen to Schanden warrn un torüggwies’t Alle, de Zion bös sünd.</seg>
          <seg id="b.PSA.129.6" type="verse"> Ach dat se doch mussen sien as dat Gras up dat Dack, verdrögt, ehr man dat utritt!</seg>
          <seg id="b.PSA.129.7" type="verse"> Vun weke de Meier sin Hand nich vull makt noch de Garbenbinner sin Arm.</seg>
          <seg id="b.PSA.129.8" type="verse"> Un de vörbi gahn doht nich spreken: Den HErrn Sin Segen si öwer ju, wi segent ju in den HErrn Sin Nam!</seg>
        </div>
        <div id="b.PSA.130" type="chapter">
          <seg id="b.PSA.130.1" type="verse"> En Leed up de Reis’ na Jerusalem.</seg>
          <seg id="b.PSA.130.2" type="verse"> HErr, hör min Stimm, lat Din Ohren marken up de Stimm vun min Flehn!</seg>
          <seg id="b.PSA.130.3" type="verse"> So Du wullt, HErr, Sünn toreken, HErr, wokeen ward bestahn?</seg>
          <seg id="b.PSA.130.4" type="verse"> Denn bi Di is de Vergebung, dat man Di fürchten schall.</seg>
          <seg id="b.PSA.130.5" type="verse"> Ik töv up den HErrn, min Seel tövt, un ik höp up Sin Wort.</seg>
          <seg id="b.PSA.130.6" type="verse"> Min Seel tövt up den HErrn vun een Morgenwach bet to de anner.</seg>
          <seg id="b.PSA.130.7" type="verse"> Lat Israel up den HErrn höpen, denn bi den HErrn is de Gnad un veel Erlösung bi Em,</seg>
          <seg id="b.PSA.130.8" type="verse"> Un He ward Israel erlösen ut all sin Sünd.</seg>
        </div>
        <div id="b.PSA.131" type="chapter">
          <seg id="b.PSA.131.1" type="verse"> En Leed vun David in högern Chor.</seg>
          <seg id="b.PSA.131.2" type="verse"> Wenn ik min Seel nich ruhig un still maken dä, so war min Seel afwöhnt, as en Kind vun sin Moder afwöhnt ward.</seg>
          <seg id="b.PSA.131.3" type="verse"> Israel, höp up den HErrn, vun nu an bet in Ewigkeit!</seg>
        </div>
        <div id="b.PSA.132" type="chapter">
          <seg id="b.PSA.132.1" type="verse"> En Leed up de Reis’ na Jerusalem.</seg>
          <seg id="b.PSA.132.2" type="verse"> De den HErrn swören dä un den Mächtigen in Jakob tolavte:</seg>
          <seg id="b.PSA.132.3" type="verse"> Ik will nich in dat Telt vun min Hus gahn, noch mi up dat Lager vun min Bett leggen,</seg>
          <seg id="b.PSA.132.4" type="verse"> Ik will mine Ogen nich slapen laten, noch mine Ogenleder drusen,</seg>
          <seg id="b.PSA.132.5" type="verse"> Bet dat ik en Stell finnen doh för den HErrn to en Wahnung vun den Mächtigen vun Jakob.</seg>
          <seg id="b.PSA.132.6" type="verse"> Süh, wi hört vun se in Ephrata, wi hebbt se funnen up dat Feld an dat Holt.</seg>
          <seg id="b.PSA.132.7" type="verse"> Wi wüllt in Sin Wahnung gahn un anbeden vör Sin Fotschemel.</seg>
          <seg id="b.PSA.132.8" type="verse"> HErr, mak Di up to Din Ruh hen, Du un de Lad vun Din Kraft.</seg>
          <seg id="b.PSA.132.9" type="verse"> Lat Din Presters antrecken Gerechtigkeit un Dine Hilligen sik freun.</seg>
          <seg id="b.PSA.132.10" type="verse"> Nimm nich weg Din Gesalvten Sin Regiment wegen Din Knecht David.</seg>
          <seg id="b.PSA.132.11" type="verse"> De HErr hett David en richtigen Eed swarn, darvun ward He nich laten: Ik will di up din Stohl setten de Nakamen vun din Lief.</seg>
          <seg id="b.PSA.132.12" type="verse"> Ward din Kinner min Bund holn un min Tügnis, dat ik se lehrn warr, so schüllt ok ehr Kinner sitten up din Stohl ewig.</seg>
          <seg id="b.PSA.132.13" type="verse"> Denn de HErr hett Zion erwählt un hett Lust dar to wahnen.</seg>
          <seg id="b.PSA.132.14" type="verse"> Dar is min Ruh ewig, hier will ik wahnen, denn dat gefallt mi hier gut.</seg>
          <seg id="b.PSA.132.15" type="verse"> Ik will ehr Spies segen un ehr Armen Brod genog geven.</seg>
          <seg id="b.PSA.132.16" type="verse"> Ehr Presters will Ik mit Heil ankleden un ehre Hilligen schüllt fröhlich sien.</seg>
          <seg id="b.PSA.132.17" type="verse"> Dar schall upgahn David sin Herrschaft; ik hef min Gesalvten en Lücht torecht makt.</seg>
          <seg id="b.PSA.132.18" type="verse"> Sin Fiende will Ik mit Schand bekleden, awer öwer em schall sin Kron lüchten.</seg>
        </div>
        <div id="b.PSA.133" type="chapter">
          <seg id="b.PSA.133.1" type="verse"> En Leed up de Reis’ na Jerusalem.</seg>
          <seg id="b.PSA.133.2" type="verse"> As de köstliche Balsam is, de vun Aaron sin Kopp dal flütt in sin ganzen Bart, de dal flütt in sin Kled.</seg>
          <seg id="b.PSA.133.3" type="verse"> As de Dau, de vun Hermon dal fallt up de Barg Zion. Denn dar versprickt de HErr Segen un Leven ümmer un ewig.</seg>
        </div>
        <div id="b.PSA.134" type="chapter">
          <seg id="b.PSA.134.1" type="verse"> En Leed up de Reis’ na Jerusalem.</seg>
          <seg id="b.PSA.134.2" type="verse"> Hevt ju Hann up in dat Hilligdom un lavt den HErrn.</seg>
          <seg id="b.PSA.134.3" type="verse"> De HErr, de Himmel un Eer makt hett, segen di ut Zion.</seg>
        </div>
        <div id="b.PSA.135" type="chapter">
          <seg id="b.PSA.135.1" type="verse"> Halleluja.</seg>
          <seg id="b.PSA.135.2" type="verse"> De ji stahn doht in den HErrn Sin Hus, in de Vörhöf vun unsen GOtt Sin Hus.</seg>
          <seg id="b.PSA.135.3" type="verse"> Lavt den HErrn, denn de HErr is fründlich, singt Sin Namen Lov, denn He is leevlich.</seg>
          <seg id="b.PSA.135.4" type="verse"> Denn de HErr hett Sik Jakob utwählt, Israel to Sin Egendom.</seg>
          <seg id="b.PSA.135.5" type="verse"> Denn ik weet, dat de HErr grot is un uns’ HErr öwer alle Götter.</seg>
          <seg id="b.PSA.135.6" type="verse"> Allns wat He will, dat deiht He in den Himmel, uppe Eer, in de See un in alle Deepen.</seg>
          <seg id="b.PSA.135.7" type="verse"> De de Wolken lett upgahn vun dat End vun de Eer, de de Blitz mitsamt den Regen makt, de den Wind ut heemliche Ort kamen lett.</seg>
          <seg id="b.PSA.135.8" type="verse"> De de Eerstgeburt slog in Egypten, beide vun de Minschen un vun dat Veh.</seg>
          <seg id="b.PSA.135.9" type="verse"> Un lett Sin Teken un Wunner kamen öwer di, Egyptenland, öwer Pharao un all sine Knechts.</seg>
          <seg id="b.PSA.135.10" type="verse"> De veele Völker slog un dod maken dä mächtige Könige.</seg>
          <seg id="b.PSA.135.11" type="verse"> Sihon, den König vun de Amoriter un Og, den König to Basan un alle Königrieke in Kanaan.</seg>
          <seg id="b.PSA.135.12" type="verse"> Un gev ehr Land to en Arvdeel, to en Arvdeel an Sin Volk Israel.</seg>
          <seg id="b.PSA.135.13" type="verse"> HErr, Din Nam besteiht up ewig, Din Gedächtniß, HErr, duert up alle Tieden.</seg>
          <seg id="b.PSA.135.14" type="verse"> Denn de HErr ward Sin Volk richten un Sine Knechts gnädig sien.</seg>
          <seg id="b.PSA.135.15" type="verse"> De Heiden ehre Götzen sünd Sülver un Gold, vun Minschenhann makt.</seg>
          <seg id="b.PSA.135.16" type="verse"> Se hebbt Müler un snackt nich, se hebbt Ogen un seht nich.</seg>
          <seg id="b.PSA.135.17" type="verse"> Se hebbt Ohren un hört nich, ok is keen Athem in ehr Mund.</seg>
          <seg id="b.PSA.135.18" type="verse"> De, weke se makt, sünd se gliek; ja, All de up se höpt.</seg>
          <seg id="b.PSA.135.19" type="verse"> Lat dat Hus Israel den HErrn laven, lavt den HErrn, ji vun Aaron sin Hus;</seg>
          <seg id="b.PSA.135.20" type="verse"> Ji vun Levy sin Hus, lavt den HErrn, de ji den HErrn fürchten doht, lavt den HErrn!</seg>
          <seg id="b.PSA.135.21" type="verse"> Lavt sie de HErr ut Zion, de to Jerusalem wahnen deiht! Halleluja!</seg>
        </div>
        <div id="b.PSA.136" type="chapter">
          <seg id="b.PSA.136.1" type="verse"> Danket den HErrn, denn He is fründlich un Sin Gudheit besteiht up ewig.</seg>
          <seg id="b.PSA.136.2" type="verse"> Dankt den GOtt, de öwer alle Götter is, denn Sin Gudheit besteiht up ewig.</seg>
          <seg id="b.PSA.136.3" type="verse"> Dankt den HErrn, de öwer alle HErrn is, denn Sin Gudheit besteiht up ewig.</seg>
          <seg id="b.PSA.136.4" type="verse"> De grote Wunner deiht alleen, denn Sin Gudheit besteiht up ewig.</seg>
          <seg id="b.PSA.136.5" type="verse"> De de Himmel mit Verstand makt hett, denn Sin Gudheit besteiht up ewig.</seg>
          <seg id="b.PSA.136.6" type="verse"> De de Eer up dat Water utbredt hett, denn Sin Gudheit besteiht up ewig.</seg>
          <seg id="b.PSA.136.7" type="verse"> De grote Lichter makt hett, denn Sin Gudheit besteiht up ewig.</seg>
          <seg id="b.PSA.136.8" type="verse"> De Sünn, den Dag vörtostahn, denn Sin Gudheit besteiht up ewig.</seg>
          <seg id="b.PSA.136.9" type="verse"> Den Maand un de Steern, de Nacht vörtostahn, denn Sin Gudheit besteiht up ewig.</seg>
          <seg id="b.PSA.136.10" type="verse"> De Egypten slog an ehr Eerstgeburt denn Sin Gudheit besteiht up ewig;</seg>
          <seg id="b.PSA.136.11" type="verse"> Un föhr Israel rut, denn Sin Gudheit besteiht up ewig.</seg>
          <seg id="b.PSA.136.12" type="verse"> Dörch mächtig Hand un utgereckten Arm, denn Sin Gudheit besteiht up ewig.</seg>
          <seg id="b.PSA.136.13" type="verse"> De dat Schilfmeer in twe Deel delen dä, denn Sin Gudheit besteiht up ewig.</seg>
          <seg id="b.PSA.136.14" type="verse"> Un leet Israel dar dörch gahn, denn Sin Gudheit besteiht up ewig.</seg>
          <seg id="b.PSA.136.15" type="verse"> De Pharao un sin Heer in dat Schilfmeer stöten dä, denn Sin Gudheit besteiht up ewig.</seg>
          <seg id="b.PSA.136.16" type="verse"> De Sin Volk dörch de Wüstenie föhrn dä, denn Sin Gudheit besteiht up ewig.</seg>
          <seg id="b.PSA.136.17" type="verse"> De grote Könige slagen dä, denn Sin Gudheit besteiht up ewig.</seg>
          <seg id="b.PSA.136.18" type="verse"> Un mächtige Könige umbroch, denn Sin Gudheit besteiht up ewig.</seg>
          <seg id="b.PSA.136.19" type="verse"> Sihon, den König vun de Amoriter, denn Sin Gudheit besteiht up ewig.</seg>
          <seg id="b.PSA.136.20" type="verse"> Un Og, den König to Basan, denn Sin Gudheit besteiht up ewig.</seg>
          <seg id="b.PSA.136.21" type="verse"> Un gev ehr Land to en Arvdeel, denn Sin Gudheit besteiht up ewig.</seg>
          <seg id="b.PSA.136.22" type="verse"> To en Arvdeel an Sin Knecht Israel, denn Sin Gudheit besteiht up ewig.</seg>
          <seg id="b.PSA.136.23" type="verse"> Denn He dach an uns, as wi unnerdrückt weern; denn Sin Gudheit besteiht up ewig.</seg>
          <seg id="b.PSA.136.24" type="verse"> Un erlös uns vun uns Fiend; denn Sin Gnad besteiht up ewig.</seg>
          <seg id="b.PSA.136.25" type="verse"> De alle Kreatur wat to eten gift, denn Sin Gudheit besteiht up ewig.</seg>
          <seg id="b.PSA.136.26" type="verse"> Dankt den GOtt vun den Himmel, denn Sin Gudheit besteiht up ewig.</seg>
        </div>
        <div id="b.PSA.137" type="chapter">
          <seg id="b.PSA.137.1" type="verse"> Un de Waterlöp to Babel seten wi un weenten, wenn wi an Zion dachen.</seg>
          <seg id="b.PSA.137.2" type="verse"> Uns Harpen hungen wi an de Wieden, de darin weern.</seg>
          <seg id="b.PSA.137.3" type="verse"> Denn dar heeten uns singen, de uns gefangen holln, un in uns Hulen, fröhlich sien: Min Leeve, singt uns en Leed vun Zion!</seg>
          <seg id="b.PSA.137.4" type="verse"> Woans schüllt wi den HErrn Sin Leed singen in dat fremde Land?</seg>
          <seg id="b.PSA.137.5" type="verse"> Verget ik di, Jerusalem, so ward min Rechte mi vergeten.</seg>
          <seg id="b.PSA.137.6" type="verse"> Min Tung mutt an min Gagel kleven, wa ik nich an di denken doh, wa ik nich lat Jerusalem min höchste Freud sien.</seg>
          <seg id="b.PSA.137.7" type="verse"> HErr, denk an Edom sin Kinner up den Dag vun Jerusalem, de dar seggt: Rein af, rein af, bet up ehren Grund!</seg>
          <seg id="b.PSA.137.8" type="verse"> Du verstörte Dochter Babel, wol den, de di vergellen deiht, as du uns dahn hest.</seg>
          <seg id="b.PSA.137.9" type="verse"> Wol den, de din lütten Kinner nimmt un se an den Steen dod sleiht!</seg>
        </div>
        <div id="b.PSA.138" type="chapter">
          <seg id="b.PSA.138.1" type="verse"> Vun David.</seg>
          <seg id="b.PSA.138.2" type="verse"> Ik will anbeden in Din hilligen Tempel, un Din Namen danken för Din Gudheit un Truheit, denn Du hest Din Nam öwer Allns herrlich makt dörch Din Wort.</seg>
          <seg id="b.PSA.138.3" type="verse"> Wenn ik Di anropen doh, so erhör mi un gif min Seel grote Kraft.</seg>
          <seg id="b.PSA.138.4" type="verse"> Alle Könige up de Eer dankt Di, dat se hört dat Wort vun Din Mund,</seg>
          <seg id="b.PSA.138.5" type="verse"> Un singt up den HErrn Sin Weg, dat den HErrn Sin Ehr grot is.</seg>
          <seg id="b.PSA.138.6" type="verse"> Denn de HErr is hoch un süht up dat Lüdde un kennt den Hohfarigen vun fern.</seg>
          <seg id="b.PSA.138.7" type="verse"> Wenn ik midden in de Angst umhergahn doh, so erquickst Du mi un streckst Din Hand öwer mine Fiende ehr Torn un helpst mi mit Din rechte Hand.</seg>
          <seg id="b.PSA.138.8" type="verse"> De HErr ward en Enn darmit maken um minetwillen. HErr, Din Gnad is ewig. Dine Hann ehr Wark wullst Du nich laten.</seg>
        </div>
        <div id="b.PSA.139" type="chapter">
          <seg id="b.PSA.139.1" type="verse"> En Psalm vun David, vörtosingen.</seg>
          <seg id="b.PSA.139.2" type="verse"> Ik mag sitten oder stahn, so weest Du dat, Du versteihst mine Gedanken vun feern.</seg>
          <seg id="b.PSA.139.3" type="verse"> Ik mag gahn oder liggen, so büst Du um mi un sühst all mine Weg’.</seg>
          <seg id="b.PSA.139.4" type="verse"> Denn süh, dar is keen Wort up min Tung, dat Du, HErr, nich allns weten deihst.</seg>
          <seg id="b.PSA.139.5" type="verse"> Du schaffst dat, wat ik tovör oder naher doh un hollst Din Hand baben öwer mi.</seg>
          <seg id="b.PSA.139.6" type="verse"> Son Kenntnis is mi to wunnerlich un to hoch, ik kann dat nich begriepen.</seg>
          <seg id="b.PSA.139.7" type="verse"> Wo schall ik hengahn vör Din GEist? Un wo schall ik mi henflüchten vör Din Angesicht?</seg>
          <seg id="b.PSA.139.8" type="verse"> Fohr ik ton Himmel, so büst Du dar, makt ik min Bett in dat Dodenriek, süh, so büst Du ok dar.</seg>
          <seg id="b.PSA.139.9" type="verse"> Nehm ik Flüchten vun dat Morgenroth un bliev ik an dat üterste Enn vun de See,</seg>
          <seg id="b.PSA.139.10" type="verse"> So war mi Din Hand doch dar föhrn un Din rechte Hand mi holn.</seg>
          <seg id="b.PSA.139.11" type="verse"> Wenn ik spreken dä: Düsternis schall mi bedecken, so mutt de Nacht ok Licht um mi sien.</seg>
          <seg id="b.PSA.139.12" type="verse"> Denn bi Di is ok Düsternis nich düster; un de Nacht schient as de Dag, Düsternis is as dat Licht.</seg>
          <seg id="b.PSA.139.13" type="verse"> Denn Du hest mine Neeren in Din Gewalt, Du weerst öwer mi in min Mutter ehr Lief.</seg>
          <seg id="b.PSA.139.14" type="verse"> Ik dank Di darför, dat ik wunnerbarlich schaffen bün, wunnerbarlich sünd Dine Warke, dat erkennt min Seel wol.</seg>
          <seg id="b.PSA.139.15" type="verse"> Mine Gebeene weern Di nich verborgen, as ik in Stillen makt word, as min Wesen bildt war in de unnersten Deele vun de Eer.</seg>
          <seg id="b.PSA.139.16" type="verse"> Dine Ogen seegen mi, as ik noch ahn Gestalt weer, un weern alle Dag’ in Din Bok schreven, de noch warrn schulln, obschonst keen eenzig vun ehr dar weer.</seg>
          <seg id="b.PSA.139.17" type="verse"> Awer köstlich sünd vör mi, GOtt, Din Gedanken! Wa is doch vun ehr en so grote Antal!</seg>
          <seg id="b.PSA.139.18" type="verse"> Schull ik se telln, so war vun se mehr sien, as Sand. Wenn ik upwak, bün ik noch bi Di.</seg>
          <seg id="b.PSA.139.19" type="verse"> Ach, GOtt, mak doch de Gottlosen dod un lat de Blodgierigen vun mi wieken!</seg>
          <seg id="b.PSA.139.20" type="verse"> Denn se redt vun Di schändlich un Dine Fiende erhevt sik ahn Orsak.</seg>
          <seg id="b.PSA.139.21" type="verse"> Ik haß ja de, de Di haßt, HErr, un dat verdrütt mi vun se, dat se sik gegen Di upsett.</seg>
          <seg id="b.PSA.139.22" type="verse"> Ik haß se mit rechten Eernst, darum sünd se mi fiend.</seg>
          <seg id="b.PSA.139.23" type="verse"> Dörchgründ mi, GOtt, un erfahr min Hart, probeer mi ut erfahr, woans ik dat menen doh.</seg>
          <seg id="b.PSA.139.24" type="verse"> Un seh, ob ik up bösen Weg bün un leit mi up ewigen Weg.</seg>
        </div>
        <div id="b.PSA.140" type="chapter">
          <seg id="b.PSA.140.1" type="verse"> En Psalm vun David, vörtosingen.</seg>
          <seg id="b.PSA.140.2" type="verse"> Errett mi, HErr, vun de bösen Minschen, behöd mi vör de frevelhaften Lüd.</seg>
          <seg id="b.PSA.140.3" type="verse"> De Böses denkt in ehr Harten un up jeden Dag Krieg anfangt.</seg>
          <seg id="b.PSA.140.4" type="verse"> Se makt ehr Tung scharp, as en Slang. Otterngift is unner ehre Lippen. Sela.</seg>
          <seg id="b.PSA.140.5" type="verse"> Bewahr mi, HErr, vör de Gottlosen ehre Hann, behöd mi vör de frevelhaften Lüd, de min Tritt umstöten wüllt.</seg>
          <seg id="b.PSA.140.6" type="verse"> De Hohfarigen leggt mi Falln un bredt mi Seils ut to en Nett un stellt mi Falln in den Weg. Sela.</seg>
          <seg id="b.PSA.140.7" type="verse"> Ik awer segg to den HErrn: Du büst min GOtt; HErr, hör de Stimm vun min Flehn!</seg>
          <seg id="b.PSA.140.8" type="verse"> HErr, HErr, min starke Hülp, Du bedeckst min Kopp to de Tied vun den Striet.</seg>
          <seg id="b.PSA.140.9" type="verse"> HErr, lat den GOttlosen nich sin Willen, stärk sin Mothwillen nich, se muchen sik to grot maken. Sela.</seg>
          <seg id="b.PSA.140.10" type="verse"> Dat Unglück, öwer dat mine Fiende sik beraden, mutt up ehr Kopp falln.</seg>
          <seg id="b.PSA.140.11" type="verse"> He ward Kahlen öwer se smieten, He ward se mit Füer deep in de Eer slan, dat se nümmer upstahn doht.</seg>
          <seg id="b.PSA.140.12" type="verse"> En bös Mul ward keen Glück hebben up de Eer, en frevelhafte böse Minsch ward wegjagt un to Grunn richtet ward.</seg>
          <seg id="b.PSA.140.13" type="verse"> Denn ik weet, dat de HErr den Elenden sin Sak un de Armen ehr Recht utföhrn ward.</seg>
          <seg id="b.PSA.140.14" type="verse"> Ok ward de Rechtfardigen Din Nam danken un de Frommen ward vör Din Angesicht blieven.</seg>
        </div>
        <div id="b.PSA.141" type="chapter">
          <seg id="b.PSA.141.1" type="verse"> En Psalm vun David.</seg>
          <seg id="b.PSA.141.2" type="verse"> Min Gebet mög vör Di wat dögen, as en Rookopfer, un dat Upheven vun min Hann, as en Abendopfer.</seg>
          <seg id="b.PSA.141.3" type="verse"> HErr, behöd min Mund un bewahr mine Lippen.</seg>
          <seg id="b.PSA.141.4" type="verse"> Neeg min Hart nich up wat Böses, en gottlos Wesen to föhrn mit de Öweldoers, dat ik nich eet vun dat wat de geern mögt.</seg>
          <seg id="b.PSA.141.5" type="verse"> Lat den Gerechten mi fründlich slagen un mi strafen; dat ward mi so wol dohn as en Balsam up min Kopp, denn ik bä ümmer, dat se mi keen Schaden doht.</seg>
          <seg id="b.PSA.141.6" type="verse"> Ehr Lehrer möt heraf stött warrn öwer en Fels, denn ward man min Lehr hörn, dat se leevlich is.</seg>
          <seg id="b.PSA.141.7" type="verse"> Unse Knaken sünd verstreut bet na dat Dodenriek hen, as wenn Een dat Land uprieten un upwöhlen deiht.</seg>
          <seg id="b.PSA.141.8" type="verse"> Denn up Di, HErr, HErr, seht min Ogen, ik tru up Di, verstöt min Seel nich.</seg>
          <seg id="b.PSA.141.9" type="verse"> Bewahr mi vör den Strick, den se mi leggt hebbt, un vör de Öweldoers ehr Fall.</seg>
          <seg id="b.PSA.141.10" type="verse"> De Gottlosen möt in ehr egen Nett falln mit enanner, ik awer ümmer vörbi gahn.</seg>
        </div>
        <div id="b.PSA.142" type="chapter">
          <seg id="b.PSA.142.1" type="verse"> En Unnerwiesung vun David to beden, as he in de Höhl weer.</seg>
          <seg id="b.PSA.142.2" type="verse"> Ik schrie to den HErrn mit min Stimm; ik fleh to den HErrn mit min Stimm;</seg>
          <seg id="b.PSA.142.3" type="verse"> Ik schüdd min Red vör Em ut un lat vör Em min Noth kund warrn.</seg>
          <seg id="b.PSA.142.4" type="verse"> Wenn min Geist in Ängsten is, so nimmst Du Di mi an. Se leggt mi Slingen up den Weg, wo ik gahn doh.</seg>
          <seg id="b.PSA.142.5" type="verse"> Kiek to de rechte Hand un süh, Nüms will di kennen. Ik kann nich weglopen, nüms nimmt sik min Seel an.</seg>
          <seg id="b.PSA.142.6" type="verse"> HErr, to Di schrie ik un segg: Du büst min Toversicht, min Deel in dat Land vun de Lebendigen.</seg>
          <seg id="b.PSA.142.7" type="verse"> Mark up min Klag, denn ik warr veel plagt; errett mi vun mine Verfolgers, denn se sünd mi to mächtig.</seg>
          <seg id="b.PSA.142.8" type="verse"> Föhr min Seel ut dat Stockhus, dat ik Din Namen danken kann. De Rechtfardigen ward sik um mi sammeln, wenn Du mi Gudes deihst.</seg>
        </div>
        <div id="b.PSA.143" type="chapter">
          <seg id="b.PSA.143.1" type="verse"> En Psalm vun David.</seg>
          <seg id="b.PSA.143.2" type="verse"> Un gah nich in dat Gericht mit Din Knecht, denn vör Di is keen lebendig Minsch gerecht.</seg>
          <seg id="b.PSA.143.3" type="verse"> Denn de Fiend verfolgt min Seel un sleit min Leven dal, he leggt mi in de Düsternis, as de Doden, de lang dod sünd.</seg>
          <seg id="b.PSA.143.4" type="verse"> Un min Geist is in mi ängstigt, min Hart is mi in min Lief vertehrt.</seg>
          <seg id="b.PSA.143.5" type="verse"> Ik denk an de vörigen Tieden, ik red vun all Dine Dahten un segg vun Din Hann ehr Wark.</seg>
          <seg id="b.PSA.143.6" type="verse"> Ik bred mine Hann ut to Di, min Seel is döstig na Di, as en drög Land. Sela.</seg>
          <seg id="b.PSA.143.7" type="verse"> HErr, erhör mi bald, min Geist vergeiht, verstek Din Antlitz nich vör mi, dat ik nich liek ward de, de in de Kul fahrt.</seg>
          <seg id="b.PSA.143.8" type="verse"> Lat mi fröh hörn Din Gnad, denn ik höp up Di. Doh mi kund Din Weg, up den ik gahn schall, denn mi verlangt na Di.</seg>
          <seg id="b.PSA.143.9" type="verse"> Rett mi, GOtt, vör mine Fiende; bi Di schul ik mi vör se.</seg>
          <seg id="b.PSA.143.10" type="verse"> Lehr mi dohn na Din Wolgefalln, denn Du büst min GOtt, lat Din guden GEist mi föhrn up eben Bahn.</seg>
          <seg id="b.PSA.143.11" type="verse"> HErr, erquick mi wegen Din Nam, föhr min Seel ut de Noth wegen Din Gerechtigkeit.</seg>
          <seg id="b.PSA.143.12" type="verse"> Un mak mine Fiende tonicht wegen Din Gudheit un bring All de um, de min Seel bang makt; denn ik bün Din Knecht.</seg>
        </div>
        <div id="b.PSA.144" type="chapter">
          <seg id="b.PSA.144.1" type="verse"> En Psalm vun David.</seg>
          <seg id="b.PSA.144.2" type="verse"> Min Gudheit un min Borg, min Schutz un min Retter, min Schild, up den ik truen doh, de min Volk unner mi dwingt.</seg>
          <seg id="b.PSA.144.3" type="verse"> HErr, wat is de Minsch, dat Du so veel up em holn deihst? Un dat Minschenkind, dat Du em so achten deihst?</seg>
          <seg id="b.PSA.144.4" type="verse"> Is doch de Minsch as nicks, sin Tied fahrt darhen as en Schatten.</seg>
          <seg id="b.PSA.144.5" type="verse"> HErr, mak Din Himmel sied un fahr dal, griep de Bargen an, das se roken doht.</seg>
          <seg id="b.PSA.144.6" type="verse"> Lat dat blitzen un jag se ut enanner, scheet Dine Strahlen un mak se bang;</seg>
          <seg id="b.PSA.144.7" type="verse"> Streck Din Hand vun de Högde ut un erlös mi un rett mi vun de fremden Kinner ehr Hand.</seg>
          <seg id="b.PSA.144.8" type="verse"> Weke ehr Lehr is nicks nütz un ehre Warke sünd falsch.</seg>
          <seg id="b.PSA.144.9" type="verse"> GOtt, ik will Di en nie Leed singen, ik will Di spelen up de Psalter vun tein Saiten,</seg>
          <seg id="b.PSA.144.10" type="verse"> De Du de Könige Sieg geven un Din Knecht David vun dat böse Swerdt erlösen deihst.</seg>
          <seg id="b.PSA.144.11" type="verse"> Erlös mi ok un rett mi vun de fremden Kinner ehr Hand, weke ehr Lehr is nicks nütz un ehre Warke sünd falsch.</seg>
          <seg id="b.PSA.144.12" type="verse"> Dat uns Söhns upwasst in ehr Jugend as de Planten, un uns’ Döchter as de uthauen Ecksteens an en Palast;</seg>
          <seg id="b.PSA.144.13" type="verse"> Un dat uns’ Kamern vull sien mögt, hat se rut geven künnt een Vörrath na den annern, dat uns’ Schap dregt dusend un hunnert dusend up uns’ Dörpschaften,</seg>
          <seg id="b.PSA.144.14" type="verse"> Dat uns’ Ossen veel arbeit, dat keen Schaden, keen Verlust noch Klag up unse Straten sie.</seg>
          <seg id="b.PSA.144.15" type="verse"> Glückselig dat Volk, dat dat so geiht. Awer glückselig dat Volk, dat sin GOtt de HErr is!</seg>
        </div>
        <div id="b.PSA.145" type="chapter">
          <seg id="b.PSA.145.1" type="verse"> En Lofgesang vun David.</seg>
          <seg id="b.PSA.145.2" type="verse"> Ik will Di däglich laven un Din Nam priesen ümmer un ewig.</seg>
          <seg id="b.PSA.145.3" type="verse"> De HErr is grot un heel veel to priesen un Sin Gröt is unutspreklich.</seg>
          <seg id="b.PSA.145.4" type="verse"> Kinneskinner ward Dine Warke priesen un vun Din Gewalt vertelln.</seg>
          <seg id="b.PSA.145.5" type="verse"> Ik will reden vun Din herrlich schöne Pracht un vun Dine Wunner;</seg>
          <seg id="b.PSA.145.6" type="verse"> Dat man schall reden vun Din herrlichen Dahten un dat man vertell Din Herrlichkeit;</seg>
          <seg id="b.PSA.145.7" type="verse"> Dat man Din grote Gnad priesen un öwer Din Gerechtigkeit juchen deiht.</seg>
          <seg id="b.PSA.145.8" type="verse"> Gnädig un barmhartig is de HErr, geduldig un öwer de Maaten gud.</seg>
          <seg id="b.PSA.145.9" type="verse"> De HErr is öwer de Maaten gud gegen Alle un erbarmt Sik öwer all Sine Warke.</seg>
          <seg id="b.PSA.145.10" type="verse"> All Dine Warke, HErr, schüllt Di danken un Dine Hilligen vun Di grotspreken.</seg>
          <seg id="b.PSA.145.11" type="verse"> Un de Ehr vun Din Königriek priesen un vun Din Gewalt vertelln,</seg>
          <seg id="b.PSA.145.12" type="verse"> Dat de Minschenkinner Din Gewalt kennen lehrt un de Ehr vun Din Königriek Sin Pracht.</seg>
          <seg id="b.PSA.145.13" type="verse"> Din Riek is en ewig Riek un Din Herrschaft duert för alle Tieden.</seg>
          <seg id="b.PSA.145.14" type="verse"> De HErr hollt Alle, de falln doht, un richt Alle up, de dal slagen sünd.</seg>
          <seg id="b.PSA.145.15" type="verse"> Alle Ogen tövt up Di un Du gifst se wat to eten wenn’t Tied is.</seg>
          <seg id="b.PSA.145.16" type="verse"> Du makst Din Hand up un makst Allns satt, wat leven deit, mit Wolgefalln.</seg>
          <seg id="b.PSA.145.17" type="verse"> De HErr is gerecht in all Sine Weg’ un hillig in all Sine Warke.</seg>
          <seg id="b.PSA.145.18" type="verse"> De HErr is neg bi All, de Em anropen doht, bi All, de Em mit Eernst anropt.</seg>
          <seg id="b.PSA.145.19" type="verse"> He deiht, wat de Gottesfürchtigen begehrt un hört ehr Schrien un helpt se.</seg>
          <seg id="b.PSA.145.20" type="verse"> De HErr behödet All, de Em leef hebbt un ward alle Gottlosen tonicht maken.</seg>
          <seg id="b.PSA.145.21" type="verse"> Min Mund schall den HErrn Sin Lof vertelln un all Fleesch schall laven Sin hilligen Namen ümmer un ewig.</seg>
        </div>
        <div id="b.PSA.146" type="chapter">
          <seg id="b.PSA.146.1" type="verse"> Halleluja.</seg>
          <seg id="b.PSA.146.2" type="verse"> Ik will den HErrn laven so lang ik leven doh un min GOtt Psalmen singen so lang ik hier bün.</seg>
          <seg id="b.PSA.146.3" type="verse"> Verlat jug nich up Fürsten, se sünd Minschen, de künnt ja nich helpen.</seg>
          <seg id="b.PSA.146.4" type="verse"> Denn den Minschen sin Geist mutt weg un he mutt wedder to Eer warrn; denn sünd all sine Ansläg verlaren.</seg>
          <seg id="b.PSA.146.5" type="verse"> Glückselig is de, den sin Hülp de GOtt Jakobs is, den sin Hoffnung up den HErrn sin GOtt steiht,</seg>
          <seg id="b.PSA.146.6" type="verse"> De Himmel, Eer, See un Allns wat darin is, makt hett, de Gloven holn deiht ewiglich;</seg>
          <seg id="b.PSA.146.7" type="verse"> De Recht schaffen deiht för de, de Gewalt lieden doht, de de Hungrigen satt makt. De HErr makt de Gefangenen los.</seg>
          <seg id="b.PSA.146.8" type="verse"> De HErr makt de Blinden sehn. De HErr richt de up, de dal sla’n sünd. De HErr hett de Gerechten leef.</seg>
          <seg id="b.PSA.146.9" type="verse"> De HErr behödet de Utländers un Waisen un unnerhöllt de Wittfruens un lett de Gottlosen ehr Weg afsied gahn.</seg>
          <seg id="b.PSA.146.10" type="verse"> De HErr is König up ewig, Din GOtt, Zion, för alle Tieden. Halleluja!</seg>
        </div>
        <div id="b.PSA.147" type="chapter">
          <seg id="b.PSA.147.1" type="verse"> Lavt den HErrn; denn unsen GOtt laven, dat is en köstlich Ding; son Lof is leeflich un schön.</seg>
          <seg id="b.PSA.147.2" type="verse"> De HErr bu’t Jerusalem un bringt tosamen de ut Israel Wegjagten.</seg>
          <seg id="b.PSA.147.3" type="verse"> He heelt de, de en braken Hart hebbt, un verbindet ehr Wehdag.</seg>
          <seg id="b.PSA.147.4" type="verse"> He tellt de Steerns un nennt se all mit Namen.</seg>
          <seg id="b.PSA.147.5" type="verse"> Uns’ HErr is grot un vun grot Kraft un dat is unbegrieplich, so as he regeern deiht.</seg>
          <seg id="b.PSA.147.6" type="verse"> De HErr richt up de Elendigen un stött de Gottlosen dal.</seg>
          <seg id="b.PSA.147.7" type="verse"> Singt een na den anner den HErrn mit Danken un lavt unsen GOtt mit Harpen;</seg>
          <seg id="b.PSA.147.8" type="verse"> De den Himmel mit Wolken todecken deiht un Regen up de Eer gift, de Gras up de Bargen wassen lett,</seg>
          <seg id="b.PSA.147.9" type="verse"> De dat Veh sin Foder gift, de jungen Raven, de Em anropen doht.</seg>
          <seg id="b.PSA.147.10" type="verse"> He hett keen Lust an dat Peerd sin Kraft, noch Gefalln an jemand sin Been.</seg>
          <seg id="b.PSA.147.11" type="verse"> De HErr hett Gefalln an de, de Em fürchten doht, de up Sin Gudheit höpt.</seg>
          <seg id="b.PSA.147.12" type="verse"> Pries, Jerusalem, den HErrn, lav Zion, Din GOtt!</seg>
          <seg id="b.PSA.147.13" type="verse"> Denn He makt fast de Riegel vun Dine Dohre un segent Dine Kinner darin.</seg>
          <seg id="b.PSA.147.14" type="verse"> He schafft Freden an Dine Grenzen un makt di mit den besten Weeten satt.</seg>
          <seg id="b.PSA.147.15" type="verse"> He schickt Sin Red up de Eer, Sin Wort löpt flink.</seg>
          <seg id="b.PSA.147.16" type="verse"> He gift Snee as Wull, He streut Riep as Asch.</seg>
          <seg id="b.PSA.147.17" type="verse"> He smitt Sin Hagel as Beten, wokeen kann blieven vör Sin Frost?</seg>
          <seg id="b.PSA.147.18" type="verse"> Wenn He sprickt, so smöllt Allns, wenn He Sin Wind weihn lett, so daut dat up.</seg>
          <seg id="b.PSA.147.19" type="verse"> He wiest Jakob Sin Wort, Israel Sine Satzungen un Rechte.</seg>
          <seg id="b.PSA.147.20" type="verse"> So wat deiht He an keen Heiden noch lett He se weten Sine Rechte. Halleluja!</seg>
        </div>
        <div id="b.PSA.148" type="chapter">
          <seg id="b.PSA.148.1" type="verse"> Hallelujah!</seg>
          <seg id="b.PSA.148.2" type="verse"> Lavt Em, all Sine Engel, lavt Em, all Sin Heer!</seg>
          <seg id="b.PSA.148.3" type="verse"> Lavt Em, Sünn un Maand, lavt Em, all de blanken Steern!</seg>
          <seg id="b.PSA.148.4" type="verse"> Lavt Em, ji Himmel, öwerall, un de Waters, de baben an den Himmel sünd!</seg>
          <seg id="b.PSA.148.5" type="verse"> De schüllt den HErrn Sin Nam laven, denn wenn He dat befehln deiht, so ward dat schafft.</seg>
          <seg id="b.PSA.148.6" type="verse"> He hüllt se ümmer un ewig, He ordent, dat se nich annerns gahn dörft.</seg>
          <seg id="b.PSA.148.7" type="verse"> Lavt den HErrn up de Eer, ji Wallfisch un all ji Deepen;</seg>
          <seg id="b.PSA.148.8" type="verse"> Füer, Hagel, Snee un Damp, Stormwind, de Sin Wort utrichten doht.</seg>
          <seg id="b.PSA.148.9" type="verse"> Alle groten un lütten Bargen, fruchtbare Böm un alle Cedern;</seg>
          <seg id="b.PSA.148.10" type="verse"> Deerder un all dat Veh, Wörmer un Vageln.</seg>
          <seg id="b.PSA.148.11" type="verse"> Ji Könige up de Eer un all Lüd, Fürsten un alle Richters up de Eer;</seg>
          <seg id="b.PSA.148.12" type="verse"> Junggesellen un Jumfern, Old un Jung,</seg>
          <seg id="b.PSA.148.13" type="verse"> Schüllt laven den HErrn Sin Nam, denn Sin Nam alleen is hoch, Sin Lof geiht, so wiet Himmel un Eer is.</seg>
          <seg id="b.PSA.148.14" type="verse"> Un He makt Sin Volk Sin Horn hoch. All Sine Hilligen schüllt laven, de Kinner Israel, dat Volk, dat Em deenen deiht. Halleluja.</seg>
        </div>
        <div id="b.PSA.149" type="chapter">
          <seg id="b.PSA.149.1" type="verse"> Halleluja.</seg>
          <seg id="b.PSA.149.2" type="verse"> Lat Israel sik freun daröwer dat He em makt hett, lat de Kinner Zion fröhlich sien öwer ehr König.</seg>
          <seg id="b.PSA.149.3" type="verse"> Se schüllt Sin Nam laven mit Reigendanz, up Pauken un Harpen schüllt se Em spelen.</seg>
          <seg id="b.PSA.149.4" type="verse"> Denn de HErr hett Wolgefalln an Sin Volk, He helpt den Elendigen herrlich.</seg>
          <seg id="b.PSA.149.5" type="verse"> De Hilligen schüllt fröhlich sien an priest un lavt up ehr Lagers.</seg>
          <seg id="b.PSA.149.6" type="verse"> Ehr Mund schall vun GOtt grotspreken un se schüllt scharpe Swerdter in ehr Hann hebben;</seg>
          <seg id="b.PSA.149.7" type="verse"> Dat se Rache öven an de Heiden, Straf an de Völker;</seg>
          <seg id="b.PSA.149.8" type="verse"> Ehr Königs to binden mit Keden un ehr Adeligen mit iserne Keden;</seg>
          <seg id="b.PSA.149.9" type="verse"> Dat se ehr doht dat Recht, darvun schreven is. Son Ehr ward all Sin Hilligen hebben. Halleluja!</seg>
        </div>
        <div id="b.PSA.150" type="chapter">
          <seg id="b.PSA.150.1" type="verse"> Halleluja!</seg>
          <seg id="b.PSA.150.2" type="verse"> Lavt Em in Sin Dahten, lavt Em in Sin grot Herrlichkeit!</seg>
          <seg id="b.PSA.150.3" type="verse"> Lavt Em mit Basunen, lavt Em mit Psalter un Harpen!</seg>
          <seg id="b.PSA.150.4" type="verse"> Lavt Em mit Pauken un Reigendanz, lavt Em mit Saiten un Flöten!</seg>
          <seg id="b.PSA.150.5" type="verse"> Lavt Em mit helle Cymbeln, lavt Em mit wolklingende Cymbeln!</seg>
          <seg id="b.PSA.150.6" type="verse"> Allns, wat Athem hett, lav den HErrn! Halleluja!</seg>
        </div>
      </div>
    </body>
  </text>
</cesDoc>
