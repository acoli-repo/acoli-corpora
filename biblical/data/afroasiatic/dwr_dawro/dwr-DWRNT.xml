<?xml version="1.0" encoding="utf-8"?>
<!DOCTYPE cesDoc SYSTEM "../../cesDoc.dtd">
<cesDoc version="4.3" type="bible" TEIform="modif-TEI.corpus 2">
  <cesHeader version="4.1" type="text" creator="./build.sh by Christian Chiarcos" status="new" date.created="Mon Oct 28 10:05:22 CET 2013" TEIform="modif-TEI.corpus 2" lang="dwr">
    <fileDesc>
      <titleStmt>
        <h.title>Ooratha Caaquwaa</h.title>
        <respStmt>
          <respName>./build.sh by Christian Chiarcos</respName>
          <respType>converted from tab format to CES-style XML</respType>
        </respStmt>
      </titleStmt>
      <editionStmt version="1.0">initial release</editionStmt>
      <publicationStmt>
        <distributor>Christian Chiarcos </distributor>
        <pubAddress>Goethe-University Frankfurt am Main, Germany </pubAddress>
        <availability status="free" region="world">
	Original source under http://m.bibles.org/dwr-DWRNT.
	
	The original version is in the public domain and listed as such under http://www.thedigitalbiblelibrary.org/entries/public_domain_entries.
	
	The CES-XML version is released under a Creative Commons-Attribution-NonCommercial license 3.0 (CC-BY-NC 3.0) with attribution given to
	Christian Chiarcos, https://github.com/acoli-repo/acoli-corpora/tree/master/biblical and the original source.
	The NC clause was added for conforming to the original copyright statement (see below).
	
	Note that the place of jurisdiction is explicitly given as New York (see below), and thus, US principles of fair use apply:
	"Notwithstanding the provisions of sections 17 U.S.C. § 106 and 17 U.S.C. § 106A, the fair use of a copyrighted work, including such use by reproduction in copies or phonorecords or by any other means specified by that section, for purposes such as criticism, comment, news reporting, teaching (including multiple copies for classroom use), scholarship, or research, is not an infringement of copyright. (17 U.S.C. § 107)"
	
	The intended use of this publication is NLP research, DH scholarship and classroom use. We employ CC-BY-NC 3.0 as an approximation for such academic use.
        </availability>
        <pubDate value="Mon Oct 28 10:05:22 CET 2013">Mon Oct 28 10:05:22 CET 2013</pubDate>
      </publicationStmt>
      <sourceDesc Default="n">
        <biblStruct Default="n">
          <monogr>
            <h.title>Ooratha Caaquwaa</h.title>
            <imprint>
              <pubDate>Unknown</pubDate>
              <publisher/>
            </imprint>
          </monogr>
        </biblStruct>
      </sourceDesc>
    </fileDesc>
    <encodingDesc>
      <projectDesc Default="n">
               © 2013 American Bible Society 
http://m.bibles.org/pages/privacy
Privacy Policy 
http://m.bibles.org/pages/terms-and-conditions
Terms and Conditions  
TERMS AND CONDITIONS OF USE

These are the terms and conditions ("Terms and Conditions") for use of this
Site and its content.

By accessing any part of this Site, you are deemed to have read these Terms and
Conditions, understood them, and agreed to be bound by them, including but not
limited to the Privacy Policy whereby you consent to the use by us of your
Personal Data as described therein. These Terms and Conditions include a
provision binding you to arbitration of any dispute you may have with respect
to your use of the Site, pursuant to which you relinquish your right to bring
an action in court and to a jury trial.. Particular pages or features of the
Site may have different or additional terms ("Special Terms"), which will be
disclosed to you when you access those pages or features and which include
copyright policies. By accessing or using such pages and features, you will be
deemed to have agreed to the applicable Special Terms. If there is a conflict
between these Terms and Conditions and the Special Terms, the Special Terms
will govern with respect to such pages or features or content. We reserve the
right to change the Terms and Conditions upon notice, which may be given by
posting such change on the Site, by e-mail, or any other reasonable method.
Your continued use of the Site following notice of such modifications will be
conclusively deemed acceptance of any changes to these Terms and Conditions.

If you do not wish to be bound by these Terms and Conditions, you should not
use this Site.

ANY USER RESIDENT IN THE EUROPEAN UNION, BY USE OF THE SITE TO MAKE A DONATION,
SUBMISSION OR SUBSCRIPTION TO, OR MAKE A PURCHASE FROM, ABS, UNAMBIGUOUSLY AND
FREELY SIGNIFIES ACCEPTANCE OF ANY RESULTING TRANSFER OF THEIR PERSONAL DATA
OUTSIDE THE EUROPEAN ECONOMIC AREA. IF YOU ARE A USER RESIDENT IN THE EUROPEAN
UNION AND YOU DO NOT AGREE WITH OR CONSENT TO THE TRANSFER TO OR ANY OTHER USE
BY US OF YOUR PERSONAL DATA, YOU SHOULD NOT USE THE SITE.

Terms and Conditions

 1. Grant of License. We are providing you with a personal, non-exclusive,
    non-transferable license, revocable at our discretion, to use the Site.
    Except as expressly provided herein, we are not granting any express or
    implied right in the Site or any of its content. You may print and download
    from the Site solely for non-commercial use, provided you comply with the
    applicable copyright policy and any other applicable Terms and Conditions.
    If you download any content from this site, you may not remove any
    copyright or trademark notices or other notices that go with it.
 2. Prohibited Use. Except expressly permitted herein, you may not (a) modify,
    copy, distribute, decompile, disassemble, reverse engineer, create
    derivative works, or otherwise use or manipulate the Site or any of its
    content without our prior written consent; (b) use the Site or the
    information contained therein, including our trademarks, trade names,
    service marks, copyrights, or logos, to make or as part of unsolicited
    mailings or spam material; and (c) upload or send, using the Site, (i) any
    written or audio message or any still photo or video footage that:
      + invades the privacy of another person or group (including the release
        of last names, addresses, phone numbers, or other personal
        information),
      + is mean-spirited, unlawful, libelous, slanderous, defamatory,
        offensive, obscene, vulgar, hateful, pornographic, violent, insulting,
        threatening, abusive, misleading, deceptive, or bigoted (racially,
        ethnically, or otherwise objectionable),
      + advocates or encourages violence against another individual or group or
        for someone or some group to commit an illegal act or use an illegal
        substance, or
      + contains salacious or inappropriately negative comments about the
        Bible, Jesus Christ, any other religious sect, text or organization, or
        contains false or unauthentic text;
    (ii) any commercial, promotional, or solicitation information, or (iii)
    "mal-ware" such as, without limitation, spam or any hyperlink to a virus,
    work or other harmful component.
 3. Your Responsibility. YOU AGREE TO USE THE SITE SOLELY FOR YOUR OWN
    NONCOMMERCIAL USE AND BENEFIT. You guarantee that you will not use the Site
    for any purpose that is unlawful or prohibited by these Terms and
    Conditions, including but not limited to attempting or actually (i)
    disrupting, impairing or interfering with the Site or any linked Web Site,
    (ii) collecting any information about other users of the Site or any linked
    Web Site, including registration information, passwords, accounts or other
    information, or (iii) systematically extracting data contained in the Site
    or any linked Web Site to populate databases for internal or external use
    of any fashion. You hereby agree to reimburse us for any expense we incur
    as a direct or indirect result of your violation of this guarantee.
    Understanding that the components, data, and features of the Site may be
    added to, modified, suspended, or discontinued by us without notice, you
    also agree to hold us harmless for any loss or inconvenience you may
    experience as a result of any addition, modification, suspension, or
    discontinuance of the Site, or any part thereof.
 4. Intellectual Property Rights; Right to Use; Modification of Site. (a) All
    material contained on the Site, unless otherwise indicated, is protected by
    law including, but not limited to, United States copyright and trademark
    law, as well as other laws and regulations. We refer you to Special Terms.
    (b) The Site, its content, layout and design are our exclusive property or
    the property of those from whom we have licensed it. In particular and
    without limitation, we own the copyright in the Site as a collective work
    and/or compilation. We also own the copyright on or hold a license for any
    databases accessible on the Site, and in the selection, coordination,
    arrangement, aggregation and enhancement of the content of the Site. If you
    believe the Site is infringing copyrights or other intellectual property
    rights held by you or by someone on whose behalf you are authorized to act,
    please contact us at: support@bibles.org. (c) Our logo, and all other
    names, logos, and icons identifying us and our products and services are
    our proprietary marks. Third party product and company names mentioned
    herein are the trademarks of their respective owners. YOU MAY NOT USE ANY
    SUCH TRADEMARKS, TRADE NAMES, SERVICE MARKS, OR LOGOS IN ANY MANNER WHICH
    CREATES THE IMPRESSION THAT SUCH ITEMS BELONG TO OR ARE ASSOCIATED WITH YOU
    OR, EXCEPT AS OTHERWISE PROVIDED HEREIN, ARE USED WITH OUR CONSENT, AND YOU
    ACKNOWLEDGE THAT YOU HAVE NO OWNERSHIP RIGHTS IN AND TO ANY OF SUCH ITEMS.
 5. Privacy Policy. Please see our Privacy Policyfor a summary of our personal
    data collection and use practices. By using the Site, you consent to the
    collection and use of Personal Data as outlined therein, including the
    right to view, monitor, and record activity on the Site without notice or
    further permission from you, to the fullest extent permitted by applicable
    law.
 6. Assumption of Risk. You use the Internet solely at your own risk. The
    confidentiality of any communication or material transmitted to/from a web
    site over the Internet cannot be guaranteed. Accordingly, we are not
    responsible for the security of any information transmitted via the
    Internet, the accuracy of the information contained on the Site, or for the
    consequences of any reliance on such information. ABS AND ITS LICENSORS AND
    SUPPLIERS MAKE NO REPRESENTATION OR WARRANTY, EXPRESS OR IMPLIED, TO YOU OR
    ANY OTHER PERSON OR ENTITY AS TO THE ACCURACY, RESULTS, TIMELINESS,
    COMPLETENESS, MERCHANTABILITY, FITNESS FOR ANY PARTICULAR PURPOSE WITH
    RESPECT TO THE SITE, ANY ITEMS, SERVICES OR MATERIALS DOWNLOADED FROM THE
    SITE (INCLUDING, WITHOUT LIMITATION, WIDGETS AND GADGETS), OR ANY RELATED
    MATERIALS, PRODUCTS, SERVICES OR INFORMATION. In addition, while we may
    provide links to other web sites for your convenience in locating related
    information and services, these sites are maintained by third parties over
    which we exercise no control. Accordingly, we expressly disclaim any
    responsibility for their content or the services provided from them. UNDER
    NO CIRCUMSTANCES WILL WE BE LIABLE TO YOU?AS A RESULT OF YOUR USE OF THE
    SITE, ANY ITEMS, SERVICES OR MATERIALS DOWNLOADED FROM THE SITE (INCLUDING,
    WITHOUT LIMITATION, WIDGETS AND GADGETS), OR ANY RELATED MATERIALS,
    PRODUCTS, SERVICES OR INFORMATION?FOR ANY SPECIAL, INDIRECT, INCIDENTAL OR
    CONSEQUENTIAL DAMAGES OF ANY KIND. You agree to indemnify and hold harmless
    us, our licensors and suppliers, all of our affiliates, and all of our
    respective officers, directors, employees, shareholders, legal
    representatives, agents, successors and assigns, from and against any
    damages, liabilities, costs and expenses (including reasonable attorneys'
    and professionals' fees and court costs) arising out of any third party
    claims based on or related to your use of the Site or any breach by you of
    these Terms and Conditions.
 7. Governing Law. These Terms and Conditions, including (without limitation)
    any disputes relating to the content the Site, whether sounding in
    contract, tort, statute or otherwise, are governed by the laws of the State
    of New York, without reference to its conflict of law principles and
    without regard to the U.N. Convention on Contracts for the International
    Sale of Goods.
 8. Dispute Resolution. Any dispute, controversy or claim arising out of or
    relating to these Terms and Conditions, including any disputes relating to
    the content of the Site, whether sounding in contract, tort, statute or
    otherwise, shall be first subject to mediation and, if mediation is
    unsuccessful, finally resolved by legally binding arbitration in accordance
    with the Rules of Procedure for Christian Conciliation of Peacemakers
    Ministries. The place of the arbitration shall be New York, NY. The
    decision of the arbitrators shall be binding upon the parties hereto, and
    the expense of the arbitration (including without limitation the award of
    attorneys' fees to the prevailing party) shall be paid as the arbitrators
    determine. The decision of the arbitrator may be entered by any court of
    competent jurisdiction. You agree to submit to the jurisdiction of the
    state and federal courts in the State of New York for the purposes of any
    judicial proceedings to obtain interim relief and in aid of the arbitration
    or judicial proceedings to confirm or enforce the award. Notwithstanding
    the foregoing, we may seek preliminary injunctive relief from a court of
    law in the event of a breach by you.
      +  2013 American Bible Society
      + Privacy Policy
      + Copyrights
      + Terms and Conditions

This version is encoded in XML, conformant to the SGML specifications
of Philipp Resnik's parallel bibles (http://www.umiacs.umd.edu/~resnik/parallel/bible.html),
an adaption of the level 1 specifications of the
Corpus Encoding Standard, for non-commercial research use.
(XML conversion required minor adjustments of the DTD.)

NOTE: CES is superseded by the TEI, the encoding was chosen for compatibility with Resnik's bibles. </projectDesc>
      <editorialDecl Default="n">
        <conformance level="1">Corpus Encoding Standard, Version 2.0 </conformance>
        <correction status="unknown" method="silent" Default="n"/>
        <segmentation Default="n">Marked up to the level of chapter and verse. </segmentation>
      </editorialDecl>
    </encodingDesc>
    <profileDesc>
      <langUsage>
        <language id="dwr" iso639="dwr">Dawro</language>
      </langUsage>
      <wsdUsage>
        <writingSystem id="utf-8">UTF-8</writingSystem>
      </wsdUsage>
    </profileDesc>
  </cesHeader>
  <text complete="y">
    <body lang="dwr" id="dwr-DWRNT">
      <div type="book" complete="y" id="b.MAT">
        <div type="chapter" complete="y" id="b.MAT.1">
          <seg type="headline">Yesuusi Kiristtoosa Yeletaa Maaraa</seg>
          <seg type="verse" id="b.MAT.1.1">Hawe Daawita zariyaanne Abraahaame zare gideedda Yesuusi Kiristtoosa yeletaa odiyaa maxaafaa.</seg>
          <seg type="verse" id="b.MAT.1.2">Abraahaame, Yisaaqa yeleedda; Yisaaqi, Yayiqooba yeleedda; Yayiqoobi, Yihudaanne A ishatuwaa yeleedda.</seg>
          <seg type="verse" id="b.MAT.1.3">Yihuday Ti7imaarippe Paareesanne Zaraahaa yeleedda; Paareese, Hexiroona yeleedda; Hexiroone, Raama yeleedda.</seg>
          <seg type="verse" id="b.MAT.1.4">Raame Aminadaaba yeleedda; Aminadaabe, Na7asoona yeleedda; Na7asoone, Selimoona yeleedda.</seg>
          <seg type="verse" id="b.MAT.1.5">Selimoone, Ra7aabo geetettiyaa mishirattippe Boo7eeza yeleedda; Boo7eezi, Uruutogeetettiyaa mishirattippe Iyyoobeeda yeleedda; Iyyoobeede, Issey yeleedda.</seg>
          <seg type="verse" id="b.MAT.1.6">Issey Kaatiyaa Daawita yeleedda. Kaatiyaa Daawite, Ooriyaa machchattippe Solomona yeleedda.</seg>
          <seg type="verse" id="b.MAT.1.7">Solomone, Robi7aama yeleedda; Robi7aame, Aabiyaa yeleedda; Aabiyay, Aasaafa yeleedda.</seg>
          <seg type="verse" id="b.MAT.1.8">Aasaafe, Yoosaafeexa yeleedda; Yoosaafeexe, Iyyooraama yeleedda; Iyyooraame, Ooziyaana yeleedda.</seg>
          <seg type="verse" id="b.MAT.1.9">Ooziyaane, Iyyoo7aataama yeleedda; Iyyoo7aataame, Akaaza yeleedda; Akaaze, Hizqqiyaasa yeleedda.</seg>
          <seg type="verse" id="b.MAT.1.10">Hizqqiyaase Minaasa yeleedda; Minaase, Amooxa yeleedda; Amooxe, Iyyoosiyaasa yeleedda.</seg>
          <seg type="verse" id="b.MAT.1.11">Isra7eeliya asay omodettiide, Baabiloone gadiya beedda wode, Iyyoosiyaase IkkoniyaananneA ishatuwaa yeleedda.</seg>
          <seg type="verse" id="b.MAT.1.12">Baabiloone omodduwaappe guyyiyan, Ikkoniyaananne Salaatiyaala yeleedda; Salaatiyaale, Zerubaabeela yeleedda.</seg>
          <seg type="verse" id="b.MAT.1.13">Zerubaabeeli, Abiyuuda yeleedda; Abiyuude, Eeliyaaqeema yeleedda; Eeliyaaqeemi, Azoora yeleedda.</seg>
          <seg type="verse" id="b.MAT.1.14">Azoore Saadooqa yeleedda; Saadooqe, Akiima yeleedda; Akiime Eliyuuda yeleedda.</seg>
          <seg type="verse" id="b.MAT.1.15">Eliyuude, Ali7aazara yeleedda; Ali7aazare, Maataana yeleedda; Maataane, Yayiqooba yeleedda.</seg>
          <seg type="verse" id="b.MAT.1.16">Yayiqoobe, Kiristtoosa geetettiyaa Yesuusa yeleedda Mayraamo oochcheedda Yooseefa yeleedda.</seg>
          <seg type="verse" id="b.MAT.1.17">Simmi yeletay ubbay Abraahaamoppe Daawita gakkanaw tammanne oyddu yeleta; Daawiteppe doommiide, asay Baabiloone gadiya omodettiide beedda wodiyaa gakkanaw tammanne oyddu yeleta; asay Baabiloone gadiya omodettiide beedda wodiyaappe Kiristtoosiyeletteedda wodiya gakkanaw tammanne oyddu yeleta.</seg>
          <seg type="headline">Yesuusi Kiristtoosa Yeletaa</seg>
          <seg type="verse" id="b.MAT.1.18">Yesuusi Kiristtoosa yeletay hawaa mala; A daaya Mayraama Yooseefoo ooshetta qashetta uttaaddu. He wode Yooseefonna gakettennaan de7aadde, Geeshsha Ayyaanan shahaaraaddu.</seg>
          <seg type="verse" id="b.MAT.1.19">Izo giigissi wotheedda Yooseefo xillo asagideedda diraw, izo kawushshanaw koyyibeenna; iibaa qonccissennaan izo agganaw qoppeedda.</seg>
          <seg type="verse" id="b.MAT.1.20">Shin I hewaa qoppishshin, Godaa kiitanchchay akumuwanaananna gakettiide, Daawite na7aa Yooseefoo, Mayraama Geeshsha Ayyaanan shahaareedda dirawizo akkanaw yayyoppa.</seg>
          <seg type="verse" id="b.MAT.1.21">Iza attuma na7aa yelanawunnu; neenikka, I asaa nagaraappe ashshiyaa diraw A sunthaa Yesuusa gaade xeesanaassa yaageedda.</seg>
          <seg type="verse" id="b.MAT.1.22-Matt.1.23">Qassi Goday nabiyaa bagganna, Wodoratta shahaaranawunnu; na7aakka yelanawunnu; A sunthaykka Ammaneela geetettanawaa yaageeddawe polettana mala, hawe ubbay haaneedda; Ammaneela yaagiyaawe, Xoossay nuunanna de7ee yaagiyaawaa.</seg>
          <seg type="verse" id="b.MAT.1.24">Yooseefo gemi77ishuwaappe beegottiide, Godaa kiitanchchay barena azazowaadan, Mayraamo bare golle afeedda.</seg>
          <seg type="verse" id="b.MAT.1.25">Shin na7ay yelettana gakkanaw Yooseefo izikko shiiqibeenna; qassi na7aakka Yesuusa giide suntheedda.</seg>
        </div>
        <div type="chapter" complete="y" id="b.MAT.2">
          <seg type="headline">Awayfi Doliyaa Baggappe Yeedda Xoolinttiyaa Paydiyaa Asatuwaa</seg>
          <seg type="verse" id="b.MAT.2.1">Yesuusi Yihudaa gadiyan Beeteliheeme geetettiyaa katamaan Heroodise kawutiide de7iyaa wode yeletteedda; hewaappe guyyiyan, xoolinttiyaa paydiyaa asayawayfi doliyaa baggappe Yeerusalaame yiide,</seg>
          <seg type="verse" id="b.MAT.2.2">Ayihuda kaatiyaa gidanaw yeletteedda na7ay haqan de7ii? Nuuni awayfi doliyaa bagganna keseedda A xoolinttiyaa be7iide, aw goyinnanaw yeeddo yaagiide oochcheeddino.</seg>
          <seg type="verse" id="b.MAT.2.3">Kaatiyaa Heroodise, hewaa sisiide dagammeedda; Yeerusalaamen de7iyaa asay ubbaykka wozanaa bayeeddino.</seg>
          <seg type="verse" id="b.MAT.2.4">Heroodise qeesatuwaa kaappatuwaa ubbatuwaanne Muse higgiyaa tamaarissiyaawantta xeesiide, Kiristtoosi haqan yelettanddeeshsha? yaagiide oochcheedda.</seg>
          <seg type="verse" id="b.MAT.2.5-Matt.2.6">Unttunttu zaariide, Yihudaa gadiyan Beeteliheeme katamaan yelettanawaa. Nabii, Yihudaa gadiyan de7iyaa Beeteliheeme, neeni Yihudaa gadiyan de7iyaa woliqqaama katamatuwaappe laafakka. Isra7eeliya mooddiyaawe neeppe kesanawaa giide xaafeedda yaageeddino.</seg>
          <seg type="verse" id="b.MAT.2.7">Hewaappe kaalla, Heroodise awayfi doliyaa baggappe yeedda asatuwaa geeman xeesiide, xoolinttii unttunttoo beetteedda wodiyaa unttunttuppe geeshshiide ereedda.</seg>
          <seg type="verse" id="b.MAT.2.8">Yaatiide Beeteliheeme unttuntta yeddiidde, Biide na7aa loythi koyyite; A demmeedda wode taanikka baade aw goyinnanaadan, taanakka erissite yaageedda.</seg>
          <seg type="verse" id="b.MAT.2.9">Unttunttu kaatii geeddawaa sisi biidde ogiyaan awayfi doliyaa bagganna unttunttu kase be7eedda xoolinttiyaa be7eeddino; na7ay de7iyaasaa gakkiide eqqana gakkanaw, xoolinttii unttuntta kaaletheedda.</seg>
          <seg type="verse" id="b.MAT.2.10">Unttunttu he xoolinttiyaa be7eedda wode, zaway baynna daro nashechchaa nashetteeddino.</seg>
          <seg type="verse" id="b.MAT.2.11">Golle geliide, na7ay bare daayi Mayraaminna de7iyaawaa be7eeddino; gulbbatiide aw goyinneeddino; hewaappe kaalla, barenttu saaxiniyaa dooyyiide, worqqaa, ixaanaanne kawaraaaw imotaa shiishsheeddino.</seg>
          <seg type="verse" id="b.MAT.2.12">Unttunttu Heroodisakko simmenna mala, Xoossay akumuwan unttuntta, Hinttena erite giina hara ogiyaanna barenttu gade simmeeddino.</seg>
          <seg type="headline">Gibxe Betussaa</seg>
          <seg type="verse" id="b.MAT.2.13">Unttunttu beeddawaappe guyyiyan, Godaa kiitanchchay akumuwan Yooseefoo beettiide, Heroodise na7aa wodhanaw koyyiyaa diraw, denddaade na7aanne A daayo akkaade Gibxe gadiyaa beta; taani new odana gakkanaw, yaani de7ashsha yaageedda.</seg>
          <seg type="verse" id="b.MAT.2.14-Matt.2.15">Yooseefo qamma denddiide, na7aanne A daayo akkiide, Gibxe gadiyaa beedda; Goday nabiyaa bagganna, Taani ta na7aa Gibxe gadiyaappe xeesaaddi yaageeddawe polettana mala, Heroodise hayqqana gakkanaw I yaani de7eedda.</seg>
          <seg type="headline">Heroodise Qeeri Naanaa Wodhisseedda</seg>
          <seg type="verse" id="b.MAT.2.16">Hewaappe guyyiyan, Heroodise awayfi doliyaa baggappe yeeddawanttu barena cimmeeddawaa ereedda wode, daro hanqqettiide, xoolinttii kase beetteedda wodiyaa unttunttuppe siseeddawaadan, wottaaddaratuwaa yeddiide, Beeteliheemeninne yuushshuwaan de7iya laa77u laythaa attuma naanaanne laa77u laythaappe garssanna de7iyaa attuma naanaa ubbaa wodhisseedda.</seg>
          <seg type="verse" id="b.MAT.2.17-Matt.2.18">Nabiyaa Ermiyaasi, Yeekuunne zilassay Raama geetettiyaa katamaan sisetteedda; Raaheela bare naanaw yeekkaw. Unttunttu hayqqidiggo diraw, agga giina, aggennaan ixxaaddu giide odeeddawe poletteedda.</seg>
          <seg type="headline">Gibxeppe Simaa</seg>
          <seg type="verse" id="b.MAT.2.19">Heroodise hayqqeeddawaappe guyyiyan, Godaa kiitanchchay Gibxen Yooseefoo akumuwan beettiide</seg>
          <seg type="verse" id="b.MAT.2.20">A, Dendda; na7aanne A daayo akkaade, Isra7eeliya gadiya simma. Na7aa wodhanaw koyyiyawanttu hayqqidiggeeddino yaageedda.</seg>
          <seg type="verse" id="b.MAT.2.21">Yooseefo denddiide, na7aanne A daayo akkiide, Isra7eeliya simmeedda.</seg>
          <seg type="verse" id="b.MAT.2.22">Shin Yooseefo Arkkelawoosi bare aawuwaa Heroodisa oydiyaan Yihudaa gadiyan kawuteeddawaa siseedda wode, yaa baanaw yayyeedda; Xoossay aw akumuwan hinttena erite giina, Galiilaa gadiya beedda.</seg>
          <seg type="verse" id="b.MAT.2.23">Nabatuu, Asay A, Naazireetiyaa asagiide xeesana yaageeddawe polettana mala, Naazireete geetettiyaa katamaa biide de7eedda.</seg>
        </div>
        <div type="chapter" complete="y" id="b.MAT.3">
          <seg type="headline">Xammaqiyaa Yohaannisi Qaalaa Odeedda</seg>
          <seg type="verse" id="b.MAT.3.1-Matt.3.2">He wode Xammaqiyaa Yohaannisi asaa, Saluwaa kawutethay matatteedda diraw, hintte nagaraappe simmite yaagiidde, Yihudaa mela biittaan odiidde yeedda.</seg>
          <seg type="verse" id="b.MAT.3.3">Ayissi gooppe, nabiyaa Iisiyaase, Yohaannisabaa odiidde, Ittuu mela biittaan bare qaalaa dhoqqu udiide, Godaa ogiyaa giigissite. I hemettana loossuwaakka aw sitti udite geedda yaageedda.</seg>
          <seg type="verse" id="b.MAT.3.4">Yohaannisaw gaaluwaa iskiyan dadetteedda mayuu de7ee; qassi bare xeessan dafuwaa dancceedda; I miyaa qumaykka booliyaanne bazzuwaa eessaa.</seg>
          <seg type="verse" id="b.MAT.3.5">Asay he wode Yeerusalaameppe, Yihudaa gadiyaa ubba saappenne Yorddaanoosa Shaafaa heeran de7iyaa gadiya ubbaappe aakko yiino.</seg>
          <seg type="verse" id="b.MAT.3.6">Barenttu nagaraa paaxina, Yorddaanoosa Shaafan asaa xammaqeedda.</seg>
          <seg type="verse" id="b.MAT.3.7">Shin Yohaannisi daro ParisaawatuunneSaduqaawanatuuxammaqettanaw barekko yiyaawantta be7iide, Ha shooshshatoo, Xoossaa hanqquu yaana haniyawaappe attana mala, hinttew oone odeeddawe?</seg>
          <seg type="verse" id="b.MAT.3.8">Simmi hintte, hinttenttu nagaraappe simmeeddawaa erissiyaa oosuwaa, oothite.</seg>
          <seg type="verse" id="b.MAT.3.9">Hintte hinttenttu wozanaan, Abraahaame nu aabba giide qoppiyaawaa hinttew malatoppo. Ayissi gooppe, taani hinttenttussi oday; Xoossay ha shuchchatuwaappe Abraahaamossi naanaa udi denthanaw danddayee.</seg>
          <seg type="verse" id="b.MAT.3.10">Beexi mithaa xaphuwan qanxxanaw giigi utteedda; lo77o ayfiyaa ayfenna mithaa ubbay qanxxettiide, tamaan yegettana.</seg>
          <seg type="verse" id="b.MAT.3.11">Hintte hinttenttu nagaraappe simmiyaawaa bessanaw, taani hinttena haathaan xammaqay; shin taappe guyyenna yiyaawe, hinttentta Geeshsha Ayyaanaaninne tamaan xammaqana.I taappe daro minnee; A caammaa tookkanawukka taani bessiyaa asa gidikke.</seg>
          <seg type="verse" id="b.MAT.3.12">A kushiyan kathaa sexxiyaa layday de7ee. Uddummaan de7iyaa kaathaa loythi geeshshee; bare zarggaa diyyiyan qolana; shin dalaa to7enna tamaan guuddana yaageedda.</seg>
          <seg type="headline">Yesuusi Xammaqetteedda</seg>
          <seg type="verse" id="b.MAT.3.13">Yesuusi he wode Yohaannisan xammaqettanaw, Galiilaappe Yorddaanoosa geetettiyaa shaafaa aakko beedda.</seg>
          <seg type="verse" id="b.MAT.3.14">Shin Yohaannisi, Taani neenan xammaqettanaw bessiyaa wode, neeni taakko yay? yaagiide, A digganaw koyyeedda.</seg>
          <seg type="verse" id="b.MAT.3.15">Shin Yesuusi zaariide A, Nuuni xillotethaa oosuwaa ubbaa hawaadan polanaw bessiyaa diraw, ha77i taw eeno ga yaageedda. Yohaannisikka aw eeno geedda.</seg>
          <seg type="verse" id="b.MAT.3.16">Yesuusi xammaqettowaappe guyyiyan, ellekka haathaappe keseedda; saluu dooyettina, Xoossaa Ayyaanay haraphphiyaadan saluwaappe wodhdhiide bare bolla yiyaa wode be7eedda;</seg>
          <seg type="verse" id="b.MAT.3.17">qassi saluwaappe, Taani siiqiyaa, taana nashechchiyaa, ta Na7ay hawaa yaagiyaa qaalay yeedda.</seg>
        </div>
        <div type="chapter" complete="y" id="b.MAT.4">
          <seg type="headline">Yesuusi Paacetteedda</seg>
          <seg type="verse" id="b.MAT.4.1">Hewaappe guyyiyan, xalahiyaan paacettana mala, Geeshsha Ayyaanay asay de7enna sa7aa Yesuusa afeedda.</seg>
          <seg type="verse" id="b.MAT.4.2">Yesuusi oytamu gallassaanne oytamu qammaa xoomowaappe guyyiyan koshatteedda.</seg>
          <seg type="verse" id="b.MAT.4.3">Xalahii yiide A, Neeni Xoossaa Na7aa gidooppe, ane ha shuchchatuwaa ukithaa gidana mala ga yaageedda.</seg>
          <seg type="verse" id="b.MAT.4.4">Shin Yesuusi zaariide, Xoossaa maxaafaan, Asay Xoossay haasayiyaa qaalaa ubbaan de7anaappe attin, ukithaa xalalaan de7enna yaagetti xaafetteedda yaageedda.</seg>
          <seg type="verse" id="b.MAT.4.5">Hewaappe guyyiyan, xalahii Yesuusa geeshsha katamaa afi Geeshsha Golliyaa xeeraan essiide,</seg>
          <seg type="verse" id="b.MAT.4.6">Neeni Xoossaa Na7aa gidooppe, ane duge kundda. Ayissi gooppe, Xoossaa maxaafaan, Xoossay bare kiitanchchatuwaa new azazanawaa qassi Unttunttu ne gedi shuchchaan dhubettenna mala, barenttu kushiyan neena denthanawantta yaagetti xaafetteedda yaageedda.</seg>
          <seg type="verse" id="b.MAT.4.7">Yesuusi zaariide A, Qassikka Xoossaa maxaafaan, Godaa ne Xoossaa paaccoppa yaagetti xaafetteedda yaageedda.</seg>
          <seg type="verse" id="b.MAT.4.8">Qassi xalahii Yesuusa itti daro wolqqaama deriyaa xeeraa kessiide, ha alamiyaan de7iyaa kawutethaa ubbaanne unttunttu bonchchuwaa</seg>
          <seg type="verse" id="b.MAT.4.9">bessiide A, Neeni taw gulbbataade goyinnooppe, taani hawaa ubbaa new immana yaageedda.</seg>
          <seg type="verse" id="b.MAT.4.10">He wode Yesuusi zaariide A, Laa ha Seexaanaw haakka; ayissi gooppe, Xoossaa maxaafaan, Godaw, ne Xoossaw goyinna; A xalalaa gosheta geetetti xaafetteedda yaageedda.</seg>
          <seg type="verse" id="b.MAT.4.11">Hewaappe guyyiyan, xalahii Yesuusa aggina, kiitanchchatuu yiide, aw ootheeddino.</seg>
          <seg type="headline">Yesuusi Bare Tamaarissiyaa Oosuwaa Galiilaan Doommeedda</seg>
          <seg type="verse" id="b.MAT.4.12">Yohaannisi qashetteeddawaa Yesuusi siseedda wode, Galiilaa geetettiyaa gadiyaa beedda.</seg>
          <seg type="verse" id="b.MAT.4.13">Naazireeteppe kesiide, Qifirinaahooma katamaa biide, yaani de7eedda; Qifirinaahoomi Zaabiloonaninne Nifttaaleeme gadiyan de7iyaa Galiilaa abbaa mataan de7ee.</seg>
          <seg type="verse" id="b.MAT.4.14">Hawe haneeddawe nabiyaa Iisiyaasi,</seg>
          <seg type="verse" id="b.MAT.4.15">Zaabiloone gadiyaninne Nifttaaleeme gadiyan, abbaa ogiyaan Yorddaanoosa Shaafaappe hefintha baggan, Ayihuda gidenna asay de7iyaa Galiilaan,</seg>
          <seg type="verse" id="b.MAT.4.16">dhumaani de7iyaa asay wolqqaama poo7uwaa be7eedda. Qassi hayquwaa kuway de7iyaa gadiyan utteeddawanttoo poo7uu keseedda yaageeddawe polettana malaassa.</seg>
          <seg type="verse" id="b.MAT.4.17">He wodiyaappe doommiide Yesuusi, Hintte nagaraa paaxite; ayissi gooppe, saluwaa kawutethay matatteedda diraassa giide qaalaa oduwaa doommeedda.</seg>
          <seg type="headline">Yesuusi Barena Kaalliyaa Oyddatuwaa Xeegeedda</seg>
          <seg type="verse" id="b.MAT.4.18">Yesuusi Galiilaa Abbaa mataanna aadhdhiidde, laa77u ishatuu Phexiroosa geetettiyaa Simooninne A ishaa Inddiraasi, moliyaa oyqqiyaawantta gido diraw, dabbaaabbaan yeggiyaawantta be7eedda.</seg>
          <seg type="verse" id="b.MAT.4.19">Unttuntta, Taana kaallite; taani hinttena moliyaa oyqqiyaawaadan asaa taakko ahiyaa ogiyaa tamaarissana yaageedda.</seg>
          <seg type="verse" id="b.MAT.4.20">Unttunttu ellekka barenttu dabbaa aggiide, Yesuusa kaalleeddino.</seg>
          <seg type="verse" id="b.MAT.4.21">Yesuusi hewaappe sinthakko biidde, hara laa77u ishatuwaa, Zabiddiyoosa naanaa Yayiqoobanne A ishaa Yohaannisa be7eedda; unttunttu barenttu aawuwaa Zabiddiyoosanna haathaa bollan biyaa wonggiriyaa giddon barenttu dabbaa giigissiyaawantta be7iide, xeeseedda.</seg>
          <seg type="verse" id="b.MAT.4.22">Unttunttu ellekka haathaan biyaa wonggiriyaanne barenttu aawuwaa aggiide, Yesuusa kaalleeddino.</seg>
          <seg type="headline">Yesuusi Cora Asaa Tamaarisseeddanne Patheedda</seg>
          <seg type="verse" id="b.MAT.4.23">Yesuusi Ayihuda woosa golletuwan tamaarissiidde, kawutethaa mishiraachchuwaa qaalaa odiiddinne qassi harggiyaa ubbaappenne sakuwaa ubbaappe asaa pathiidde, Galiilaa gadiyaa ubbaan yuuyyeedda.</seg>
          <seg type="verse" id="b.MAT.4.24">A waarii Sooriyaa gadiyaa ubbaa gakkeedda; dumma dumma harggiyaan oyqettiide harggeedda asaa ubbaa, xalahatuwaan oyqetteeddawantta, yiicuwaa sakuu de7iyaawantta, qassi gunddeedddawantta asay Yesuusakko aheedda; I unttuntta patheedda.</seg>
          <seg type="verse" id="b.MAT.4.25">Cora asay Galiilaappe, tammu katamatuwappe, Yeerusalaameppe, Yihudaappenne Yorddaanoosappe hefinthan de7iyaa gadiyaappe Yesuusa kaalleeddino.</seg>
        </div>
        <div type="chapter" complete="y" id="b.MAT.5">
          <seg type="headline">Yesuusi Deriyaa Bollan Gidiide Tamaarisseedda Timirttiyaa</seg>
          <seg type="verse" id="b.MAT.5.1">Yesuusi cora asaa be7iide, pude deriyaa kesiide utteedda. A kaalliyaawanttu aakko shiiqeeddino.</seg>
          <seg type="verse" id="b.MAT.5.2">Unttuntta hawaadan yaagi tamaarissuwaa doommeedda.</seg>
          <seg type="headline">Tumu Anjjuwaa Akkiya Asatuwaa</seg>
          <seg type="verse" id="b.MAT.5.3">Barenttu ayyaanaa de7uwaan hiyyeesaa gideeddawaa eriyaawanttu anjjetteeddawantta; ayissi gooppe, saluwaa kawutethay unttunttussa.</seg>
          <seg type="verse" id="b.MAT.5.4">Kayyottiyaawanttu anjjetteeddawantta; ayissi gooppe, Xoossay unttuntta minissana.</seg>
          <seg type="verse" id="b.MAT.5.5">Ashikke gideeddawanttu anjjetteeddawantta; ayissi gooppe, unttunttu sa7aa laattana.</seg>
          <seg type="verse" id="b.MAT.5.6">Xillotethaa koshattiyaawanttunne saamettiyaawanttu anjjetteeddawantta; ayissi gooppe, Xoossay unttuntta kalissana.</seg>
          <seg type="verse" id="b.MAT.5.7">Maariyaawanttu anjjetteeddawantta; ayissi gooppe, Xoossay unttuntta maarana.</seg>
          <seg type="verse" id="b.MAT.5.8">Wozanaa geeshshatuu anjjetteeddawantta; ayissi gooppe, unttunttu Xoossaa be7ana.</seg>
          <seg type="verse" id="b.MAT.5.9">Asaa sigethiyaawanttu anjjetteeddawantta; ayissi gooppe, Xoossay unttuntta, bare naanaa giide xeesana.</seg>
          <seg type="verse" id="b.MAT.5.10">Xillotethaa diraw yedersettiyaawanttu anjjetteeddawantta; ayissi gooppe, saluwaa kawutethay unttunttussa.</seg>
          <seg type="verse" id="b.MAT.5.11">Hintte taana kaalliyaa diraw, asay hinttena boriyaa wodenne waayissiyaa wode, qassi hintte bolla iitabaa ubbaa wordduwan haasayiyaa wode, hintte anjjetteeddawantta.</seg>
          <seg type="verse" id="b.MAT.5.12">Hinttew saluwan wolqqaama woytay de7iyaa diraw, nashettite; hashshu giite; ayissi gooppe, asay hintteppe kase de7eedda nabatuwaa hewaadan yedersseeddino.</seg>
          <seg type="headline">Maxiniyaanne Poo7uwaa Leemisuwaa</seg>
          <seg type="verse" id="b.MAT.5.13">Asaa ubbaassi hintte maxine mala; shin maxinii mal77ana dhayooppe, zaariide A wooti mal77ethanee? Kare olina, asay A yedhdhi hamettanaappe attin, sinthaw aynne maaddenna.</seg>
          <seg type="verse" id="b.MAT.5.14">Ha alamew hintte poo7o; deriyaa huuphiyan keexetteedda katamay geemmana danddayenna.</seg>
          <seg type="verse" id="b.MAT.5.15">Xomppiyaa xomppiide, soyin de7iyaa asaa ubbaw poo7ana mala, dhoqqiyaa saan wotheeppe attin, kammiyaa miishshaa giddon qum77i wothiyaa asay ooninne baawa.</seg>
          <seg type="verse" id="b.MAT.5.16">Hewaadankka, asay hintte oothiyaa lo77o oosuwaa be7iide, saluwan de7iya hintte Aawuwaa bonchchana mala, hintte poo7uu asaa sinthaan poo7o.</seg>
          <seg type="headline">Muse Higgiyaabaa</seg>
          <seg type="verse" id="b.MAT.5.17">Taani Muse higgiyaanne nabatuu tamaarissiyaawaadhayissanaw yeeddawaa hinttew malatoppo; taani polanaw yeeddawaappe attin, dhayissanaw yabeykke.</seg>
          <seg type="verse" id="b.MAT.5.18">Ayissi gooppe, taani hinttew tumuwaa oday; saluunne sa7ay aadhdhana gakkanaw, qassi ubbabaykka polettana gakkanaw,higgiyaappe itti cachchaykka woy qeeri pidoliikka aadhdhenna.</seg>
          <seg type="verse" id="b.MAT.5.19">Hewaa diraw, ha azazuwaa ubbaappe guuxxiyaa itti azazuwaa menthiyaa uray ooninne, qassi haratuukka barewaadan hananaadan tamaarissiyaa uray ooninne, saluwaa kawutethaan ubbaappe guutha gidana; shin azazuwaa oothiyaawenne haranttukka oothanaadan tamarissiyaawe ooninne saluwaa kawutethaan dhoqqa gidana.</seg>
          <seg type="verse" id="b.MAT.5.20">Ayissi gooppe, hintte xillotethay Muse higgiyaa tamaarissiyaawanttu xillotethaappenne Parisaawatuwaa xillotethaappe darana dhayooppe, saluwaa kawutethaa hintte mule gelennawaa taani oday.</seg>
          <seg type="verse" id="b.MAT.5.21">Beni asaw, Asaa wodhoppa; asaa wodheedda ooninne pirddettana geeddawaa siseeddita.</seg>
          <seg type="verse" id="b.MAT.5.22">Shin taani hinttew oday; bare ishaa hanqqettiyaa ubbay pirddettana; bare ishaa boriyaa ubbay shangguwaa pirddaw shiiqana; qassi bare ishaa, Dhullowe giyaa ubbay Gaannamiyaa tamaa pirddaw shiiqana.</seg>
          <seg type="verse" id="b.MAT.5.23">Hewaa diraw, neeni yarshshiyaasaan yarshshishshin, ne ishaa naaqqeeddabay new hewaan hassayettooppe,</seg>
          <seg type="verse" id="b.MAT.5.24">ne yarshshuwaa hewaan aggaade ba; kasetaade ne ishaanna sigetta digga; hewaappe kaalla yaade, ne yarshshuwaa yarshsha.</seg>
          <seg type="verse" id="b.MAT.5.25">Neena mootiyaawaanna wodii de7ishshin elle aananna sigetta digga; hewe dhayooppe, I neena daannaa sintha aathana; qassi daannay neena polisew aathi immina, polisii neena qasho gollen yeggana.</seg>
          <seg type="verse" id="b.MAT.5.26">Taani new tumuwaa oday; neeni itti santtimii attennaan, ne maggaccuwaa wurssaade ciggana gakkanaw, mulekka qasho golleppe kesakka.</seg>
          <seg type="headline">Woshummaabaw Imetto Timirttiyaa</seg>
          <seg type="verse" id="b.MAT.5.27">Woshummoppa geeddawaa siseeddita.</seg>
          <seg type="verse" id="b.MAT.5.28">Shin taani hinttew yaagay; Maccawunno xeelliide amottiyaa ubbay, bare wozanaa giddon he wode iinanna woshummeedda.</seg>
          <seg type="verse" id="b.MAT.5.29">Ne ushechcha ayfii neena nagaraa oosisooppe, neeppe woocaade olaa agga; ayissi gooppe, ne bollay mulekka Gaannamiyaa tamaan olettiyaawaappe, aappe ittuu paccintto new lo77a.</seg>
          <seg type="verse" id="b.MAT.5.30">Qassi ne ushechcha kushii neena nagaraa oosisooppe, neeppe qanxxaade olaa agga; ayissi gooppe, ne bollay mulekka Gaannamiyaa tamaan olettiyaawaappe, aappe ittuu paccintto new lo77a.</seg>
          <seg type="headline">Machchiyaa Yeddennaadan Imetto Timirttiyaa</seg>
          <seg type="verse" id="b.MAT.5.31">Qassi bare machchatto yeddiyaa ooninne izo yeddiyaa paramaa immo geetetteedda.</seg>
          <seg type="verse" id="b.MAT.5.32">Shin taani hinttew yaagay; Bare machchatta woshummennaan de7ishshin yeddiyaa ooninne izo woshumma kessee; qassi asinay yeddeedda mishiratto akkiyawe ooninne woshummee.</seg>
          <seg type="headline">Caaqqennaadaan Imetto Timirttiyaa</seg>
          <seg type="verse" id="b.MAT.5.33">Qassi beni asaw, Wordduwan caaqqoppa; shin ne Godaw caaqqeeddawaa pola geeddawaa siseeddita.</seg>
          <seg type="verse" id="b.MAT.5.34">Shin taani hinttew yaagay; Ubbakka caaqqoppite; saluu Xoossaa kawutethaa oydiyaa gidiyaa diraw, Saluwan caaqqoppite</seg>
          <seg type="verse" id="b.MAT.5.35">qassi sa7ay A gedi yedhdhiyaasaa gidiyaa diraw, Sa7aan caaqqoppite; qassikka, Yeerusalaame wolqqaama kaatiyaa katamaa gidiyaa diraw, Yeerusalaamenikka caaqqoppite</seg>
          <seg type="verse" id="b.MAT.5.36">Neeni itti binnanaakka bootha woy karethaa kessanaw danddayenna diraw, Ne huuphiyankka caaqqoppa.</seg>
          <seg type="verse" id="b.MAT.5.37">Shin hintte, E woy, Gidenna giite; hawanttuppe haray Seexaanaappe yee.</seg>
          <seg type="headline">Iitaa Iitan Zaarennaadan Immetto Timirttiyaa</seg>
          <seg type="verse" id="b.MAT.5.38">Ayifiyaa diraw ayifiyaa; achchaa diraw achchaa geeddawaa siseeddita.</seg>
          <seg type="verse" id="b.MAT.5.39">Shin taani hinttew yaagay; Hinttew iitabaa oothiyaa uraw iitan zaaroppite; ooninne ne ushechcha bagga shayyiyaa baqqooppe, ne haddirssa bagga shayyiyaakka A bessa;</seg>
          <seg type="verse" id="b.MAT.5.40">ne shaamiciyaa akkanaw itti uray neena mootooppe, he uraw ne kootiyaakka gujja imma.</seg>
          <seg type="verse" id="b.MAT.5.41">Ooninne neena itti saatiyaa ogiyaa barenanna baanaadan wolqqanthooppe, aananna laa77u saatiyaa ogiyaa ba.</seg>
          <seg type="verse" id="b.MAT.5.42">Neena woossiyaa uraw imma; qassi neeppe tal77ana koyyiyaa urawukka diggoppa.</seg>
          <seg type="headline">Morkkiyaa Siiqana Mala Imetto Timirttiyaa</seg>
          <seg type="verse" id="b.MAT.5.43">Ne laggethatuwaa siiqa; ne morkkiyaa morkka geeddawaa siseeddita.</seg>
          <seg type="verse" id="b.MAT.5.44-Matt.5.45">Shin taani hinttew yaagay; saluwan de7iyaa hintte Aawuwassi naanaa gidana mala, hintte morkketuwaa siiqite; hinttena sheqqiyaawantta anjjite; hinttena ixxiyaawanttoo lo77obaa udite; hinttena yederssiyaawanttoo, Xoossaa woossite; ayissi gooppe, iita asawukka lo77o asawukka Xoossay bare awaa awaxxissee; qassi xillatuwassikka nagaranchchatuwaassikka bare iraa bukissee.</seg>
          <seg type="verse" id="b.MAT.5.46">Hintte hinttena siiqiyaawanttu xalalaa siiqooppe, hinttew ay woytay de7ii? Haray atto, nagaranchchatuukka hewaadan udiino.</seg>
          <seg type="verse" id="b.MAT.5.47">Hintte hinttenttu ishatuwaa xalalaa sarotooppe, haratuu udiyaawaappe aadhdhiyaabaa ayaa udeedditee? Haray atto, Ayihude gidenna asaykka hewaadan udee.</seg>
          <seg type="verse" id="b.MAT.5.48">Hewaa diraw, saluwan de7iyaa hintte Aawuu polo gidowaadan, hinttekka polo gidite.</seg>
        </div>
        <div type="chapter" complete="y" id="b.MAT.6">
          <seg type="headline">Hiyyeesaw Immiyaa Maaraa Tamaarissuwaa</seg>
          <seg type="verse" id="b.MAT.6.1">Hintte lo77o oosuwaa asaa bessanaw asaa sinthaan oothenna mala naagettite; hewe dhayooppe, saluwan de7iya hintte Aawuu hinttew gatiyaa immenna.</seg>
          <seg type="verse" id="b.MAT.6.2">Hewaa diraw, hintte awudenne hiyyeesaw immiyaa wode, lo77a malatiyaa iitatuu barentta bonchchissanaw, Ayihuda woosa golleninne ogiyaan haraani be7ettanaw udiyaawaadan udoppite; taani hinttew tumuwaa oday; unttunttu barenttu gatiyaa akkidiggeeddino.</seg>
          <seg type="verse" id="b.MAT.6.3-Matt.6.4">Shin neeni hiyyeesaw immiya wode, geeman immanaadan, ne ushechcha kushii oothiyaawaa haddirssa kushii eroppo. Geeman ootheeddawaa be7iyaa ne Aabbu, ne lo77o oosuwaa gatiyaa zaaranawaa.</seg>
          <seg type="headline">Woosaabaa</seg>
          <seg type="verse" id="b.MAT.6.5">Xoossaa woossiidde, lo77a malatiyaa iitatuwadan hanoppite; ayissi gooppe, barentta asay be7ana mala, Ayihuda woosa golleninne ogiyaa doonan eqqiide, Xoossaa woossiyaawaa dosiino; taani hinttew tumuwaa oday; unttunttu barenttu gatiyaa ubbaakka akkeeddino.</seg>
          <seg type="verse" id="b.MAT.6.6">Shin neeni Xoossaa woossiyaa wode, ne golle gela; ipithaa qachchaade, beettenna ne Aawuuwaa woossa; geeman oosettowaa be7iyaa ne Aabbu new immanawaa.</seg>
          <seg type="verse" id="b.MAT.6.7">Xoossaa hintte woossiyaa wode, Xoossaa ammanenna asaadan, coo mela zaarethuwaa darissoppite; unttunttu haasayaa daruwan sisettee giide qoppiino.</seg>
          <seg type="verse" id="b.MAT.6.8">Hewaa diraw, he asaadan hanoppite; ayissi gooppe, hintte Aabbu hinttena koshshiyaawaa hinttenttu woossanaappe kasetiide eree.</seg>
          <seg type="verse" id="b.MAT.6.9">Simmi hinttenttu hawaa mala woosaa woossite; Saluwan de7iyaa nu Aabboo, ne geeshsha sunthay anjjetto.</seg>
          <seg type="verse" id="b.MAT.6.10">Ne Kawutethay yo; ne shenii saluwan haneeddawaadan, sa7ankka hano.</seg>
          <seg type="verse" id="b.MAT.6.11">Gallassaan gallassan koshshiyaa qumaa nuussi hachche imma.</seg>
          <seg type="verse" id="b.MAT.6.12">Nuuni nuuna naaqqowanttussi atto yaagiyaawaadan, neenikka nu naaquwaa atto ga.</seg>
          <seg type="verse" id="b.MAT.6.13">Nuuna iitabaappe ashshappe attin, paaciyaan gelissoppa. Kawutethay, wolqqaynne bonchchuu medhinawukka neessa. Amen77i</seg>
          <seg type="verse" id="b.MAT.6.14">Hinttenttu hinttena naaqqeedda hara asaa naaquwaa atto gooppe, saluwan de7iyaa hinttenttu Aawuukka hinttew atto gaana.</seg>
          <seg type="verse" id="b.MAT.6.15">Shin hinttenttu hinttena naaqqeedda hara asaa naaquwaa atto gaana dhayooppe, hinttenttu Aawuukka hintte naaquwaa atto geenna.</seg>
          <seg type="headline">Xoomaabaa</seg>
          <seg type="verse" id="b.MAT.6.16">Qassi hinttenttu xoomiyaa wode, lo77a malatiyaa iitatuwaadan, kayyottiyaawaa malatoppite; ayissi gooppe, unttunttu xoomiyaawaa asay be7ana mala, barenttu som77iyaa bullaalissiino; taani hinttenttoo tumuwaa oday; unttunttu barenttu gatiyaa akkeeddino.</seg>
          <seg type="verse" id="b.MAT.6.17-Matt.6.18">Shin hinttenttu xoomiyaa wode, hinttenttu Aabbu hintte xoomiyaawaa erooppe attin, asay erenna mala, hintte som77iyaa meecettite; hintte huuphiyaakka okettite; yaatooppe, beettenna hintte Aawuu hinttenttu oothiyaawaa geeman be7iide, hintte gatiyaa immanawaa.</seg>
          <seg type="headline">Saluwan De7iyaa Miishshaabaa</seg>
          <seg type="verse" id="b.MAT.6.19">Miishshaa bil77ay miyasaaninne biratay shi7iide bayizziyaasan, kayisuukka bookkiide wuu77iyaasan, ha sa7aan hinttenttu huuphiyaassi dagayoppite.</seg>
          <seg type="verse" id="b.MAT.6.20">Shin bil77ay meennasaaninne shi7enna saan, kayisuukka bookkiide wuu77enna saan hinttenttu huuphiyaassi saluwan miishshaa dagayite.</seg>
          <seg type="verse" id="b.MAT.6.21">Ayissi gooppe, ne wozanay ne miishshay de7iyaasaan de7ana.</seg>
          <seg type="headline">Bollaa Poo7uwaabaa</seg>
          <seg type="verse" id="b.MAT.6.22">Bollaa poo7uu ayfiyaa; hewaa diraw, ne ayfii paxa gidooppe, ne bollaa ubbay poo7o gidana.</seg>
          <seg type="verse" id="b.MAT.6.23">Shin ne ayfii paxa gidana dhayooppe, ne bollaa ubbay dhumana; simmi neenan de7iyaa poo7uu dhumooppe, dhumay ay keenaa daranee!</seg>
          <seg type="headline">De7uwaassi Hirgganaw Bessenna</seg>
          <seg type="verse" id="b.MAT.6.24">Laa77u godatuwaassi moodettanaw danddayiyaawe ooninne baawa; ayissi gooppe, ittuwaa ixxiide, yokkuwaa siiqee; woy ittuwaa bonchchiide, yokkuwaa kadhee; itti asay Xoossaassinne shaluwaassi moodettanaw danddayenna.</seg>
          <seg type="verse" id="b.MAT.6.25">Hewaa diraw, taani hinttenttoo oday; hintte de7oo maanabawunne ushanabaw, woy hintte bollaw mayyanabaw hirggoppite; shemppuu qumaappe aadhdhennee? Qassi bollay mayuwaappe aadhdhennee?</seg>
          <seg type="verse" id="b.MAT.6.26">Paalliyaa kafatuwaa xeellite; unttunttu zerikkino; cakkikkino; diyyiyankka qolikkino; shin saluwan de7iyaa hinttenttu Aawuu unttuntta mizee; hinttenttu unttunttuppe loythi darkkitee?</seg>
          <seg type="verse" id="b.MAT.6.27">Hinttenttu giddon darissi hirggiide, bare geesaa bolla itti wadhaa gujjanaw danddayiyaawe oonee?</seg>
          <seg type="verse" id="b.MAT.6.28">Ayissi mayuwassi hirggiitee? Dembban de7iya ciishshatuu wooti dicciinontto, akeeki xeellite; unttunttu daaburikkino woy puuttuwaa suqqikkino.</seg>
          <seg type="verse" id="b.MAT.6.29">Shin taani hinttenttoo oday; haray atto, Solomone hewaa keena bonchchetteeddawaa gidiidde, he ciishshatuwaappe ittuwaa malaakka mayyibeenna.</seg>
          <seg type="verse" id="b.MAT.6.30">Shin laafa ammanuu de7iyaawanttoo, Xoossay, hachche de7iide, wontti tamaan eexxiyaa dembbaa maataa mayizziyawe, hinttena unttuwaappe aathiide wooti mayizzennee?</seg>
          <seg type="verse" id="b.MAT.6.31">Simmi, Nuuni ayaa maanee? Woy ayaa ushanee? Woy ayaa mayyanee? yaagiide hirggoppite.</seg>
          <seg type="verse" id="b.MAT.6.32">Ayissi gooppe, he ubbabaa Xoossaa ammanennawanttu darissiide koyyiino; he ubbay hinttena koshshiyaawaa saluwan de7iyaa hinttenttu Aawuu eree.</seg>
          <seg type="verse" id="b.MAT.6.33">Shin kasetiide, Xoossaa kawutethaanne A xillotethaa koyyite; I hinttenttoo he ubbabaa immana.</seg>
          <seg type="verse" id="b.MAT.6.34">Hewaa diraw, wonttibaassi hirggoppite; ayissi gooppe, wontti gallassay barew hirggana; gallassaa ubbawukka A huuphew gidiyaa waayyii de7ee.</seg>
        </div>
        <div type="chapter" complete="y" id="b.MAT.7">
          <seg type="headline">Hara Asaa Bolla Pirddanaw Koshshenna</seg>
          <seg type="verse" id="b.MAT.7.1">Xoossay hinttenttu bolla pirddenna mala, hinttekka haratuwaa bolla pirddoppite.</seg>
          <seg type="verse" id="b.MAT.7.2">Ayissi gooppe, hinttenttu haratuwaa bolla pirddiyaawaadan, Xoossay hinttenttu bolla pirddana; qassi hinttenttu haratuwaassi immanaw makkiyaabaan I hinttew makkana.</seg>
          <seg type="verse" id="b.MAT.7.3">Ne ayfiyan de7iyaa tuussaa be7akka; shin ne ishaa ayfiyan de7iyaa suullaa ayissi xeellay?</seg>
          <seg type="verse" id="b.MAT.7.4">Woy ne ayfiyan tuussay de7ishshin, neeni ne ishaa, Taani ne ayfiyaappe suullaa kessoo waanaade gaanaw danddayay?</seg>
          <seg type="verse" id="b.MAT.7.5">Laa ha lo77uwaa malatiyaa iitaw! Kasetaade ne ayfiyaappe tuussaa kessadigga; hewaappe guyyiyan, ne ishaa ayfiyaappe suullaa kessanaw geeshshaade xeellanaw danddayaa.</seg>
          <seg type="verse" id="b.MAT.7.6">Geeshshabaa kanatuwassi immoppite; unttunttu guyye simmiide, hinttena sa77ana. Qassi inqquwaa geetettiyaa hinttenttu al77o shuchchaa gudunthatuwaa sinthan oloppite; unttunttu barenttu gediyan yedhdhana.</seg>
          <seg type="headline">Woossite, Koyyite, Kariyaakko Yiide Xeesite</seg>
          <seg type="verse" id="b.MAT.7.7">Woossite; hintte akkana. Koyyite; hintte demmana. Kariyaakko yiide xeesite; hinttew penggi dooyettana.</seg>
          <seg type="verse" id="b.MAT.7.8">Ayissi gooppe, woossiyaa ubbay akkana; koyyiyaa uray demmana; qassi kariyaakko yiide xeesiyaa uraw penggi dooyettana.</seg>
          <seg type="verse" id="b.MAT.7.9">Woy hinttenttu giddon bare na7ay, Ukithaa imma gooppe, shuchchaa immiyaa aawuu de7ii?</seg>
          <seg type="verse" id="b.MAT.7.10">Qassi, Moliyaa imma gooppe, aw shooshshaa immanawee?</seg>
          <seg type="verse" id="b.MAT.7.11">Hinttenttu iita gidiidde, hinttenttu naanatuwassi lo77obaa immiyaawaa erooppe, yaatina, saluwan de7iyaa hinttenttu Aawuu barena woossiyaawanttussi lo77obaa wooti darissi immennee!</seg>
          <seg type="verse" id="b.MAT.7.12">Hewaa diraw, hara asay hinttew oothanaw koyyiyaa ubbabaa hinttekka asaw oothite; ayissi gooppe, Muse higgiyaa bilethaynne nabatuu tamaarissiyaawe hawaa.</seg>
          <seg type="headline">Un77a Penggiyaabaa</seg>
          <seg type="verse" id="b.MAT.7.13">Un77a penggiyaanna gelite. Ayissi gooppe, bayethaw afiyaa penggi aakuwaa; ogiikka woggaa. Hewaanna geliyaa asaykka cora.</seg>
          <seg type="verse" id="b.MAT.7.14">Shin, de7oo afiyaa penggi un77a; ogiikka xunthaa. Qassi hewaa demmiyaawanttukka guutha.</seg>
          <seg type="headline">Mithay Bare Ayfiyan Erettee</seg>
          <seg type="verse" id="b.MAT.7.15">Bolla bagganna dorssaa malatiide, hinttekko yiyaa worddo nabatuwaappe naagettite; shin unttunttu garssa bagganna wallatuwaa mala.</seg>
          <seg type="verse" id="b.MAT.7.16">Unttunttu ayfiya ayfiyaawaan hintte unttuntta erana; agunthay woddenthaa ayfiyaa ayfenna; gomi77oriikka kookiyaa ayfiyaa ayfenna.</seg>
          <seg type="verse" id="b.MAT.7.17">Hewaadankka, lo77o mithaa ubbay lo77o ayfiya ayfee; shin iita mithay iita ayfiyaa ayfee.</seg>
          <seg type="verse" id="b.MAT.7.18">Lo77o mithay iita ayfiyaa ayfanaw danddayenna; qassi iita mithaykka lo77o ayfiyaa ayfanaw danddayenna.</seg>
          <seg type="verse" id="b.MAT.7.19">Lo77o ayfiyaa ayfenna mithaa ubbay qanxxettiide, tamaan yegettana.</seg>
          <seg type="verse" id="b.MAT.7.20">Hewaa diraw, hintte unttunttu ayfiyaa ayfiyaawaan unttuntta eranita.</seg>
          <seg type="verse" id="b.MAT.7.21">Saluwan de7iyaa Ta Aabbu geeddawaa oothiyaa uray saluwaa kawutethaa gelanaappe attin, Godaw, Godaw giyaa ubbay gelenna.</seg>
          <seg type="verse" id="b.MAT.7.22">Pirdda gallassi daro asay taana, Godaw, Godaw, nuuni ne sunthan Xoossay kiittowaa odibeykkoo? Ne sunthan xalahatuwaa kessibeykkoo? Qassi nuuni Xoossay oothiyaa maalalissiyaabaa ne sunthaan oothibeykkoo? yaaganawantta.</seg>
          <seg type="verse" id="b.MAT.7.23">Taani he wode unttuntta, Taani hinttena ubbakka erikke; iitabaa oothiyaawanttu hintte ta matappe haakkite yaagana.</seg>
          <seg type="headline">Laa77u Mala Gollatuwaa</seg>
          <seg type="verse" id="b.MAT.7.24">Hewaa diraw, hawaa ta qaalaa sisiide oothiyaa ubbay mino zaallaa bolla bare golliya keexxeedda wozanaama asaa mala.</seg>
          <seg type="verse" id="b.MAT.7.25">Iray bukkiide, di7uu di77eedda; carkkuukka carkkiide, he golliya sugeedda. Shin golli mino zaallaa bolla keexetteedda diraw, kunddibeenna.</seg>
          <seg type="verse" id="b.MAT.7.26">Hawaa ta qaalaa sisiide oothenna asay ubbay, bare golliya shafiyaa bolla keexxeedda booza asaa mala.</seg>
          <seg type="verse" id="b.MAT.7.27">Iray bukkiide, di7uu di77eedda; carkkuukka carkkiide, he golliya sugina, golli ellekka kunddeedda. He golli wolqqaama kunddethaa kunddeedda.</seg>
          <seg type="verse" id="b.MAT.7.28">Yesuusi bare haasayiyawaa wursseedda wode, asay I tamaarissiyawaan maalaletteeddino.</seg>
          <seg type="verse" id="b.MAT.7.29">Ayissi gooppe, I unttuntta tamaarissiidde, Muse higgiya tamaarissiyaawanttudaan gidennaan, maatay de7iyaa asaadan tamaarisso diraassa.</seg>
        </div>
        <div type="chapter" complete="y" id="b.MAT.8">
          <seg type="headline">Yesuusi Oolluu Oyqqeedda Bitaniyaa Patheedda</seg>
          <seg type="verse" id="b.MAT.8.1">Yesuusi deriyaappe wodhdheedda wode, cora asay A kaalleedda.</seg>
          <seg type="verse" id="b.MAT.8.2">He wode oolluuoyqqeedda itti bitani Yesuusakko yi A sinthaan gulbbatiide, Godaw, ne shene gidooppe, taana pathaade geeshshanaw danddayaa yaageedda.</seg>
          <seg type="verse" id="b.MAT.8.3">Yesuusi bare kushiyaa yeddi A bochchiide, Taani koyyay; paxaade geeyya! yaageedda. Ellekka oolluu bitaniyaa yeddi aggeedda.</seg>
          <seg type="verse" id="b.MAT.8.4">Yesuusi A, Simmi hawaa oossinne odoppa; shin qeesaakko baade ne paxaade geeyyeeddawaa A bessa; ne paxaade geeyyeeddawaa asaa erissanaw Muse azazeedda yarshshuwaa Xoossaw yarshsha yaageedda.</seg>
          <seg type="headline">Yesuusi Xeetuwaa Kaappuwaa Qoomaa Patheedda</seg>
          <seg type="verse" id="b.MAT.8.5-Matt.8.6">Yesuusi Qifirinaahooma katamaa geleedda wode, itti Roomaa gade Xeetuwaa Kaappuu aakko yiide, Ta Godaw, ta qoomaa bollay gunddina, daro sakettiidde, soyin giseedda; hayyagodo taw pathaarikki yaagi woosseedda.</seg>
          <seg type="verse" id="b.MAT.8.7">Yesuusi, Taani baade A pathana yaageedda.</seg>
          <seg type="verse" id="b.MAT.8.8">Shin xeetuwaa kaappuu zaariide, Ta Godaw, neena ta soy gelissanaw taw bessenna; shin neeni qaalaa xalalaa haasaya; ta qoomay paxanawaa.</seg>
          <seg type="verse" id="b.MAT.8.9">Ayissi gooppe, taani taappe bollanna de7iyaawanttoo eeno giyaa asa; qassi taappe garssaanna wottaaddaratuu de7iino. Taani ittuwaa, Ba! gooppe bee; qassi yokkuwaa, Haaya! gooppe yee; ta qoomaa, Hawaa ootha! gooppe oothee yaageedda.</seg>
          <seg type="verse" id="b.MAT.8.10">Yesuusi hewaa siseedda wode maalalettiide, barena kaalliyaa asaa, Taani hinttew tumuwaa oday; taani hawaa mala ammanuwaa haray atto, Isra7eeliya gadiyankka be7abeykke.</seg>
          <seg type="verse" id="b.MAT.8.11">Cora asay awayfi doliyaa baggappenne wulliyaa baggappe yiide, Abraahaamonna, Yisaaqannanne Yayiqoobanna saluwaa kawutethaa gayitaan ittippe uttanawantta yaagay.</seg>
          <seg type="verse" id="b.MAT.8.12">Shin kawutethaan de7anaw bessiyaa asay wolqqaama dhumaa garssa kare olettana; hewaan unttunttu yeekkananne barenttu achchaa dhaqanawantta yaageedda.</seg>
          <seg type="verse" id="b.MAT.8.13">Hewaappe kaalla Yesuusi xeetuwaa kaappuwaa, Ne soy ba; neeni ammaneeddawaadan new hano yaageedda; xeetuwaa kaappuwaa qoomay he saatiyankka paxi aggeedda.</seg>
          <seg type="headline">Yesuusi Cora Asatuwa Unttunttu Harggiyaappe Patheedda</seg>
          <seg type="verse" id="b.MAT.8.14">Yesuusi Phexiroosa soy biide, A bollotatta qoxuwaa harggaade giseeddawunno be7eedda.</seg>
          <seg type="verse" id="b.MAT.8.15">Izi kushiyaa Yesuusi bochchina, qoxuu izo bashi aggeedda; izakka denddaade aw miyaabaa giigissaaddu.</seg>
          <seg type="verse" id="b.MAT.8.16-Matt.8.17">Sa7ay omarsseedda wode, asay iita ayyaanatu oyqqeedda cora asaa Yesuusakko aheedda; nabiyaa Iisiyaasi, I nu daaburaa barew akkeedda; qassi nu harggiyaakka tookkeedda yaageeddawe polettana mala, Yesuusi iita ayyaanatuwaa bare qaalaan kessiide, harggeedda asaa ubbaakka patheedda.</seg>
          <seg type="headline">Yesuusa Kaalliyaawantta Gakkiyaa Metuwaa</seg>
          <seg type="verse" id="b.MAT.8.18">Yesuusi cora asay bare yuushshuwaan de7iyaawantta be7iide, abbaappe hefintha pinnana mala, barena kaalliyaawantta azazeedda.</seg>
          <seg type="verse" id="b.MAT.8.19">Hewaappe guyyiyaan Muse higgiyaa tamaarissiyaa ittuu aakko yiide, Tamaarissiyaawoo, neeni biyaasaa ubbaa taani neena kaallana yaageedda.</seg>
          <seg type="verse" id="b.MAT.8.20">Yesuusi A, Worakanatuwassi ollay de7ee; kafatuwaassikka keethay de7ee; shin Taw, Asaa Na7aw, shemppa akkiyaasaykka baawa yaageedda.</seg>
          <seg type="verse" id="b.MAT.8.21">Qassi kaalliyaawanttuppe ittuu Yesuusa, Godaw, taani sinthata baade ta aabba mooganaw ba yaagaarikkii yaageedda.</seg>
          <seg type="verse" id="b.MAT.8.22">Shin Yesuusi A, Neeni taana kaalla; hayqqeeddawanttu barenttu anhaa moogino yaageedda.</seg>
          <seg type="headline">Yesuusi Gotuwanne Beetaa Co77u Ootheedda</seg>
          <seg type="verse" id="b.MAT.8.23">Yesuusi wonggiriyaan geloode, A kaalliyaawanttu aananna beeddino.</seg>
          <seg type="verse" id="b.MAT.8.24">Beetay wonggiriyaa mittana gakkanaw, abbaan wolqqaama hobbii denddeedda; shin Yesuusi gemi77isheedda.</seg>
          <seg type="verse" id="b.MAT.8.25">A kaalliyaawanttu aakko biide, gemi77ishuwaappe dentheeddino; hewaappe simmiide A, Godaw, nuuni dhayeetto; nuuna ashshaarikkii yaageeddino.</seg>
          <seg type="verse" id="b.MAT.8.26">Yesuusi unttuntta, Ha ammanuu pacceeddawanttoo, ayissi yayyiitee? yaageedda. Hewaappe guyyiyan denddiide, gotuwanne beetaa aggite giina, gotuunne beetay co77u geedda.</seg>
          <seg type="verse" id="b.MAT.8.27">Asay maalalettiide, Hawe laa haray atto, gotuunne beetay azazettiyaawe ayba asee? yaageeddino.</seg>
          <seg type="headline">Yesuusi Iita Ayyanay Oyqqeedda Laa77u Asatuwaa Patheedda</seg>
          <seg type="verse" id="b.MAT.8.28">Yesuusi Galiilaa abbaappe hefinthan de7iyaa Gerggesenoona geetettiyaa gadiyaa pinneedda; iita ayyaanatuu oyqqeedda laa77u asatuu he gadiyaan de7iyaawanttu duufuwaappe kesiide, aananna gaketteeddino. Unttunttu daro iita gidiyaa diraw, ooninne he ogiyaanna aadhdhanaw danddayibeenna.</seg>
          <seg type="verse" id="b.MAT.8.29">Unttunttu barenttu qaalaa dhoqqu oothiide, Xoossaa Na7aw, nuunanna new ayi allaalli de7ii? Wodii gakkennaan nuuna muranaw yaaddii? yaageeddino.</seg>
          <seg type="verse" id="b.MAT.8.30">Unttunttuppe laafaa haakkiyaasan gudunthaa wudii heemettee.</seg>
          <seg type="verse" id="b.MAT.8.31">Iita ayyanatuu Yesuusa, Neeni nuuna kessiyawaa gidooppe, hini gudunthaa wudiyaa giddo yeddaarkkii yaagiide woosseeddino.</seg>
          <seg type="verse" id="b.MAT.8.32">Yesuusi unttuntta, Biite! giina unttunttu bitanatuwaappe kesi biide, gudunthatuwan geleeddino. Gudunthaa wudii ubbay kakaa lanqqiyanna kajjottiidde, abbaan geliide, mitetti aggeeddino.</seg>
          <seg type="verse" id="b.MAT.8.33">Gudunthaa wudiyaa heemmiyaawanttu baqatiide katamaa bi aggeeddino; beeddasaan iita ayyanatuu oyqqeedda asatuu haneeddabaa ubbaa odeeddino.</seg>
          <seg type="verse" id="b.MAT.8.34">Hewaa siseedda katamaan de7iyaa asay ubbay Yesuusanna gakettanaw keseeddino; A be7eedda wode, barenttu gadiyaappe baana mala woosseeddino.</seg>
        </div>
        <div type="chapter" complete="y" id="b.MAT.9">
          <seg type="headline">Yesuusi Bollay Gunddeedda Bitaniyaa Patheedda</seg>
          <seg type="verse" id="b.MAT.9.1">Hawaappe kaalla Yesuusi wonggiriyaan geliide, abbaa pinniide, bare katamaa yeedda.</seg>
          <seg type="verse" id="b.MAT.9.2">Amareedda asay bollay gunddeeddda itti bitaniyaa shanchchamaan tookkiide, Yesuusakko aheeddino; Yesuusi unttunttu ammanuwaa be7iide, bollay gunddeeddda bitaniyaa, Ta na7aw, yayyoppa; ne nagaray atto geetetteedda yaageedda.</seg>
          <seg type="verse" id="b.MAT.9.3">Higgiyaa tamaarissiyaawanttuppe ittu ittu barenttu wozanaan, Laa ha bitani Xoossaa bolla iitabaa haasayeettee! yaagi qoppeeddino.</seg>
          <seg type="verse" id="b.MAT.9.4">Yesuusi unttunttu qofaa eriide, unttuntta hawadaan yaageedda; Hinttenttu hintte wozanaan hawa mala iitabaa ayissi qoppiitee?</seg>
          <seg type="verse" id="b.MAT.9.5">Ne nagaray atto geetetteedda yaagiyaawe mateeyee? Woy, Dendda eqqaade hametta yaagiyaawe matee?</seg>
          <seg type="verse" id="b.MAT.9.6">Shin sa7aa bollan nagaraa atto gaanaw taw, Asaa Na7aw, maatay de7iyaawaa taani hinttena erissana yaagiide, hewaappe guyye I he bollay gunddeedda bitaniyaa, Dendda eqqa; yaataade ne shanchchamaa tookkaade, ne golle ba yaageedda.</seg>
          <seg type="verse" id="b.MAT.9.7">Gunddeedda bitaniikka denddi eqqiide, bare golle beedda.</seg>
          <seg type="verse" id="b.MAT.9.8">Shin daro asay hewaa be7iide yayyeeddino; asaw hawaa mala maataa immeedda Xoossaa galateeddino.</seg>
          <seg type="headline">Yesuusi Leewiyaa Maatoossa Xeeseedda</seg>
          <seg type="verse" id="b.MAT.9.9">Yesuusi hewaanna aadhdhiidde, Maatoossa yaagiyaawe qaraxaa qanxxiyaa saan utteeddawaa demmiide A, Taana kaalla yaageedda. Maatoossikka denddi eqqiide, A kaalleedda.</seg>
          <seg type="verse" id="b.MAT.9.10">Yesuusi Maatoossa gollen qumaa maanaw utti de7ishshin, qaraxaa akkiya cora asaynne nagaranchchatuu yiide, aanannanne A kaalliyaawanttunna ittippe gayitaan utteeddino.</seg>
          <seg type="verse" id="b.MAT.9.11">Itti itti Parisaawatuu hewaa be7iide, Yesuusa kaalliyawantta, Hinttena tamaarissiyaawe qaraxaa qanxxiyaawanttunnanne nagaranchchatuwanna qumaa ayissi ittippe mii? yaageeddino.</seg>
          <seg type="verse" id="b.MAT.9.12">Shin Yesuusi unttunttu yaagiyaawaa sisiide, Hargganchchatuwaassappe attin, paxatuwaassi aakimii koshshenna.</seg>
          <seg type="verse" id="b.MAT.9.13">Shin hinttenttu biide, Xoossaa Maxaafay, Taani maarotethaa koyyayppe attin, yarshshuwaa koyyikke yaagiyaawe waagiyaawentto erite; ayissi gooppe, taani nagaranchchatuwaa xeesanaw yeeddawaappe attin, xillatuwaa xeesanaw yabeykke yaageedda.</seg>
          <seg type="headline">Xoomaabaa Oochcheedda Ooshaa</seg>
          <seg type="verse" id="b.MAT.9.14">He wode Yohaannisa kaalliyawanttu Yesuusakko yiide, Nuuninne Parisaawatuu ubba wode xoomeetto; shin neena kaalliyawanttu ayissi xoomikkinoo? yaagiide A oochcheeddino.</seg>
          <seg type="verse" id="b.MAT.9.15">Yesuusi unttuntta, Bullachchaa yeedda asay machchatto akkiyawe barenttunna de7ishshin, kayyottanaw danddayiinoo? Danddayikkino; shin machchatto akkiyawaa unttunttu matappe afana wodii yaana; unttunttu he wode xoomanawantta yaageedda.</seg>
          <seg type="verse" id="b.MAT.9.16">Eca mayuwaa bolla ooratha dhefiyaa wothiide sikkiyaa asay baawa; ayissi gooppe, ooratha dhefii eca mayuwaa peedhereethana; peedhethaykka kasewaappe daranawaa.</seg>
          <seg type="verse" id="b.MAT.9.17">Ho77o woyiniyaa eessaa eca ogoruwan naa77iyaa asay baawa. Shin naa77ooppe, he woyiniyaa eessay ogoruwaa daakkana; barewukka woofettana; ogoruukka bayanawaa. Shin, ho77o woyiniyaa eessaa ooratha ogoruwaan naa77anaw bessee; laa77uukka baykkino yaageedda.</seg>
          <seg type="headline">Yaa7iroosa Naattibaanne Yesuusa Mayuwaa Bochcheedda Mishirattibaa</seg>
          <seg type="verse" id="b.MAT.9.18">Yesuusi unttunttoo hewaa odishshin, Ayihude Woosa Golle kaappatuwaappe ittuu aakko yi A sinthaan gulbbatiide, Ta naatta ha77i hayqqaaddu; shin neeni yaade ne kushiyaa izi bolla wothaarikkii; iza de7uwaan de7anawunnu yaageedda.</seg>
          <seg type="verse" id="b.MAT.9.19">Yesuusi denddiide, barena kaalliyawanttunna ittippe bitaniyaa kaalliide beedda.</seg>
          <seg type="verse" id="b.MAT.9.20">He wode tammanne laa77u laythaa kumenthaa, izi bollaappe suuthay goggiyaa itti mishiratta guyyenna shiiqaade, Yesuusa mayuwaa macaraa bochchaaddu.</seg>
          <seg type="verse" id="b.MAT.9.21">Hawaa iza udowe, iza bare wozanaan, Taani A mayuwaa xalalaa bochchantto paxana yaagaade qoppaaddu.</seg>
          <seg type="verse" id="b.MAT.9.22">Shin Yesuusi yuuyyi izo xeelliide, Ta naattee, yayyoppa; neena ne ammanuu patheedda yaageedda. He man77iyankka mishiratta paxaa aggaaddu.</seg>
          <seg type="verse" id="b.MAT.9.23">Yesuusi Ayihuda Woosa Golle kaappuwaa soy gakkeedda wode, yeekuwan dinkkaa punniyaa asaanne yeekkiyaa asaa be7iide,</seg>
          <seg type="verse" id="b.MAT.9.24">Kare kesite; guutha naatta gemi77ishaadduppe attin, hayqqabeykku yaageedda. Hewaappe guyyiyan asay A bolla darii miicceedda.</seg>
          <seg type="verse" id="b.MAT.9.25">Shin cora asaa kare I kesseeddawaappe guyyiyan, golle geliide, naatti kushiyaa oyqqeedda; naattakka dendda aggaaddu.</seg>
          <seg type="verse" id="b.MAT.9.26">He waarii, he man77iyankka he gadiyan ubbaan sisetteedda.</seg>
          <seg type="headline">Yesuusi Laa77u Qooqatuwaa Patheedda</seg>
          <seg type="verse" id="b.MAT.9.27">Yesuusi hewaanna aadhdhiide biyaa wode, laa77u qooqatuu barenttu qaalaa dhoqqu udiide, Daawite na7aw, nuuna maaraarikki yaagiidde A kaalleeddino.</seg>
          <seg type="verse" id="b.MAT.9.28">Yesuusi golle geleedda wode, qooqatuu aakko yeeddino; Yesuusi unttuntta, Taani hawaa oothanaw danddayiyaawaa ammaniitee? yaageedda. Unttunttu, E Godaw yaagi zaareeddino.</seg>
          <seg type="verse" id="b.MAT.9.29">Hewaappe guyyiyan, Yesuusi unttunttu ayfiyaa bare kushiyaan bochchiide unttuntta, Hinttew hinttenttu ammanuwaadan hano yaageedda.</seg>
          <seg type="verse" id="b.MAT.9.30">Unttunttu ayfii dooyetti aggeedda; Yesuusi unttunttoo, Hawaa oossinne odoppite yaagiide minissiide odeedda.</seg>
          <seg type="verse" id="b.MAT.9.31">Shin unttunttu biide, he gadiyaa ubbaan Yesuusabaa odeeddino.</seg>
          <seg type="headline">Yesuusi Itti Duudiyaa Patheedda</seg>
          <seg type="verse" id="b.MAT.9.32">Unttunttu kesiide biya wode, amareedda asay iita ayyanay oyqqina duudeedda bitaniyaa Yesuusakko aheeddino.</seg>
          <seg type="verse" id="b.MAT.9.33">Yesuusi iita ayyaanaa kesseeddawaappe guyyiyan, duude bitani haasayeedda. Asay, Hawe oorathabaa; hawaa malabay Isra7eeliyaa gadiyaan ubbakka hanibeenna yaagi maalaletteeddino.</seg>
          <seg type="verse" id="b.MAT.9.34">Shin Parisaawatuu, I iita ayyaanatuwaa kaappuwaa wolqqaan xalahatuwaa kessee yaageeddino.</seg>
          <seg type="headline">Yesuusi Asaassi Qaretteedda</seg>
          <seg type="verse" id="b.MAT.9.35">Yesuusi unttuntta Ayihuda woosa golletuwan tamaarissiiddenne kawutethaa wonggalaa mishiraachchuwaa odiidde, qassi harggiyaa ubbaappenne sakuwaa ubbaappe asaa pathiidde, wogga katamatuwaninne qeeri katamatuwaa ubbaan yuuyyeedda.</seg>
          <seg type="verse" id="b.MAT.9.36">Cora asaa be7iide, heemmiyaa asay baynna dorssaadan asay hirggettiyaa dirawunne asaa maaddiyaabay baynna diraw, asaw qaretteedda.</seg>
          <seg type="verse" id="b.MAT.9.37">Yaatiide barena kaalliyaawantta, Qoychchaw gakka kathay dara; shin cakkiyaa asay guutha.</seg>
          <seg type="verse" id="b.MAT.9.38">Simmi kathaa Goday kathaa cakkanaw oosanchchatuwaa yeddana mala, A woossite yaageedda.</seg>
        </div>
        <div type="chapter" complete="y" id="b.MAT.10">
          <seg type="headline">Yesuusi Kiitteedda Tammanne Laa77u Asatuwaabaa</seg>
          <seg type="verse" id="b.MAT.10.1">Yesuusi bare tammanne laa77u kaalliyawantta xeesiide, unttunttu iita ayyaanaa kessana mala, qassi harggiyaa ubbaanne sakuwaa ubbaa pathana mala, unttunttoo maataa immeedda.</seg>
          <seg type="verse" id="b.MAT.10.2">Yesuusi kiitteedda tammanne laa77atuwaa sunthay, koyrowe Phexiroosa geetettiyaa Simoonanne A ishaa Inddiraasa, Zabiddiyoosa naanaa, Yayiqoobanne Yohaannisa,</seg>
          <seg type="verse" id="b.MAT.10.3">Piliphphoosa, Barttalamoosa, Toomaasa, qaraxaa akkiya Maatoossa, Ilppiyoosa na7aa Yayiqoobanne Taadoosa;</seg>
          <seg type="verse" id="b.MAT.10.4">bare gadew qarettiyaa Simoonanne Yesuusa aathi immeedda Asqqorootu Yihudaa.</seg>
          <seg type="headline">Yesuusi Kiitteedda Tammanne Laa77atuu Tamaarissanaw Kiitetteeddino</seg>
          <seg type="verse" id="b.MAT.10.5">Yesuusi ha tammanne laa77atuwaa hawaadan yaagiide kiitteedda; Ayihuda gidenna asaa gadiyaa booppite; qassi Sammaaratuwaa katamaakka geloppite;</seg>
          <seg type="verse" id="b.MAT.10.6">hewaa diraa bayeedda dorssaakko, Isra7eeliya asaakko</seg>
          <seg type="verse" id="b.MAT.10.7">biide, Saluwaa kawutethay mateedda yaagiide odite.</seg>
          <seg type="verse" id="b.MAT.10.8">Hargganchchatuwaa pathite; anhaa hayquwaappe denthite; oolluu oyqqeeddawantta pathite; iita ayyanatuwakka kessite. Hinttenttu coo akkeeddita; coo immite.</seg>
          <seg type="verse" id="b.MAT.10.9">Worqqaa woy biraa woy santtimiyaa hinttenttu kiisiyan oyqqoppite;</seg>
          <seg type="verse" id="b.MAT.10.10">woy ogew qarcciitiyaa, woy laa7ethiyaa mayuwaa, woy caammaa woy xam77aa oyqqoppite. Ayissi gooppe, oosanchchaw koshshiyaabay qumaa.</seg>
          <seg type="verse" id="b.MAT.10.11">Hinttenttu geliyaa katamaan woy qeeri katamaa ubbaan hinttena mokkanaw nashettiyaawe oonentto akeekan xomoosite; hinttenttu hewaappe kesana gakkanaw, hewaan uttite.</seg>
          <seg type="verse" id="b.MAT.10.12">Qassi golle geliidde sarotite.</seg>
          <seg type="verse" id="b.MAT.10.13">He gollen de7iyaa asay hinttena mokkooppe, hinttenttu saroteedda sarotay unttuntta gakko. Shin unttunttu hinttena mokkennaan ixxooppe, hinttenttu saroteedda sarotay hinttew guyye simmo.</seg>
          <seg type="verse" id="b.MAT.10.14">Qassi itti itti golli woy katamay hinttena mokkennaan woy hinttenttu odiyaawaa sisennaan ixxooppe, he golleppe woy he katamaappe kesiidde, hinttenttu gediyaappe baanaa shocite.</seg>
          <seg type="verse" id="b.MAT.10.15">Taani hinttew tumuwaa oday; Xoossay pirddiyaa gallassi he katamaa asaappe, Sodoomaa katamaa asawunne Gamooraa katamaa asaw pirddaa kawushissana.</seg>
          <seg type="headline">Goday Yaanaappe Kasetiide, Yederssuunne Metuu Hanana</seg>
          <seg type="verse" id="b.MAT.10.16">Be7ite! Taani hinttena dorssaa wallatuwaa giddo yeddiyaawaadan yedday. Hewaa diraw, shooshshaadan cincca gidite; qassi haraphphiyaadan, ashikke gidite.</seg>
          <seg type="verse" id="b.MAT.10.17">Shin asaappe naagettite. Ayissi gooppe, asay hinttena pirdda gollew aathiide immana; qassi bare Ayihuda woosa golletuwaanikka hinttena lissuwan peeddana.</seg>
          <seg type="verse" id="b.MAT.10.18">Gadiyaa ayissiyaawanttu sinthaaninne kaatatuwaa sinthaan ta diraw hinttenttu eqqiide, unttunttussinne Ayihuda gidenna asaa sinthaan taw markka gidanita.</seg>
          <seg type="verse" id="b.MAT.10.19">Shin unttunttu hinttena pirddaw aathiyaa wode, hinttenttu haasayanabaa he saatiyaan Xoossay hinttew immiya diraw, hinttenttu gaanabawunne woy waagiide haasayanenttonne hirggoppite.</seg>
          <seg type="verse" id="b.MAT.10.20">Ayissi gooppe, hinttenttun aqiide haasayiyaawe hinttenttu Aawuuwaa Geeshsha Ayyaanaappe attin, haasayiyaawanttu hinttentta gidikkita.</seg>
          <seg type="verse" id="b.MAT.10.21">Ishay bare ishaa, aawuu bare na7aa bolla denddana; naanay barenttu aattinne aawuwaa bolla denddiide, unttuntta wodhissana.</seg>
          <seg type="verse" id="b.MAT.10.22">Qassi asay ubbay hinttentta ta sunthaa diraw ixxana; shin wursethay gakkanaw gencciyaawe attanawaa.</seg>
          <seg type="verse" id="b.MAT.10.23">Unttunttu hinttena itti katamaappe yederssooppe, hara katamaa biite. Ayissi gooppe, taani hinttew tumuwaa gay; taani, Asaa Na7ay, yaana gakkanaw, hinttenttu hintte oosuwaa Isra7eeliyaa katamaa ubbaan oothiide wurssikkita.</seg>
          <seg type="verse" id="b.MAT.10.24">Tamaariyaawe barena tamaarissiyaawaappe darenna; qoomaykka bare godaappe darenna.</seg>
          <seg type="verse" id="b.MAT.10.25">Tamaariyaawe barena tamaarissiyaawaa keena gidiyaawe, qoomaykka bare godaa keena gidiyaawe aw gidana; unttunttu golle godaa Bi7eel-Zeebula giide xeesooppe, A golle asaa waagi xeesaneeshsha!</seg>
          <seg type="headline">Oossi Yayyanaw Bessintto</seg>
          <seg type="verse" id="b.MAT.10.26">Simmi asaassi yayyoppite; ayissi gooppe, genthi wotheeddabay qoncciyaa kesennaan attenna; qoseeddabaykka erettennaan attenna.</seg>
          <seg type="verse" id="b.MAT.10.27">Taani hinttenttoo dhumaani odiyaabaa poo7uwan haasayite; hinttew haythaan saasukkiide odeeddawaa, dhoqqa saan awaayyite.</seg>
          <seg type="verse" id="b.MAT.10.28">Ashuwaa wodhiyaawanttoo yayyoppite; unttunttu, shemppuwaa wodhanaw danddaykkino. Shin shemppuwaanne ashuwaa Gaannamiyan dhayissanaw danddayiyaa Xoossaassi yayyite.</seg>
          <seg type="verse" id="b.MAT.10.29">Laa77u suunniyaa kafatuu santtimiyaan zali77ettikkinoo? Hinttenttu Aawuuwaa sheniyaa gidana dhayooppe, he suunniyaa kafatuwaappe ittinnakka sa7aan wodhdhaade bayukku.</seg>
          <seg type="verse" id="b.MAT.10.30">Shin haray atto, hinttenttu huuphiyan de7iyaa binnanay ubbaykka payduwaan de7ee.</seg>
          <seg type="verse" id="b.MAT.10.31">Simmi yayyoppite; daro suunniyaa kafatuwaappe hinttenttu aadhdhiita.</seg>
          <seg type="headline">Kiristtoosabaa Markkattanaw Bessee</seg>
          <seg type="verse" id="b.MAT.10.32">Hewaa diraw, asaa sinthaan tabaa markkattiyaa oossi gidooppenne, taanikka saluwan de7iya ta Aabbu sinthan markkattana;</seg>
          <seg type="verse" id="b.MAT.10.33">shin asaa sinthaan taana kaddiyaa oonanne taanikka qassi saluwan de7iya ta Aabbu sinthaan A kaddana.</seg>
          <seg type="verse" id="b.MAT.10.34">Taani sa7aassi sarotethaa ahanaw yeeddawaa hinttessi malatoppo; taani tooraa ahanaw yeeddawaappe attin, sarotethaa ahanaw yabeykke.</seg>
          <seg type="verse" id="b.MAT.10.35">Ayissi gooppe, taani na7aa A aabbuppe, naatto izi daayippe, na7aa machchattokka izi bollotattippe shaakkanaw yaaddi;</seg>
          <seg type="verse" id="b.MAT.10.36">asaassi morkketuu A golle asatuwaa gidanawantta.</seg>
          <seg type="verse" id="b.MAT.10.37">Bare aabba woy bare daayo taappe aathiide siiqiyaawe tawaa gidanaw bessenna; bare attuma na7aa woy bare macca naatto taappe aathiide siiqiyaawe tawaa gidanaw bessenna.</seg>
          <seg type="verse" id="b.MAT.10.38">Bare masqqaliyaa tookkiide, ta geeduwaa kaallennawe tawaa gidanaw bessenna.</seg>
          <seg type="verse" id="b.MAT.10.39">Bare shemppuwaa ashshiyaawe bayizzanawaa; shin ta diraw bare shemppuwaa bayizziyaawe ashshanawaa.</seg>
          <seg type="verse" id="b.MAT.10.40">Hinttentta mokkiyaawe taana mokkee; qassi taana mokkiyaawe taana kiitteeddawaa mokkee.</seg>
          <seg type="verse" id="b.MAT.10.41">Nabiyaa, nabiyaa sunthaan mokkiyaawe, nabiyaa gatiyaa aananna gishettanawaa; qassi xilluwaa, xilluwaa sunthaan mokkiyaawe, xilluwaa gatiyaa aananna gishettanawaa.</seg>
          <seg type="verse" id="b.MAT.10.42">Ooninne ha taana kaalliyaawanttuppe guuxxiyaa ittoo, haray atto buliyaa haathaa xalalaa ushanaw immooppekka, taani hinttenttoo tumuwaa gay; I bare gatiyaa akkana yaageedda.</seg>
        </div>
        <div type="chapter" complete="y" id="b.MAT.11">
          <seg type="headline">Xammaqiyaa Yohaannisappe Yesuusakko Kiitetteedda Asatuwaa</seg>
          <seg type="verse" id="b.MAT.11.1">Yesuusi bare tammanne laa77u kaalliyawantta azaziyaawaa poleedda wode, hewaappe denddiide, katamatuwaan tamaarissanawunne odanaw beedda.</seg>
          <seg type="verse" id="b.MAT.11.2">Xammaqiyaa Yohaannisi qasho gollen de7iidde, Yesuusi ootheeddawaa sisiide, barena kaalliyawantta aakko kiittiide,</seg>
          <seg type="verse" id="b.MAT.11.3">Yaanawe neeneeyee? Woy haraa naaganee? yaagi oochchanaadan udeedda.</seg>
          <seg type="verse" id="b.MAT.11.4">Yesuusi zaariide, unttunttoo hawadaan yaageedda; Biide hinttenttu be7iyaawaanne sisiyaawaa Yohaannisaw odite;</seg>
          <seg type="verse" id="b.MAT.11.5">qooqatuu xeelliino; wobbatuu hamettiino; oolluu oyqqeeddawanttu paxiide geeyyiino;tullatuu sisiino; hayqqeeddawanttu denddiino; hiyyeesatuu wonggalaa mishiraachchuwaa sisiino.</seg>
          <seg type="verse" id="b.MAT.11.6">Tabaa sidhenna uray anjjetteeddaawaa yaageedda.</seg>
          <seg type="verse" id="b.MAT.11.7">Yohaannisa kaalliyaawanttu simmi beedda wode, Yesuusi Yohaannisabaa shiiqeedda asaassi hawaadan yaagi haasayeedda; Ayaa be7anaw asay de7enna mela biittaa keseedditee? Carkkuu qaathiyaa maqqaa be7anaw keseedditee?</seg>
          <seg type="verse" id="b.MAT.11.8">Yaatina, ayaa be7anaw keseedditee? Lo77iyaa mayuwaa mayyeedda bitaniyaa be7anaw keseedditee? Lo77iyaa mayuwaa mayyeeddawanttu kaatatuwaa gollen de7iino.</seg>
          <seg type="verse" id="b.MAT.11.9">Yaatina, ayaa be7anaw keseedditee? Nabiyaa be7anaw keseedditee? E, Taani hinttew oday; nabiyaappekka aadhdhiyaawaa be7eeddita.</seg>
          <seg type="verse" id="b.MAT.11.10">Ayissi gooppe, Xoossaa Maxaafan, Xoossay, Be7a, taani kiittiyaawaa neeppe sinthaw yeddana. I new ogiyaa giigissanawaa yaageedda geetettiide Yohaannisabay xaafetteedda.</seg>
          <seg type="verse" id="b.MAT.11.11">Taani hinttenttoo tumuwaa oday; aatti uluwaappe yeletteedda asaa ubbaan Xammaqiyaa Yohaannisappe aadhdhiyaawe ooninne denddibeenna; shin saluwaa kawutethaan ubbaappe laafiyaawe aappe aadhdhana.</seg>
          <seg type="verse" id="b.MAT.11.12">Xammaqiyaa Yohaannisa wodiyaappe doommiide, hachche gakkanaw, saluwaa kawutethatta daro naaqettaw; minni baaxetiyaawanttu izo demmiino.</seg>
          <seg type="verse" id="b.MAT.11.13">Ayissi gooppe, nabatuu ubbatuunne Muse higgii Yohaannisa wodii gakkanaw, timbbitiyaa haasayeeddino;</seg>
          <seg type="verse" id="b.MAT.11.14">simmi hinttenttu unttunttu haasayowaa ammananawaa gidooppe, yaanawaa geetetteedda Eelaas ha Yohaannisa.</seg>
          <seg type="verse" id="b.MAT.11.15">Sisiyaa haythay de7iyaawe siso!</seg>
          <seg type="verse" id="b.MAT.11.16">Shin taani ha wodiyaa asaa ayaanna leemisoo? Unttunttu qocaan uttiyaa naanaa malatiino; unttunttu barenttu laggethatuwaa xeesiide,</seg>
          <seg type="verse" id="b.MAT.11.17">Nuuni hinttenttoo hixixiyaa punneeddo; shin duribeykkita; yeekuwaa yethaakka kesseeddo; shin yeekkibeykkita yaagiino.</seg>
          <seg type="verse" id="b.MAT.11.18">Ayissi gooppe, Yohaannisi xoomiiddinne woyiniyaa eessaa ushennaan yiina unttunttu, A bolla iita ayyanay de7ee yaageeddino.</seg>
          <seg type="verse" id="b.MAT.11.19">Taani, Asaa Na7ay, maaddenne ushaadde yiina, unttunttu taana, Ha nafisaamaanne woyiniyaa eessaa ushiyaawaa be7ite; qaraxaa qanxxiyaawanttunnanne nagaranchchatuwanna siiqettee yaagiino; shin Xoossaa aadhdheedda eratethay bare oosuwaan tuma gidiide beettee yaageedda.</seg>
          <seg type="headline">Ammanennaan Ixxeedda Diraw Toshetteedda Katamatuwaa</seg>
          <seg type="verse" id="b.MAT.11.20">Hewaappe guyyiyan, Yesuusi bare malaataappe dariya baggaa ootheedda katamatuwaan de7iya asay barenttu nagaraappe simmibeenna diraw, unttuntta hawadaan yaagiide, toshiyaa doommeedda;</seg>
          <seg type="verse" id="b.MAT.11.21">Koraaziine katamaw, new aayyero; Beetesayda katamaw, newukka aayyero; ayissi gooppe, hinttenttu bolla Xoossay ootheedda malaatay Xiiroosa katamaaninne Sidoonaa katamaan oosettowaa gidintto, unttunttu maaqiyaa mayyiide, bidinthaa okettiide, beni barenttu nagaraappe simmanawanttashshin.</seg>
          <seg type="verse" id="b.MAT.11.22">Taani hinttew oday; pirddaa gallassi Xoossay hintteppe Xiiroosa katamawunne Sidoonaa katamaw pirddaa kawushissana.</seg>
          <seg type="verse" id="b.MAT.11.23">Qassi Qifirinaahooma katamaw, neeni saluwaa pude dhoqqu gaanaw koyyaaddii? Neeni Si7ooliyaa duge yegettana; ayissi gooppe, ne bolla Xoossay ootheedda malaatay Sodoomaa katamaan oosettowaa gidintto, Sodoomaa katamay hachche gakkanaassikka de7anawaashshin.</seg>
          <seg type="verse" id="b.MAT.11.24">Taani hinttew oday; pirddaa gallassi Xoossay neeppe Sodoomaw pirddaa kawushissana yaageedda.</seg>
          <seg type="headline">Yesuusan Shemppuwaa Demmiyaawaa</seg>
          <seg type="verse" id="b.MAT.11.25">Yesuusi he wode zaariide, hawadaan yaageedda; Ta Aabboo, saluwaa sa7aa Godaw, neeni hawaa aadhdheedda eranchchatuwaappenne akeekanchchatuwaappe genthaade, erenna naanatuwassi qonccisseedda diraw, neena galatay;</seg>
          <seg type="verse" id="b.MAT.11.26">E ta Aabboo, ayissi gooppe, hawe ne sheniyaadan oosetteedda.</seg>
          <seg type="verse" id="b.MAT.11.27">Ta Aabbu taw ubbabaa immeedda; Aawuwaappe haray Na7aa erenna; Na7aappenne Na7ay Aawuuwaa qonccissanaw koyyiyaa asaappe attin, haray Aawuwaa erenna.</seg>
          <seg type="verse" id="b.MAT.11.28">Daaburanchchatoo, deexuwaa tookkowanttoo ubbatoo, taakko haa yiite; taani hinttentta shemppissana.</seg>
          <seg type="verse" id="b.MAT.11.29">Taani garanne ta wozanaan ashikke gido diraw, ta morgge mithaan waaxettite; taappe tamaarite; hinttenttu sheemppuwassikka hintte shemppuwaa demmana.</seg>
          <seg type="verse" id="b.MAT.11.30">Ayissi gooppe, ta morgge mithay giigaa; qassi taani hinttentta toosseeddawekka kawushsha yaageedda.</seg>
        </div>
        <div type="chapter" complete="y" id="b.MAT.12">
          <seg type="headline">Sambbataabaassi Shiiqeedda Ooshaa</seg>
          <seg type="verse" id="b.MAT.12.1">Yesuusi he wode Sambbata gallassi, tisha banggaa giddonna aadhdhishshin A kaalliyaawanttu koshattiide, tisha banggaa duuthiide, muussaa doommeeddino.</seg>
          <seg type="verse" id="b.MAT.12.2">Shin Parisaawatuu hewaa be7iide Yesuusa, Be7a, neena kaalliyawanttu Sambbata gallassi oothanaw woga gidennabaa oothiino yaageeddino.</seg>
          <seg type="verse" id="b.MAT.12.3">Shin Yesuusi unttunttussi hawadaan yaageedda; Daawitenne aananna de7iyaawanttu koshatteedda wode, Daawite ootheeddawaa nabbabibeykkitee?</seg>
          <seg type="verse" id="b.MAT.12.4">Daawite Xoossaa golle geliide, qeesatuwaa xalalay maanaappe attin, iinne aananna de7iyaawanttu maanaw woga gidenna Xoossaassi yarshsheedda qumaa meedda.</seg>
          <seg type="verse" id="b.MAT.12.5">Woy Sambbataa ubbaan Geeshsha Golliyan de7iya qeesatuu Sambbataa wogaa menthiyaawaa, qassi unttunttussi hewe bayizzo gidennawaa Muse higgiyan nabbabibeykkitee?</seg>
          <seg type="verse" id="b.MAT.12.6">Shin taani hinttew oday; Geeshsha Golliyaappe aadhdhiyaawe hawaan de7ee.</seg>
          <seg type="verse" id="b.MAT.12.7">Xoossaa Maxaafay, Taani maarotethaa koyyayppe attin, yarshshuwaa koyyikke yaagiyaawe waagiyaawentto hinttenttu eriitentto, bayizzuu baynna asaa bolla pirddikkita.</seg>
          <seg type="verse" id="b.MAT.12.8">Ayissi gooppe, taani, Asaa Na7ay, Sambbataa Godaa yaageedda.</seg>
          <seg type="headline">Yesuusi Kushii Gunddeedda Bitaniyaa Patheedda</seg>
          <seg type="verse" id="b.MAT.12.9">Yesuusi hewaappe denddiide, Ayihuda woosa golle beedda.</seg>
          <seg type="verse" id="b.MAT.12.10">Hewaan kushii gunddeedda itti bitani de7ee; Yesuusa mootanaw gaasuwaa koyyiyaa asatuu, Sambbataan, hargganchchaa pathiyaawe wogee? yaagiide A oochcheeddino.</seg>
          <seg type="verse" id="b.MAT.12.11">Yesuusi unttuntta, Hinttenttu giddon itti dorssay de7iya uray, he dorssay Sambbata gallassi ollaan kunddooppe, oyqqiide kessennawe oone?</seg>
          <seg type="verse" id="b.MAT.12.12">Yaatina, asay dorssaappe wooti loythiide darennee! Hewaa diraw, Sambbata gallassi lo77obaa oothiyaawe woga yaageedda.</seg>
          <seg type="verse" id="b.MAT.12.13">Hewaappe guyyiyan bitaniyaa, Ne kushiyaa piddi ootha yaagina bitani piddi oothowaappe guyyiyan, A kushii yokko kushiyaawadankka paxi aggeedda.</seg>
          <seg type="verse" id="b.MAT.12.14">Shin Parisaawatuu kare kesiide, Yesuusa wooti wodhanentto maqqetteeddino.</seg>
          <seg type="headline">Xoossay Dooreedda Ayilliyaa</seg>
          <seg type="verse" id="b.MAT.12.15">Shin Yesuusi unttunttu zoretaa eriide, hewaappe aggiide biya wode, daro asay A kaalleedda; harggeedda ubbaa patheedda.</seg>
          <seg type="verse" id="b.MAT.12.16-Matt.12.17">Xoossay nabiyaa Isiyaasa bagganna odeeddawe polettana mala, Yesuusi asatuwassi, Tabaa hara asaassi odoppite yaageedda.</seg>
          <seg type="verse" id="b.MAT.12.18">Xoossay Isiyaasa bagganna hawadaan yaageedda; Taani dooreedda ta ayillii, taani siiqiyaa, taana nashechchiyaawe haweku. Taani ta Ayyaanaa A bolla wothana. I suure pirddaa asaw ubbaw odanawaa.</seg>
          <seg type="verse" id="b.MAT.12.19">I palumettenna; woy waasseenna. Bare qaalaakka ogiyaan sissenna.</seg>
          <seg type="verse" id="b.MAT.12.20">Suure pirdday xooni kesana gakkanaw, tinccetteedda maqqaa menthenna qassi cuwattiyaa muqaaddaa qunccuutiyaakka I toyissenna.</seg>
          <seg type="verse" id="b.MAT.12.21">Ayihuda gidenna asay ubbay aabolla barenttu hidootaa wothana yaageedda.</seg>
          <seg type="headline">Yesuusabaanne Bi7eel-Zeebulabaa</seg>
          <seg type="verse" id="b.MAT.12.22">Hewaappe guyyiyan, amareedda asatuu iita ayyanay oyqqina duudeedda itti qooqa bitaniyaa Yesuusakko aheeddino; Yesuusi he duude bitaniyaa patheedda; bitaniikka haasayaanne xeelaa doommeedda.</seg>
          <seg type="verse" id="b.MAT.12.23">Asay ubbay maalalettiide, Laa hawe Daawite na7aa gidanddeeshsha? yaageeddino.</seg>
          <seg type="verse" id="b.MAT.12.24">Shin Parisaawatuu hewaa sisiide, Ha bitani iita ayyaanatuwaa kaappuu Bi7eel-Zeebuli barew wolqqaa immina, xalahatuwaa kessee yaageeddino.</seg>
          <seg type="verse" id="b.MAT.12.25">Shin Yesuusi unttunttu qofaa eriide, unttuntta hawadaan yaageedda; Bare giddon shaakettiyaa kawutethay ubbay dhayana; qassi bare giddon shaakettiyaa katamay woy gollen de7iyaa asaykka minnenna.</seg>
          <seg type="verse" id="b.MAT.12.26">Qassi Seexaanay Seexaanaa kessiyaawaa gidooppe, bare giddon shaakettee; yaatina, A kawutethay waaniide minni eqqanawee?</seg>
          <seg type="verse" id="b.MAT.12.27">Taw Bi7eel-Zeebuli wolqqaa immina, taani xalahatuwaa kessiyaawaa gidooppe, hinttenttu asaw wolqqaa ooni immina xalahatuwaa kessanee? Hewaa diraw, unttunttu hintte bolla pirddana.</seg>
          <seg type="verse" id="b.MAT.12.28">Shin Xoossaa Geeshsha Ayyaanay taw wolqqaa immina, taani xalahatuwaa kessiyaawaa gidooppe, simmi Xoossaa kawutethay hintte bolla yidiggeedda.</seg>
          <seg type="verse" id="b.MAT.12.29">Woy asay kasetiide, wolqqaama asaa qachchennaan de7iidde, A golle geliide, A miishshaa bonqqanaw waaniide danddayii? Qachcheeddawaappe guyyiyan, A miishshaa bonqqanaw danddayee.</seg>
          <seg type="verse" id="b.MAT.12.30">Ta bagga gidenna uray tawaa ixxee; qassi taananna ittippe shiishshennawe laalee.</seg>
          <seg type="verse" id="b.MAT.12.31">Hewaa diraw, taani hinttew oday; Xoossay asaw ay nagaraa gidinakka, qassi ay bore gidinakka atto gaana; shin Geeshsha Ayyaanaa boriyaawaa atto geenna.</seg>
          <seg type="verse" id="b.MAT.12.32">Ta bolla, Asaa Na7aa bolla, iitabaa haasayiyaa O nagaraanne Xoossay atto gaana; shin Geeshsha Ayyaanaa bolla iitabaa haasayiyaa O nagaraanne sa7aan gidina, saluwankka Xoossay atto geenna.</seg>
          <seg type="headline">Lo77o Mithay Bare Ayfiyan Erettee</seg>
          <seg type="verse" id="b.MAT.12.33">Lo77o ayfiyaa demmanaw lo77o mithaa dichchanaw bessee; iita mithaa hinttenttu dichchooppe, iita ayfiyaa demmanita; ayissi gooppe, mithay erettiyaawe bare ayfiyaa ayfiyawaana.</seg>
          <seg type="verse" id="b.MAT.12.34">Shooshshatoo, hinttenttu iita gidiidde, wooti lo77obaa haasayanaw danddayiitee? Ayissi gooppe, doonay wozanaa giddon kumeeddawaa haasayee.</seg>
          <seg type="verse" id="b.MAT.12.35">Lo77o asay bare lo77o minjjuwaappe lo77obaa kessee; qassi iita asay bare iita minjjuwaappe iitabaa kessee.</seg>
          <seg type="verse" id="b.MAT.12.36">Taani hinttenttoo oday; asay bare haasayeedda maaddenna haasayaa ubbaw pirddaa gallassi zaaruwaa immanawaa.</seg>
          <seg type="verse" id="b.MAT.12.37">Ayissi gooppe, ne haasayay neena xillissana; woy ne haasayay ne bolla pirddissana yaageedda.</seg>
          <seg type="headline">Malaataa Be7anaw Shiiqeedda Ooshaa</seg>
          <seg type="verse" id="b.MAT.12.38">Hewaappe guyyiyan, higgiya tamaarissiyaa itti itti asaynne Parisaawatuu zaariide Yesuusa, Tamaarissiyaawoo, neeni malaataa oothishshin, nuuni be7anaw koyyeetto yaageeddino.</seg>
          <seg type="verse" id="b.MAT.12.39">Shin I zaariide, unttunttoo hawadaan yaageedda; Ha wodiyaa asay iitanne Xoossaa ammanenna diraw, malaataa koyyee; nabiyaa Yoonaasa malaataappe attin, hara malaatay imettenna.</seg>
          <seg type="verse" id="b.MAT.12.40">Yoonaasi wogga moliyaa uluwaan heezzu gallassaanne heezzu qammaa de7eeddawaadan, Asaa Na7aykka, biittaa giddon heezzu gallassaanne heezzu qammaa de7anawaa.</seg>
          <seg type="verse" id="b.MAT.12.41">Nennewe asay Yoonaasi odeeddawaan barenttu nagaraappe simmeedda diraw, pirddaa gallassi denddiide, hinttentta mootanawantta; beyte, Yoonaasappe aadhdhiyaawe hawaan de7ee.</seg>
          <seg type="verse" id="b.MAT.12.42">Duge bagga gadiya kaatatta Solomonew de7iyaa aadho eratethaa sisanaw sa7aa gaxaappe yeedda diraw, pirddaa gallassi denddaade, hinttentta mootanawunnu; beyte, Solomoneppekka aadhdhiyaawe hawaan de7ee.</seg>
          <seg type="headline">Iita Ayyaanay Asaa Garssa Simmiide Geliyaawaa</seg>
          <seg type="verse" id="b.MAT.12.43">Iita ayyaanay asaappe keseedda wode, barew shemppiyaasaa koyyiide, haathay baynna melasaanna yuuyyee; shin demmenna.</seg>
          <seg type="verse" id="b.MAT.12.44">He wode, Taani aggaade yeedda ta golle simmana yaagee; simmiide yiyaa wode, gollii mela de7iyaawaanne pitetti geeyyiide, giigi utteeddawaa demmee.</seg>
          <seg type="verse" id="b.MAT.12.45">Hewaappe guyyiyan, biide bareppe iitiya laappu hara ayyaanatuwa akkiide yee; he ayyaanatuu geliide, hewaan de7iino. He bitaniyaa de7uu kasewaappe darii iitee. Ha wodiyaa iita asawukka qassi hewaadan hanana yaageedda.</seg>
          <seg type="headline">Yesuusa Daayonne A Ishatuwaa</seg>
          <seg type="verse" id="b.MAT.12.46">Yesuusi daro asaw haasayishshin, A daayanne A ishatuu aananna haasayanaw koyyiide, karen eqqeeddino.</seg>
          <seg type="verse" id="b.MAT.12.47">Hewaan de7iyaa asaappe ittuu A, Ne daayanne ne ishatuu neenanna haasayanaw koyyiide, karen eqqeeddino yaageedda.</seg>
          <seg type="verse" id="b.MAT.12.48">Shin Yesuusi zaariide, Ta daaya oone? Ta ishatuu oone? yaageedda.</seg>
          <seg type="verse" id="b.MAT.12.49">Bare kushiyan barena kaalliyaawanttukko xorssiide, Beyte, ta daayanne ta ishatuu hawanttushi.</seg>
          <seg type="verse" id="b.MAT.12.50">Ayissi gooppe, saluwan de7iyaa ta Aabbu sheniyaa oothiyaa ubbay, ta ishaa, ta michchattonne ta daayo yaageedda.</seg>
        </div>
        <div type="chapter" complete="y" id="b.MAT.13">
          <seg type="headline">Zeriyaawaa Leemisuwaa</seg>
          <seg type="verse" id="b.MAT.13.1">Yesuusi he gallassi soyippe kesiide, abbaa gaxaan utteedda.</seg>
          <seg type="verse" id="b.MAT.13.2">Daro cora asay bare yuushshuwaan yuuyyi aadhdhiide shiiqina, wonggiriyaa giddo geliide utteedda; asay ubbay abbaa gaxaan eqqeedda.</seg>
          <seg type="verse" id="b.MAT.13.3">Asaassi leemisuwan darobaa hawaadan yaagiide odeedda; Itti bitani zerethaa zeranaw keseedda.</seg>
          <seg type="verse" id="b.MAT.13.4">I zerishshin, itti itti zerethay ogiyaa doonan wodhdheedda; yaatina kafuu yiide meedda.</seg>
          <seg type="verse" id="b.MAT.13.5">Qassi itti itti zerethay ancco gideedda biittaa bolla wodhdheedda; daro biittay baynna diraw, he zerethay ellekka doleedda.</seg>
          <seg type="verse" id="b.MAT.13.6">Shin away keseedda wode carshshay shulleedda; adussa xaphuwaa yeddibeenna diraw melii aggeedda.</seg>
          <seg type="verse" id="b.MAT.13.7">Itti itti zerethay agunthaa giddon wodhdheedda; hewaan doleeddawaa agunthay dicciide cuulleedda.</seg>
          <seg type="verse" id="b.MAT.13.8">Itti itti zerethay tu7e biittaan wodhdhiide doleedda; ittuu xeetu ayfiyaa, ittuu usuppun tammuwaa, ittuu hattamuwaa ayfeedda.</seg>
          <seg type="verse" id="b.MAT.13.9">Sisiyaa haythay de7iyaa uray siso! yaageedda.</seg>
          <seg type="headline">Yesuusi Leemisuwan Odo Gaasuwaa</seg>
          <seg type="verse" id="b.MAT.13.10">Yesuusa kaalliyaawanttu aakko shiiqiide, Neeni ayissi asaassi leemisuwan oday? yaageeddino.</seg>
          <seg type="verse" id="b.MAT.13.11">Yesuusi zaariide, unttunttussi hawadaan yaageedda; Hinttenttussi saluwaa kawutethaa xuuraa erussay imetteedda; shin unttunttussi imettibeenna.</seg>
          <seg type="verse" id="b.MAT.13.12">Ayissi gooppe, de7iyaawoo gujettana; aw daranawaa; shin baynnawaappe haray atto, he de7iyaawekka akettanawaa.</seg>
          <seg type="verse" id="b.MAT.13.13">Taani unttunttu xeelliidde xeellennawaadan, sisiidde sisennawaadan haniyaa diraw, woy qassi akeekenna diraw unttunttoo leemisuwan oday.</seg>
          <seg type="verse" id="b.MAT.13.14">Isiyaasi unttunttubaa hawaadan odowe polettanawaa; Hinttenttu sissaa sisana; shin hinttenttoo gelenna; hinttenttu xeelaa xeellana; shin be7ikkita.</seg>
          <seg type="verse" id="b.MAT.13.15">Ayissi gooppe, ha asaa wozanay guzumeedda; barenttu haythaa tullisseeddino; barenttu ayifiyaakka ciilummeeddino. Hawe baawentto, unttunttu barenttu ayfiyan be7ana; barenttu haythaan sisana; barenttu wozanankka akeekaanna; unttunttu taakko, Xoossaakko simmana; taanikka unttuntta pathana yaagee.</seg>
          <seg type="verse" id="b.MAT.13.16">Shin hinttenttu ayfii xeelliyaa dirawunne hinttenttu haythaykka sisiyaa diraw, hinttenttu anjjetteeddawantta.</seg>
          <seg type="verse" id="b.MAT.13.17">Taani hinttenttoo tumuwaa oday; daro nabatuunne xillatuu hinttenttu be7iyaawaa be7anaw amotteeddino; shin be7ibeykkino. Hinttenttu sisiyaawaa sisanaw amotteeddino; shin sisibeykkino.</seg>
          <seg type="headline">Yesuusi Zeriyaawaa Leemisuwaa Bilethaa Odeedda</seg>
          <seg type="verse" id="b.MAT.13.18">Simmi kathaa zeriyaawaa leemisuwaa bilethay giyawaa sisite.</seg>
          <seg type="verse" id="b.MAT.13.19">Kawutethaa qaalaa sisiide, akeekenna ooninne ogiyaa doonan wodhdheedda zerethaa mala; xalahiyaa kaappuu yiide, unttunttu wozanaan zeretteeddawaa maxi diggee.</seg>
          <seg type="verse" id="b.MAT.13.20">Ancco biittaan wodhdheedda zerethay qaalaa sisiide, ellekka nashechchaan akkiyawantta malatee.</seg>
          <seg type="verse" id="b.MAT.13.21">Shin he asatuu ha77issaappe attin, unttunttun xaphuu baawa; qaalaa gaasuwan metuu woy yedesay yiyaa wode, ellekka dhubetti aggiino.</seg>
          <seg type="verse" id="b.MAT.13.22">Qassi agunthaa giddon wodhdheeddawe qaalaa sisiyaawaa bessee; shin ha sa7aa de7uwaassi hirggussaynne duretethaa siiqussay qaalaa cuullee; ha gasuwaan he zerethaykka ayfennaan atti aggee.</seg>
          <seg type="verse" id="b.MAT.13.23">Tu7e biittaan zeretteeddawe, qaalaa sisiide, akeekiyaa asaa bessee; ikka ayfee; ittuu xeetuwaa, ittuu usuppun tammuwaa, ittuu hattamuwaa ayfee yaageedda.</seg>
          <seg type="headline">Zaaringgiyaa Leemisuwaa</seg>
          <seg type="verse" id="b.MAT.13.24">Yesuusi unttunttoo hara leemisuwaa hawaadan yaagiide odeedda; Saluwaa kawutethay bare goshshan lo77o zerethaa zereedda bitaniyaa malatee.</seg>
          <seg type="verse" id="b.MAT.13.25">Shin qamma asay gemi77ishidiggina, A morkkii yiide, zarggaa zereeddawaa bolla zaaringgiyaa zeriide beedda.</seg>
          <seg type="verse" id="b.MAT.13.26">Shin zarggay doli ayfeedda wode, zaaringgi he wode beetteedda.</seg>
          <seg type="verse" id="b.MAT.13.27">A qoomatuu aakko yiide, Godaw, neeni ne goshshan lo77o zerethaa zerabeykkii? Yaatina, zaaringgi haqappe yeeddee? yaageeddino.</seg>
          <seg type="verse" id="b.MAT.13.28">Hewaappe guyyiyan goday, Hewaa morkkii ootheedda yaageedda. Qoomatuu, Nuuni biide shoddanaadan dosay? yaageeddino.</seg>
          <seg type="verse" id="b.MAT.13.29">Shin I, Aggite, zaaringgiyaa hinttenttu shoddiidde, zarggaanna shoddanita.</seg>
          <seg type="verse" id="b.MAT.13.30">Bochchoppite; qoyciyaa wodii gakkanaw, ittippe diccino. Qoyciyaa wodii gakkoode, taani qoyciyaawantta, kasetiide zaaringgiyaa maxite; tamaan guuddanaw pochchiyan pochchiyan qachchite; shin zarggaa shiishshiide diyyiyan qolite gaana yaageedda.</seg>
          <seg type="headline">Sannaaficiyaa Geetettiyaa Mithatti Zerethaa Leemisuwaa</seg>
          <seg type="verse" id="b.MAT.13.31">Yesuusi unttunttoo hara leemisuwaa yaagiide odeedda; Saluwaa kawutethay sannaaficiyaa geetettiyaa guutha mithatti ayfiya malatee; he mithatti ayfiya asay akkiide, bare goshshan zereedda.</seg>
          <seg type="verse" id="b.MAT.13.32">He zerethatta hara zerethaa ubbaappe guuxxaw; shin dicceedda wode, hara atakilttiyaa ubbaappe daraw; kafuu yiide, izi qankkaan keexxiyaawaa keena wogga mithaa gidaaddu yaageedda.</seg>
          <seg type="headline">Irshshuwaa Leemisuwaa</seg>
          <seg type="verse" id="b.MAT.13.33">Qassikka Yesuusi hara leemisuwaa unttunttoo yaagiide odeedda; Saluwaa kawutethay itti mishiratta heezzu keriyaa dhiilliyaa akkaade, munaqqeedda munaqay ubbay denddana gakkanaw, aani tigeedda irshshuwaa malatee yaageedda.</seg>
          <seg type="headline">Yesuusi Leemisuwan Tamariseedda Gaasuwaa</seg>
          <seg type="verse" id="b.MAT.13.34-Matt.13.35">Yesuusi asaw he ubbaa leemisuwan odeedda; leemisuu baynnaan I ittibaakka odenna; nabii, Taani unttunttoo haasayiyaa wode, leemisuwan haasayay. Alamii medhettoodeppe doommiide geemmeedda yewatuwaa oday yaageeddawe polettana mala, hewaa I odeedda.</seg>
          <seg type="headline">Yesuusi Zaaringgiyaa Leemisuwaa Bilethaa Odeedda</seg>
          <seg type="verse" id="b.MAT.13.36">Hewaappe guyyiyan, Yesuusi asaa aggiide, soy geleedda; A kaalliyaawanttu aakko biide, Goshshan de7iyaa zaaringgiyaa leemisuwaa bilethaa nuussi oda yaageeddino.</seg>
          <seg type="verse" id="b.MAT.13.37">Yesuusi zaariide, hawaadan yaageedda; Lo77o zerethaa zeriyaawe Asaa Na7aa;</seg>
          <seg type="verse" id="b.MAT.13.38">goshshay ha alamiyaa; lo77o zerethay Xoossaa kawutethaa asaa; zaaringgi xalahiyaa kaappuwaa naanaa.</seg>
          <seg type="verse" id="b.MAT.13.39">Zaaringgiyaa zereeddawe morkkiyaa xalahiyaa; qoychchaa wodii, wodiyaa wurssethaa; qassi qoyciyaawanttu kiitanchchatuwaa.</seg>
          <seg type="verse" id="b.MAT.13.40">Hewaa diraw, zaaringgiyaa maxiide, tamaan guuddiyaawaadan, wodiyaa wurssethaan hewaa mala gidanawaa.</seg>
          <seg type="verse" id="b.MAT.13.41">Asaa Na7ay, kiitanchchatuwaa kiittanawaa; unttunttu A kawutethaa giddon nagaraw gaaso gidiyaa ubbatuwaanne iitabaa oothiyaawantta maxiide kessanawantta.</seg>
          <seg type="verse" id="b.MAT.13.42">Yaatiide to7enna tamaan olanawantta; hewaan unttunttu yeekkanawanttanne achchaa dhaqanawantta.</seg>
          <seg type="verse" id="b.MAT.13.43">He wode xillatuu barenttu aabbu kawutethaan awaadan poo7ana. Sisiyaa haythay de7iya uray siso!</seg>
          <seg type="headline">Moogetteedda Miishshaa Leemisuwaa</seg>
          <seg type="verse" id="b.MAT.13.44">Saluwaa kawutethay goshshaan moogetteedda miishshaa bessee; itti bitani he miishshaa demmiide, zaariide moogi aggeedda; daro nashettiidde biide, barew de7iyaawaa ubbaa zali77iide, he goshshaa shammeedda.</seg>
          <seg type="headline">Inqquwaa Geetettiyaa Daro Al77o Shuchchaa Leemisuwaa</seg>
          <seg type="verse" id="b.MAT.13.45">Qassi saluwaa kawutethay inqquwaa geetettiyaa daro al77o shuchchaa shammanaw koyyiyaa zali77anchchaa malatee.</seg>
          <seg type="verse" id="b.MAT.13.46">He zali77anchchay daro al77o inqquwaa demmiide, biide barew de7iyaawaa ubbaa zali77iide, A shammeedda.</seg>
          <seg type="headline">Dabbaa Leemisuwaa</seg>
          <seg type="verse" id="b.MAT.13.47">Qassi saluwaa kawutethay ubba qommo moliyaa oyqqiyaa, abbaan yegetteedda dabbaa malatee.</seg>
          <seg type="verse" id="b.MAT.13.48">Molii dabbaa kumeedda wode, moliyaa oyqqiyaa asatuu abbaappe gaxaa kesiide utteeddino; yaatiide lo77o moliyaa qoriide, yeggiyaa miishshaan yeggeeddino; shin iita moliyaa wora oleeddino.</seg>
          <seg type="verse" id="b.MAT.13.49">Wodiyaa wurssethaan hewaadan hanana; kiitanchchatuu yiide, nagaranchchatuwaa xillatuwaa gidooppe qoriide,</seg>
          <seg type="verse" id="b.MAT.13.50">to7enna tamaan olanawantta; hewaan unttunttu yeekkanawanttanne achchaa dhaqanawantta.</seg>
          <seg type="verse" id="b.MAT.13.51">Hawe ubbay hinttenttoo geleeddee? yaagiide unttuntta oochcheedda. Unttunttu, E, yaageeddino.</seg>
          <seg type="verse" id="b.MAT.13.52">I, Hewaa diraw, saluwaa kawutethaa xuuraa loythi eriyaa, higgiyaa tamaarissiyaa ubbay, bare miishshaa shiishshi wotheedda golliyaappe ooratha miishshaanne eca miishshaa shaakki kessiyaa izawa malatee yaagi zaareedda.</seg>
          <seg type="headline">Naazireeten Yesuusa Gakkeedda Ixuwaa</seg>
          <seg type="verse" id="b.MAT.13.53">Yesuusi ha leemisatuwaa odi wurssowaappe guyyiyan, hewaappe denddiide,</seg>
          <seg type="verse" id="b.MAT.13.54">bare katamaa Naazireete beedda. Ayihuda woosa gollen tamaarissiyaawaa siseedda asay maalalettiide, hawaadan yaageedda; Hawe ha aadho eratethaanne Xoossay oothiyaa malaataa oothanaw wolqqaa haqappe akkeeddee?</seg>
          <seg type="verse" id="b.MAT.13.55">Hawe anaaxiyaa na7aa gidennee? A daaya Mayraamo gidekkee? A ishatuu Yayiqoobaa, Yooseefa, Simoonanne Yihudaa gidikkinoo?</seg>
          <seg type="verse" id="b.MAT.13.56">A michchatuu ubbay nuunanna de7ikkinoo? Yaatina, I ha eraa ubbaa haqappe demmeeddee? yaageeddino.</seg>
          <seg type="verse" id="b.MAT.13.57">Unttunttu I giyaabaa akkennaan ixxeeddino. Shin Yesuusi he asaassi, Nabii bare gadiyaninne bare soy asaan bonchchettenna; shin harasaa ubbaan bonchchettee yaageedda.</seg>
          <seg type="verse" id="b.MAT.13.58">Unttunttu ammanibeenna diraw, Yesuusi daro malaataa he saan oothibeenna.</seg>
        </div>
        <div type="chapter" complete="y" id="b.MAT.14">
          <seg type="headline">Xammaqiyaa Yohaannisa Hayquwaa</seg>
          <seg type="verse" id="b.MAT.14.1">He wode Galiilaa gadiyaa ayissiyaa Heroodise Yesuusabaa siseedda;</seg>
          <seg type="verse" id="b.MAT.14.2">yaatiide bare qoomatuwaassi, Hawe hayquwaappe denddeedda Xammaqiyaa Yohaannisa; Xoossay oothiyaa wolqqaama malaataa I oothiyaawe hewaassa yaageedda.</seg>
          <seg type="verse" id="b.MAT.14.3">Ayissi gooppe, Heroodisi bare ishaa Piliphphoosa machchatti Heeroodiyaadi gaasotaan Yohaannisa oythi qashissiide, qasho gollen yeggi wotheedda.</seg>
          <seg type="verse" id="b.MAT.14.4">Ayissi gooppe, Yohaannisi Heroodisa, Neeni Heeroodiyaado, ne ishaa machchatto akkanaw higgii diggee yaageedda.</seg>
          <seg type="verse" id="b.MAT.14.5">Heroodisi Yohaannisa wodhanaw koyyeedda; shin Yihudaa asay nabiyaadan Yohaannisa xeelleedda diraw, asaw yayyeedda.</seg>
          <seg type="verse" id="b.MAT.14.6">Shin Heroodisi yeletteedda gallassaa baalay gakkina, Heeroodiyaadi naatta asaa sinthaan duraade Heroodisa nashechchaw.</seg>
          <seg type="verse" id="b.MAT.14.7">Heroodisi naatto, Neena lo77eeddawaa ayaanne gidooppe, taana oochcha; taani new immana yaagiide iziw caaqqeedda.</seg>
          <seg type="verse" id="b.MAT.14.8">Naatta bare daay zoriyaa akkaade Heroodisa, Xammaqiyaa Yohaannisa huuphiyaa ha wociitiyaan wothaade taw imma yaagaaddu.</seg>
          <seg type="verse" id="b.MAT.14.9">Kaatii aw qaretteedda; shin bare caaquwaa dirawunne barenanna maaddaan utteedda imathaa diraw, iziw Yohaannisa huuphii imettana mala azazeedda.</seg>
          <seg type="verse" id="b.MAT.14.10">Kaatii kiittiide, Yohaannisa qoodhiyaa qasho gollen muucisseedda.</seg>
          <seg type="verse" id="b.MAT.14.11">Huuphiyaa wociitiyaan wothi ahiide, naattiw immeeddino; naatta he huuphiyaa bare aattikko afaaddu.</seg>
          <seg type="verse" id="b.MAT.14.12">Yohaannisa kaalliyaawanttu yiide, A anhaa afiide moogeeddino; hewaappe simmiide ha yewuwaa Yesuusaw biide odeeddino.</seg>
          <seg type="headline">Yesuusi Ichcheshu Sha77a Asaa Mizeedda</seg>
          <seg type="verse" id="b.MAT.14.13">Yesuusi hewaa sisiide, wonggiriyaan geliide, hewaappe barekka asay baynnasaa beedda; asay hewaa sisiide, katamaappe denddiide, gediyan A kaalleeddino.</seg>
          <seg type="verse" id="b.MAT.14.14">Yesuusi wonggiriyaappe keseedda wode, daro asaa be7iide, he asaw qaretteedda; yaatiide unttunttunna de7iyaa hargganchchatuwaa patheedda.</seg>
          <seg type="verse" id="b.MAT.14.15">Sa7ay omarssiyaa wode, Yesuusa kaalliyawanttu aakko yiide, Hawe sa7ay asay baynnasaa; ha77i sa7ay qammidiggeedda; asay ubbay qeeri katamatuwaa biide, barenttoo qumaa shammana mala, asaa moyizza yaageeddino.</seg>
          <seg type="verse" id="b.MAT.14.16">Shin Yesuusi unttuntta, Asay baanaw koshshenna; asaw meetettiyaabaa hinttenttu immite yaageedda.</seg>
          <seg type="verse" id="b.MAT.14.17">Unttunttu zaariide A, Nuussi hawaan ichcheshu ukithaappenne laa77u moliyaappe attin, haray baawa yaageeddino.</seg>
          <seg type="verse" id="b.MAT.14.18">Yesuusi unttuntta, Hewantta, haa taakko ahite yaageedda.</seg>
          <seg type="verse" id="b.MAT.14.19">Asay maataani uttana mala, Yesuusi azazeedda; ichcheshu ukithaanne laa77u moliyaa oyqqiide, saluwaa pude xeelliide, Xoossaa galateedda; he ukithaa menthiide, barena kaalliyaawanttussi immina, unttunttu cora asaw gisheeddino.</seg>
          <seg type="verse" id="b.MAT.14.20">Asay ubbay miide kalleedda; atteedda suuppa dokkaa tammanne laa77u zambbeeliyaa kumeeddawaa dentheeddino.</seg>
          <seg type="verse" id="b.MAT.14.21">Meedda asay macca asaanne naanaa paydennaan, ichcheshu sha77aa gidiyaawaa keena.</seg>
          <seg type="headline">Yesuusi Abbaa Bollanna Hameettiidde Beedda</seg>
          <seg type="verse" id="b.MAT.14.22">Yesuusi cora asaa moyizziidde, barena kaalliyawantta wonggiriyaan geliide, bareppe sinthatiide, abbaappe hefintha pinnana mala azazeedda.</seg>
          <seg type="verse" id="b.MAT.14.23">Asaa moyizziide, Xoossaa woossanaw deriyaa huuphiyaa barekka keseedda; sa7ay qammi digginakka hewaan barekka de7ee.</seg>
          <seg type="verse" id="b.MAT.14.24">Shin wonggirii he wode, abbaa bollan de7ishshin, sintha bagganna carkkuu carkkiyaa diraw, beetay wonggiriyaa yaanne haanne sugee.</seg>
          <seg type="verse" id="b.MAT.14.25">Bayra kuttuu waassi simmina, Yesuusi abbaa bolla hamettiidde, unttunttukko yeedda.</seg>
          <seg type="verse" id="b.MAT.14.26">A kaalliyaawanttu abbaa bolla I hamettishshin be7i dagammiide, Hawe moytilliyaa gidennee! gi yayyiide waasseeddino.</seg>
          <seg type="verse" id="b.MAT.14.27">Shin Yesuusi ellekka unttuntta, Aynne baawa; taanattennee; yayyoppite! yaageedda.</seg>
          <seg type="verse" id="b.MAT.14.28">Phexiroosi zaariide A, Ta Godaw, hawe neena gidooppe, taani haathaa bollanna neekko baana mala, taana azazaarikkii yaageedda.</seg>
          <seg type="verse" id="b.MAT.14.29">Yesuusi Phexiroosa, Haaya! yaageedda. Phexiroosi wonggiriyaappe wodhdhiide, haathaa bollanna hamettiidde, Yesuusakko buussaa doommeedda.</seg>
          <seg type="verse" id="b.MAT.14.30">Shin carkkuwaa wolqqaa be7iide, yayyeedda; haathay barena mituwaa doommeedda wode, bare kooshshaa dhoqqu oothiide, Ta Godaw taana ashshaarikkii! yaagi waasseedda.</seg>
          <seg type="verse" id="b.MAT.14.31">He man77iyankka Yesuusi bare kushiyaa yeddi Phexiroosa oyqqiide, Laa ha ammanuu laafeeddawoo! Ayissi sidhaaddii? yaageedda.</seg>
          <seg type="verse" id="b.MAT.14.32">Unttunttu laa77uu wonggiriyaan geleedda wode, carkkuu woppu geedda.</seg>
          <seg type="verse" id="b.MAT.14.33">Wonggiriyaa giddon de7iyaa A kaalliyaawanttu Yesuusa, Neeni Xoossaa Na7aa gideeddawe tuma yaagiide aw goyinneeddino.</seg>
          <seg type="headline">Yesuusi Gensaareexen Hargganchchaa Patheedda</seg>
          <seg type="verse" id="b.MAT.14.34">Unttunttu abbaa pinniide, Gensaareexa geetettiyaa gadiyaa gakkeeddino.</seg>
          <seg type="verse" id="b.MAT.14.35">He gadiyaa asay Yesuusa gidiyaawaa ereeddino; hewaa heeraa gadiyaa ubbaa kiittiide, harggiyaa asaa ubbaa aakko aheeddino.</seg>
          <seg type="verse" id="b.MAT.14.36">Harggiyaa asay A mayuwaa macaraa xalalaa bochchana mala, A woosseeddino; A mayuwaa macaraa bochcheedda ubbaykka paxeedda.</seg>
        </div>
        <div type="chapter" complete="y" id="b.MAT.15">
          <seg type="headline">Aawatuwaa Wogaabaa</seg>
          <seg type="verse" id="b.MAT.15.1">Hewaappe guyyiyan, higgiya tamaarissiyaa itti itti asaynne Parisaawatuu Yeerusalaameppe Yesuusakko yiide,</seg>
          <seg type="verse" id="b.MAT.15.2">Neena kaalliyawanttu ayissi nu aawotuwa wogaa bayzziinoo? Ayissi gooppe, unttunttu qumaa maanaappe kasetiide, barenttu kushiyaa meecettikkino yaageeddino.</seg>
          <seg type="verse" id="b.MAT.15.3">Yesuusi zaariide, unttuntta hawadaan yaageedda; Hinttenttu hintte wogaa diraw, Xoossaa azazuwaa poliyaawaa ayissi ixxiitee?</seg>
          <seg type="verse" id="b.MAT.15.4">Ayissi gooppe Xoossay, Ne aabbanne ne daayo bonchcha qassi, Bare aabba woy bare daayo boriyaawe hayqqo yaageedda.</seg>
          <seg type="verse" id="b.MAT.15.5-Matt.15.6">Shin hinttenttu, Itti asay bare aabba woy bare daayo maaddiyaabay barew de7iina, Hewe Xoossaawaa gooppe, bare aabba woy bare daayo bonchchanaw bessenna yaagiita; yaatiide hinttenttu hinttenttu wogaa polanaw Xoossaa qaalaw azazettikkita.</seg>
          <seg type="verse" id="b.MAT.15.7">Ha lo77a malatiyaa iita asatoo, Isiyaasi balennaan hinttenttubaw timbbitiyaa odiidde,</seg>
          <seg type="verse" id="b.MAT.15.8">Xoossay hawadaan yaageedda; Hawe asay taana bare bolla doonan bonchchee; shin unttunttu wozanay taappe haakuwan de7ee.</seg>
          <seg type="verse" id="b.MAT.15.9">Asay taw mela goyinnee; ayissi gooppe, asay ootheedda azazuwaa Xoossaa higgiya malatissiide tamaarisseeddino geedda yaageedda.</seg>
          <seg type="headline">Asaa Tunissiyaawantta</seg>
          <seg type="verse" id="b.MAT.15.10">Yesuusi daro asaa barekko xeesiide, Sisitenne akeekite;</seg>
          <seg type="verse" id="b.MAT.15.11">asaa tunissiyaawe doona giddo geliyaawaa gidenna; shin asaa tunissiyaawe doonaappe kesiyaawaa yaageedda.</seg>
          <seg type="verse" id="b.MAT.15.12">Hewaappe guyyiyan, A kaalliyawanttu aakko yiide, Parisaawatuu neeni haasayeeddawaa sisiide, hanqqetteeddawaa akeekay? yaageeddino.</seg>
          <seg type="verse" id="b.MAT.15.13">Shin Yesuusi zaariide, Saluwan de7iya ta Aabbu tokkibeenna mithaa ubbay shodettanawaa.</seg>
          <seg type="verse" id="b.MAT.15.14">Unttunttoo hirggoppite; unttunttu qooqaa kaalethiyaa qooqatuwaa; qooqay qooqaa kaalethooppe, laa77uukka ollaan kunddee yaageedda.</seg>
          <seg type="verse" id="b.MAT.15.15">Phexiroosi zaariide, Ha leemisuwaa bilethaa nuussi odaarikkii yaageedda.</seg>
          <seg type="verse" id="b.MAT.15.16">Yesuusi unttuntta hawaadan yaageedda; Hinttenttoo qassi ha77i gakkanawukka gelibeennee?</seg>
          <seg type="verse" id="b.MAT.15.17">Doonaanna geliyaa ubbay uluwaa giddo biide, qassi uluwaappe kare kesiyaawaa erikkitee?</seg>
          <seg type="verse" id="b.MAT.15.18">Shin doonaappe kesiyaawe wozanaappe kesee; asaa tunissiyaawe hewaa malaa.</seg>
          <seg type="verse" id="b.MAT.15.19">Ayissi gooppe, wozanaa giddoppe iita qofay, wodhiyaawe, woshummiyaawe, qassi woshummanaw kajjeeliyaawe ubbay, wuu77iyaawe, wordduwaan markkattiyaawe, borii kesee.</seg>
          <seg type="verse" id="b.MAT.15.20">Hewaa malatiyaawe asaa tunissiyaawaappe attin, meeccibeenna kushiyaan miyaawe asaa tunissenna yaageedda.</seg>
          <seg type="headline">Kanaane Asa Gideedda Itti Maccawunni Ammanuwaa</seg>
          <seg type="verse" id="b.MAT.15.21">Hewaappe guyyiyan, Yesuusi hewaappe aggiide, Xiiroosanne Sidoonaa geetettiyaa katamatuu de7iya gadiya beedda.</seg>
          <seg type="verse" id="b.MAT.15.22">Kanaane geetettiyaa gadiya maccawunna ittinna hewaappe Yesuusakko yaade, bare kooshshaa dhoqqu oothaade, Ta Godaw, Daawita na7aw, taw qarettaarikkii; ta naatto iita ayyanay lo77enna oythaa oyqqeedda yaagaaddu.</seg>
          <seg type="verse" id="b.MAT.15.23">Shin Yesuusi iziw ay qaalaanne qaattibeenna; A kaalliyawanttu aakko yiide, Ha mishiratta nu geeduwaa kaalla kaallaade, bare kooshshaa dhoqqu oothaade odaw; hewaa diraw, neeni izo yeddaarkkii yaagiide woosseeddino.</seg>
          <seg type="verse" id="b.MAT.15.24">Yesuusi zaariide, Taani bayeedda dorssaw, Isra7eeliya asa xalalaw kiitettaaddi yaageedda.</seg>
          <seg type="verse" id="b.MAT.15.25">Shin iza yaade, Ta Godaw, taana maaddaarikkii! yaagaade aw goyinnaaddu.</seg>
          <seg type="verse" id="b.MAT.15.26">Qassi I zaariide, Naanaa qumaa akkiide, kana maraw oliyaawe lo77a gidenna yaageedda.</seg>
          <seg type="verse" id="b.MAT.15.27">Mishiratta, E ta Godaw, hewe tuma; shin haray atto kana maratuu barenttu godatuu miina, samppaappe laaletteedda suuppaa miinottennee yaagaaddu.</seg>
          <seg type="verse" id="b.MAT.15.28">Yesuusi zaariide izo, Ha mishirattee, ne ammanuu wolqqaama; neeni koyyeeddawaadan new hano yaageedda. Izi naatta ellekka paxa aggaaddu.</seg>
          <seg type="headline">Yesuusi Cora Hargganchchatuwaa Patheedda</seg>
          <seg type="verse" id="b.MAT.15.29">Yesuusi hewaappe denddiide, Galiilaa Abbaa mataa beedda; qassi itti deriyaa bolla kesiide, hewaan utteedda.</seg>
          <seg type="verse" id="b.MAT.15.30">Daro asay wobbatuwaa, qooqatuwaa, quunatuwaanne duudetuwaa, qassi hara coratuwaa aakko ahiide, A mataan wotheedda. Yesuusi unttuntta patheedda.</seg>
          <seg type="verse" id="b.MAT.15.31">Hewaa diraw, asay duudatuu haasayishshin, quunatuu suurishshin wobbatuu hamettishshin, qooqatuu xeellishshin be7i maalalettiide, Isra7eeliyaa Xoossaa galateeddino.</seg>
          <seg type="headline">Yesuusi Oyddu Sha77a Asaa Mizeedda</seg>
          <seg type="verse" id="b.MAT.15.32">Yesuusi barena kaalliyawantta barekko xeesiide, Ha cora asay taananna heezzu gallassay gakkanaw gami77eedda diraw, taani ha asaw qarettay; unttunttoo ha77i miyaawe baawa. Qassi unttunttu ogiyaan daaburiide kunddenna mala, qumaa mizennaan unttuntta mela yeddanawukka koyyikke yaageedda.</seg>
          <seg type="verse" id="b.MAT.15.33">A kaalliyawanttu zaariide Yesuusa, Nuuni ha bazzuwan hawaa keena asaa kalissiyaa qumaa haqappe demmanee? yaageeddino.</seg>
          <seg type="verse" id="b.MAT.15.34">Qassi Yesuusi unttuntta, Hinttenttoo aappun ukithay de7ii? yaagiide oochcheedda. Unttunttu, Laappu ukithaynne moletuwaappe amareeddawanttu de7iino yaageeddino.</seg>
          <seg type="verse" id="b.MAT.15.35">Yesuusi asaa, Sa7aan uttite yaageedda.</seg>
          <seg type="verse" id="b.MAT.15.36">He laappu ukithaanne moliyaa oyqqiide, Xoossaa galateedda; menthereethiide barena kaalliyaawanttussi immeedda; qassi unttunttu cora asaassi immeeddino.</seg>
          <seg type="verse" id="b.MAT.15.37">Asay ubbay miide kalleedda; miina atteedda laappu zambbeeliyaa kumeedda suuppaa A kaalliyawanttu dentheeddino.</seg>
          <seg type="verse" id="b.MAT.15.38">Meedda asay macca asaanne naanaa paydennaan, oyddu sha77a attuma asaa.</seg>
          <seg type="verse" id="b.MAT.15.39">Yesuusi asaa yeddowaappe guyyiyan, wonggiriyaan geliide, Megedoone geetettiyaa gadiya beedda.</seg>
        </div>
        <div type="chapter" complete="y" id="b.MAT.16">
          <seg type="headline">Malaataa Be7anaw Oochcheedda Ooshaa</seg>
          <seg type="verse" id="b.MAT.16.1">Itti itti Parisaawatuunne Saduqaawanatuu Yesuusakko yiide, A paaccanaw koyyeeddino; yaatiide barentta saluwaappe malaata bessana mala woosseeddino.</seg>
          <seg type="verse" id="b.MAT.16.2">Shin Yesuusi zaariide, unttuntta hawadaan yaageedda; Sa7ay qammiyaa wode hinttenttu, Saluu zo77eedda diraw, sa7ay shammanawaa yaagiita;</seg>
          <seg type="verse" id="b.MAT.16.3">wonttumaathaan qassi, Saluu zo77iide gubbaneedda diraw, hachche iray bukkanawaa yaagiita; saluwaa xeelliide, sa7ay hananawaa eranaw danddayiita; shin ta yuussaa wodiyaa malaataa shaakki eranaw danddaykkitee?</seg>
          <seg type="verse" id="b.MAT.16.4">Ha wodiyaa asay iitaynne woshummiyaawe, Xoossaw ammanettennawe, malaataa koyyee; nabiyaa Yoonaasa malaataappe attin, hara malaatay aw imettenna yaageedda. Hewaappe simmiide, unttuntta aggiide beedda.</seg>
          <seg type="headline">Parisaawatuwanne Saduqaawanatuwaa Irshshuwaa</seg>
          <seg type="verse" id="b.MAT.16.5">A kaalliyawanttu abbaa pinneedda wode, qumaa afanawaa dogeeddino.</seg>
          <seg type="verse" id="b.MAT.16.6">Yesuusi unttuntta, Parisaawatuwaa irshshuwaappenne Saduqaawanatuwaa irshshuwaappe hinttentta eriide naagettite yaageedda.</seg>
          <seg type="verse" id="b.MAT.16.7">Unttunttu barenttu giddon, I hawaa yaagiyaawe nuuni qumaa ahibeenna diraassa yaagiide haasayaa doommeeddino.</seg>
          <seg type="verse" id="b.MAT.16.8">Shin unttunttu giyaawaa Yesuusi eriide, Ha ammanuu pacceeddawanttoo, qumay baynna diraw, ayissi hinttenttu giddon haasayiitee?</seg>
          <seg type="verse" id="b.MAT.16.9">Ha77ikka hinttenttoo gelibeennee? Taani ichcheshu ukithaa ichcheshu sha77a asaa mizaade kalisseeddawaa, qassi hinttenttu aappun zambbeeliyaa kunthiide atteedda suuppaa dentheedditentto wozanaa aathikkitee?</seg>
          <seg type="verse" id="b.MAT.16.10">Woy taani laappu ukithaa oyddu sha77a asaa miza kalisseeddawaa, qassi hinttenttu aappun zambbeeliyaa kunthiide atteedda suuppaa dentheedditentto wozanaa aathikkitee?</seg>
          <seg type="verse" id="b.MAT.16.11">Taani hinttentta Parisaawatuwaa irshshuwaappenne Saduqaawanatuwaa irshshuwaappe naagettite giyawaappe attin, ukithaabaa hinttenttoo haasayabeennaawaa hinttenttu waaniide akeekikkitee? yaageedda.</seg>
          <seg type="verse" id="b.MAT.16.12">A kaalliyawanttu Yesuusi barenttoo odeeddawaa, Parisaawatuwaa timirttiyaappenne Saduqaawanatuwaa timirttiyaappe unttunttu naagettana mala odettowaappe attin, munaqaan tigiyaa irshshuwaappe naagettana mala gidennaawaa he wode akeekeeddino.</seg>
          <seg type="headline">Phexiroosa Ammanuwaanne Markkatethaa</seg>
          <seg type="verse" id="b.MAT.16.13">Yesuusi Qiisaariyaa Piliiphphoosa geetettiyaa gadiya gakkeedda wode, barena kaalliyaawantta, Asay taana, Asa Na7aa oona gii? yaagiide oochcheedda.</seg>
          <seg type="verse" id="b.MAT.16.14">A kaalliyawanttu zaariide, Neena itti itti asay, Xammaqiyaa Yohaannisa yaagee; haranttu qassi Eelaasa yaagiino; qassi haranttu Ermiyaasa woy nabatuwaappe ittuwaa yaagiino yaageeddino.</seg>
          <seg type="verse" id="b.MAT.16.15">Yesuusi unttuntta, Yaatina hinttenttu taana oona giitee? yaageedda.</seg>
          <seg type="verse" id="b.MAT.16.16">Simooni Phexiroosi zaariide, Neeni de7uwa Xoossaa Na7aa Kiristtoosa yaageedda.</seg>
          <seg type="verse" id="b.MAT.16.17">Yesuusi zaariide, hawadaan yaageedda; Yoona na7aa Simoonaa, hawaa new saluwan de7iya ta Aabbu erisseeddawaappe attin, asay ooninne neena erissibeenna diraw, neeni anjjetteeddaawaa.</seg>
          <seg type="verse" id="b.MAT.16.18">Phexiroosaa, taani new oday; neeni shuchchaa; taani ha zaallaa bolla ta woosa golliya keexxana; ta woosa golliya haray atto, Si7ooliyaa wolqqaykka xoonanaw danddayenna.</seg>
          <seg type="verse" id="b.MAT.16.19">Taani new saluwaa kawutethaa qulppiyaa immana; neeni sa7an hano goowe ubbay saluwan Xoossaa sinthan hanana; shin neeni sa7aan hanoppo geeddawe saluwankka hanenna yaageedda.</seg>
          <seg type="verse" id="b.MAT.16.20">Hewaappe guyyiyan, I Kiristtoosa gideeddawaa A kaalliyawanttu oossinne odenna mala, unttuntta azazeedda.</seg>
          <seg type="headline">Yesuusi Barena Gakkana Metuwaabaanne Hayquwaabaa Koyro Oduwaa Odeedda</seg>
          <seg type="verse" id="b.MAT.16.21">He wodiyaappe doommiide Yesuusi, Taani Yeerusalaame biina, taana cimatuu, qeesatuwaa kaappatuunne higgiya tamaarissiyaawanttu darii waayissanaw bessee; unttunttu taana wodhanawunne taani heezzentho gallassi hayquwaappe denddanaw bessee yaagiide, barena kaalliyaawanttussi geeshshiide oduwaa doommeedda.</seg>
          <seg type="verse" id="b.MAT.16.22">Phexiroosi A itti bagga zaariide, Ta Godaw, Xoossay neena hewaappe ashsho; hawe ne bolla ubbakka yeenna yaagiide A zoranaw doommeedda.</seg>
          <seg type="verse" id="b.MAT.16.23">Shin Yesuusi guyye simmiide Phexiroosa, Ha Seexaanaw, neeni ta matappe kichcha; neeni asay dosiyaawaa qoppiyaawaappe attin, Xoossay dosiyaawaa qoppenna diraw, taw dhubo gidaadda yaageedda.</seg>
          <seg type="headline">Yesuusa Kaallanaw Bessiyaa Ogiyaa</seg>
          <seg type="verse" id="b.MAT.16.24">Hewaappe guyyiyan, Yesuusi barena kaalliyawantta hawadaan yaageedda; Taana kaallanaw koyyiyaa uray de7ooppe, barena kaado; yaatiide bare masqqaliyaa tookkiide, taana kaallo.</seg>
          <seg type="verse" id="b.MAT.16.25">Ayissi gooppe, bare shemppuwaa ashshanaw koyyiyaa uray bayizzanawaa; shin bare shemppuwaa ta diraw bayizziya uray ashshanawaa.</seg>
          <seg type="verse" id="b.MAT.16.26">Itti uray sa7an de7iya ubbabaa barew shiishshiide, bare shemppuwaa bayizzooppe, A ayaa maaddanee? Woy itti uray bare shemppuwaa wozanaw ayaa immana danddayii?</seg>
          <seg type="verse" id="b.MAT.16.27">Ayissi gooppe, taani, Asa Na7ay, ta Aabbu bonchchuwan ta kiitanchchatuwaanna yaana hanay; asaa ubbaw he wode A oosuwaa gatiyaa immana.</seg>
          <seg type="verse" id="b.MAT.16.28">Taani hinttenttoo tumuwaa gay; amareedda asatu, taani, Asa Na7ay, kaatiyaa gidaade yiyaawaa be7ana gakkanaw, hayqqennawanttu hawaan de7iino yaageedda.</seg>
        </div>
        <div type="chapter" complete="y" id="b.MAT.17">
          <seg type="headline">Yesuusa Malay Laametteedda</seg>
          <seg type="verse" id="b.MAT.17.1">Yesuusi usuppun gallassaappe guyyiyan, barenanna Phexiroosa, Yayiqoobanne, Yayiqooba ishaa Yohaannisa akkiide, unttunttu xalalaa wogga deriyaa huuphiyaa kesseedda.</seg>
          <seg type="verse" id="b.MAT.17.2">Qassi unttunttu xeellishshin, unttunttu sinthaan laametteedda; A deemuu awayfiyaadaan poo7eedda; A mayuukka poo7uwaadan phooleedda.</seg>
          <seg type="verse" id="b.MAT.17.3">Musenne Eelaas Yesuusanna haasayishshin, ha heezzu A kaalliyawanttu be7eeddino.</seg>
          <seg type="verse" id="b.MAT.17.4">Phexiroosi Yesuusa, Ta Godaw, nuuni hawaan de7iyaawe nuussi lo77a; neeni dosooppe, nuuni hawaan heezzu daasiyaa ittuwa new, ittuwa Musew, ittuwa Eelaasaw keexxana yaageedda.</seg>
          <seg type="verse" id="b.MAT.17.5">I haasayishshin, poo7iyaa shaarii yiinne unttuntta kammi aggeedda; shaariyaa giddoppe, Hawe taani siiqiyaa taana nashechchiyaa ta Na7aa; I giyaawaa sisite giya qaalay yeedda.</seg>
          <seg type="verse" id="b.MAT.17.6">A kaalliyawanttu he qaalaa siseedda wode, daro yayyiide, guufanni aggeeddino.</seg>
          <seg type="verse" id="b.MAT.17.7">Yesuusi unttunttukko yiide, unttuntta bochchiide, Denddite; yayyoppite yaageedda.</seg>
          <seg type="verse" id="b.MAT.17.8">Unttunttu dhoqqu giide xeelliyaa wode, Yesuusa xalalaappe attin, hara asaa oonanne be7ibeykkino.</seg>
          <seg type="verse" id="b.MAT.17.9">Unttunttu deriyaappe wodhdhishshin, Yesuusi unttuntta, Taani Asa Na7ay, hayquwaappe denddana gakkanaw, ha hinttenttu be77eeddawaa oossinne odoppite yaagiide azazeedda.</seg>
          <seg type="verse" id="b.MAT.17.10">A kaalliyawanttu Yesuusa, Yaatina, higgiyaa tamaarissiyaawanttu ayissi, Eelaas kasetiide yaanaw bessee giinoo? yaagiide oochcheeddino.</seg>
          <seg type="verse" id="b.MAT.17.11">I zaariide yaageedda; Eelaas kaset yiide, ubbabaa giigissanawaa.</seg>
          <seg type="verse" id="b.MAT.17.12">Shin taani hinttenttoo oday; Eelaas hawaappe kase yidiggeedda. Hewode asay A, barenttoo koyyeeddawaadan ubbaa ootheeddawaappe attin A eribeykkino; hewaadankka, qassi taana, Asa Na7aa, asay waayissanawaa yaageedda.</seg>
          <seg type="verse" id="b.MAT.17.13">A kaalliyawanttu he wode barenttoo Yesuusi Xammaqiyaa Yohaannisabaa odiyaawaa akeekeeddino.</seg>
          <seg type="headline">Yesuusi Iita ayyanay Oyqqeedda Na7aa Patheedda</seg>
          <seg type="verse" id="b.MAT.17.14">Unttunttu daro asaakko yeedda wode, itti bitani Yesuusakko yiide, A sinthaan gulbbatiide,</seg>
          <seg type="verse" id="b.MAT.17.15">Ta Godaw, ta na7aa wozanaa bayizziyaa harggii oyqqina, I daro wode tamaan, qassi daro wode haathaan kunddiyaa diraw, I darii sakettee; A pathaarikki.</seg>
          <seg type="verse" id="b.MAT.17.16">Neena kaalliyaawanttukkokka A ahaaddi; shin pathanaw danddayibeykkino yaageedda.</seg>
          <seg type="verse" id="b.MAT.17.17">Yesuusi zaariide unttuntta, Ammanenna ha wodiyaa geella asaw! Taani hinttenanna awude gakkanaw de7anee? Qassi hinttenttubaa awude gakkanaw danddayanee? Na7aa taakko haa akkiide yiite yaageedda.</seg>
          <seg type="verse" id="b.MAT.17.18">Yesuusi iita ayyaana, Aappe kesa giide azazina, iita ayyanay na7aappe kesi aggeedda; ellekka na7ay paxi aggeedda.</seg>
          <seg type="verse" id="b.MAT.17.19">Hewaappe guyyiyan, A kaalliyawanttu barenttu xalala Yesuusakko yiide, Nuuni iita ayyaana kessanaw ayissi danddayibeykkoo? yaageeddino.</seg>
          <seg type="verse" id="b.MAT.17.20">Yesuusi unttuntta yaageedda; Hewe hinttenttu ammanuu guuxxeedda diraassa; taani hinttenttoo tumuwaa oday; hinttenttoo sannaaficiyaa geetettiyaa guutha mithatti ayfiya keena ammanuu de7intto, hinttenttu ha deriyaa, Hawaappe yaa shiiqa yaagintto I shiiqana; hinttenttu ayaanne oothanawukka danddayanita.</seg>
          <seg type="verse" id="b.MAT.17.21">Shin hawaa malaa woosaappenne xoomaappe harabay kessanaw danddayenna yaageedda.</seg>
          <seg type="headline">Yesuusi Bare Hayquwaabaa Laa7enthuwaa Odeedda</seg>
          <seg type="verse" id="b.MAT.17.22">A kaalliyawanttu Galiilaan, ittippe shiiqi utti de7ishshin, Yesuusi unttuntta, Taana, Asa Na7aa, asay asaw aathiide immana.</seg>
          <seg type="verse" id="b.MAT.17.23">Asay taana wodhanawaa; hewaappe guyyiyan taani heezzenthiyaa gallassi hayquwaappe denddana yaageedda. A kaalliyawanttu daro qaretteeddino.</seg>
          <seg type="headline">Geeshsha Golliyaa Giiraa Giiriyaawaa</seg>
          <seg type="verse" id="b.MAT.17.24">Yesuusinne A kaalliyawanttu Qifirinaahooma katamaa yeedda wode, Geeshsha Golliyaassi qaraxaa akkiyawanttu Phexiroosakko yiide, Hinttentta tamarissiyaawe Geeshsha Golliyaa giiraa giirennee? yaageeddino.</seg>
          <seg type="verse" id="b.MAT.17.25">I zaariide, Giiree yaageedda. Phexiroosi soy geleedda wode, Yesuusi kasetiide A, Simoonaa, ne qofay ayee? Ha sa7aa kaatatuu qaraxaa woy giiraa ooppe akkiinoo? Barenttu gadiya asaappe akkiinoo woy hara gadiya asaappe akkiinoo? yaageedda.</seg>
          <seg type="verse" id="b.MAT.17.26">Phexiroosi, Hara gadiya asaappe akkiino yaageedda. Yesuusi Phexiroosa, Yaatooppe, gadiya asay giiranaw bessenna.</seg>
          <seg type="verse" id="b.MAT.17.27">Shin nuuni ha asatuwa hanqqethanaw koyyokko; neeni abbaa baade aani dabbaa yegga; yaataade koyro kesiyaa moliyaa oyqqaade, A doonaa pooqiyaa wode, giiraw gidiyaa miishshaa neeni demmana. Hewaa akkaade, ta giiraanne ne giiraa unttunttoo imma yaageedda.</seg>
        </div>
        <div type="chapter" complete="y" id="b.MAT.18">
          <seg type="headline">Ubbaappe Aadhdhiyaawe Oonee?</seg>
          <seg type="verse" id="b.MAT.18.1">A kaalliyawanttu Yesuusakko he wode yiide, Saluwaa kawutethaan ubbaappe aadhdhiyaawe oone? yaageeddino.</seg>
          <seg type="verse" id="b.MAT.18.2">Yesuusi itti guutha na7aa xeesi unttunttu giddon essiide, hawadaan yaageedda;</seg>
          <seg type="verse" id="b.MAT.18.3">Taani hinttenttoo tumuwaa oday; Xoossaakko hinttenttu simmiide, guutha naanaadan hanana dhayooppe, saluwaa kawutethaa ubbakka gelanaw danddayikkita.</seg>
          <seg type="verse" id="b.MAT.18.4">Simmi ha guutha na7aadan, barena kawushshiyaa ooninne saluwaa kawutethaan ubbaappe aadhdhiyaawaa.</seg>
          <seg type="verse" id="b.MAT.18.5">Qassi hawaa mala na7aa ta sunthaan mokkiyaa ooninne taana mokkee.</seg>
          <seg type="verse" id="b.MAT.18.6">Shin taana ammaniyaa ha guutha naanaappe ittuwa balethiya ooninne, gaacciyaa wogga woxaa bare qoodhiyaan qachchiide, abbaa ciimmuwaan mitettiyaawe aw lo77a.</seg>
          <seg type="headline">Dhubuwaassi Gaaso Gidiyaawaa</seg>
          <seg type="verse" id="b.MAT.18.7">Alamii asaa dhubbiyaa diraw, sa7aw aayyero; ayissi gooppe, dhubbiyaabay yuussaa aggenna; shin dhubuu A gaasotaan yiyaa uraw aayyero.</seg>
          <seg type="verse" id="b.MAT.18.8">Neena kushii woy ne gedi neena balethooppe, neeppe qanxxa ola; neeni laa77u kushiyaannanne laa77u gediyaanna medhinaa tamaan olettiyaawaappe wobba woy duuxa kushiyaanna medhinaa de7uwaa geliyaawe new lo77a.</seg>
          <seg type="verse" id="b.MAT.18.9">Qassi ne ayfii neena balethooppe, neeppe wooca kessa ola; neeni laa77u ayifiyanna Gaannamiyaa tamaan olettiyaawaappe itti ayifiyanna medhinaa de7uwaa geliyaawe new lo77a.</seg>
          <seg type="verse" id="b.MAT.18.10">Hinttenttu ha guuthatuwappe ittuwanne kadhenna mala, hinttentta naagite; ayissi gooppe, taani hinttenttoo oday; saluwan unttunttu kiitanchchatuu ubba wode, saluwan de7iya ta Aabbu sinthaan de7iino.</seg>
          <seg type="verse" id="b.MAT.18.11">Ayissi gooppe, taani, Asa Na7ay, bayeeddawaa ashshanaw yaaddi.</seg>
          <seg type="headline">Bayeedda Dorssaa Leemisuwaa</seg>
          <seg type="verse" id="b.MAT.18.12">Itti asaw xeetu dorssatuu de7iyaawanttuppe ittuu bayooppe, udduppu tammanne udduppunuwaa deriyaan aggiide, he bayeeddawaa koyyanaw beennee? Hinttenttu waagiitee?</seg>
          <seg type="verse" id="b.MAT.18.13">Taani hinttenttoo tumuwaa gay; I demmooppe, bayibeenna udduppu tammanne udduppu dorssatuwaappe aathiide, he itti dorssaan nashettee.</seg>
          <seg type="verse" id="b.MAT.18.14">Hewaadankka, saluwan de7iya hinttenttu Aabbu ha guuthatuwappe ittuu bayanawaakka koyyenna.</seg>
          <seg type="headline">Bayzzeedda Asaassi Oothanaw Bessiyaabaa</seg>
          <seg type="verse" id="b.MAT.18.15">Ne ishay neena naaqqooppe, neerekka aakko baade, A naaquwaa aw oda; I newaa sisooppe, ne ishaa balaappe zaaraadda.</seg>
          <seg type="verse" id="b.MAT.18.16">Shin I newaa sisennaan ixxooppe, laa77u woy heezzu markkay markkattowaan yewuu ubbay tumattiyaa diraw, hara itti woy laa77u asaa neenanna ittippe afa.</seg>
          <seg type="verse" id="b.MAT.18.17">I unttunttubaa sisennaan ixxooppe, ubbabaa ammaniyaa asaw oda; qassi ammaniyaa asay giyaawaakka I sisennaan ixxooppe, ammanenna asaadaaninne qaraxaa shiishshiyaa asaadan A payda.</seg>
          <seg type="verse" id="b.MAT.18.18">Taani hinttenttoo tumuwaa gay; neeni sa7aan hano goowe ubbay saluwan Xoossaa sinthaan hanana; shin neeni sa7aan hanoppo geeddawe saluwankka hanenna.</seg>
          <seg type="verse" id="b.MAT.18.19">Qassikka taani hinttenttoo oday; hintteppe laa77u uray sa7an Xoossaa woossiyaawaan ay yewuwaaninne itti wozanaa gidooppe, saluwan de7iya ta Aabbu hewaa hinttenttoo immana.</seg>
          <seg type="verse" id="b.MAT.18.20">Ayissi gooppe, laa77u uray woy heezzu uray ta sunthaan shiiqiyaasaan, taani hewaan unttunttu gidduwan de7ay yaageedda.</seg>
          <seg type="headline">Atto Giyaawaa</seg>
          <seg type="verse" id="b.MAT.18.21">Phexiroosi he wode Yesuusakko yiide, Godaw, ta ishay taana aappu kaalla naaqqooppe taani aw atto gaanaw bessii? Laappunuwaa gakkanaw naaqqineeyee? yaagiide A oochcheedda.</seg>
          <seg type="verse" id="b.MAT.18.22">Yesuusi zaariide A, Gidenna, taani neena laappun tammu kaalla laappunuwaa gayippe attin, laappunuwaa xalalaa giikke.</seg>
          <seg type="verse" id="b.MAT.18.23">Ayissi gooppe, saluwaa kawutethay bare qoomatuwaanna miishshaa heetettanaw qoppeedda kaatiyaa bessee.</seg>
          <seg type="verse" id="b.MAT.18.24">He kaatii miishshaa heetettanaw doommeedda wode, daro miiloone biraa acuu de7iyaa itti bitaniyaa aakko aheeddino.</seg>
          <seg type="verse" id="b.MAT.18.25">Shin he qoomaw acuwaa ciggiyaawe dhayina, A goday he acuwaa cigganaw, A machchattanne iinne A naanay, qassi aw de7iya ubbabay zali77ettana mala, A azazeedda.</seg>
          <seg type="verse" id="b.MAT.18.26">Hewaa diraw, qoomay bare godaa sinthaan gulbbatiide, Ta godaw, hayyagodo guutha wodiyaa naagarikkii; taani new ubbabaakka ciggana yaagiide A woosseedda.</seg>
          <seg type="verse" id="b.MAT.18.27">A goday aw qarettiide, A yeddi aggeedda; A acuwaakka aw maarii aggeedda.</seg>
          <seg type="verse" id="b.MAT.18.28">Shin he qoomay kesiide, bare laggethaa qoomatuwaappe ittuu bareppe xeetu biraa santtimiyaa tal77eeddawaanna gakettiide, Ne bolla de7iya ta miishshaa cigga yaagi oyqqiide, A cuulleedda.</seg>
          <seg type="verse" id="b.MAT.18.29">Yaatina he A laggethaa qoomay A sinthaan gulbbatiide, Ha77i ta7ishay guutha wodiyaa naagarikkii; taani new ubbabaakka ciggana yaagiide A woosseedda.</seg>
          <seg type="verse" id="b.MAT.18.30">Shin ixxi akki biide, A laggethay he acuwaa qanxxana gakkanaw, qasho golle gelisseedda.</seg>
          <seg type="verse" id="b.MAT.18.31">Hewaa diraw, A laggethaa qoomatuu hewaa be7iide, daro yiloteeddino; barenttu godaakko biide, I ootheedda ubbabaa aw odeeddino.</seg>
          <seg type="verse" id="b.MAT.18.32">Hewaappe guyyiyan, goday he qoomaa xeesiide, Ha iita qoomaw, neeni taana woosseedda diraw, taani he acuwaa ubbaa new maaraa aggaaddi.</seg>
          <seg type="verse" id="b.MAT.18.33">Taani new he acuwaa maareeddawaadaan, neenikka ne laggetha qoomaw maaranaw bessennee? yaageedda.</seg>
          <seg type="verse" id="b.MAT.18.34">Hewaappe simmiide aw daro hanqqettiide, bare acuwaa ubbaa I ciggi wurssana gakkanaw, paxa kaa7ettana mala, qasho golle gelisseedda.</seg>
          <seg type="verse" id="b.MAT.18.35">Hinttenttu huuphiyan huuphiyan hinttenttu ishaw wozanappe atto gaana dhayooppe, he goday bare qoomaa ootheeddawaadan, saluwan de7iya ta Aabbukka hinttentta hewaadan oothana yaageedda.</seg>
        </div>
        <div type="chapter" complete="y" id="b.MAT.19">
          <seg type="headline">Yesuusi Geluwaabaanne Akaabaa Tamaarisseedda</seg>
          <seg type="verse" id="b.MAT.19.1">Yesuusi he haasayaa wurssowaappe guyyiyan, Galiilaappe denddiide, Yorddaanoosa Shaafaappe hefinthan de7iya Yihudaa gadiya beedda.</seg>
          <seg type="verse" id="b.MAT.19.2">Daro asay A kaalliide beeddawaa hewaan patheedda.</seg>
          <seg type="verse" id="b.MAT.19.3">Itti itti Parisaawatuu paaccanaw Yesuusakko yiide, Itti asay ay gaasuwaaninne, bare machchatto yeddanaw nu higgii azazii? yaagiide A oochcheeddino.</seg>
          <seg type="verse" id="b.MAT.19.4">Yesuusi zaariide, hawaadan yaageedda; Xoossay koyro unttuntta medhdhiidde, attumawaanne maccawunno ootheedda.</seg>
          <seg type="verse" id="b.MAT.19.5">Hewaa diraw, Itti asay bare aabbanne bare daayo aggiide, bare machchattinna ittippe de7ee; unttunttu laa77uu itti asaa gidiino yaagiyaa qaalaa nabbabibeykkitee?</seg>
          <seg type="verse" id="b.MAT.19.6">Hewaa diraw, unttunttu itti asa gidiyaawaappe attin, laa77u asa gidikkino; hewaa diraw, Xoossay ittippe de7anaadan gathowaa asay shaakkoppo yaageedda.</seg>
          <seg type="verse" id="b.MAT.19.7">Parisaawatuu Yesuusa, Yaatina, Muse ayaw itti uray bare machchatto pirimaa peedhiide yeddana mala azazeeddee? yaageeddino.</seg>
          <seg type="verse" id="b.MAT.19.8">Yesuusi zaariide, Hinttenttu hinttenttu machchatuwaa yeddana mala, Muse hinttentta azazeeddawe, hinttenttu odina sisenna guzuma gido diraappe attin, koyro hewaa mala gidenna.</seg>
          <seg type="verse" id="b.MAT.19.9">Taani hinttenttoo oday; bare machchatto woshummennaan de7ishshin yeddiide, hararo akkiya ooninne woshummee; haray yeddeeddawunno akkiyawekka woshummee yaageedda.</seg>
          <seg type="verse" id="b.MAT.19.10">Yesuusa kaalliyawanttu A, Asinaa gidduwaninne machchatti gidduwaan de7iya wogay hewaa mala gidooppe, akkennaaninne gelennaan de7iyaawe lo77a yaageeddino.</seg>
          <seg type="verse" id="b.MAT.19.11">Shin Yesuusi unttuntta yaageedda; Hewaa mala timirttii Xoossay immowanttussappe attin, asaa ubbaassa gidenna;</seg>
          <seg type="verse" id="b.MAT.19.12">ayaw gooppe, barenttu daayi uluwaappe yelettiyaa wodekka, shuufa gideeddawanttu de7iino; qassi asay qaaratina mureesa gideeddawanttu de7iino; qassi saluwaa kawutethaa diraw, barentta shuufa udeeddawanttu de7iino; ha timirttiyaa akkanaw danddayiyaawe ooninne akko yaageedda.</seg>
          <seg type="headline">Yesuusi Qeeri Naanaa Bolla Bare Kushiyaa Wotheedda</seg>
          <seg type="verse" id="b.MAT.19.13">Yesuusi he wode bare kushiyaa guutha naanaa bolla wothiide, Xoossaa woossana mala, itti itti asay naanaa aakko aheedda; shin Yesuusa kaalliyawanttu he asaa ahenna mala hanqqetteeddino.</seg>
          <seg type="verse" id="b.MAT.19.14">Shin Yesuusi, Qeeri naanay taakko yiyaawaa diggoppite; ayaw gooppe, saluwaa kawutethay hewanttu malaassa yaageedda.</seg>
          <seg type="verse" id="b.MAT.19.15">Hewaappe simmiide bare kushiyaa unttunttu bolla wotheeddawaappe guyyiyan, hewaappe bashi beedda.</seg>
          <seg type="headline">Yalaga, Dure Bitaniyaa Ooshaa</seg>
          <seg type="verse" id="b.MAT.19.16">Itti bitani Yesuusakko yiide, Tamaarissiyaawoo, taani medhinaa de7uwaa demmanaw lo77obaa ayaa oothoo? yaageedda.</seg>
          <seg type="verse" id="b.MAT.19.17">Yesuusi A, Lo77obay ayentto taana ayaw oochchay? Ittuwaa xalalay lo77a; shin neeni medhinaw de7anaw koyyooppe, azazatuwaa naaga yaageedda.</seg>
          <seg type="verse" id="b.MAT.19.18">Bitani, Haqawantta? yaagiide oochcheedda. Yesuusi zaariide, Wodhoppa; woshummoppa; wuu77oppa; wordduwaa markkattoppa;</seg>
          <seg type="verse" id="b.MAT.19.19">ne aabbanne ne daayo bonchcha; ne shooruwaakka ne huuphiyaadaan siiqa yaageedda.</seg>
          <seg type="verse" id="b.MAT.19.20">He yalaga bitani Yesuusa, Taani hewaa ubbaakka guuthatethaappe doommaade naagaaddi; yaatina, taw pacciyaawe ayee? yaageedda.</seg>
          <seg type="verse" id="b.MAT.19.21">Yesuusi bitaniyaa, Neeni polo asa gidanaw koyyooppe, baade new de7iyaawaa zali77aade, he miishshaa hiyyeesaw imma; neeni saluwan durettana; yaataade yaade taana kaalla yaageedda.</seg>
          <seg type="verse" id="b.MAT.19.22">Shin he yalaga bitani hewaa siseedda wode, I daro dure gidiyaa diraw, qarettiidde bashi beedda.</seg>
          <seg type="verse" id="b.MAT.19.23">Yesuusi barena kaalliyaawanttussi, Taani hinttenttoo tumuwaa gay; dure asay saluwaa kawutethaa gelanawe daro meto gidanawaa.</seg>
          <seg type="verse" id="b.MAT.19.24">Taani gujjaadekka hinttenttoo oday; dure asay Xoossaa kawutethaa gelanaappe, gaaluu marppiyaa lukuwaanna aadhdhanawe matattee yaageedda.</seg>
          <seg type="verse" id="b.MAT.19.25">A kaalliyawanttu hewaa sisi maalalettiide, Yaatina, ooni attanaw danddayii? yaageeddino.</seg>
          <seg type="verse" id="b.MAT.19.26">Yesuusi unttuntta caddi xeelliide, Hawe asaw danddayettenna; shin Xoossaw ubbabay danddayettee yaageedda.</seg>
          <seg type="verse" id="b.MAT.19.27">Phexiroosi he wode zaariide Yesuusa, Be7a, nuuni nuussi de7iya ubbabaa bashiide, neena kaalleeddo; yaatiide nuuni ayaa demmaneeshsha? yaageedda.</seg>
          <seg type="verse" id="b.MAT.19.28">Yesuusi unttuntta hawadaan yaageedda; Taani hinttenttoo tumuwaa gay; taani, Asa Na7ay, ooratha gadiyan ta kawutethaa oydiyaan uttiyaa wode, taana kaalleedda hinttenttukka tammanne laa77u Isra7eeliya zaratuwaa bolla pirddanaw, tammanne laa77u kawutethaa oydiyaan uttanita.</seg>
          <seg type="verse" id="b.MAT.19.29">Ta sunthaa diraw, golliya woy ishatuwaa woy michchatuwaa, woy aawuwaa woy aatto woy machchatto, woy naanaa woy gadiyaa aggeedda ooninne, xeetu dakkuwaappe daruwaa akkana; qassi medhinaa de7uwaakka laattana.</seg>
          <seg type="verse" id="b.MAT.19.30">Shin coratuu ha77i sinthateeddawanttu guyyetanawantta; qassi coratuu ha77i guyyen de7iyaawanttu sinthatanawantta.</seg>
        </div>
        <div type="chapter" complete="y" id="b.MAT.20">
          <seg type="headline">Woyiniyaa Turaa Giddon Oothiyaa Oosanchchatuwaa Leemisuwaa</seg>
          <seg type="verse" id="b.MAT.20.1">Saluwaa kawutethay woyiniyaa geetettiyaa turaa gidduwaa oothiyaawantta uniyaa oosissanaw, wontta guuraan keseedda woyiniyaa turaa godaa bessee.</seg>
          <seg type="verse" id="b.MAT.20.2">I he oosanchchatoo hachche hachche ootheeddawaa wolqqaa gatiyaa cigganaw unttunttunna giigiide, bare woyiniyaa turaa gidduwaa oosissanaw unttuntta yeddeedda.</seg>
          <seg type="verse" id="b.MAT.20.3">Qassi heezzu saatiyaa gidoode kesiide, oosuu baynnaan qocaan eqqeedda hara asatuwa be7iide,</seg>
          <seg type="verse" id="b.MAT.20.4">unttuntta, Hinttenttukka qassi ta woyiniyaa turaa gidduwaa oothanaw biite; taani hinttenttoo bessiyaa gatiyaa ciggana yaageedda; hewaappe guyyiyan unttunttu beeddino.</seg>
          <seg type="verse" id="b.MAT.20.5">Laa7ethuwaakka usuppun saatiyaaninne udduppu saatiyaan kesiide, hewaadan ootheedda.</seg>
          <seg type="verse" id="b.MAT.20.6">Tammanne itti saatiyaa heran I kesiyaa wode, haranttu hewaan eqqeeddawantta demmiide, Oosuwaa oothennaan kumentha gallassaa hawaan ayaw eqqi peeshedditee? yaageedda.</seg>
          <seg type="verse" id="b.MAT.20.7">Unttunttu, Nuuna oosissiyaa asay dhayeedda diraw eqqi peesheeddo yaageeddino. I, Hinttunttukka qassi ta woyiniyaa turaa gidduwaa oothanaw biite yaageedda.</seg>
          <seg type="verse" id="b.MAT.20.8">Sa7ay omarssiyaa wode, woyiniyaa turaa goday oothiyaawanttu kaappuwaa, Oosanchchatuwaa xeesaade, wurssethaan oosuwan geleeddawanttuppe doommaade koyro geleeddawantta gakkanaw, unttunttu oosuwaa dirgguwaa cigga yaageedda.</seg>
          <seg type="verse" id="b.MAT.20.9">Tammanne itti saatiyaa heeran oosuwaa doommeeddawanttu yiide, huuphiyan huuphiyan oothiide peesheedda wolqqaa gatiyaa akkeeddino.</seg>
          <seg type="verse" id="b.MAT.20.10">Koyro oosuwaa doommeedda asay yeedda wode, daruwaa akkanaw qoppeeddino; shin unttunttukka huuphiyan huuphiyan barenttu oosuwaa wolqqaa gatiyaa akkeeddino.</seg>
          <seg type="verse" id="b.MAT.20.11-Matt.20.12">Hewaappe guyyiyan, Ha guyyeppe yeeddawanttu itti saatiyaa xalalaa ootheeddino; kumentha gallassaa daaburiide cawotteedda nuwaanna unttunttu oosuwaa dirgguwaa qaraa oothaadda yaagiide barentta oosuwan gelisseeddawaa bolla zuuzummeeddino.</seg>
          <seg type="verse" id="b.MAT.20.13">Shin I unttunttuppe ittuwa hawadaan yaageedda; Ta laggew, taani neena naaqqabeykki; oothaade peesheedda wolqqaa gatiyaa taananna giigabeykkiyee?</seg>
          <seg type="verse" id="b.MAT.20.14">Newaa akkaade ba; taani ha77i wurssethaan oosuwan geleeddawookka newaa keenaa immanaw koyyay.</seg>
          <seg type="verse" id="b.MAT.20.15">Taani ta miishshaan ta koyyeeddawaadan oothanaw taw maatay baawee? Woy taani lo77a gideedda diraw, neeni qanaatay? yaageedda.</seg>
          <seg type="verse" id="b.MAT.20.16">Hewaadankka, qassi guyyeteeddawanttu sinthatanawantta; sinthateeddawanttu qay guyyetanawantta; ayaw gooppe, xeesetteeddawanttu cora; shin dooretteeddawanttu guutha yaageedda.</seg>
          <seg type="headline">Yesuusi Bare Hayquwaabaa Heezzenthuwaa Odeedda</seg>
          <seg type="verse" id="b.MAT.20.17">Yesuusi Yeerusalaame biidde, ogiyaan barenanna biya tammanne laa77u barena kaalliyaawantta gaxaa kessiide, dumma unttunttussi yaageedda.</seg>
          <seg type="verse" id="b.MAT.20.18">Be7ite, nuuni Yeerusalaame ha77i keseetto. Yaani taana, Asa Na7aa qeesatuwaa kaappatuwaassinne higgiya tamaarissiyaawanttussi aathiide immanawantta; unttunttu ta bolla hayquwaa pirddaa pirddanawantta.</seg>
          <seg type="verse" id="b.MAT.20.19">Qassi Ayihuda gidenna asaassikka taana aathiide immanawantta; he Ayihuda gidenna asay ta bolla qilliiccanawanttanne taana lissuwan shocanawantta; yaatiide masqqaliyaa bolla misimaariyan dhishiide, taana kaqqanawantta; taani heezzenthiyaa gallassi hayquwaappe denddana yaageedda.</seg>
          <seg type="headline">Zabiddiyoosa Naanaa Daayi Woosaa</seg>
          <seg type="verse" id="b.MAT.20.20">He wode Zabiddiyoosa naanaa daaya bare naanaanna Yesuusakko yaaddu; A sinthaan gulbbataade ittibaa A woossaaddu.</seg>
          <seg type="verse" id="b.MAT.20.21">Yesuusi izo, Ayaa koyyay? yaagiide oochcheedda. Iza zaaraade, Ha ta laa77u naanay ne kawutethaan ittuu neeppe ushechcha bagganna, qassi ittuu neeppe haddirssa bagganna uttino yaagaarikkii yaagaade woossaaddu.</seg>
          <seg type="verse" id="b.MAT.20.22">Shin Yesuusi zaariide naanaa, Hinttenttu ayaa woossanaw bessintto erikkita. Taana gakkiya woliqqaama metuwaa metootanitee? Taani xammaqettana xinqqataa xammaqettanaw danddayiitee? yaageedda. Unttunttu, E danddayana yaageeddino.</seg>
          <seg type="verse" id="b.MAT.20.23">Yesuusi, Taana gakkiya woliqqaama metuwaa tumakka hinttenttu metootanita; shin taappe ushechcha baggannanne haddirssa bagganna uttanawantta dooranaw taw maatay baawa; shin he sa7ay ta Aabbu immanaw giigissi wotheeddawanttussa yaageedda.</seg>
          <seg type="verse" id="b.MAT.20.24">Yokko tammu Yesuusa kaalliyawanttu hewaa siseedda wode, he laa77u ishatuwassi hanqqetteeddino.</seg>
          <seg type="verse" id="b.MAT.20.25">Shin Yesuusi unttunttu ubbatuwakka barekko xeesiide, hawadaan yaageedda; Ahizaabe asatuwaa kaappatuunne hawantta kaalethiyaa asatu barenttu asaa ayissiyaawaa eriita.</seg>
          <seg type="verse" id="b.MAT.20.26">Hinttenttu gidduwaan hewaa mala gidenna; shin hinttenttu gidduwaan dhoqqatethaa koyyiyaa ooninne hinttenttoo qooma gidanaw bessee.</seg>
          <seg type="verse" id="b.MAT.20.27">Qassi hinttenttu gidduwaan ubbaappe bolla gidanaw koyyiyaawe ooninne hinttenttoo aylle gidanaw bessee.</seg>
          <seg type="verse" id="b.MAT.20.28">Hewaadan taani, Asaa Na7ay, asaw oothanawunne daro asaa wozanaw ta shemppuwaa immanaw yeeddawaappe attin, asay taw oothana mala yabeykke yaageedda.</seg>
          <seg type="headline">Yesuusi Laa77u Qooqatuwaa Patheedda</seg>
          <seg type="verse" id="b.MAT.20.29">Yesuusinne A kaalliyawanttu Iyyarkkoppe kesishshin, daro asay unttuntta kaalleedda.</seg>
          <seg type="verse" id="b.MAT.20.30">Laa77u qooqa asatuu ogiyaa doonaan utteeddawanttu Yesuusi hewaanna aadhdhiyaawaa sisiide, barenttu kooshshaa dhoqqu oothiide, Godaw, Daawita na7aw, nuussi qarettaarikkii yaageeddino.</seg>
          <seg type="verse" id="b.MAT.20.31">Daro asay unttuntta, Hayzzite giide hanqqetteedda; shin unttunttu barenttu kooshshaa darii dhoqqu oothiide, Godaw, Daawita na7aw, nuuna maaraarikki! yaageeddino.</seg>
          <seg type="verse" id="b.MAT.20.32">Yesuusi ogiyaan eqqiide, unttuntta xeesiide, Taani hinttenttoo ayaa oothana mala koyyiitee? yaageedda.</seg>
          <seg type="verse" id="b.MAT.20.33">Qooqatuu, Godaw, nu ayfiyaa pathaarikki yaageeddino.</seg>
          <seg type="verse" id="b.MAT.20.34">Yesuusi unttunttoo qarettiide, unttunttu ayfiyaa bochcheedda; ellekka unttunttu ayfii xeelli aggina, A kaallii aggeeddino.</seg>
        </div>
        <div type="chapter" complete="y" id="b.MAT.21">
          <seg type="headline">Yesuusi Wolqqaama Bonchchuwan Yeerusalaame Geleedda</seg>
          <seg type="verse" id="b.MAT.21.1">Unttunttu Yeerusalaame matiide, Debre Zayte geetettiyaa deriyaa lanqqiyan de7iya Beetefaage geetettiyaa qeeri katamaa gakkeeddino; Yesuusi barena kaalliyaawanttuppe laa77uwaa sinthaw kiittiide,</seg>
          <seg type="verse" id="b.MAT.21.2">unttuntta hawadaan yaageedda; Hinttenttuppe sinthaan de7iya qeeri katamaa biite; hewaan itti haratta qashuwan de7ewunno izi maraanna hinttenttu bi simmo sankka demmanita; unttuntta billiide, taw akki yiite.</seg>
          <seg type="verse" id="b.MAT.21.3">Ooninne hinttentta oochchooppe, Goday hawantta koyyee yaagite; ellekka I unttuntta yeddi agganawaa.</seg>
          <seg type="verse" id="b.MAT.21.4-Matt.21.5">Timbbitiyaa odiyaa nabii, Xiyoone katamaa asaw, Be7a, ne kaatii ashikke gidiide, hariyaa bolla, hare maraa bolla uttiide, neekko yee yaagite yaagiide haasayeeddawe polettana mala, hawe haaneedda.</seg>
          <seg type="verse" id="b.MAT.21.6">A kaalliyawanttu biide, Yesuusi barentta azazowaadan ootheeddino.</seg>
          <seg type="verse" id="b.MAT.21.7">Harattonne hare maraa ahiide, barenttu mayuwaa unttunttu zokkiyaan wotheeddino; hewaappe simmina Yesuusi toggeedda.</seg>
          <seg type="verse" id="b.MAT.21.8">He cora asaappe dariya baggay bare mayuwaa ogiyaan hiixxeedda; qassi haranttu mithaa haythaa kar kariide, ogiyaan yeggeeddino.</seg>
          <seg type="verse" id="b.MAT.21.9">Yesuusappe sinthanna hamettiyaa cora asaynne qassi A geeduwaa kaalliyaa cora asay, barenttu kooshshaa dhoqqu oothiide, Daawita na7ay galatetto! Godaa sunthaan yiyaawe anjjetteeddawaa! Xoossay galatetto! yaageedda.</seg>
          <seg type="verse" id="b.MAT.21.10">Yesuusi Yeerusalaame katamaa geleedda wode, katamaan de7iya asay ubbay, Hawe oone? yaagiide shabbiretteeddino.</seg>
          <seg type="verse" id="b.MAT.21.11">Asay, Hawe Galiilaan de7iya Naazireete geetettiyaa katamaappe yeedda nabiyaa Yesuusa yaageedda.</seg>
          <seg type="headline">Yesuusi Geeshsha Golliyaa Geleedda</seg>
          <seg type="verse" id="b.MAT.21.12">Yesuusi Geeshsha Golliyaa geliide, hewaan zali77iyaawanttanne shammiyaawantta ubbaa kare yedersseedda; qassi miishshaa laammiyaawanttu xaraphpheezaanne dogommuwaa zali77iyaawanttu oydiyaa guphi yeggiide,</seg>
          <seg type="verse" id="b.MAT.21.13">unttuntta, Xoossaa Maxaafan, Ta gollii Xoossaa woossiyaa golliyaa geetettana yaagettiide xaafetti utteedda; shin hinttenttu A bonqqiyaawanttu qosettiyaa gonggoluwaa kesseeddita yaageedda.</seg>
          <seg type="verse" id="b.MAT.21.14">Qooqatuunne gedi sileeddawanttu Yesuusakko Geeshsha Golliyaa yiina, I unttuntta patheedda.</seg>
          <seg type="verse" id="b.MAT.21.15">Shin qeesatuwaa kaappatuunne higgiya tamaarissiyaawanttu Yesuusi oothiyaa oorathabaa be7eedda wodenne, guutha naanay Geeshsha Golliyan barenttu kooshshaa dhoqqu oothiide, Daawita na7ay galatetto yaagiyaawaa be7eedda wode hanqqetteeddino.</seg>
          <seg type="verse" id="b.MAT.21.16">Yaatiide Yesuusa, Hawanttu giyaawaa sisay? yaageeddino. Yesuusi, E sisay; Xoossaa Maxaafay, Guutha naanaynne dhammiyaa naanay neena galatana mala, unttuntta erissaadda yaagiyaawaa ubbakka nabbabibeykkitee? yaageedda.</seg>
          <seg type="verse" id="b.MAT.21.17">Yesuusi unttuntta aggiide, he katamaappe Biitaaniyaa geetettiyaa katamaa biide, yaani aqeedda.</seg>
          <seg type="headline">Ayfii dhayeedda Balasiyaa Mithatto</seg>
          <seg type="verse" id="b.MAT.21.18">Yesuusi wontta guuraanna katamaa beedda diraw koshatteedda.</seg>
          <seg type="verse" id="b.MAT.21.19">Ogiyaa doonaan itti balasiyaa geetettiyaa mithatto be7iide, iikko beedda; bi gakkiya wode he mithattin haythaa xalalaappe attin, ayfiya aynne demmibeenna; izo, Laa7ethuwaa medhinawukka ayfoppa yaagina, he balasatta man77iyan melaa aggaaddu.</seg>
          <seg type="verse" id="b.MAT.21.20">A kaalliyawanttu hewaa be7iide maalalettiide, Ha balasatta waanaade itti kuthaan mela aggaaddee? yaageeddino.</seg>
          <seg type="verse" id="b.MAT.21.21">Yesuusi zaariide, Taani hinttenttoo tumuwaa gay; hinttenttu ammanuu de7iyaawanttanne sidhennawantta gidooppe, ha balasatto taani ootheeddawaa mala xalalaa oothikkita; shin haray atto hinttenttu ha deriyaa, Denddaade abbaan kundda ginttokka hanana;</seg>
          <seg type="verse" id="b.MAT.21.22">hinttenttu ammaniide Xoossaa woossiyaawaa ayaa gidinttokka akkana yaageedda.</seg>
          <seg type="headline">Yesuusa Maatay Yeeddasaa</seg>
          <seg type="verse" id="b.MAT.21.23">Yesuusi Geeshsha Golliyaa yiide tamaarissishshin, qeesatuwaa kaappatuunne Ayihuda cimatuu aakko yiide, Neeni hawaa oothanaw new ay maatay de7ii? New ha maataa oone immeeddawee? yaageeddino.</seg>
          <seg type="verse" id="b.MAT.21.24">Yesuusi zaariide unttuntta, Taanikka hinttentta ittibaa oochchana; hinttenttu taw hewaa odooppe, taani hawaa ay maataani oothaytantto, hinttenttoo odana;</seg>
          <seg type="verse" id="b.MAT.21.25">Yohaannisi xammaqiyaa maatay haqappe yeeddee? Xoossaappe yeeddeyee asaappe yeeddee? yaageedda. Unttunttu barenttu gidduwaan palumaa doommiide, Nuuni, Xoossaappe yeedda yaagooppe I nuuna, Yaatooppe, Yohaannisi odeeddawaa ayaw ammanibeykkitee? yaaganawaa.</seg>
          <seg type="verse" id="b.MAT.21.26">Shin nuuni, Asaappe yeedda yaagooppe, asay ubbay Yohaannisi nabiyaa gideeddawaa eriya diraw, asaw yayyeetto yaageeddino.</seg>
          <seg type="verse" id="b.MAT.21.27">Unttunttu Yesuusaw, Nuuni erokko yaagiide zaareeddino. Yesuusi, Taanikka hawaa ay maataani oothaytantto, hinttenttoo odikke yaageedda.</seg>
          <seg type="headline">Laa77u Naanaa Leemisuwaa</seg>
          <seg type="verse" id="b.MAT.21.28">Shin hinttenttu ayaa qoppiitee? Laa77u naanay de7iya itti bitani de7ee; he bitani bayra na7aakko biide, Ta na7aw, hachche baade ta woyiniyaa turaa ootha yaageedda.</seg>
          <seg type="verse" id="b.MAT.21.29">Na7ay zaariide, Biikke geedda; shin guyyeppe bare wozanaan qoppi akkiide, woyiniyaa turaa oothanaw beedda.</seg>
          <seg type="verse" id="b.MAT.21.30">Aawuu yokko na7aakko biide, bayraw geeddawaadankka aw geedda; teefa na7ay zaariide, Lo77a ta godaw yaageedda; shin bibeenna.</seg>
          <seg type="verse" id="b.MAT.21.31">Ha laa77u naanaappe bare aawuu koyyeeddawaa ootheeddawe haqawee? yaageedda. Unttunttu, Bayraa yaageeddino. Yesuusi unttuntta hawaadan yaageedda; Taani hinttenttoo tumuwaa gay; qaraxaa akkiyawanttunne woshummiyaawanttu hintteppe sinthatiide, Xoossaa kawutethaa gelana.</seg>
          <seg type="verse" id="b.MAT.21.32">Ayissi gooppe, Xammaqiyaa Yohaannisi xillotethaa ogiyaa tamaarissiidde, hinttekko yiina, I giyaawaa ammanibeykkita. Shin qaraxaa akkiyawanttunne woshummiyaawanttu I giyaawaa ammaneeddino; hinttenttu haray atto hewaa be7iidikka, hinttenttu nagaraappe simmiide, I giyiyawaa ammanibeykkita yaageedda.</seg>
          <seg type="headline">Woyiniyaa Turaa Giddon Oothiyaa Goshshanchchatuwaa Leemisuwaa</seg>
          <seg type="verse" id="b.MAT.21.33">Qassikka Yesuusi hawaadan yaageedda; Hara leemisuwaakka sisite; woyiniyaa geetettiyaa turaa tokkeedda itti bitani de7ee; woyiniyaa turaa yuushshi aathiide direedda; qassi he woyiniyaa gumi77iyaa ollaakka bookkeedda; hewaa naagiyaa asaw adussa shuchchaa gimbbeedda. Hewaappe guyyiyan, kothaa oothiyaa asaw immiide, hara gade beedda.</seg>
          <seg type="verse" id="b.MAT.21.34">Woyiniyaa ayfiyaa maxiyaa wodii gakkina, barena gakkiyawaa akkiide yaana mala, bare qoomatuwaa bare kothawatuwaakko kiitteedda.</seg>
          <seg type="verse" id="b.MAT.21.35">Kothaawatuu A qoomatuwaa oyqqiide, ittuwa wodheeddino; qassi yokkuwaa shuchchan phalqqeeddino.</seg>
          <seg type="verse" id="b.MAT.21.36">Qassikka he bitani kasewanttuppe dariya hara qoomatuwaa kiitteedda; kothawatuu he qoomatuwaakka kasewanttuwaadaan ootheeddino.</seg>
          <seg type="verse" id="b.MAT.21.37">Shin wurssethaan I, Ta na7aa unttunttu bonchchanawantta yaagiide bare na7aa unttunttukko kiitteedda.</seg>
          <seg type="verse" id="b.MAT.21.38">Shin kothawatuu na7aa be7iide, barenttu gidduwaan, Gadiyaa laattanawe hawaa; biide A wodhiide, gadiyaa nuuni laattana yaageeddino.</seg>
          <seg type="verse" id="b.MAT.21.39">Na7aa oyqqiide, woyiniyaa turaa giddoppe gaxaa kessiide wodheeddino.</seg>
          <seg type="verse" id="b.MAT.21.40">Simmi woyiniyaa turaa goday yiyaa wode, he kothawatuwaa wootanee? yaagiide oochcheedda.</seg>
          <seg type="verse" id="b.MAT.21.41">Unttunttu, I he iita asatuwa wodhi wurssiide, woyiniyaa turay ayfiya wode barena gakkiyawaa wodiyaan sheedhdhiyaa hara kothaawatuwaassi immana yaageeddino.</seg>
          <seg type="verse" id="b.MAT.21.42">Yesuusi unttuntta hawadaan yaageedda; Gimbbiyaawanttu kadhiide ixxeedda shuchchay godaa xaphuwaa minissiyaa, ubbaappe aadhdhiyaa shuchchaa gideedda. Hawe Goday ootheeddawaa; qassi nu xeelawukka maalalissiyaawaa yaagiyaawaa Xoossaa maxaafaappe ubbakka nabbabibeykkitee?</seg>
          <seg type="verse" id="b.MAT.21.43">Hewaa diraw, taani hinttenttoo oday; Xoossaa kawutethay hintteppe akettiide, lo77o ayfiyaa immiya asaw imettanawa.</seg>
          <seg type="verse" id="b.MAT.21.44">He shuchchaa bolla kunddiyaa ubbay me7erettana; qassi he shuchchay asaa bolla kunddooppe, he kunddeedda uraa liiqissana yaageedda.</seg>
          <seg type="verse" id="b.MAT.21.45">Qeesatuwaa kaappatuunne Parisaawatuu Yesuusi odeedda leemisuwaa siseedda wode, barenttuwaa haasayiyawaa ereeddino.</seg>
          <seg type="verse" id="b.MAT.21.46">Unttunttu Yesuusa oyqqanaw koyyeeddino; shin Yesuusa daro asay nabiyaa giide qoppi utteedda diraw, he asaw yayyeeddino.</seg>
        </div>
        <div type="chapter" complete="y" id="b.MAT.22">
          <seg type="headline">Akaanne Geluwaa Oduwaa Leemisuwaa</seg>
          <seg type="verse" id="b.MAT.22.1">Yesuusi asaw laa7ethuwaa leemisuwan hawadaan yaagiide haasayeedda;</seg>
          <seg type="verse" id="b.MAT.22.2">Saluwaa kawutethay bare na7aw machchiyaa immanaw ubbabaa makkeedda kaatiyaa mala.</seg>
          <seg type="verse" id="b.MAT.22.3">He kaatii bullachchaw odi wotheedda asatuwa xeesanaw bare qoomatuwaa kiitteedda; shin asatu yaanaw koyyibeykkino.</seg>
          <seg type="verse" id="b.MAT.22.4">Qassi hara qoomatuwaa, Xeesetteeddawantta, Taani qumaa giigissaaddi; ta sanggatuunne ta modhdho miyatuu shuketteeddino; ubbabaykka maketteedda. Bulachchaa haa yiite yaagite yaagiide kiitteedda.</seg>
          <seg type="verse" id="b.MAT.22.5">Shin xeesetteeddawanttu koyyennaan ixxiide, barenttu oosoo beeddino; ittuu bare goshshaw biina, yokkuu bare zali77ew beedda.</seg>
          <seg type="verse" id="b.MAT.22.6">Atteeddawanttu qassi kaatiyaa qoomatuwaa oyqqi wadhdhiide wodheeddino.</seg>
          <seg type="verse" id="b.MAT.22.7">Kaatii daro hanqqetteedda; qassi bare wottaaddaratuwaa yeddiide, he shemppuwaa wodheeddawantta wodhissiide, unttunttu katamaa guudisseedda.</seg>
          <seg type="verse" id="b.MAT.22.8">Hewaappe guyyiyan, bare qoomatuwaa, Bullachchay maketteedda; shin xeesetteeddawanttu bullachchaw bessiyaa asa gidikkino.</seg>
          <seg type="verse" id="b.MAT.22.9">Hewaa diraw, wogga qadhdhaa biide, hinttenttu demmeedda asaa ubbaa bullachchaw xeesite yaageedda.</seg>
          <seg type="verse" id="b.MAT.22.10">He qoomatuu qadhdhaa biide, barenttu demmeedda asaa ubbaa lo77uwaa iitaa shiishshiide, bullachchaa daasiyaa kuntheeddino.</seg>
          <seg type="verse" id="b.MAT.22.11">Shin kaatii qumaa maanaw utteedda asaa be7anaw geleedda wode, bullachchaa mayuwaa mayyibeenna itti bitaniyaa hewaan be7iide,</seg>
          <seg type="verse" id="b.MAT.22.12">Ta laggew, bullachchaa mayuwaa mayyennaan waanaade hawaa gelaaddii? yaagina bitani co77u geedda.</seg>
          <seg type="verse" id="b.MAT.22.13">Hewaappe guyyiyan, kaatii bare qoomatuwaa, Ha bitaniyaa kushiyaanne gediya qachchiide, kare dhumaa kessi olite; I hewaan yeekkananne achchaa dhaqana yaageedda.</seg>
          <seg type="verse" id="b.MAT.22.14">Ayissi gooppe, xeesetteeddawanttu dara; shin dooretteeddawanttu guutha yaageedda.</seg>
          <seg type="headline">Giiraa Wooti Giiranentto Oochcheedda Ooshaa</seg>
          <seg type="verse" id="b.MAT.22.15">Hewaappe guyyiyan, Parisaawatuu biide, A haasayaappe balaa demmiide, A oyqqana mala maqqetteeddino.</seg>
          <seg type="verse" id="b.MAT.22.16">Qassi barentta kaalliyaawanttupenne Heroodisa baggatuwaappe amareeddawantta aakko kiitteeddino. Unttunttu, Tamaarissiyaawoo, neeni tumuwaa haasayiyaawaanne Xoossaa ogiyaa tumatethaan tamaarissiyaawaa nuuni ereetto; ayaw gooppe, neeni asaappe asaa shaakkakkanne dummayakka.</seg>
          <seg type="verse" id="b.MAT.22.17">Ne qofay ayentto nuussi oda; nuuni Roome gadiya Kaatiyaa Qeesaarew giiraa giiriyaawe wogeeyee woga gidennee? yaageeddino.</seg>
          <seg type="verse" id="b.MAT.22.18">Shin Yesuusi unttunttu iita qofaa eriide, Ha lo77a malatiyaa iita asatoo, ayaw taana paacciitee?</seg>
          <seg type="verse" id="b.MAT.22.19">Giiraa giiriyaa miishshaa taana bessite yaageedda. Hewaappe guyye unttunttu biraa santtimiyaa aw aheeddino.</seg>
          <seg type="verse" id="b.MAT.22.20">I, Ha malaynne sunthay oowee? yaageedda.</seg>
          <seg type="verse" id="b.MAT.22.21">Hewaappe simmiide unttuntta oochchina, unttunttu, Roome gadiya Kaatiyaa Qeesaarewaa yaageeddino. Hewaappe guyyiyan, Yesuusi unttuntta, Yaatooppe, Qeesaarewaa Qeesaaressi, Xoossaawaa Xoossaassi immite yaageedda.</seg>
          <seg type="verse" id="b.MAT.22.22">Unttunttu hewaa siseedda wode, maalalettiide A aggiide beeddino.</seg>
          <seg type="headline">Hayqqeeddawanttu Dendduwaabaa</seg>
          <seg type="verse" id="b.MAT.22.23">Hayqqeedda asay denddenna giyaa Saduqaawanatuwaappe itti itti asatuu he gallassi Yesuusakko yiide, hawadaan yaagiide, A oochcheeddino;</seg>
          <seg type="verse" id="b.MAT.22.24">Tamaarissiyaawoo, Muse, Itti asay na7aa yelennaan hayqqooppe, he hayqqeeddawaa ishay A machchatto laattiide, bare ishaw na7aa yelanaw bessee yaageedda.</seg>
          <seg type="verse" id="b.MAT.22.25">Nuunanna laappu ishatuu de7iino; bayray machchatto akkiide, na7aa yelennaan hayqqeedda; hewaappe guyyiyan A machchatto A ishay akkeedda.</seg>
          <seg type="verse" id="b.MAT.22.26">Qassi laa7ethiyaawekka hayqqeedda; heezzethiyaawekka, laappuntha gakkanawukka hewaadan haneeddino.</seg>
          <seg type="verse" id="b.MAT.22.27">Ubbaappe guyyiyan, he mishiratta hayqqaaddu.</seg>
          <seg type="verse" id="b.MAT.22.28">Yaatina, hayqqeedda asay hayquwaappe denddiyaa gallassi he mishiratta laappunatuwaappe haqawoo machche gidanee? Ayissi gooppe, laappunatuu ubbaykka izo akkeeddino yaageeddino.</seg>
          <seg type="verse" id="b.MAT.22.29">Yesuusi zaariide, hawaadan yaageedda; Xoossaa Maxaafatuwaa woy A wolqqaa hinttenttu erenna diraw baliita.</seg>
          <seg type="verse" id="b.MAT.22.30">Ayissi gooppe, hayqqeedda asay hayquwaappe denddiyaa gallassi, saluwan de7iya kiitanchchatuwa mala gidanaappe attin, attuma asaynne akkenna; macca asaynne gelenna.</seg>
          <seg type="verse" id="b.MAT.22.31-Matt.22.32">Shin hayqqeeddawanttu dendduwaabaa gidooppe, Xoossay, Taani Abraahaame Xoossaa, Yisaaqa Xoossaa, Yayiqooba Xoossaa yaagiide hinttew odeeddawaa ubbakka nabbabibeykkitee? Xoossay paxa de7iyaawanttu Xoossaa gidiyaawaappe attin, hayqqeeddawanttu Xoossaa gidenna yaageedda.</seg>
          <seg type="verse" id="b.MAT.22.33">Daro asay hewaa sisiide, A timirttiyaan maalaletteeddino.</seg>
          <seg type="headline">Ubbaappe Aadhdhiyaa Azazuwaa</seg>
          <seg type="verse" id="b.MAT.22.34">Shin Yesuusi Saduqaawanatuwaa co77u ootheeddawaa Parisaawatuu siseedda wode, ittisaa shiiqeeddino.</seg>
          <seg type="verse" id="b.MAT.22.35">Unttunttu giddoppe higgiya tamaarissiyaa ittuu, Yesuusa paaccanaw ittibaa oochcheedda.</seg>
          <seg type="verse" id="b.MAT.22.36">Tamaarissiyaawoo, higgiya gidduwaan ubbaappe aadhdhiyaa azazu haqawee? yaagiide A oochcheedda.</seg>
          <seg type="verse" id="b.MAT.22.37">Yesuusi zaariide, hawaadan yaageedda; Neeni Godaa ne Xoossaa ne kumentha wozanaappe, ne kumentha shemppuwaappe, ne kumentha qofaappe siiqa yaageedda.</seg>
          <seg type="verse" id="b.MAT.22.38">Hewe ubbaappe dariya azazuwaanne qassi ubbaappe aadhdhiyaa azazuwa.</seg>
          <seg type="verse" id="b.MAT.22.39">Qassi laa7ethiyaa azazuukka A mala; hewe, Neeni ne shooruwaa ne huuphiyaadaan siiqa giyaawaa.</seg>
          <seg type="verse" id="b.MAT.22.40">Muse higgiya ubbaynne nabatuwaa timirttii ha laa77u azazatuwaan qashettee yaageedda.</seg>
          <seg type="headline">Kiristtoosabaa Oochcheedda Ooshaa</seg>
          <seg type="verse" id="b.MAT.22.41-Matt.22.42">Parisaawatuu ittisaa shiiqeeddasaan Yesuusi unttuntta, Kiristtoosabaa waagiide qoppiitee? I O na7ee? yaagiide oochcheedda. Unttunttu, Kiristtoosi Daawita na7aa yaageeddino.</seg>
          <seg type="verse" id="b.MAT.22.43">Yesuusi unttuntta, Yaatina, Daawite barena Geeshsha Ayyaanay haasayissina Kiristtoosa waagiide, Godaa giide xeesii? Qassikka Daawite,</seg>
          <seg type="verse" id="b.MAT.22.44">Goday ta Godaa, Taani ne morkketuwaa neeni yedhdha eqqiyaawaa oothana gakkanaw, hawaan taappe ushechcha bagganna uttaade taananna ittippe daannata geedda yaageedda.</seg>
          <seg type="verse" id="b.MAT.22.45">Daawite Kiristtoosa, Godaa giide xeesooppe, yaatina, Kiristtoosi waaniide Daawita na7aa gidii? yaageedda.</seg>
          <seg type="verse" id="b.MAT.22.46">Yesuusaw itti qaalaa zaaranaw danddayeedda itti asaynne baawa; qassi he gallassaappe doommina, hara ooshaa A oochchanaw xaleeddawe ooninne baawa.</seg>
        </div>
        <div type="chapter" complete="y" id="b.MAT.23">
          <seg type="headline">Muse Higgiyaa Tamaarissiyaawanttunne Parisaawatuwaa Iitatethaa</seg>
          <seg type="verse" id="b.MAT.23.1">Hewaappe guyyiyan, Yesuusi shiiqeedda asawunne barena kaalliyaawanttoo hawaadan yaagiide haasayeedda;</seg>
          <seg type="verse" id="b.MAT.23.2">Higgiyaa tamaarissiyaawanttunne Parisaawatuu Muse higgiyaa tamaarissiyaa maataanna de7iino.</seg>
          <seg type="verse" id="b.MAT.23.3">Hewaa diraw, hinttenttu oothana mala, unttunttu hinttentta azaziya ubbabaa oothitenne qassi naagite; shin unttunttu oothiyaawaadan oothoppite; ayaw gooppe, unttunttu barenttu odiyaawaa oothikkino.</seg>
          <seg type="verse" id="b.MAT.23.4">Tookkanaw deexiyaa tookuwaa unttunttu qachchiide, asaa toossiino; shin barenttu huuphiyaan haray atto, he tookuwaa biradhdhiyan bochchanawukka koyyikkino.</seg>
          <seg type="verse" id="b.MAT.23.5">Shin unttunttu barenttu oosuwaa ubbaa asay be7anaadan oothiino; ayaw gooppe, barenttu som77iyaaninne barenttu kushiyaa qessiyan qachchiyaa xiqisiyaanna de7iya kitaafaa aassiinonne barenttu mayuwaa macaraakka adussiino.</seg>
          <seg type="verse" id="b.MAT.23.6">Asay barentta shoobbiide afosaan bonchcho utuwaa dosiino; qassi Ayihuda woosa golletuwaanikka daro lo77iyaa oydiyaa dosiino.</seg>
          <seg type="verse" id="b.MAT.23.7">Asay gewaan barentta bonchchiide sarotana malanne Tamaarissiyaawoo giide barentta xeesanaadan koyyiino.</seg>
          <seg type="verse" id="b.MAT.23.8">Shin hinttentta tamaarissiyaawe ittuwa xalalaa gideedda dirawunne hinttenttu ubbay ishatuwaa gideedda diraw, ittuu ittuwa, Tamaarissiyaawoo giide xeesoppite.</seg>
          <seg type="verse" id="b.MAT.23.9">Ha sa7an oonanne Aawuwaa giide xeesoppite; ayaw gooppe, hinttenttoo saluwan de7iya itti Aawuu de7ee.</seg>
          <seg type="verse" id="b.MAT.23.10">Ittu ittuwaa, Tamaarissiyaawoo giidekka xeesoppite; ayaw gooppe, hinttenttoo itti Goday, Kiristtoosa xalalay de7ee.</seg>
          <seg type="verse" id="b.MAT.23.11">Hinttenttu giddon ubbaappe dariyaawe hinttenttoo qooma gidanaw bessee.</seg>
          <seg type="verse" id="b.MAT.23.12">Barena darissiyaawe ooninne tooshettana; qassi barena toochchiyaawe ooninne dhoqqu gaana.</seg>
          <seg type="headline">Higgiyaa Tamaarissiyaawanttunne Parisaawatuu Boretteeddino</seg>
          <seg type="verse" id="b.MAT.23.13">Lo77a malatiyaa iitatoo, higgiya tamaarissiyaawanttoonne Parisaawatoo, asaw saluwaa kawutethaa hinttenttu gorddiya diraw, hinttenttoo aayyero; ayaw gooppe, hinttenttu huuphewunne gelikkita; qassi gelanaw koyyiyaawanttakka gelissikkita.</seg>
          <seg type="verse" id="b.MAT.23.14">Lo77a malatiyaa iitatoo, higgiya tamaarissiyaawanttoonne Parisaawatoo am77etuwaa golliyaa hinttenttu bonqqiide, hinttenttoo lo77a malatanaw Xoossaa woosaa adussiita; hewaa diraw, hinttenttoo aayyero; ubbaappe aadhdhiyaa pirddaa hinttenttu akkana.</seg>
          <seg type="verse" id="b.MAT.23.15">Lo77a malatiyaa iitatoo, higgiya tamaarissiyaawanttoonne Parisaawatoo hinttenttu itti uraa ammanthanaw abbaaninne sa7an yuuyyiyaa dirawunne qassi hinttenttu A ammanthiya wode, he uraa hinttenttuwaappe laa77u kushiyaa iiteedda Gaannamew na7a oothiyaa diraw, hinttenttoo aayyero.</seg>
          <seg type="verse" id="b.MAT.23.16">Ooninne Geeshsha Golliyan caaqqooppe, aynne baawa; shin Geeshsha Golliyan de7iya worqqaan caaqqooppe, he caaquu A gakkee giya hinttenttoo qooqi uttiide asaa kaalethiyaawanttoo, hinttenttoo aayyero.</seg>
          <seg type="verse" id="b.MAT.23.17">Ha eeyatuu, ha qooqatuu, worqqay aadhdhiiyee? Worqqaa geeshsha oothiyaa Geeshsha Golli aadhdhii?</seg>
          <seg type="verse" id="b.MAT.23.18">Qassi hinttenttu, Ooninne yarshshuwaa yarshshiyaaban caaqqooppe, aynneekka baawa; shin ooninne A bolla de7iya yarshshuwaan caaqqooppe, he caaquu A gakkee yaagiide tamaarissiita.</seg>
          <seg type="verse" id="b.MAT.23.19">Ha eeyatuu, ha qooqatuu, yarshshuu aadhdhiiyee? Woy yarshshuwaa geeshsha oothiyaa A yarshshiyaabay aadhdhii?</seg>
          <seg type="verse" id="b.MAT.23.20">Hewaa diraw, yarshshuwaa yarshshiyaaban caaqqiya uray he yarshshiyaawaanikka caaqqee; qassi A bolla de7iya ubbabankka caaqqee.</seg>
          <seg type="verse" id="b.MAT.23.21">Geeshsha Golliyan caaqqiya uray, he Geeshsha Golliyaninne A giddon de7iya Xoossaan caaqqee.</seg>
          <seg type="verse" id="b.MAT.23.22">Saluwan caaqqiya uray, Xoossaa kawutethaa oydiyaaninne he oydiyaan uttiyaawan caaqqee.</seg>
          <seg type="verse" id="b.MAT.23.23">Lo77a malatiyaa iitatoo, higgiya tamaarissiyaawanttoonne Parisaawatoo, hinttenttoo aayyero. Ayissi gooppe, karethaa anuugaappe, shillaariyaappenne okashiyaappe asirataa hinttenttu immiita; shin higgiyan de7iya darii koshshiyaawantta aggiita; hewanttu pirddaa, maarotethaanne xillotethaa. Haranttakka aggennaan, hinttenttu oothanaw bessiyaa yewatuu hawantta.</seg>
          <seg type="verse" id="b.MAT.23.24">Hinttenttoo qooqi uttiide, asaa kaalethiyaawanttoo, hinttenttu ushshaappe udunxxiyaa gacciide, gaaluwaa mittiita.</seg>
          <seg type="verse" id="b.MAT.23.25">Lo77a malatiyaa iitatoo, higgiya tamaarissiyaawanttoonne Parisaawatoo, hinttenttoo aayyero. Ayissi gooppe, hinttenttu shaataanne keriyaa bolla baggaa geeshshiita; shin A gidduwan bonqqiyaaninne uuzetethaan kuntheeddita.</seg>
          <seg type="verse" id="b.MAT.23.26">Ha qooqa Parisaawew, shaataanne keriyaa garssaa kasetaade geeshsha digga; hewaappe guyyiyan, bolla baggaykka geeshsha gidanawa.</seg>
          <seg type="verse" id="b.MAT.23.27">Lo77a malatiyaa iitatoo, higgiya tamaarissiyaawanttoonne Parisaawatoo, hinttenttoo aayyero. Ayissi gooppe, kare bagganna booshinchchaan okettiide, lo77i uttiide, qassi garssa bagganna hayqqeedda asaa meqethaynne wooqqeeddabay ubbabay kumeedda duufotuwa malatiita.</seg>
          <seg type="verse" id="b.MAT.23.28">Hewaadankka, qassi bolla bagganna asaa ubbaw xilluwaa malatiita; shin hinttenttoo garssa bagganna lo77a malatiyaa iitatethaynne makkalay kumi utteedda.</seg>
          <seg type="verse" id="b.MAT.23.29">Lo77a malatiyaa iitatoo, higgiya tamaarissiyaawanttoonne Parisaawatoo, hinttenttoo aayyero. Ayissi gooppe, nabatuwaa duufuwaa bolla golliyaa keexxiita; qassi xillatuwaa duufuwaakka loythiita.</seg>
          <seg type="verse" id="b.MAT.23.30">Qassi hinttenttu, Nuuni beni nu aawotuwa wode de7eeddawantta gidintto, unttunttunna ittippe nabatuwaa wodhokko shin yaagiita.</seg>
          <seg type="verse" id="b.MAT.23.31">Hewaa gidooppe, nabatuwaa wodheeddawanttu naanaa hinttenttu gideeddawaa hinttenttu huuphiyaan markkattiita.</seg>
          <seg type="verse" id="b.MAT.23.32">Simmi hinttenttu aawotuu doommeeddawaa polikkitee!</seg>
          <seg type="verse" id="b.MAT.23.33">Ha shooshshatoo, shooshshaa naanaw, Gaannamiyaa pirddaappe waaniide attanitee?</seg>
          <seg type="verse" id="b.MAT.23.34">Hewaa diraw, beyte, taani nabatuwaa aadho eranchchatuwaanne higgiya tamaarissiyaawantta hinttekko kiittana. Unttunttuppe ittuwa ittuwa hinttenttu wodhananne masqqaliyaa bolla misimaariyan dhishiide kaqqanita; qassi ittuwa ittuwa hinttenttu woosa golletun lissuwan shocanitanne katamaappe katamaa yederssanita.</seg>
          <seg type="verse" id="b.MAT.23.35">Hewaa diraw, xilluwaa Aabeela wodhoodeppe doommiide, Geeshsha Golliyaappenne yarshshiyaasaappe gidduwan hinttenttu wodheedda Baraakiyya na7aa Zakkaraasa wodiyaa gakkanaw, hayqqeedda xillatuwa ubbatuwaa suuthaa diraw, hinttenttu murettanita.</seg>
          <seg type="verse" id="b.MAT.23.36">Taani hinttenttoo tumuwaa oday; ha ubbabay ha wodiyaa asaa bolla gakkanawaa.</seg>
          <seg type="headline">Yeerusalaamessi Odetteedda Mino Oduwaa</seg>
          <seg type="verse" id="b.MAT.23.37">Yeerusalaame katamaa asaw, Yeerusalaame katamaa asaw, nabatuwaa hinttenttu wodhiita; Xoossay hinttenttukko kiitteeddawanttakka shuchchan caddiita; kuttatta bare maratuwaa bare qefiyan haphphiyaawaadan, taani hinttenttu asaa ittisaa shiishshanaw aappu kaalla koyyaaddita! Shin taana diggeeddita.</seg>
          <seg type="verse" id="b.MAT.23.38">Be7ite, hinttenttu gollii ubbakka ona gidanawa.</seg>
          <seg type="verse" id="b.MAT.23.39">Ayissi gooppe, taani hinttenttoo oday; hinttenttu, Godaa sunthaan yiyaawe anjjetteeddawaa gaana gakkanaw, laa7enthuwaa taana be7ikkita gay yaageedda.</seg>
        </div>
        <div type="chapter" complete="y" id="b.MAT.24">
          <seg type="headline">Yesuusi Geeshsha Golli Kolettanawaa Kasetiide Odeedda</seg>
          <seg type="verse" id="b.MAT.24.1">Yesuusi Geeshsha Golliyaappe kesiide biya wode, Geeshsha Golliyaa dirssaa giddon de7iya golliya bessanaw A kaalliyawanttu aakko yeeddino.</seg>
          <seg type="verse" id="b.MAT.24.2">Yesuusi zaariide unttuntta, Hewaa ubbaa be7iite? Taani hinttenttoo tumuwaa oday; ha golletuwan de7iya itti shuchchaynne attennaan ubbay kolettana yaageedda.</seg>
          <seg type="headline">Wodiyaa Wurssethaabaa</seg>
          <seg type="verse" id="b.MAT.24.3">Yesuusi Debre Zayte geetettiyaa deriyaa bollan uttide7ishshin, A kaalliyawanttu barenttu xalalaa aakko yiide A, Hewe awude hananentto, nuussi odaarikkii; qassi ne yuussawunne wodiyaa wursethaw mallay ayaa gidanee? yaageeddino.</seg>
          <seg type="verse" id="b.MAT.24.4">Yesuusi zaariide, unttuntta hawaadan yaageedda; Hinttentta ooninne balethenna mala naagettite.</seg>
          <seg type="verse" id="b.MAT.24.5">Ayissi gooppe, daro asay ta sunthaan, Taani Kiristtoosa yaagiidde yaana; yaatiide daro asaa balethana.</seg>
          <seg type="verse" id="b.MAT.24.6">Matan de7iya olaa waasuwanne haakuwan de7iya olaa oduwaa sisanaw hinttenttu de7iita; hewaa malabay hananaw bessiyaa diraw, naagettite; hirggoppite; shin wursethay bira.</seg>
          <seg type="verse" id="b.MAT.24.7">Ayissi gooppe, itti gadiya asay hara gadiya asaanna olettana; qassi itti kawutethay hara kawutethaanna olettana; koshaynne biittaa qaathay ubbasan de7anawaa.</seg>
          <seg type="verse" id="b.MAT.24.8">Hewe ubbaykka koyro oythaa mala.</seg>
          <seg type="verse" id="b.MAT.24.9">Asay he wode hinttentta wayyissananne wodhanawaa; ta sunthaa diraw, gade ubbay hinttentta ixxanawaa.</seg>
          <seg type="verse" id="b.MAT.24.10">He wode cora asay ammanuwaa agganawantta; barenttu giddon ittuu ittuwa aathiide immananne ittuu ittuwa ixxanawaa.</seg>
          <seg type="verse" id="b.MAT.24.11">Qassi worddo nabatuu coratuu denddiide, daro asaa cimmanawantta.</seg>
          <seg type="verse" id="b.MAT.24.12">Makkalay dariya diraw, cora asaa siiquu irxxanawa.</seg>
          <seg type="verse" id="b.MAT.24.13">Shin wurssethay gakkanaw gencciyaa uray attanawaa.</seg>
          <seg type="verse" id="b.MAT.24.14">Asaw ubbaw markka gidana mala, kawutethaa wonggalaa mishiraachchuu sa7aa ubbaan odettanawaa; hewaappe guyyiyan, wursethay gakkanawaa.</seg>
          <seg type="headline">Bashshaa tunatethaa</seg>
          <seg type="verse" id="b.MAT.24.15">Hewaa diraw, nabiyaa Daaneel odeedda bashshaa tunatethay geeshsha saan eqqeeddawaa hinttenttu be7ana; hewe waagiyaawentto, nabbabiyaawe akeeko.</seg>
          <seg type="verse" id="b.MAT.24.16">Yihudaa gadiyan he wode de7iyaawanttu deriyaakko kesino.</seg>
          <seg type="verse" id="b.MAT.24.17">Golliyaa huuphiyan de7iya uraykka bare soyin de7iyaawaa akkanaw wodhdhoppo.</seg>
          <seg type="verse" id="b.MAT.24.18">Gaden de7iyaawe bare mayuwaa akkanaw guyye simmoppo.</seg>
          <seg type="verse" id="b.MAT.24.19">He wode shahaara maccawanttussinne dhanthiyaa maccawanttussi aayyero.</seg>
          <seg type="verse" id="b.MAT.24.20">Balgguwan woy Sambbataan hinttenttu betenna mala, Xoossaa woossite;</seg>
          <seg type="verse" id="b.MAT.24.21">ayaw gooppe, alamii medhettoodeppe hachche gakkanaw de7ibeennabaynne qassi hawaappe sinthawukka ubba de7enna iita waayyii he wode de7anawaa.</seg>
          <seg type="verse" id="b.MAT.24.22">Xoossay he gallassatuwaa payduwaa guuthiyaawe baawentto, asaa gideedda ooninne attenna; shin I bare dooreedda asatuwa diraw, he gallassatuwaa payduwaa guuthanawaa.</seg>
          <seg type="verse" id="b.MAT.24.23">He wode ooninne hinttentta, Be7ite. Kiristtoosi hawaan de7ee woy, Hewaan de7ee yaagooppe awaa ammanoppite.</seg>
          <seg type="verse" id="b.MAT.24.24">Ayissi gooppe, worddo Kiristtoosatuunne worddo nabatuu denddana; yaatiide barenttoo danddayettooppe, haray atto Xoossay dooreeddawanttakka balethanaw wolqqaama malaataanne maalalissiyaabaa bessanawaa.</seg>
          <seg type="verse" id="b.MAT.24.25">Be7ite, taani hinttew hewaa kasetaade odaaddi.</seg>
          <seg type="verse" id="b.MAT.24.26">Hewaa diraw, asay hinttentta, Be7ite, Kiristtoosi bazzuwan de7ee gooppe, yaa booppite; woy hinttentta, Be7ite, qol77on de7ee ginttokka, unttunttubaa ammanoppite.</seg>
          <seg type="verse" id="b.MAT.24.27">Ayissi gooppe, walqqanthay awayfi doliyaa baggappe walqqammiide, awayfi wulliyaa bagga gakkanaw pholqqugiyaawaadan, ta yuussay, Asaa Na7aa yuussay, hewaadan hananawaa.</seg>
          <seg type="verse" id="b.MAT.24.28">Bakutay de7iyaasaa shorttii shiiqana.</seg>
          <seg type="headline">Asaa Na7ay, Kiristtoosi Laa7ethuwaa Yaana</seg>
          <seg type="verse" id="b.MAT.24.29">He wode waayyiyaappe guyyiyan, man77iyan away dhumaana; agenay poo7iyaawaa agganawaa; xoolinttatuu saluwaappe kunddanawantta; qassi saluwan de7iya wolqqatuukka qaaxettanawantta.</seg>
          <seg type="verse" id="b.MAT.24.30">He wode ta mallay, Asa Na7aa mallay, saluwan beettanawaa; sa7an he wode de7iya asaa zarii ubbay yeekkanawantta. Qassi taani, Asaa Na7ay, wolqqaannanne wolqqaama bonchchuwaanna saluwaappe shaariyaa giddonna yiishshin, unttunttu be7ana.</seg>
          <seg type="verse" id="b.MAT.24.31">I bare kiitanchchatuwa wolqqaama malakataanna kiittana; kiitanchchatuu alamew ha gaxaappe ya gaxaa gakkanaw, qassi sa7aan oyddu baggappe aw dooretteedda asaa shiishshanawaa.</seg>
          <seg type="headline">Goday Yaana Gallassaa Malaataa</seg>
          <seg type="verse" id="b.MAT.24.32">Leemisuwaa balasatto geetettiyaa mithattippe akeekite; balasatta aaciya wodenne izi haythay qolettiyaa wode, bonii mateeddawaa hinttenttu eranita.</seg>
          <seg type="verse" id="b.MAT.24.33">Hewaadankka, hinttenttu he ubbabaa be7iyaa wode, I matiide penggiyaa shiiqeeddawaa erite.</seg>
          <seg type="verse" id="b.MAT.24.34">Taani hinttenttoo tumuwaa oday; ha ubbabay hanana gakkanaw, ha wodiyaa asay hayqqidiggenna.</seg>
          <seg type="verse" id="b.MAT.24.35">Saluunne sa7ay aadhdhana; shin ta qaalay ubbakka aadhdhenna.</seg>
          <seg type="headline">Goday Yaana Gallassaa Ooninne Erenna</seg>
          <seg type="verse" id="b.MAT.24.36">Shin he gallassaanne he saatiyaa Aawuwaa xalalaappe attin, haray atto saluwan de7iya kiitanchchatuwa gidina, woy taana Na7aa gidinakka ooninne eriyaawe baawa.</seg>
          <seg type="verse" id="b.MAT.24.37">Ta yuussay, Asaa Na7aa yuussay, Nohe wode hanowaa mala gidanawa.</seg>
          <seg type="verse" id="b.MAT.24.38">Ayissi gooppe, bashshaa haathaa yuussaappe kase wode, Nohe markkabiyaan geleedda gallassay gakkanaw, asay meenne usheenne; qassi attuma asay akkeenne macca asay asinaa gelee.</seg>
          <seg type="verse" id="b.MAT.24.39">Bashshaa haathay yiide, unttuntta ubbaa afana gakkanaw, unttunttu akeeki beykkino; taani, Asa Na7ay, yiyaa wodii, hewaa mala gidanawa.</seg>
          <seg type="verse" id="b.MAT.24.40">He wode laa77u asatuu gaden oothiyaawanttuppe ittuwa afana; ittuu attanawaa.</seg>
          <seg type="verse" id="b.MAT.24.41">Laa77u maccawanttu woxaan gaacciyaawanttuppe ittinno afana; ittinna attana.</seg>
          <seg type="verse" id="b.MAT.24.42">Simmi hintte Goday ay gallassi yaanawentto hinttenttu erenna diraw, naagi uttite.</seg>
          <seg type="verse" id="b.MAT.24.43">Shin kayisuu qammaappe woysa wodiyaan yaanentto golliya goday ereeddentto, bare gollii bookettenna mala, beegottiide naagi uttanawaa erite.</seg>
          <seg type="verse" id="b.MAT.24.44">Hewaa diraw, hinttenttukka giigi uttite; ayaw gooppe, taani, Asaa Na7ay, hinttenttu qoppenna saatiyaan yaana.</seg>
          <seg type="headline">Iitanne Lo77o Qoomaa Leemisuwaa</seg>
          <seg type="verse" id="b.MAT.24.45">Yaatina, bare soy asaw qumaa koshshiyaa wodiyaan immana mala, A goday suntheedda ammanetteedda wozanaama qoomay oonee?</seg>
          <seg type="verse" id="b.MAT.24.46">I hewaadan oothishshin, A goday yiide demmiyaa qoomay anjjetteeddaawaa.</seg>
          <seg type="verse" id="b.MAT.24.47">Taani hinttenttoo tumuwaa oday; goday he qoomaa barewaa ubbaa bolla sunthana.</seg>
          <seg type="verse" id="b.MAT.24.48">Shin qoomay iita gidooppe, Ta goday gami77iide yaanawaa yaagiide bare wozanaan qoppiide,</seg>
          <seg type="verse" id="b.MAT.24.49">bare laggethaa qoomatuwaa wadhaa doommooppe, mathottiyaawanttunna mooppenne ushooppe,</seg>
          <seg type="verse" id="b.MAT.24.50">he qoomaa goday I qoppibeenna gallassaaninne I eribeenna saatiyaan yaana.</seg>
          <seg type="verse" id="b.MAT.24.51">Hewaappe guyyiyan A qanxxereethiide,lo77a malatiyaa iita asatuu de7iyaasaan wothana; hewaan I yeekkananne achchaa dhaqana.</seg>
        </div>
        <div type="chapter" complete="y" id="b.MAT.25">
          <seg type="headline">Tammu Wodoratuwaa Leemisuwaa</seg>
          <seg type="verse" id="b.MAT.25.1">He wode saluwaa kawutethay barenttu kuraaziyaa oyqqiide, machchatto akkiyawaa mokkanaw kare keseedda tammu wodoratuwaa malatana.</seg>
          <seg type="verse" id="b.MAT.25.2">Unttunttuppe ichcheshatuu boozatuwaa; qassi ichcheshatuu cincca.</seg>
          <seg type="verse" id="b.MAT.25.3">Boozatuu barenttu kuraaziyaa oyqqeeddino; shin lambbaa oyqqibeykkino.</seg>
          <seg type="verse" id="b.MAT.25.4">Shin cinccatuu barenttu kuraaziyaanne xaarumusiyan lambbaa oyqqeeddino.</seg>
          <seg type="verse" id="b.MAT.25.5">Machchatto akkiyawe yeennaan gami77ina, he wodoratuu barentta gemi77ishissina gisii aggeeddino.</seg>
          <seg type="verse" id="b.MAT.25.6">Bilahe gideedda wode, Be7ite, machchatto akkiyawe gakkeedda; A mokkanaw kare kesite yaagiyaa wolqqaama cabbuu denddeedda.</seg>
          <seg type="verse" id="b.MAT.25.7">He wode he wodoratuu ubbatuu beegottiide, barenttu kuraaziyaa giigisseeddino.</seg>
          <seg type="verse" id="b.MAT.25.8">Boozatuu cinccatuwaa, Nu kuraazi to7ana haniyaa diraw, hinttenttu lambbaappe nuussi immeerikkitee yaageeddino.</seg>
          <seg type="verse" id="b.MAT.25.9">Shin cinccatuu zaariide unttuntta, Aggite, nuussinne hinttenttussi gidenna; hewaa dira hinttew zali77iyaawanttukko biide shammi akkite yaageeddino.</seg>
          <seg type="verse" id="b.MAT.25.10">Hewaappe guyye booza wodoratuu lambbaa shammanaw bidiggina, machchatto akkiyawe puttu giina, giigi utteedda ichcheshu wodoratuu aananna ittippe bullachchaa golliyaa geleeddino; ipithaykka gorddetti aggeedda.</seg>
          <seg type="verse" id="b.MAT.25.11">Guyyeppe qassi yokko wodoratuu yiide, Godaw, godaw, nuussi dooyyaarikkii yaageeddino.</seg>
          <seg type="verse" id="b.MAT.25.12">Shin machchatto akkiyawe zaariide, Taani hinttenttoo tumuwaa oday; taani hinttentta erikke yaageedda.</seg>
          <seg type="verse" id="b.MAT.25.13">Simmi taani, Asaa Na7ay, yaana gallassaa woy saatiyaa hinttenttu erenna diraw, naagi uttite.</seg>
          <seg type="headline">Heezzu Qoomatuwaa Leemisuwaa</seg>
          <seg type="verse" id="b.MAT.25.14">Ayissi gooppe, saluwaa kawutethay bare qoomatuwaa xeesiide, barew de7iyaawaa unttunttoo sheedhdhiide, ogiyaa baana haniyaa bitaniyaa bessee.</seg>
          <seg type="verse" id="b.MAT.25.15">Unttunttu huuphiyan huuphiyan unttunttu wolqqaa keenaa ittoo ichcheshu sha77a biraa, ittoo laa77u sha77a biraa, qassi ittoo itti sha77a biraa immiide, bare ogiyaa beedda.</seg>
          <seg type="verse" id="b.MAT.25.16">Ichcheshu sha77a biraa akkeedda qoomay ellekka biide zali77iide, hara ichcheshu sha77a biraa wodhisseedda.</seg>
          <seg type="verse" id="b.MAT.25.17">Hewaadankka, qassi laa77u sha77a biraa akkeedda qoomay hara laa77u sha77a biraa wodhisseedda.</seg>
          <seg type="verse" id="b.MAT.25.18">Shin itti sha77a biraa akkeeddawe biide, ollaa bookkiide, bare godaa miishshaa moogi aggeedda.</seg>
          <seg type="verse" id="b.MAT.25.19">Daro wodiyaappe guyyiyan, he qomatuwaa goday yiide, bare miishshaa unttunttunna heetetteedda.</seg>
          <seg type="verse" id="b.MAT.25.20">Ichcheshu sha77a biraa akkeedda qoomay yiide, hara ichcheshu sha77a biraa sheedhdhiidde, Ta godaw, neeni taw ichcheshu sha77a biraa immaadda; be7a, hara ichcheshu sha77a biraa wodhissaaddi yaageedda.</seg>
          <seg type="verse" id="b.MAT.25.21">A goday A, Hayyanaashsho! Neeni lo77anne ammanettiya qoomaa; neeni guuthaban ammanettaadda. Taani neena darobaw kaappo oothana; haa gelaade ne godaanna nashetta yaageedda.</seg>
          <seg type="verse" id="b.MAT.25.22">Qassi laa77u sha77a biraa akkeeddawekka yiide, Ta godaw, neeni taw laa77u sha77a biraa immaadda; be7a, taani hara laa77u sha77a biraa wodhissaaddi yaageedda.</seg>
          <seg type="verse" id="b.MAT.25.23">A goday A, Hayyanaashsho! Neeni lo77anne ammanettiyaa qoomaa; neeni guuthaban ammanettaadda. Taani neena darobaw kaappo oothana; haa gelaade ne godaanna nashetta yaageedda.</seg>
          <seg type="verse" id="b.MAT.25.24">Itti sha77a biraa akkeeddawe qassi yiide, Ta godaw, neeni zerabeennasaappe qoyciyaa asa gidiyaawaanne kathaa laalabeennasaappe maxiyaa meqethi baynna asa gidiyaawaa taani eray.</seg>
          <seg type="verse" id="b.MAT.25.25">Taani yayyaaddi; yaataade baade ne biraa biittaan moogaaddi; be7a, ne biray haweku yaageedda.</seg>
          <seg type="verse" id="b.MAT.25.26">A goday zaariide, A hawadaan yaageedda; Ha iita azalla ashikkarew, taani zerabeennasaappe qoyciyaa asa gidiyaawaanne kathaa laalabeennasaappe maxiyaa asa gidiyaawaa eraaddii?</seg>
          <seg type="verse" id="b.MAT.25.27">Yaatina, neeni ta miishshaa wodhissiyaawanttu matan wotheeddawaa gidintto, taani simmiyaa wode ta miishshaa wodhiyaanna akkanawaashshin atteedda.</seg>
          <seg type="verse" id="b.MAT.25.28">Hewaa diraw, he miishshaa aappe wothi akkiide, tammu sha77a biray de7iyaawoo immite.</seg>
          <seg type="verse" id="b.MAT.25.29">Ayissi gooppe, de7iya ubbaw haray gujettana; I barew gidiyaawaappe darissiide akkana; shin baynnawoo haray atto, he aw de7iya guuthaykka aappe akettanawaa.</seg>
          <seg type="verse" id="b.MAT.25.30">Go77enna qoomaa kare dhumaa kessi olite; hewaan I yeekkananne bare achchaa dhaqana yaageedda.</seg>
          <seg type="headline">Wodiyaa Wursethaan Hanana Pirddaa</seg>
          <seg type="verse" id="b.MAT.25.31">Taani, Asaa Na7ay, kiitanchchatuwa ubbatuwanna bonchchuwan yiyaa wode, ta bonchcho kawutethaa oydiyaan uttana.</seg>
          <seg type="verse" id="b.MAT.25.32">Sa7aan de7iya asay ubbay ta sintha shiiqanawantta; heemmiyaawe dorssatuwaa deeshshatuwaappe shaakkiyawaadan, taani he asaa laa77u kessaade shaakkana.</seg>
          <seg type="verse" id="b.MAT.25.33">Qassi dorssatuwaa taappe ushechcha bagganna essaade, deeshshatuwaa taappe haddirssa bagganna essana.</seg>
          <seg type="verse" id="b.MAT.25.34">Hewaappe guyyiyan, taani kaatii taappe ushechcha bagganna de7iyaawantta hawaadan yaagana; Ta Aabbu anjjeeddawantto, haa yiide sa7ay medhettoodeppe hachche gakkanaw, hinttenttoo giigeedda kawutethaa laattite.</seg>
          <seg type="verse" id="b.MAT.25.35">Ayissi gooppe, taani koshattina mizeeddita; saamettina ushsheeddita; imatha gidaade biinakka mokkeeddita.</seg>
          <seg type="verse" id="b.MAT.25.36">Taani kallottina mayizzeeddita; harggina be7eeddita; qashettina taakko gakkiide oochcheeddita yaagana.</seg>
          <seg type="verse" id="b.MAT.25.37">Hewaappe guyyiyan, xillatuu zaariide, A hawaadan yaagana; Godaw, neeni koshattina, awude be7iide mizeeddoo? Woy neeni saamettina, awude be7iide ushsheeddoo?</seg>
          <seg type="verse" id="b.MAT.25.38">Neeni imatha gidaade yiina awude be7iide mokkeeddoo? Woy neeni kallottina awude mayizzeeddo?</seg>
          <seg type="verse" id="b.MAT.25.39">Qassi neeni harggina, woy qashettina neekko biide awude neena be7eeddoo? yaaganawantta.</seg>
          <seg type="verse" id="b.MAT.25.40">Taani kaatii zaaraade, Taani hinttenttoo tumuwaa oday; hinttenttu ha ta ishatuwaa ubbaappe haray atto, laafiyaa ittoo ootheeddawaa gidinttokka, hewaa taw ootheeddita yaagana.</seg>
          <seg type="verse" id="b.MAT.25.41">He wode, taappe haddirssa bagganna de7iyaawantta taani yaagana; Ha sheqetteeddawanttoo, ta matappe kichchite; biide xalahiyaa kaappoonne A kiitanchchatuwaassi giigeedda medhinaa tamaan gelite.</seg>
          <seg type="verse" id="b.MAT.25.42">Ayissi gooppe, taani koshattina, taana mizibeykkita; saamettina ushshibeykkita.</seg>
          <seg type="verse" id="b.MAT.25.43">Taani imatha gidaade biina, taana mokkibeykkita; kallottina mayizzibeykkita; qassi harggina, qashettinakka taana be7ibeykkita yaagana.</seg>
          <seg type="verse" id="b.MAT.25.44">He wode unttunttu qassi hawaadan yaagiide zaaranawantta; Godaw, neeni koshattina woy saamettina, woy imatha gidaade biina woy kallottina, woy harggina woy qashettina, awude be7iide, neena maaddennaan ixxeeddoo? yaaganawantta.</seg>
          <seg type="verse" id="b.MAT.25.45">He wode taani kaatii zaaraade unttuntta, Taani hinttenttoo tumuwaa oday; hinttenttu ha ubbaappe laafiyaa ittuwa maaddennaan ixxeeddawee, taana maaddennaan ixxeeddawaa yaagana.</seg>
          <seg type="verse" id="b.MAT.25.46">Hewanttu medhinaa muraw baana; shin xillatuu medhinaa de7oo baana yaageedda.</seg>
        </div>
        <div type="chapter" complete="y" id="b.MAT.26">
          <seg type="headline">Yesuusa Bolla Maqqetteeddino</seg>
          <seg type="verse" id="b.MAT.26.1">Yesuusi ha timirttiyaa ubbaa wurisseedda wode, barena kaalliyaawantta,</seg>
          <seg type="verse" id="b.MAT.26.2">Laa77u gallassaappe guyyiyan, Paasigaa Baalaa bonchchiya gallassa gidiyaawaa eriita. He gallassi Taana, Asa Na7aa, asay masqqaliyaa bolla misimaariyan dhishiide kaqqanaw aathiide immana yaageedda.</seg>
          <seg type="verse" id="b.MAT.26.3">He wode qeesatuwaa kaappatuunne gadiyaa cimatuu Qayaafaa geetettiyaa qeesatuwaa ubbatuwaa kaappuwaa wogga golliyan shiiqiide,</seg>
          <seg type="verse" id="b.MAT.26.4">asay erennaan Yesuusa oyqqiide, wodhanaw maqqetteeddino.</seg>
          <seg type="verse" id="b.MAT.26.5">Shin unttunttu, Asay walassaa kessenna mala, Paasigaa bonchchiyaa gallassi hewaa oothokko yaageeddino.</seg>
          <seg type="headline">Itti Macca Mishiratta Yesuusa Shittuwaa Caccafaaddu</seg>
          <seg type="verse" id="b.MAT.26.6">Yesuusi Biitaaniyaa katamaan oolluwaa harggiyaa Simoona soyin de7ishshin,</seg>
          <seg type="verse" id="b.MAT.26.7">itti mishiratta albbasxxiroosa geetettiyaa shuchchaappe oosetteedda bilqqaasiyaa kumeedda darii al77o shittuwaa akkaade yeeddawunna qumaa I miina, he shittuwaa Yesuusa huuphiyan caccafaaddu.</seg>
          <seg type="verse" id="b.MAT.26.8">Shin Yesuusa kaalliyawanttu hewaa be7iide, Ha shittuwaa coo bayizzussay ayaassee?</seg>
          <seg type="verse" id="b.MAT.26.9">Ayissi gooppe, ha shittuwaa al77o gatiyaan zali77iide, miishshaa hiyyeesaw immanaw danddayettee yaageeddino.</seg>
          <seg type="verse" id="b.MAT.26.10">Yesuusi unttunttu giyaawaa eriide, unttuntta hawaadan yaageedda; Ha mishiratto ayaw waayyissiitee? Iza taw lo77obaa oothaaddu.</seg>
          <seg type="verse" id="b.MAT.26.11">Hiyyeesatuu ubba wode hinttenanna de7iino; shin taani hinttenanna ubba wode de7ikke;</seg>
          <seg type="verse" id="b.MAT.26.12">Iza ha shittuwaa ta bolla tigiyaawe taana mooganaw giigissanaassa.</seg>
          <seg type="verse" id="b.MAT.26.13">Taani hinttenttoo tumuwaa oday; sa7aa ubbaan ha wonggalaa mishiraachchuwaa odiyaasan haqaninne, asay izo wozanaa aathana mala, iza ootheeddawe odettanawaa yaageedda.</seg>
          <seg type="headline">Yihuday Yesuusa Aathiide Immanaw Yewuwaan Giigeedda</seg>
          <seg type="verse" id="b.MAT.26.14">He wode tammanne laa77u Yesuusa kaalliyaawanttuppe ittuu Yihudaa Asqqorootu yaagettiyaawe qeesatuwaa kaappatuwakko</seg>
          <seg type="verse" id="b.MAT.26.15">biide, Taani hinttenttussi Yesuusa oythooppe, taw ayaa immanitee? yaagina unttunttu aw hattamu biraa qoppiide immeeddino.</seg>
          <seg type="verse" id="b.MAT.26.16">Hewaappe guyyiyan, Yihuday Yesuusa aathi immanaw injjetiyaa wodiyaa wochchee.</seg>
          <seg type="headline">Yesuusi Ayihudatu Paasigaa Kawuwaa Barena Kaalliyaawanttunna Meedda</seg>
          <seg type="verse" id="b.MAT.26.17">Baalaa daabbuwaa miyaa gallassaa bonchchiya koyro gallassi, Yesuusa kaalliyawanttu aakko yiide, Paasigaa bonchchiya gallassi neeni maana qumaa haqan giigissanee? yaageeddino.</seg>
          <seg type="verse" id="b.MAT.26.18">Hewaappe guyye Yesuusi unttuntta, Katamaa biide, itti bitaniyaa, Tamaarissiyaawe neena, Taw wodii gakkeedda; taani taana kaalliyawanttunna Paasigaa bonchchiya gallassaa ne soyin aathana geedda giite yaageedda.</seg>
          <seg type="verse" id="b.MAT.26.19">A kaalliyawanttu Yesuusi barentta azazowaadan oothiide, Paasigaa bonchchiya gallassi maana qumaa giigisseeddino.</seg>
          <seg type="verse" id="b.MAT.26.20">Sa7ay omarsseedda wode, Yesuusi tammanne laa77u A kaalliyaawanttunna qumaa maanaw utteedda.</seg>
          <seg type="verse" id="b.MAT.26.21">Unttunttu miishshin, Yesuusi unttuntta, Taani hinttenttoo tumuwaa oday; hintteppe itti uray taana aathiide immanawaa yaageedda.</seg>
          <seg type="verse" id="b.MAT.26.22">Unttunttu darii dagammiide, huuphiyan huuphiyan, Godaw, tumu taaneeshsha? guussaa doommeeddino.</seg>
          <seg type="verse" id="b.MAT.26.23">Yesuusi zaariide, Bare kushiyaa taananna ittippe wociitiyaappe yeddiide tushiyaawe taana aathi immana.</seg>
          <seg type="verse" id="b.MAT.26.24">Taani, Asaa Na7ay, Xoossaa Maxaafay hayqqana geeddawaadan hayqqana; shin Taana, Asaa Na7aa, aathi immiya uraw aayyero; he uray yelettennaan atteeddentto aw lo77ashshin yaageedda.</seg>
          <seg type="verse" id="b.MAT.26.25">A aathi immiyaa Yihuday zaariide, Tamaarissiyaawoo, neeni giyaawe tanee? yaageedda. Yesuusi zaariide A, Neeni ne huuphiyaan gaadda yaageedda.</seg>
          <seg type="headline">Godaa Kawuwaa Akkiyaa Wogaa</seg>
          <seg type="verse" id="b.MAT.26.26">Unttunttu miishshin, Yesuusi daabbuwaa akkiide, Xoossaa galateedda; he daabbuwaa menthereethiide, barena kaalliyaawanttussi immiidde, Heyte; miite; hawe ta ashuwaa yaageedda.</seg>
          <seg type="verse" id="b.MAT.26.27">Xuu7aa akkiide, Xoossaa galateedda. Unttunttoo immiidde, Ubbay hawaappe ushite;</seg>
          <seg type="verse" id="b.MAT.26.28">ayaw gooppe, hawe daro asaa nagaray atto geetettana diraw gukkiyaa ta suuthaa; ta suuthay ooratha caaquwaa.</seg>
          <seg type="verse" id="b.MAT.26.29">Shin taani hinttenttoo oday; taani ta Aabbu kawutethaan ooratha woyiniyaa eessaa hinttenttunna ushana gallassay gakkanaw, laa7ethuwaa ha woyiniyaa eessaa ubbakka ushikke yaageedda.</seg>
          <seg type="verse" id="b.MAT.26.30">Mazimuriyaa yexxowaappe guyyiyan, Debre Zayte geetettiyaa deriyaa beeddino.</seg>
          <seg type="headline">Yesuusi Phexiroosi Kaddanawaa Kasetiide Odeedda</seg>
          <seg type="verse" id="b.MAT.26.31">Yesuusi he wode unttuntta, Hachche qamma hinttenttu ubbay taana aggiide kichchana; ayaw gooppe, Xoossaa Maxaafay, Xoossay dorssaa heemmiyaawaa wodhanawaa; hewaappe guyyiyan dorssaa wudii laalettanawaa yaagee.</seg>
          <seg type="verse" id="b.MAT.26.32">Shin taani hayquwaappe denddowaappe guyyiyan, hintteppe kasetaade Galiilaa baana yaageedda.</seg>
          <seg type="verse" id="b.MAT.26.33">Phexiroosi zaariide, Unttunttu ubbatuu neena aggiide kichchanawantta; taani neena ubbakka yeggaade kichchikke yaageedda.</seg>
          <seg type="verse" id="b.MAT.26.34">Yesuusi Phexiroosa, Taani new tumuwaa oday; hachche qamma kuttuu waassanaappe kase, neeni taana heezzu kaalla kaadanaassa yaageedda.</seg>
          <seg type="verse" id="b.MAT.26.35">Phexiroosi zaariide, Taani haray atto, neenanna ittippe hayqqinttokka, neena ubbakka kaddikke yaageedda. Qassi Yesuusa kaalliyawanttu ubbatuukka hewaadan geeddino.</seg>
          <seg type="headline">Yesuusi Geetesemaaniyaan Woosseedda</seg>
          <seg type="verse" id="b.MAT.26.36">Yesuusi he wode barena kaalliyawanttunna Geetesemaaniyaa geetettiyaasaa biide unttuntta, Taani hini baade Xoossaa woossishshin, hinttenttu hawaan uttiishshite yaageedda.</seg>
          <seg type="verse" id="b.MAT.26.37">Hewaappe guyye Phexiroosanne Zabiddiyoosa naanaa laa77uwaa barenanna afiide, daro kayyuwaanne ugaa doommeedda.</seg>
          <seg type="verse" id="b.MAT.26.38">Qassi unttuntta, Taani hayqqana gakkanaassikka kayyottay; hawaan beegottiide, taananna naagite yaageedda.</seg>
          <seg type="verse" id="b.MAT.26.39">Laafaa sinthakko shiiqiide, sa7aan guufanniide, Ta Aabboo, danddayettiyaawaa gidooppe, ha xuu7aa taappe digga; shin neeni koyyiyaawadan hanoppe attin, taani koyyiyaawadan hanoppo yaagiide Xoossaa woosseedda.</seg>
          <seg type="verse" id="b.MAT.26.40">Yesuusi barena kaalliyaawanttukko simmiide yeedda; gemi77ishowantta demmiide Phexiroosa, Hinttenttu itti saatenttonneekka gemi77ishennaan taananna naaganaw danddayibeykkitee?</seg>
          <seg type="verse" id="b.MAT.26.41">Paaciyaan hinttenttu gelenna mala, minnittenne Xoossaa woossite; ayyaanay giigi utteedda; shin asatethaa eeshshay daaburanchchaa yaageedda.</seg>
          <seg type="verse" id="b.MAT.26.42">Yesuusi qassi laa7enthuwaa biide, Ta Aabboo, taani ha woliqqaama metuwaa akkennaan de7ishshin xuu7aa denthanaw danddayettenawaa gidooppe, neeni giyaawe hano yaagiide Xoossaa woosseedda.</seg>
          <seg type="verse" id="b.MAT.26.43">Qassikka simmi yiide, A kaalliyaawanttu ayfiyaa gemi77ishuu goozzi wotheedda diraw, gemi77ishowantta demmeedda.</seg>
          <seg type="verse" id="b.MAT.26.44">Qassikka unttuntta yeggi biide, hezenthuwaa kase qaalaa zaariide, Xoossaa woosseedda.</seg>
          <seg type="verse" id="b.MAT.26.45">Hewaappe guyyiyan, barena kaalliyaawanttoo yiide, Ha77i gakkanawukka gemi77ishiiteenne shemppiitee? Be7ite, Taana, Asaa Na7aa, nagaranchcha asatuwassi aathiide immiya wodii gakkeedda.</seg>
          <seg type="verse" id="b.MAT.26.46">Denddina boytte; be7ite, taana aathi immiyaawe haweku gakkeedda yaageedda.</seg>
          <seg type="headline">Yesuusi Bare Morkketuwan Oyqetteedda</seg>
          <seg type="verse" id="b.MAT.26.47">Yesuusi hewaa biro haasayishshin, tammanne laa77u A kaalliyaawanttuppe ittuu, Yihuday, gakki wodhdheedda; qassi qeesatuwaa kaappatuunne gadiyaa cimatuu kiittina, mashshaanne xam77aa oyqqeedda cora asay aananna ittippe yeedda.</seg>
          <seg type="verse" id="b.MAT.26.48">Yesuusa aathi immiyaawe he cora asaa, Taani yeriyaawe A; A oyqqite yaagiide mallaa odi wotheedda.</seg>
          <seg type="verse" id="b.MAT.26.49">Ellekka Yesuusakko shiiqiide, Tamaarissiyaawoo, saro de7ay yaagiide A yeri akkeedda.</seg>
          <seg type="verse" id="b.MAT.26.50">Yesuusi Yihudaa, Ta laggew, neeni oothanabaa ootha agga yaageedda. Hewaappe guyyiyan, he cora asay shiiqiide, Yesuusa loythi oyqqeedda.</seg>
          <seg type="verse" id="b.MAT.26.51">Yesuusanna de7iyaawanttuppe ittuu bare mashshaa kessiide qeesatuwaa ubbatuwaa kaappuwaa qoomaa haythaa qanxxi oleedda.</seg>
          <seg type="verse" id="b.MAT.26.52">Yesuusi he wode A hawaadan yaageedda; Ne mashshaa akkeeddasaani zaaraade wotha; ayaw gooppe, mashshaa denthiyaa ubbay mashshaan hayqqana.</seg>
          <seg type="verse" id="b.MAT.26.53">Ta Aabbu daro sha77a kiitanchchatuwa itti kuthaan yeddiide, taana maaddana mala, taani A woossanaw danddayiyaawaa erikkii?</seg>
          <seg type="verse" id="b.MAT.26.54">Yaatina, Xoossaa qaalay hawaadan hananaw bessee yaageeddawe waaniide polettanaw danddayii? yaageedda.</seg>
          <seg type="verse" id="b.MAT.26.55">Hewaappe guyyiyan, Yesuusi hewaan shiiqeedda cora asaa hawaadan yaageedda; Taana kayiso kessiide, kayisuwaa oyqqiyaawaadan oyqqanaw mashshaanne xam77aa oyqqiide yeedditee? Taani Geeshsha Golliyan tamaarissaadde, gallassan gallassan hinttenttunna oothiyaa wode taana oyqqibeykkita;</seg>
          <seg type="verse" id="b.MAT.26.56">shin hawe ubbay haneeddawe nabatuu Xoossaa qaalaan xaafeeddawe polettanaassa yaageedda. Yesuusa kaalliyawanttu he wode ubbatuu A yeggi beeddino.</seg>
          <seg type="headline">Yesuusi Pirdda Shanggoo Aadhdheedda</seg>
          <seg type="verse" id="b.MAT.26.57">Yesuusa oyqqeeddawanttu qeesatuwaa ubbatuwaa kaappuwaa Qayaafaakko, higgiya tamaarissiyaawanttunne cimatuu shiiqeeddasaa aakkiide beeddino.</seg>
          <seg type="verse" id="b.MAT.26.58">Shin Phexiroosi qeesatuwaa ubbatuwaa kaappuwaa dirssaa giddo gakkanaw, haakuwan A kaalleedda; yewuwaa wurssethaa be7anaw dirssaa giddo geliide, naagiyaawanttunna utti aggeedda.</seg>
          <seg type="verse" id="b.MAT.26.59">Qeesatuwaa kaappatuunne shiiqeedda asay ubbay Yesuusa wodhanaw A bolla wordduwaa markkaa demmanaw koyyeeddino.</seg>
          <seg type="verse" id="b.MAT.26.60">Shin haray atto cora asay yiide, A bolla wordduwaan markkattinakka aappe aynne demmibeykkino. Guyyeppe laa77atuu yiide,</seg>
          <seg type="verse" id="b.MAT.26.61">Ha bitani, Taani Xoossaa Geeshsha Golliyaa kolaade, heezzu gallassaan zaaraade keexxanaw danddayay geedda yaageeddino.</seg>
          <seg type="verse" id="b.MAT.26.62">Qeesatuwaa ubbatuwaa kaappuu denddi eqqiide Yesuusa, Hawanttu neena mootiyaa mootoo new zaariyaabay baawee? yaageedda.</seg>
          <seg type="verse" id="b.MAT.26.63">Shin Yesuusi co77u geedda; qassikka qeesatuwaa ubbatuwaa kaappuu A, Taani neena de7uwa Xoossaa sunthaan callay; neeni Xoossaa Na7aa Kiristtoosa gidooppe nuussi oda yaageedda.</seg>
          <seg type="verse" id="b.MAT.26.64">Yesuusi zaariide, Neeni ne huuphewukka gaadda; shin taani hinttenttussi oday; hawaappe sinthaan, hinttenttu taana, Asaa Na7aa, wolqqaama Xoossaappe ushechcha bagganna utteeddawaanne saluwaa shaariyaanna yiishshin be7ana yaageedda.</seg>
          <seg type="verse" id="b.MAT.26.65">Hewaappe guyyiyan, qeesatuwaa ubbatuwaa kaappuu bare mayuwaa pheedhi oliide, Hawe boreedda; nuuna hawaappe sinthan ayaw hara markkaa koshshii? I ha77i boriyaawaa hinttenttu siseeddita.</seg>
          <seg type="verse" id="b.MAT.26.66">Hinttenttu qofay ayee? yaageedda. Unttenttu, Aw hayquu bessee yaagiide zaareeddino.</seg>
          <seg type="verse" id="b.MAT.26.67">Hewaappe guyyiyan, unttunttu A deemuwaan cuchchiide, A dechcheeddino; haranttu qassi A baqqiide,</seg>
          <seg type="verse" id="b.MAT.26.68">Kiristtoosaa! Neen neena nabe gaasashshin, neena shoceeddawe oonentto ane nuussi oda! yaageeddino.</seg>
          <seg type="headline">Phexiroosi Yesuusa Kaddeedda</seg>
          <seg type="verse" id="b.MAT.26.69">Phexiroosi golliyaappe karenna dirssaa giddon uttide7ishshin, itti ashikkaratta aakko yaade, Neenikka Galiilaa Yesuusanna ittippe de7aa yaagaaddu.</seg>
          <seg type="verse" id="b.MAT.26.70">Shin I unttunttu ubbaa sinthaan he ashikkaratto, Neeni giyaawe ayentto taani erikke yaagiide kaadeedda.</seg>
          <seg type="verse" id="b.MAT.26.71">Qassi biide dirssaa penggiyaakko kesishshin, hara ashikkaratta A be7aade, hewaan de7iya asatuwassi, Ha bitani Naazireetiyaa Yesuusanna de7ee yaagaaddu.</seg>
          <seg type="verse" id="b.MAT.26.72">Phexiroosi laa7enthuwaa caaqqiidde, Taani hewaa bitaniyaa erikke yaageedda.</seg>
          <seg type="verse" id="b.MAT.26.73">Laafaa gami77ishshin, hewaan eqqeedda asay Phexiroosakko yiide, Neenikka tuma unttunttunna ittippe de7aa; ayaw gooppe, neeni haasayiyaa haasayaykka neena erissee yaageeddino.</seg>
          <seg type="verse" id="b.MAT.26.74">Hewaappe guyyiyan Phexiroosi, Taani hewaa bitaniyaa erikke! yaagiide, barena sheqaanne caaquwaa doommeedda. He wode ellekka kuttuu waassi aggeedda.</seg>
          <seg type="verse" id="b.MAT.26.75">Phexiroosi barena Yesuusi, Neeni kuttuu waassanaappe kase heezzu kaalla taana kaadanaassa geeddawaa hassayiide, kare kesiide, seeletti yeekkeedda.</seg>
        </div>
        <div type="chapter" complete="y" id="b.MAT.27">
          <seg type="headline">Yesuusi Philaaxoosa Sintha Pirddaw Shiiqeedda</seg>
          <seg type="verse" id="b.MAT.27.1">Wontta guuraan qeesatuwaa kaappatuu ubbatuunne gadiyaa cimatuu Yesuusa wodhanaw maqqetteeddino;</seg>
          <seg type="verse" id="b.MAT.27.2">unttunttu Yesuusa qachchi afiide, gadiyaa ayissiyaa Philaaxoosaw aathi immeeddino.</seg>
          <seg type="verse" id="b.MAT.27.3">Yesuusa he wode oytheedda Yihuday Philaaxoosi Yesuusa bolla pirddeeddawaa be7iide, Aayyeero! Oythennaan aggaarikkita! yaagiide, he man77iyankka hattamu biraa qeesatuwaa kaappatoonne gadiyaa cimatoo guyye zaariide,</seg>
          <seg type="verse" id="b.MAT.27.4">Taani geeshsha asaa oythaade nagaraa oothaaddi yaageedda. Shin unttunttu A, Hewe nuussi ayaa metee? Hewe ne shene yaageeddino.</seg>
          <seg type="verse" id="b.MAT.27.5">Yihuday biraa Geeshsha Golliyan oli aggeedda; unttunttu matappe biide, suletti hayqqeedda.</seg>
          <seg type="verse" id="b.MAT.27.6">Qeesatuwaa kaappatuu biraa akkiide, Ha biray suuthaa miishshaa gidishshin, nuuni Geeshsha Golliyaa miishshaanna gathiyaawe woga gidenna yaageeddino.</seg>
          <seg type="verse" id="b.MAT.27.7">Hewaappe guyye ittippe zorettiide, imatha asaw moogo gadiya oothanaw urqqaappe miishshaa medhdhiyaawanttu gadiyaa shammeeddino.</seg>
          <seg type="verse" id="b.MAT.27.8">Hewaa diraw, he gadii hachche gakkanawukka, suuthaa gadiya geetettiide xeesettee.</seg>
          <seg type="verse" id="b.MAT.27.9">Nabiyaa Ermiyaasi, Unttunttu aw immanaw qoppeedda hattamu shuchchaa biraa akkiide,</seg>
          <seg type="verse" id="b.MAT.27.10">Goday taana azazowaadan, urqqaappe miishshaa medhdhiyaawanttu gadiya shammanaw immeeddino geetettowe he wode poletteedda geedda.</seg>
          <seg type="headline">Philaaxoosi Yesuusa Ubbabaa Oochcheedda</seg>
          <seg type="verse" id="b.MAT.27.11">Yesuusi gadiyaa ayissiyaawaa sintha shiiqina, gadiyaa ayissiyaawe A, Neeni Ayihudatuwaa kaatee? yaagiide oochcheedda. Yesuusi A, Neenikka gade7aa yaageedda.</seg>
          <seg type="verse" id="b.MAT.27.12">Qeesatuwaa kaappatuunne gadiyaa cimatuu A mootina, unttunttoo aynne zaaruwaa immibeenna.</seg>
          <seg type="verse" id="b.MAT.27.13">He wode, Philaaxoosi Yesuusa, Hawanttu neena mootiyaabaa ubbaa sisikkii? yaageedda.</seg>
          <seg type="verse" id="b.MAT.27.14">Yesuusi haray atto, itti qaalaakka zaarennaan ixxina, gadiyaa ayissiyaawanttu darii maalaletteedda.</seg>
          <seg type="headline">Yesuusi Hayqoo Pirddeetteedda</seg>
          <seg type="verse" id="b.MAT.27.15">Gadiyaa ayissiyaawe Paasigaa bonchchiya gallassaan, asay koyyiyaa itti uraa qashuwaappe billiyaa wogay de7ee.</seg>
          <seg type="verse" id="b.MAT.27.16">He wode itti Barbbaana geetettiyaa Yesuusi daro eretteedda iita bitani qasho gollen de7ee.</seg>
          <seg type="verse" id="b.MAT.27.17">Hewaa diraw, cora asay ittisaa shiiqeeddasaan Philaaxoosi, Taani hinttenttoo Barbbaana giyaa Yesuusa billoo, woy Kiristtoosa geetettiyaa Yesuusa billoo? yaagiide asaa oochcheedda.</seg>
          <seg type="verse" id="b.MAT.27.18">Ayissi gooppe, unttunttu qanaatiide Yesuusa ootheeddawaa I eree.</seg>
          <seg type="verse" id="b.MAT.27.19">Philaaxoosi pirdda gollen uttide7ishshin, A machchatta aw, He xillo bitaniyaa aynne oothoppa; ayaw gooppe, taani hachche qamma akumuwan aabaan daro metootaaddi yaagaade kiittaaddu.</seg>
          <seg type="verse" id="b.MAT.27.20">Shin qeesatuwaa kaappatuunne gadiyaa cimatuu Philaaxoosi Barbbaana billiide, Yesuusa wodhanaadan, shiiqeedda asay A woossana mala, asaa cimmeeddino.</seg>
          <seg type="verse" id="b.MAT.27.21">Philaaxoosi zaariide unttuntta, Taani unttunttu laa77atuwaappe hinttew oona billanaadan koyyiitee? yaagina unttunttu, Barbbaana billanaadan koyyeetto yaageeddino.</seg>
          <seg type="verse" id="b.MAT.27.22">Philaaxoosi, Yaatina, Kiristtoosa geetettiyaa Yesuusa wootoo? yaagiide unttuntta oochchina ubbay, Masqqaliyaa bolla misimaariyan dhishettiide kaqetto yaageeddino.</seg>
          <seg type="verse" id="b.MAT.27.23">Philaaxoosi asaa, Ayissi? Ay iitabaa ootheeddee? yaageedda. Shin asay kasewaappekka barenttu kooshshaa dhoqqu oothiide, Masqqaliyaa bolla misimaariyan dhishettiide I kaqetto yaageeddino.</seg>
          <seg type="verse" id="b.MAT.27.24">Walassay denddanawaappe attin, aynne hanennawaa Philaaxoosi be7iide, haathaa akkiide, Ha bitani hayqqiyaawaan taani gelikke; hewaa hinttenttu erite yaagiide shiiqeedda asaa sinthaan bare kushiyaa meecetteedda.</seg>
          <seg type="verse" id="b.MAT.27.25">Shiiqeedda asay ubbay zaariide, A suuthaa gomii nuunanne nu naanaa gakko yaageedda.</seg>
          <seg type="verse" id="b.MAT.27.26">Hewaappe guyyiyan, Philaaxoosi Barbbaana unttunttoo billeedda; lissuwan Yesuusa shociide, masqqaliyaa bolla misimaariyan dhishiide kaqqanaw unttunttoo aathiide immeedda.</seg>
          <seg type="headline">Wottaaddaratuu Yesuusa Bolla Qilliicceeddino</seg>
          <seg type="verse" id="b.MAT.27.27">Hewaappe guyyiyan, Philaaxoosa wottaaddaratuu Yesuusa gadiyaa ayissiyaawaa beeruwaa afina, wottaaddaratuu ubbay A miyyiyaan yuuyyi aadhdhiide eqqeeddino.</seg>
          <seg type="verse" id="b.MAT.27.28">A mayuwaa qaari akkiide, zo7o mayuwaa A mayizzeeddino.</seg>
          <seg type="verse" id="b.MAT.27.29">Qassi agunthaa akililiyaa giigissiide, A huuphiyan wotheeddino; A ushechcha kushiyan maqqaa xam77aa oythiide, A sinthan gulbbatiide, Ayihudatuwaa kaatew, saro de7ay! yaagiide, A bolla qilliicceeddino.</seg>
          <seg type="verse" id="b.MAT.27.30">A bolla cuchcheeddino; he maqqaa xam77aa akkiide, A huuphiyaa shoceeddino.</seg>
          <seg type="verse" id="b.MAT.27.31">Unttunttu A bolla qilliicceeddawaappe guyyiyan, zo7o mayuwaa aappe qaari akkiide, A mayuwaa A mayizzeeddino; qassi masqqaliyaa bolla misimaariyan dhishiide A kaqqanaw afeeddino.</seg>
          <seg type="headline">Yesuusi Kaqetteedda</seg>
          <seg type="verse" id="b.MAT.27.32">Unttunttu kare kesiide, itti Simoona geetettiyaa Qereena gade asaa demmiide, Yesuusa masqqaliyaa wolqqaan toosseeddino.</seg>
          <seg type="verse" id="b.MAT.27.33">Golgootaa geetettiyaasaa gakkeeddino. Golgootaa yaagettiyaawe Huuphiyaasaa giyaawaa.</seg>
          <seg type="verse" id="b.MAT.27.34">Hewaan unttunttu cammeedda woyiniyaa eessaa Yesuusaw ushanaw immeeddino; I hewaa ganxxi xeelliide, ushennaan ixxeedda.</seg>
          <seg type="verse" id="b.MAT.27.35">Unttunttu masqqaliyaa bolla misimaariyan dhishiide A kaqqowaappe guyyiyan, A mayuwaa shaakkiide, saamaa yeggiide akkeeddino.</seg>
          <seg type="verse" id="b.MAT.27.36">Hewaappe guyyiyan, A naaganaw hewaan utti aggeeddino.</seg>
          <seg type="verse" id="b.MAT.27.37">Qassi, Hawe Ayihudatu Kaatiyaa Yesuusa yaagiide mootuu xaafettowaa A huuphe bagganna wotheeddino.</seg>
          <seg type="verse" id="b.MAT.27.38">Yesuusanna he wode laa77u kayisatuwaa ittuwa aappe ushechcha bagganna, qassi ittuwa aappe haddirssa bagganna, masqqaliyaa bolla misimaariyan dhishiide kaqqeeddino.</seg>
          <seg type="verse" id="b.MAT.27.39">Ogiyaanna aadhdhiya asay Yesuusa kadhiide, barenttu huuphiyaa qaathiidde boreeddino.</seg>
          <seg type="verse" id="b.MAT.27.40">Geeshsha Golliyaa kolaade heezzu gallassa giddon keexxiyaawoo, ne huuphiyaa ashsha; neeni Xoossaa Na7aa gidooppe, ane masqqaliyaa bollappe wodhdha yaageeddino.</seg>
          <seg type="verse" id="b.MAT.27.41">Hewaadankka, qeesatuwaa kaappatuu higgiya tamaarissiyaawanttunnanne cimatuwaanna ittippe Yesuusa bolla qilliicciidde, hawaadan yaageeddino;</seg>
          <seg type="verse" id="b.MAT.27.42">Harantta ashsheedda; shin barena ashshanaw danddayenna. I Isra7eeliya kaatiyaa; ane masqqaliyaa bollappe ha77i wodhdho; nuunikka qassi aani ammanana.</seg>
          <seg type="verse" id="b.MAT.27.43">Xoossaan I ammanettee; Xoossay A ashshanaw koyyooppe ane ashsho; ayaw gooppe, I barena, Taani Xoossaa Na7aa gee yaageeddino.</seg>
          <seg type="verse" id="b.MAT.27.44">Qassi haray atto, aananna masqqaliyaa bolla misimaariyan dhishettiide kaqetteedda kayisatuukka hewaadan giide, A bolla qilliicceeddino.</seg>
          <seg type="headline">Yesuusi Hayqqeedda</seg>
          <seg type="verse" id="b.MAT.27.45">Usuppun saatiyaappe doommiide, udduppu saatiyaa gakkanaw, biittay ubbay dhumeedda.</seg>
          <seg type="verse" id="b.MAT.27.46">Udduppu saate gidiyaa heeran Yesuusi bare qaalaa dhoqqu oothiide, Elohee, Elohee, laamaa sabaqitaanii? yaageedda. Hewaa guussay, Ta Xoossaw, ta Xoossaw, taana ayissi co77u gaaddi? guussaa.</seg>
          <seg type="verse" id="b.MAT.27.47">Hewaan eqqeedda asaappe ittuu hewaa sisiide, Ha bitani Eelaasa xeesee yaageedda.</seg>
          <seg type="verse" id="b.MAT.27.48">He man77iyankka unttunttuppe ittuu woxxiidde, ispponjjiyaa akkiide, caala woyiniyaa eessaa giddo yeggiide, hewaa maqqaa xam77aa xeeraan wothiide, ushshanaw A doonaakko shiishsheedda.</seg>
          <seg type="verse" id="b.MAT.27.49">Shin yokkonttu, Ane de7ashsha, Eelaas A ashshanaw yaanawentto be7ana yaageeddino.</seg>
          <seg type="verse" id="b.MAT.27.50">Yesuusi laa7enthuwaa bare qaalaa dhoqqu oothi waassiide, hayqqi aggeedda.</seg>
          <seg type="verse" id="b.MAT.27.51">Akeekite; Geeshsha Golliyan kaqetteedda gaariiduu qommoppe duge gakkanaw, laa77u kesiide, pooshetti wodhdheedda; sa7ay qaaxxeedda. Qassi zaallaykka phalqqetteedda;</seg>
          <seg type="verse" id="b.MAT.27.52">cora duufuu dooyetteedda. Xoossaa asaappe coratuu hayqqeeddawanttu, hayquwaappe denddeeddino.</seg>
          <seg type="verse" id="b.MAT.27.53">Unttunttu duufuwaappe kesiide, Yesuusi hayquwaappe denddowaappe guyyiyan, geeshsha katamaa beeddino; hewaan unttuntta cora asay be7eedda.</seg>
          <seg type="verse" id="b.MAT.27.54">Xeetuwaa kaappuunne aananna Yesuusa naagiyaa wottaaddaratuu sa7ay qaaxxiyaawaanne hewaan haneeddawaa ubbaa be7eedda wode daro yayyeeddino; yashshaa gaasuwaan, Tumu hawe Xoossaa Na7aa yaageeddino.</seg>
          <seg type="verse" id="b.MAT.27.55">Hewaan cora maccawanttu, Galiilaappe doommiide, Yesuusa maaddiidde kaalliyaawanttu, haakuwan eqqiide xeelliino.</seg>
          <seg type="verse" id="b.MAT.27.56">Unttunttu giddon Magdala geetettiyaa katamaappe yeedda Mayraama, Yayiqoobanne Yooseefo daaya Mayraamanne Zabiddiyoosa naanaa daaya de7iino.</seg>
          <seg type="headline">Yesuusi Moogetteedda</seg>
          <seg type="verse" id="b.MAT.27.57">Sa7ay omarssiyaa wode, Yooseefa geetettiyaa itti dure bitani, Armmaatiyaasa katamaa bitani yeedda; I bare huuphewukka Yesuusa kaalliyaawaa.</seg>
          <seg type="verse" id="b.MAT.27.58">Yooseefo Philaaxoosakko biide, Yesuusa anhaa akkanaw woosseedda; Philaaxoosi Yooseefoo imettana mala azazeedda.</seg>
          <seg type="verse" id="b.MAT.27.59">Yesuusa anhaa akkiide, geeshsha mooguwaa mayuwaan</seg>
          <seg type="verse" id="b.MAT.27.60">xaaxiide barew moogettanaw shuchchaa wooceedda ooratha gonggoluwaa giddon A anhaa wotheedda; qassi he gonggoluwaa doonan wogga shuchchaa gonddorssi wothiide, bashi beedda.</seg>
          <seg type="verse" id="b.MAT.27.61">Magdala katamaappe yeedda Mayraamanne yokko Mayraama hewaan gonggoluwaakko simmiide utteeddino.</seg>
          <seg type="verse" id="b.MAT.27.62">Sambbataassi giigettiyaa gallassaappe wonttetha gallassi, qeesatuwaa kaappatuunne Parisaawatuu Philaaxoosanna gakettiide, hawaadan yaageeddino;</seg>
          <seg type="verse" id="b.MAT.27.63">Godaw, he wordduu paxa de7iya wode, Taani heezzu gallassaappe guyyiyan, hayquwaappe denddana yaagowaa nuuni hassayeeddo.</seg>
          <seg type="verse" id="b.MAT.27.64">Hewaa diraw, A moogeedda gonggoluwaa heezzu gallassa gakkanaw, loythi naagana mala azazaarikkii; hewe dhayooppe A kaalliyaawanttu biide, A anhaa wuu77iide asaw, Hayquwaappe denddeedda yaaganawantta; laa7enthiyaa balay kase balaappe ubba yaa iitana yaageeddino.</seg>
          <seg type="verse" id="b.MAT.27.65">Philaaxoosi unttuntta, Hinttenttoo naagiyaawanttu de7iino; biide hinttenttoo danddayettiyaa keenaa naagishshite yaageedda.</seg>
          <seg type="verse" id="b.MAT.27.66">Hewaappe guyye unttunttu biide, shuchchaa bolla maatafaa attamiide, qassi naagiyaawaa yaani wothiide, Yesuusa moogeedda gonggoluwaa naagisseeddino.</seg>
        </div>
        <div type="chapter" complete="y" id="b.MAT.28">
          <seg type="headline">Yesuusi Hayquwaappe Denddeedda</seg>
          <seg type="verse" id="b.MAT.28.1">Sambbatay aadhdhina Woggaa gallassi wonttaa bakkaaliyan, Magdala geetettiyaa katamaappe yeedda Mayraamanne yokko Mayraama Yesuusi moogetteedda gonggoluwaa be7anaw beeddino.</seg>
          <seg type="verse" id="b.MAT.28.2">Godaa kiitanchchay saluwaappe wodhdheedda diraw, sa7ay daro qaaxxeedda; he kiitanchchay yiide, shuchchaa gonddorssi oliide, A bolla kesi utteedda.</seg>
          <seg type="verse" id="b.MAT.28.3">A malay walqqantha malatee; A mayuukka shachchaadan boothaa.</seg>
          <seg type="verse" id="b.MAT.28.4">Naagiyaawanttu kiitanchchaw yashshaa kokkoriide, hayqqeedda asaadan haneeddino.</seg>
          <seg type="verse" id="b.MAT.28.5">Kiitanchchay maccawantta hawaadan yaageedda; Yayyoppite; ayaw gooppe, masqqaliyaa bolla misimaariyan dhishiide kaqqeedda Yesuusa hinttenttu koyyiyaawaa taani eray.</seg>
          <seg type="verse" id="b.MAT.28.6">I hawaan baawa; ayaw gooppe, I bare geeddawaadankka hayquwaappe denddi diggeedda; haa yiide, I moogetti gisosaa be7ite.</seg>
          <seg type="verse" id="b.MAT.28.7">Hinttenttu ha77i ellekka biide, Yesuusa kaalliyaawanttoo, Yesuusi hayquwaappe denddi diggeedda. Qassi I hintteppe kasetiide, Galiilaa bee; hinttenttu A yaani be7ana yaagiide odite. Be7ite, taani hinttenttussi odaaddi yaageedda.</seg>
          <seg type="verse" id="b.MAT.28.8">Unttunttu yayyiiddinne qassi daro nashettiidde, Yesuusi moogetteedda gonggoluwaa matappe ellekka kichchiide, Yesuusa kaalliyaawanttoo odanaw woxxeeddino.</seg>
          <seg type="verse" id="b.MAT.28.9">He man77iyankka Yesuusi unttunttunna gakettiide unttuntta, Saro de7iitee yaagi aggeedda; unttunttu aakko shiiqi A gediya oyqqiide, aw goyinneeddino.</seg>
          <seg type="verse" id="b.MAT.28.10">Yesuusi he wode unttuntta, Yayyoppite; ta ishatuu Galiilaa baana mala, biide unttunttoo odite; unttunttu taana yaani be7anawantta yaageedda.</seg>
          <seg type="verse" id="b.MAT.28.11">He maccawanttu biya wode, gonggoluwaa naagiyaa wottaaddaratuwaappe amareeddawanttu katamaa biide, haneeddawaa ubbaa qeesatuwaa kaappatoo odeeddino.</seg>
          <seg type="verse" id="b.MAT.28.12">Qeesatuwaa kaappatuu cimatuwanna ittippe shiiqi zorettiide, wottaaddaratoo daro miishshaa immiide,</seg>
          <seg type="verse" id="b.MAT.28.13">Nuuni gemi77ishuwaan de7ishshin A kaalliyaawanttu qamma yiide, A anhaa wuu77eeddino yaagite.</seg>
          <seg type="verse" id="b.MAT.28.14">Ha yewuwaa gadiyaa ayissiyaawe sisooppe, nuuni aw odi ammanthana; qassi hinttentta aynne hirggissennaadan oothana yaageeddino.</seg>
          <seg type="verse" id="b.MAT.28.15">Wottaaddaratuu miishshaa akkiide, barenttoo odeeddawaadan ootheeddino. Ha yewuu Ayihudatuwaa mataan hachche gakkanaw, odettiidde de7ee.</seg>
          <seg type="headline">Yesuusi Barena Kaalliyaawanttoo Beetteedda</seg>
          <seg type="verse" id="b.MAT.28.16-Matt.28.17">Shin tammanne itti A kaalliyaawanttu Yesuusi barentta biite geedda Galiilaa gadiyaa biide A be7eedda wode, aw goyinneeddino; shin unttunttuppe ittu ittu sidheeddino.</seg>
          <seg type="verse" id="b.MAT.28.18">Yesuusi unttunttukko shiiqiide, unttuntta hawaadan yaageedda; Maatay ubbay saluwaaninne sa7aan taw imetteedda.</seg>
          <seg type="verse" id="b.MAT.28.19">Hewaa diraw, hinttenttu biide, asaa ubbaa taana kaalliyawantta oothite; Aawuwaa sunthaan, Na7aa sunthaaninne Geeshsha Ayyaanaa sunthaan unttuntta xammaqite.</seg>
          <seg type="verse" id="b.MAT.28.20">Taani hinttentta azazeeddabaa ubbaa unttunttu naagana mala, unttuntta tamaarissite; taani wodiyaa wursethay gakkanaassikka ubba wode hinttenttunna de7iyaawaa akeekite yaageedda.</seg>
        </div>
      </div>
      <div type="book" complete="y" id="b.MAR">
        <div type="chapter" complete="y" id="b.MAR.1">
          <seg type="headline">Xammaqiyaa Yohaannisa Awaajjuwaa</seg>
          <seg type="verse" id="b.MAR.1.1">Xoossaa Na7aaYesuusi Kiristtoosa wonggalaa mishiraachchuwaa doomethaa.</seg>
          <seg type="verse" id="b.MAR.1.2">Nabiyaa Isiyaasi xaafeedda Maxaafan Xoossay, Be7a; ta kiittiyaawaa taani neeppe sinthaw yeddana. I new ogiyaa kessanawaa.</seg>
          <seg type="verse" id="b.MAR.1.3">Itti bitani biittaa bazzuwan bare kooshshaa dhoqqu oothiide, Godaa ogiyaa giigissite. I hamettana loossuwakka aw suurissite geeddawaadan haneedda.</seg>
          <seg type="verse" id="b.MAR.1.4">Xammaqiyaa Yohaannisi asaa xammaqiiddinne, Xoossay hintte nagaraa atto gaana mala, hinttenttu nagaraappe simmiide xammaqettite yaagi qaalaa odiidde biittaa bazzuwan kesi wodhdheedda.</seg>
          <seg type="verse" id="b.MAR.1.5">Yihudaa gadiyaan de7iyaa asay ubbaynne Yeerusalaame katamaa asay ubbay Yohaannisakko yeeddino. Barenttu nagaraakka paaxina, Yohaannisi he asaa Yorddaanoosa Shaafan xammaqeedda.</seg>
          <seg type="verse" id="b.MAR.1.6">Yohaannisi gaaluwaa iskiyaappe dadetteedda mayuwaa mayyiide, bare xeessan dafuwaa dancceedda; qassi booliyaanne woraa eessaa meedda.</seg>
          <seg type="verse" id="b.MAR.1.7">Yohaannisi qaalaa odiidde, Taappe guyyenna daro minniyaawe yee; haray atto, A caammaakka gediyaappe kessa tookkanaw taani bessikke.</seg>
          <seg type="verse" id="b.MAR.1.8">Taani hinttentta haathaan xammaqay; shin I hinttentta Geeshsha Ayyaanan xammaqanawaa yaageedda.</seg>
          <seg type="headline">Yesuusi Xammaqetteeddawaanne Paacetteeddawaa</seg>
          <seg type="verse" id="b.MAR.1.9">Yesuusi he wode Galiilaa gadiyaan de7iyaa Naazireete katamaappe yiina, Yohaannisi Yorddaanoosa Shaafan A xammaqeedda.</seg>
          <seg type="verse" id="b.MAR.1.10">Yesuusi haathaappe kesosaanna saluu dooyettishiinanne Geeshsha Ayyaanay bare bolla haraphphiyaadan wodhdhishshin be7eedda.</seg>
          <seg type="verse" id="b.MAR.1.11">Qassi saluwaappe, Taani siiqiyaa ta Na7ay neena; taana nebay nashechchee yaagiyaa qaalay sisetteedda.</seg>
          <seg type="verse" id="b.MAR.1.12">Ellekka Geeshsha Ayyaanay asay bayinna melasaa A yeddeedda.</seg>
          <seg type="verse" id="b.MAR.1.13">Yesuusi asay bayinnasaani barena Seexaanay paaccishshin, oytamu gallassaa gatheedda; du7aannakka de7eedda; kiitanchchatuukka yiide, aw ootheeddino.</seg>
          <seg type="headline">Yesuusi Moliyaa Oyqqiyaa Oyddu Asatuwaa Xeeseedda</seg>
          <seg type="verse" id="b.MAR.1.14">Yohaannisi qashettowaappe guyyiyan, Yesuusi Xoossaa kawutethaa wonggalaa mishiraachchuwaa odiidde, Galiilaa gadiyaa biide,</seg>
          <seg type="verse" id="b.MAR.1.15">Wodii gakkeedda; Xoossaa kawutethaykka matatteedda. Hinttenttu nagaraappe simmiide, wonggalaa mishiraachchuwaa ammanite yaageedda.</seg>
          <seg type="verse" id="b.MAR.1.16">Yesuusi Galiilaa Abbaa lanqqiyanna aadhdhiidde, moliyaa oyqqiyaawantta, Simoonanne A ishaa Inddiraasa, barenttu dabbaa abbaan yeggiyaawantta be7eedda.</seg>
          <seg type="verse" id="b.MAR.1.17">Yaatiide unttuntta, Taana kaallite; taani hinttentta moliyaa oyqqiyaawaadan asaa taakko ahiyaa ogiyaa tamaarissana yaageedda.</seg>
          <seg type="verse" id="b.MAR.1.18">Hewaappe guyyiyan unttunttu ellekka barenttu dabbaa aggiide, Yesuusa kaalleeddino.</seg>
          <seg type="verse" id="b.MAR.1.19">Yesuusi guuthaa sinthawukko biide, Zabiddiyoosa naanaa laa77u ishatuwaa, Yayiqoobanne Yohaannisa wonggiriyaa giddon barenttu dabbaa giigissiyaawantta be7eedda.</seg>
          <seg type="verse" id="b.MAR.1.20">I be7osankka unttuntta xeesina, barenttu aawuwaa, Zabiddiyoosa, A oosanchchatuwanna wonggiriyaa giddon aggiide, Yesuusa kaalliide beeddino.</seg>
          <seg type="headline">Iita Ayyaanay Oyqqeedda Bitani Paxeedda</seg>
          <seg type="verse" id="b.MAR.1.21">Unttunttu Qifirinaahooma geetettiyaa katamaa yiide geleeddino; Yesuusi Sambbata gallassay gakko wode, Ayihuda woosa golle geliide, tamaarissuwaa doommi aggeedda.</seg>
          <seg type="verse" id="b.MAR.1.22">Barew maatay de7iyaa asaadan, asaa I tamarissiyaawaappe attin, higgiyaa tamaarissiyaawanttudan tamaarissenna diraw, asay A timirttiyaan maalaletteedda.</seg>
          <seg type="verse" id="b.MAR.1.23">He wode iita ayyaanay de7iyaa itti bitani Ayihuda woosa golle gelosaannakka bare kooshshaa dhoqqu oothiide,</seg>
          <seg type="verse" id="b.MAR.1.24">Naazireetiyaa Yesuusaa, Neeni nuuppe ayaa koyyay? Nuuna dhayissanaw yaaddi? Neeni oonentto eray; neeni Xoossaappe kiitetteedda geeshshaa gidikkii! yaageedda.</seg>
          <seg type="verse" id="b.MAR.1.25">Yesuusi he iita ayyaanaa, Hayzza; bitaniyaappe kesa yaagiide azazeedda.</seg>
          <seg type="verse" id="b.MAR.1.26">Iita ayyaanay bitaniyaa bucerethi, darii waasissiide, aappe kesii aggeedda.</seg>
          <seg type="verse" id="b.MAR.1.27">Asay ubbay maalalettiide, Hawe ayee? Ha bitani bare maataani haray atto, iita ayyaanatuwakka azazeedda; unttunttukka qassi aw azazettiino; hawe aybe ooratha timirttee? yaagiide, bare giddon ittu ittuwaa oochcheedda.</seg>
          <seg type="verse" id="b.MAR.1.28">Galiilaa gadiyaan de7iyaa heeray ubbay ellekka Yesuusa waariyaa siiseeddino.</seg>
          <seg type="headline">Yesuusi Daro Hargganchchatuwaa Patheedda</seg>
          <seg type="verse" id="b.MAR.1.29">Yesuusi Ayihuda woosa golliyaappe kesosaan, Yayiqoobannanne Yohaannisanna ittippe Simoonanne Inddiraasa soy bi aggeedda.</seg>
          <seg type="verse" id="b.MAR.1.30">Simoona bollotatta qoxuwaa harggaade giseeddawunnibaa I yaa gakkosaannakka aw odi aggeeddino.</seg>
          <seg type="verse" id="b.MAR.1.31">I izikko shiiqiide, izi kushiyaa oyqqiide, izo denthi esseedda; qoxuu izo aggina, iza unttunttoo oothaaddu.</seg>
          <seg type="verse" id="b.MAR.1.32">Harggeedda asaa ubbaanne iita ayyaanatuu oyqqeedda asaa ubbaa omarssi away wulleeddawaappe guyyiyan, asay aakko aheeddino.</seg>
          <seg type="verse" id="b.MAR.1.33">Katamaan de7iyaa asay ubbay he kariyaa shiiqeedda.</seg>
          <seg type="verse" id="b.MAR.1.34">Yesuusi dumma dumma harggiyan oyqetteedda cora asaa pathiide, cora xalahatuwakka kesseedda. I Kiristtoosa gidiyaawaa iita ayyaanatuu ereedda diraw, unttuntta haasayissennaani diggeedda.</seg>
          <seg type="headline">Yesuusi Galiilaan Tamaarisseedda</seg>
          <seg type="verse" id="b.MAR.1.35">Yesuusi guura wonttumaathaani denddiide, soyippe kesiide, asay baynnasaa biide yaani Xoossaa woosseedda.</seg>
          <seg type="verse" id="b.MAR.1.36">Simooninne aananna de7iyaawanttu A koyyiidde beeddino.</seg>
          <seg type="verse" id="b.MAR.1.37">Unttunttu A demmiide, Asay ubbay neena koyyee yaageeddino.</seg>
          <seg type="verse" id="b.MAR.1.38">Hewaappe guyye Yesuusi qassi unttuntta, Hewaa heeran de7iyaa hara katamatuwaa boytte; taani hewaan qaalaa odanaw bessee; ayissi gooppe, taani yeeddawe hewaassa yaageedda.</seg>
          <seg type="verse" id="b.MAR.1.39">Ayihuda woosa golletuwaan qaalaa odiiddinne iita ayyaanatuwaa kessiidde, Galiila gadiyaa ubbaa yuuyyeedda.</seg>
          <seg type="headline">Yesuusi Oolluu Oyqqeedda Bitaniyaa Patheedda</seg>
          <seg type="verse" id="b.MAR.1.40">Oolluu oyqqeedda itti bitani Yesuusakko yiide, A sinthan gulbbatiide, Neeni koyyooppe, taana geeshsha pathanawdanddayaa yaagiide woosseedda.</seg>
          <seg type="verse" id="b.MAR.1.41">Yesuusi aw qaretteedda; bare kushiyaa yeddi, A bochchiide, Taani koyyay; geeyya; paxa! yaageedda.</seg>
          <seg type="verse" id="b.MAR.1.42">Ellekka oolluu bitaniyaa yeddi aggina, bitani geeyyi paxi aggeedda.</seg>
          <seg type="verse" id="b.MAR.1.43">Yesuusi darii hanqqettiide, ellekka A kessi yeddeedda.</seg>
          <seg type="verse" id="b.MAR.1.44">I bitaniyaa, Neena era! Hawaa oossinne odoppa; shin baade ne bollaa qeesaa bessa; qassi neeni ha77i geeshsha gideeddawaa asaa erissanaw, Muse azazeedda yarshshuwaa yarshsha yaageedda.</seg>
          <seg type="verse" id="b.MAR.1.45">Shin bitani biide, yewuwaa ubbasan asaa ubbaw oduwanne laalethaa doommeedda; hewaa diraw, Yesuusi qoncciyaa kesiide, katamaa gelanaw danddayibeenna; shin asay bayinnasaa gaxaan de7eedda; qassi asay ubbasaappe aakko yeeddino.</seg>
        </div>
        <div type="chapter" complete="y" id="b.MAR.2">
          <seg type="headline">Yesuusi Bollay Sileedda Bitaniyaa Patheedda</seg>
          <seg type="verse" id="b.MAR.2.1">Amareedda gallassaappe guyyiyan, Yesuusi Qifirinaahooma guyye simmiide, soyin de7ee giyaa haasayay sisetteedda.</seg>
          <seg type="verse" id="b.MAR.2.2">Gollii akkennaan ixxina, haray atto, kariikka un77ana gakkanaassi cora asay shiiqeedda; hewanttussi Yesuusi qaalaa odee.</seg>
          <seg type="verse" id="b.MAR.2.3">Oyddu asatuu bollay sileedda itti bitaniyaa tookkiide, aakko aheeddino.</seg>
          <seg type="verse" id="b.MAR.2.4">Asay coreedda diraw, bitaniyaa Yesuusakko afanaw unttunttoo danddayettennan ixxina, Yesuusi de7iyaa bagganna golliya qaariide, kaaraa lukkeeddino; he lukkeeddasaanna bitaniyaa I giseedda shanchchamaanna duge wotheeddino.</seg>
          <seg type="verse" id="b.MAR.2.5">Yesuusi unttunttu ammanuwaa be7iide, he bollay sileedda bitaniyaa, Ta na7aw, ne nagaray atto geetetteedda yaageedda.</seg>
          <seg type="verse" id="b.MAR.2.6">Higgiyaa tamaarissiyaawanttuppe hewaan utteedda ittu ittu barenttu wozanaani,</seg>
          <seg type="verse" id="b.MAR.2.7">Laa ha bitani hawaa mala iitabaa Xoossaa bolla ayissi haasayi? Xoossaa xalalaappe attin, haray oone nagaraa atto gaanaw danddayiyaawe? yaagiide qoppeeddino.</seg>
          <seg type="verse" id="b.MAR.2.8">Unttunttu barenttu wozanaan hewaadan qoppowaa Yesuusi ellekka bare ayyaanan eriide, unttuntta Hinttenttu hintte wozanaan ayissi hewaadan qoppiitee?</seg>
          <seg type="verse" id="b.MAR.2.9">Bollay sileedda bitaniyaa, Ne nagaray atto geetetteedda giyaawe mateeyee? Woy, Dendda eqqaade ne shanchchamaa tookkaade hametta giyaawe matee?</seg>
          <seg type="verse" id="b.MAR.2.10">Shin taani, Asaa Na7aw, sa7aa bollan nagaraa atto gaanaw maatay de7iyaawaa taani hinttentta erissana yaagiide he bollay sileedda bitaniyaa,</seg>
          <seg type="verse" id="b.MAR.2.11">Neena gay; dendda eqqa; yaataade ne shanchchamaa tookkaade ne soy ba yaageedda.</seg>
          <seg type="verse" id="b.MAR.2.12">Bitani ellekka denddi eqqiide, bare shanchchamaa tookkiide, asay ubbay xeellishshin biina asay ubbay maalalettiide, Nuuni hawaa malabaa ubbakka be7i erokko yaagiide Xoossaa galateeddino.</seg>
          <seg type="headline">Yesuusi Leewiyaa Xeeseedda</seg>
          <seg type="verse" id="b.MAR.2.13">Yesuusi gujjikka Galiilaa Abbaa doonaa beedda; asay ubbay aakko yeeddawantta tamaarisseedda.</seg>
          <seg type="verse" id="b.MAR.2.14">Hewaanna aadhdhiidde, Ilppiyoosa na7aa Leewiyaa, giyaawe qaraxaa qanxxiyaasaan utteeddawaa demmiide, Taana kaalla yaageedda. Hewaappe guyye Leewii denddi eqqiide, A kaalleedda.</seg>
          <seg type="verse" id="b.MAR.2.15">Yesuusi qumaa maanaw Leewiyaa soyin utteedda wode, qaraxaa akkiya cora asaynne nagaranchchatuu aanannanne A kaalliyaawanttunna ittippe utteeddino. A kaalliyaawanttu giddon hewanttu mala asatuu dareeddino.</seg>
          <seg type="verse" id="b.MAR.2.16">Higgiyaa tamaarissiyaa itti itti Parisaawatuu Yesuusi nagaranchchatuwaannanne qaraxaa akkiyawanttunna qumaa miishshin be7iide, I ayissi nagaranchchatuwaannanne qaraxaa akkiyawanttunna qumaa mii? yaagiide, A kaalliyaawantta oochcheeddino.</seg>
          <seg type="verse" id="b.MAR.2.17">Yesuusi unttunttu giyaawaa sisiide, Hargganchchatuwappe attin, paxa asaw aakimii koshshenna; taani nagaranchchatuwaa xeesanaw yeeddawaappe attin, xillatuwaa xeesanaw yabeykke yaagiide unttunttoo zaareedda.</seg>
          <seg type="headline">Xoomaabaa Eranaw Shiiqeedda Ooshaa</seg>
          <seg type="verse" id="b.MAR.2.18">Xammaqiyaa Yohaannisa kaalliyaawanttunne Parisaawatuu xoomiino; amareedda asatuu Yesuusakko yiide, Yohaannisa kaalliyaawanttunne Parisaawatuwaa kaalliyaawanttu xoomiino; shin neena kaalliyaawanttu ayissi xoomikkinoo? yaageeddino.</seg>
          <seg type="verse" id="b.MAR.2.19">Yesuusi unttuntta Bullachchaa yeedda asatuu machchatto akkiyawe barenttunna de7ishshin, xoomanaw danddayiinoo? Machchatto akkiyawe unttunttunna de7ishshin, xoomanaw danddaykkino.</seg>
          <seg type="verse" id="b.MAR.2.20">Shin machchatto akkiyawaa unttunttu matappe afana wodii yaanawaa; unttunttu he wode xoomanawantta.</seg>
          <seg type="verse" id="b.MAR.2.21">Eca mayuwaa bolla ooratha dhefiyaa wothi sikkiyaa asay baawa; ecaa wothi sikkooppe, ooratha dhefii eca mayuwaa peedherethee; peedhethaykka koyrowaappe darana.</seg>
          <seg type="verse" id="b.MAR.2.22">Qassi ho77o woyiniyaa eessaa eca ogoruwan naa77iyaa asay baawa; shin naa77ooppe, he woyiniyaa eessay ogoruwaa daakkee; barewukka woofettee; ogoruukka bayee; shin ho77o woyiniyaa eessaa ooratha ogoruwan naa7ettee yaageedda.</seg>
          <seg type="headline">Sambbataabaa Eranaw Shiiqeedda Ooshaa</seg>
          <seg type="verse" id="b.MAR.2.23">Yesuusi itti Sambbata gallassi tisha banggaa giddonna aadhdhishshin, A kaalliyaawanttunna aananna biidde, banggaa tishaappe duusaa doommeeddino.</seg>
          <seg type="verse" id="b.MAR.2.24">Parisaawatuu Yesuusa, Be7a; neena kaalliyaawanttu Sambbata gallassi higge gidennabaa ayissi oothiinoo? yaageeddino.</seg>
          <seg type="verse" id="b.MAR.2.25">Yesuusi unttuntta, Daawite koshattiide, miyaabaa koyyeedda wode, barenanna de7iyaawanttunna ootheeddawaa ubbakka nabbabibeykkitee?</seg>
          <seg type="verse" id="b.MAR.2.26">Abiyaataari qeesatoo ubbatoo kaappo gideedda wode, Daawite Xoossaa golliya geliide, qeesatuwaa xalalay maanaappe attin, ooninne maanaw higge gidennawaa Godaa sinthan wotheedda qumaa miide, barenanna de7iyaawanttookka immeedda yaageedda.</seg>
          <seg type="verse" id="b.MAR.2.27">Qassikka Yesuusi unttuntta, Sambbatay asaw medhetteeddawaappe attin, asay Sambbataw medhettibeenna.</seg>
          <seg type="verse" id="b.MAR.2.28">Hewaa diraw, taani, Asaa Na7ay, haray atto, Sambbatawukka Godaa yaageedda.</seg>
        </div>
        <div type="chapter" complete="y" id="b.MAR.3">
          <seg type="headline">Kushii Sileedda Bitaniyaa</seg>
          <seg type="verse" id="b.MAR.3.1">Yesuusi Ayihuda woosa golliyaa shirettikka geleedda; hewaan kushii sileedda itti bitani de7ee.</seg>
          <seg type="verse" id="b.MAR.3.2">Itti itti asay Yesuusa mootanaw koyyiide, kushii sileedda bitaniyaa Sambbataan I pathooppe be7anaw naagee.</seg>
          <seg type="verse" id="b.MAR.3.3">Yesuusi he kushii sileedda bitaniyaa, Dendda eqqaade sinthaw haa ya yaageedda.</seg>
          <seg type="verse" id="b.MAR.3.4">Hewaappe guyyiyan asaa, Sambbataan lo77obaa oothiyaawe wogeeyee iitabaa oothiyaawe wogee? Asaa shemppuwaa ashshiyaawe wogeeyee wodhiyaawe wogee? yaagiide oochcheedda. Shin asay co77u geedda.</seg>
          <seg type="verse" id="b.MAR.3.5">Yesuusi hanqqettiide, unttuntta yuushshi aathi xeelliide, unttunttu odina sisennawantta gidiyaa diraw, unttunttoo darii kayyotteedda; he bitaniyaa, Ne kushiyaa piddi ootha yaageedda; bitani piddi oothina, A kushii paxi aggeedda.</seg>
          <seg type="verse" id="b.MAR.3.6">Parisaawatuu Ayihuda woosa golliyappe kare kesiide, Yesuusa wooti wodhanentto Heroodisanna de7iyaawanttunna maqqetteeddino.</seg>
          <seg type="headline">Asay Abbaa Lanqqiyan Yesuusakko Shiiqeeddino</seg>
          <seg type="verse" id="b.MAR.3.7">Yesuusi barena kaalliyaawanttunna Galiilaa Abbaa beedda; Galiilaappe cora asay A kaalleedda.</seg>
          <seg type="verse" id="b.MAR.3.8">Qassikka cora asay Yihuudaappe, Yeerusalaameppe, Eedomiyaasappe, Yorddaanoosa Shaafaappe hefintha baggappe, Xiiroosa katamaappenne Sidoonaa katamaappe Yesuusi ootheeddawaa sisiide, aakko yeedda.</seg>
          <seg type="verse" id="b.MAR.3.9">Yesuusi cora asay barena sugi un77ethenna mala, barena kaalliyaawantta wonggiriyaa barew gami77ethana mala azazeedda.</seg>
          <seg type="verse" id="b.MAR.3.10">Daro asaa I patheedda diraw, harggiyaa asay ubbay A bochchanaw sugerettee.</seg>
          <seg type="verse" id="b.MAR.3.11">Iita ayyaanay de7iyaa asatuukka A be7eedda wode ubbaan A sinthan guufanniide, barenttu qaalaa dhoqqu oothiide, Neen Xoossaa Na7aa gidikkii! yaageeddino.</seg>
          <seg type="verse" id="b.MAR.3.12">Yesuusi he iita ayyanatuu barebaa asaw odiide, barena qoncciyaa kessenna mala, unttuntta minissiide azazeedda.</seg>
          <seg type="headline">Yesuusi Bare Kiittiyaawantta Dooreedda</seg>
          <seg type="verse" id="b.MAR.3.13">Yesuusi deriyaa bolla kesiide, bare koyyeedda asatuwaa barekko xeeseedda; hewaappe guyye aakko beeddino.</seg>
          <seg type="verse" id="b.MAR.3.14-Mark.3.15">Unttunttu barenanna de7ana malanne qaalaa odanaw unttuntta kiittana mala, iita ayyaanatuwaa asaappe kessanaw unttunttoo maatay de7ana mala, tammanne laa77u asatuwaa dooreedda.</seg>
          <seg type="verse" id="b.MAR.3.16">I dooreedda tammanne laa77atuu hawantta: Phexiroosa yaagiide suntheedda Simoona,</seg>
          <seg type="verse" id="b.MAR.3.17">Bo7aanerggeessa yaagiide suntheedda Zabiddiyoosa naanaa Yayiqoobanne Yayiqooba ishaa Yohaannisa. Bo7aanerggeessa giyaawe Wolqqaama asatuwaa giyaawaa.</seg>
          <seg type="verse" id="b.MAR.3.18">Inddiraasanne Piliphphoosa, Barttalamoosanne Maatoossa, Toomaasanne Ilppiyoosa na7aa Yayiqooba, Taadoosanne bare biittaw seelettiyaa Simoona,</seg>
          <seg type="verse" id="b.MAR.3.19">Yesuusa aathi immeedda Yihudaa Asqqoroota.</seg>
          <seg type="headline">Yesuusanne Bi7eel-Zebuula</seg>
          <seg type="verse" id="b.MAR.3.20">Yesuusi soy beedda; laa7enthuwaakka qassi cora asay shiiqina, inne A kaalliyaawanttunna haray atto, qumaa maanawukka danddaybeykkino;</seg>
          <seg type="verse" id="b.MAR.3.21">asay A, Gooyee giyaa diraw, A dabbatuu hewaa sisiide, A akkanaw beeddino.</seg>
          <seg type="verse" id="b.MAR.3.22">Higgiyaa tamaarissiyaa itti itti asatuu Yeerusalaameppe yiide, Yesuusa bolla Bi7eel-Zebuul de7ee yaageeddino; qassi, Xalahatuwaa kaappuu barew wolqqaa immina, iita ayyaanatuwaa kessee yaagiide haaseyeeddino.</seg>
          <seg type="verse" id="b.MAR.3.23">Yesuusi asaa barekko xeesiide, leemisuwaa odiidde, Seexaanay Seexaanaa wooti kessanaw danddayi?</seg>
          <seg type="verse" id="b.MAR.3.24">Itti kawutethay bare giddon shaakettooppe, he kawutethay eqqanaw danddayenna;</seg>
          <seg type="verse" id="b.MAR.3.25">qassi itti golle asaykka bare giddon shaakettooppe, he golle asaykka eqqanaw danddayenna.</seg>
          <seg type="verse" id="b.MAR.3.26">Seexaanay barenanna walaqettiide shaakettooppe, bayanaappe attin, de7ana danddayenna.</seg>
          <seg type="verse" id="b.MAR.3.27">Shin wolqqaama asaa golle geliide kasetiide A qachchennaan de7iidde, A miishshaa bonqqanaw danddayiyaa asay baawa; qachcheeddawaappe guyyiyan, A golliya bonqqanaw danddayee.</seg>
          <seg type="verse" id="b.MAR.3.28">Taani hinttenttoo tumuwaa gay; Xoossay asaa naanaw nagaraa ubbaanne unttunttu boriyaa boriyaaubbaa atto gaana;</seg>
          <seg type="verse" id="b.MAR.3.29">shin Geeshsha Ayyaanaa bolla iita boriyaa haasayiyaa oossinne medhinaw nagaraa gidanaappe attin, Xoossay ubbakka atto geenna yaageedda.</seg>
          <seg type="verse" id="b.MAR.3.30">Yesuusi hewaa geeddawe, itti itti asatuu, Yesuusa bolla iita ayyaanay de7ee yaageedda diraassa.</seg>
          <seg type="headline">Yesuusa Daayonne Ishatuwaa</seg>
          <seg type="verse" id="b.MAR.3.31">Yesuusa daayanne A ishatuu yiide, karen eqqi aakko asaa kiittiide, A xeesisseeddino.</seg>
          <seg type="verse" id="b.MAR.3.32">Cora asay A matan utteeddino; he kiitetteeddawe A, Be7a; ne daayanne ne ishatuu karen eqqiide, neenanna gakettanaw koyyiino yaageedda.</seg>
          <seg type="verse" id="b.MAR.3.33">Yesuusi zaariide, Ta daaya oone? Qassi ta ishatuu oone? yaageedda.</seg>
          <seg type="verse" id="b.MAR.3.34">Bare matan utteedda asaa yuushshi aathi xeelliide, Be7ite; ta daayanne ta ishatuu hawanttushi.</seg>
          <seg type="verse" id="b.MAR.3.35">Xoossay koyyiyaawaa oothiyaa ubbay ta ishaa, ta michchattonne ta daayo yaageedda.</seg>
        </div>
        <div type="chapter" complete="y" id="b.MAR.4">
          <seg type="headline">Zerethaa Zeriyaawaa Leemisuwaa</seg>
          <seg type="verse" id="b.MAR.4.1">Yesuusi shirettikka Galiilaa Abbaa mataan tamaarissuwaa doommeedda; cora asay bare miyyiyaan yuuyyi aadhdhiide shiiqi uttina, abbaan de7iyaa wonggiriyaa giddo geliide, aani utteeddino; qassi he asay ubbay abbaa miyyiyaan de7ee.</seg>
          <seg type="verse" id="b.MAR.4.2">I unttuntta darobaa leemisuwan tamaarissiidde,</seg>
          <seg type="verse" id="b.MAR.4.3">Sisite; itti bitani zerethaa zeranaw keseedda.</seg>
          <seg type="verse" id="b.MAR.4.4">I zerishshin, itti itti zerethay ogiyaa doonan wodhdheedda; hewaa kafuu yiide meedda.</seg>
          <seg type="verse" id="b.MAR.4.5">Itti itti zerethay ancco biittaa bolla wodhdheedda; daro biittay baynna diraw, he zerethay ellekka mokkeedda.</seg>
          <seg type="verse" id="b.MAR.4.6">Away keseedda wode shulleedda; adussa xaphuwaa yeddibeenna diraw, melii aggeedda.</seg>
          <seg type="verse" id="b.MAR.4.7">Itti itti zerethay agunthaa giddon wodhdheedda; hewaan mokkeeddawaa agunthay dicciide cuullina, ayfennaan atteedda.</seg>
          <seg type="verse" id="b.MAR.4.8">Itti itti zerethay tu7e biittaan zerettiide mokkeedda; dicciide ittu hattamuwaa, ittu usuppun tammuwaa ayfina, ittu xeetuwaa ayfeedda.</seg>
          <seg type="verse" id="b.MAR.4.9">Qaykka Yesuusi, Sisanaw haythay de7iyaa uray siso yaageedda.</seg>
          <seg type="headline">Yesuusi Leemisuwan Odeedda Gaasuwaa</seg>
          <seg type="verse" id="b.MAR.4.10">Tammanne laa77u Yesuusa kaalliyaawanttunne I odeeddawaa siseedda hara asatuu I barekka de7ishshin aakko shiiqiide, he leemisuwaa bilethaa A oochcheeddino.</seg>
          <seg type="verse" id="b.MAR.4.11-Mark.4.12">Yesuusi unttunttussi, Hinttenttoo Xoossaa kawutethaa xuuraa yewuwaa eray imetteedda; shin haratuu kawutethaappe karenna de7iyaawanttu, xeelaa xeelliidde be7enna mala, qassi sissaa sisiiddikka akeekenna mala, unttunttu shirettiide Xoossaakko simmina, I unttunttu nagaraa atto geenna mala, unttunttoo ubbabay leemisuwan odettee yaageedda.</seg>
          <seg type="headline">Zeriyaawaa Leemisuwaa Bilethaa</seg>
          <seg type="verse" id="b.MAR.4.13">Yesuusi unttuntta, Ha leemisuwaa erikkitee? Yaatina, leemisuwaa ubbaa wooti eranitee?</seg>
          <seg type="verse" id="b.MAR.4.14">Zeriyaawe Xoossaa qaalaa zeree.</seg>
          <seg type="verse" id="b.MAR.4.15">Qaalay zerettiyaa ogiyaa doonan de7iyaawanttu hawantta; unttunttu qaalaa sisiyaa wode, Seexaanay ellekka yiide, unttunttu wozanaan zeretteedda qaalaa afidiggeedda.</seg>
          <seg type="verse" id="b.MAR.4.16">Hawaadankka qassi anccotiyaa biittaan zeretteeddawanttu hawantta; unttunttu qaalaa sisiide, ellekka nashechchaan akkiino.</seg>
          <seg type="verse" id="b.MAR.4.17">Unttunttu ha77iw de7iinoppe attin, unttunttoo mino xaphuu baawa; guyyeppe qaalaa gaasuwan waayyii woy yederssuu yiyaa wode, unttunttu ellekka dhubetti aggiino.</seg>
          <seg type="verse" id="b.MAR.4.18">Qassi agunthaa giddon zeretteeddawanttu hawantta; unttunttu qaalaa sisiyaawantta.</seg>
          <seg type="verse" id="b.MAR.4.19">Shin ha sa7aa de7oo hirggiyaawe duretethaa dosiyaawenne harabaa amottiyaawe unttunttu wozanaan geliide, qaalaa cuullina ayfennaan atti aggeedda.</seg>
          <seg type="verse" id="b.MAR.4.20">Shin tu7e biittaan zeretteeddawanttu qaalaa sisiide akkiyawantta; ittu hattamuwaa, ittu usuppun tammuwaa ayfina, ittu xeetuwaa ayfeedda yaageedda.</seg>
          <seg type="headline">Xomppiyaa Leemisuwaa</seg>
          <seg type="verse" id="b.MAR.4.21">Yesuusi gujjiide, Xomppiyaa ahiide, gillaappe woy arssaappe garssanna wothiyaa asay de7ii? Dhoqqasaan wothennee?</seg>
          <seg type="verse" id="b.MAR.4.22">Ayissi gooppe, qoseeddabay ubbay qoncciyaa kesanawaa; qassi geeman wotheeddabay ubbay beettennaan attenna.</seg>
          <seg type="verse" id="b.MAR.4.23">Sisanaw haythay de7iyaa uray de7ooppe siso yaageedda.</seg>
          <seg type="verse" id="b.MAR.4.24">Qassikka unttuntta, Hinttenttu sisiyaawaa akeekiide sisite; Xoossay hintte makkeedda qun77aan hinttenttoo makkanawaa. I hinttenttoo darissiide immana;</seg>
          <seg type="verse" id="b.MAR.4.25">de7iyaa uraw gujji immana; baynnawaappe haray atto, aw de7iyaa he guuthattokka akkidiggana yaageedda.</seg>
          <seg type="headline">Dicciyaa Zerethaa Leemisuwaa</seg>
          <seg type="verse" id="b.MAR.4.26">Yesuusi qassikka, Xoossaa kawutethay gaden kathaa zeriyaa asaa mala.</seg>
          <seg type="verse" id="b.MAR.4.27">He bitani qamma gemi77ishee; guura denddee; I bare huuphew waanintto erennaan, he zerethay mokkeenne diccee.</seg>
          <seg type="verse" id="b.MAR.4.28">Biittay kathaa barekka mokkeenne ayfee; koyro carshshay caaree; guyyeppe ayfanaw kuukummee; qassi wurssethaan kumentha ayfiyaa ayfee.</seg>
          <seg type="verse" id="b.MAR.4.29">Shin kathay gakkiyaa wode, kathaa shiishshiyaa wodii gakkeedda diraw, bitani ellekka baacaan cakuwaa gelii aggeedda yaageedda.</seg>
          <seg type="headline">Sannaaficiyaa Zerethaa Leemisuwaa</seg>
          <seg type="verse" id="b.MAR.4.30">Yesuusi, Nuuni Xoossaa kawutethaa ayaa malatee gaanee? Woy ayaanna leemisanee?</seg>
          <seg type="verse" id="b.MAR.4.31">Xoossaa kawutethay sannaaficiyaa ayfatto malatee. He ayfatta zeriyaa wode, sa7aan de7iyaa mithaa ayfiiyaa ubbaappekka guuxxaw;</seg>
          <seg type="verse" id="b.MAR.4.32">henno zerina mokkaade hara atakilttiyaa ubbaappe daraw; daro daashshaa daashaw. Kafuu izi qankkaa kuwaan golliya keexxana danddayee yaageedda.</seg>
          <seg type="verse" id="b.MAR.4.33">Yesuusi hawaa mala daro leemisuwan asay sisanaw danddayiyaawaa keenaa, bare qaalaa odeedda.</seg>
          <seg type="verse" id="b.MAR.4.34">Asaw leemisuu baynnaan odenna; shin Yesuusi barena kaalliyaawanttu xalalaanna de7iyaa wode, unttunttoo ubbabaa billiide odee.</seg>
          <seg type="headline">Yesuusi Beetaa Co77u Ootheedda</seg>
          <seg type="verse" id="b.MAR.4.35">He gallassi sa7ay omarssina, Yesuusi barena kaalliyaawantta Abbaappe hefintha pinnoytte yaageedda.</seg>
          <seg type="verse" id="b.MAR.4.36">A kaalliyaawanttu asaa aggiide, Yesuusi kase geli utteedda wonggiriyaan geliide, Yesuusa barenttunna afeeddino; hara wonggiratuukka hewaan de7iino.</seg>
          <seg type="verse" id="b.MAR.4.37">Wolqqaama gotuu denddina, beetay wongiriyaa shocina, haathay kumana gakkanaw wongiriyaa giddo geleedda.</seg>
          <seg type="verse" id="b.MAR.4.38">He wode Yesuusi wonggiriyaan guyye bagganna borkkothaa borkkotiide gemi77isheedda. Yesuusa kaalliyaawanttu A denthiide, Tamaarissiyaawoo, nuuni dhayiyaa wode co77u gaade xeellay? yaageeddino.</seg>
          <seg type="verse" id="b.MAR.4.39">I beegottiide gotuwaa, Co77u ga giide, abbaakka, Woppu ga geedda; gotuukka co77u giina, ubbabaykka woppu geedda.</seg>
          <seg type="verse" id="b.MAR.4.40">Yesuusi barena kaalliyaawantta Ayissi hawaadan yayyiitee? Hinttenttu waani ammanikkitee? yaageedda.</seg>
          <seg type="verse" id="b.MAR.4.41">Unttunttu daro yayyiide barenttu giddon, Hawe laa haray atto, gotuunne abbay azazettiyaawe oone? yaageeddino.</seg>
        </div>
        <div type="chapter" complete="y" id="b.MAR.5">
          <seg type="headline">Yesuusi Iita Ayyaanay Oyqqeedda Bitaniyaa Patheedda</seg>
          <seg type="verse" id="b.MAR.5.1">Yesuusinne A kaalliyaawanttu abbaappe hefinthaw pinniide, Gerggesenoona geetettiyaa gadiyaa gakkeeddino.</seg>
          <seg type="verse" id="b.MAR.5.2">Asaa moogiyaa duufuu de7iyaasaappe iita ayyaanay de7iyaa itti bitani kesiide, Yesuusi wonggiriyaappe keseedda wode, Yesuusanna gaketteedda.</seg>
          <seg type="verse" id="b.MAR.5.3">Bitani he duufuu de7iyaasaan aqi peeshiide, yaani de7ee; A ooninne haray atto, santhalataan qachchanawukka danddaybeenna.</seg>
          <seg type="verse" id="b.MAR.5.4">Ayissi gooppe, I daro wode uqqinnaaninne santhalataan qashettiide de7ee; shin santhalataa duseretheedda; uqqinnaakka menthereetheedda; A xoonanaw danddayeeddawe ooninne baawa.</seg>
          <seg type="verse" id="b.MAR.5.5">I ubba wode gallassinne qamma, he duufuu de7iyaasaaninne deriyaa bolla waassee; bare bollaakka shuchchan gaaree.</seg>
          <seg type="verse" id="b.MAR.5.6">Yesuusa haakuwaan be7eedda wode, aakko woxxi yiide aw goyinneedda.</seg>
          <seg type="verse" id="b.MAR.5.7">He bitani bare kooshshaa dhoqqu oothiide, Ubbaappe Bolla Xoossaa Na7aw, Yesuusaa, neenanne taana ayee gathii? Taana murenna mala, taani neena Xoossaa sunthan woossay yaageedda.</seg>
          <seg type="verse" id="b.MAR.5.8">I hewaa ayissi geeddee gooppe, Yesuusi A, Laa ha iita ayyaanaw, ha bitaniyaappe kesa yaageeddawaassa.</seg>
          <seg type="verse" id="b.MAR.5.9">Yesuusi A, Ne sunthay oone? yaagiide oochcheedda. I, Nuuni cora gidiyaa diraw, ta sunthay Leegiyoona yaageedda.</seg>
          <seg type="verse" id="b.MAR.5.10">Iita ayyaanatuwaa he gadiyaappe kessi yeddenna mala, Yesuusa minissiide woosseedda.</seg>
          <seg type="verse" id="b.MAR.5.11">He deriyaa bollan cora gudunthaa wudii heemettee;</seg>
          <seg type="verse" id="b.MAR.5.12">iita ayyanatuu Yesuusa, Nuuna hini gudunthaa wudiyaakko yeddaarkkii; unttunttun biide gelana yaagiide woossina,</seg>
          <seg type="verse" id="b.MAR.5.13">Yesuusi, Biite yaageedda. Iita ayyanatuu bitaniyaappe kesiide, gudunthatuwaan geleeddino; laa77u sha77a gidiyaa gudunthaa wudii kakaa huuphiyaanna kajjottiidde, abbaan geliide, mitetti aggeedda.</seg>
          <seg type="verse" id="b.MAR.5.14">Gudunthaa wudiyaa heemmiyaawanttu baqatiide, haneeddawaa katamaaninne katamaappe gaxaa gadiyaan odeeddino; hewaa be7anaw asay yeedda.</seg>
          <seg type="verse" id="b.MAR.5.15">Asay Yesuusakko yiide, cora iita ayyaanatuu beni oyqqeedda bitani bare wozanay simmina, mayuwaa mayyiide, hewaan utteeddawaa be7iide, ubbay yayyeedda.</seg>
          <seg type="verse" id="b.MAR.5.16">Hewaa be7eedda asatuu iita ayyaanatuu oyqqeedda bitani haneeddawaanne qassi gudunthaa wudiyaabaa he asaassi odeeddino.</seg>
          <seg type="verse" id="b.MAR.5.17">Hewaa diraw, asay barenttu gadiyaappe Yesuusi baana mala, woosaa doommeedda.</seg>
          <seg type="verse" id="b.MAR.5.18">Yesuusi wonggiriyaan gelishshin, iita ayyaanatuu oyqqeedda bitani Yesuusanna de7ana mala, Yesuusa woosseedda.</seg>
          <seg type="verse" id="b.MAR.5.19">Shin Yesuusi ixxiide A, Ne soy simmaade, Goday new ay mala wolqqaamabaa ootheeddenttonne qassi I new ay mala keekentto ne soy asaw oda yaageedda.</seg>
          <seg type="verse" id="b.MAR.5.20">Bitani biide, Tammu Katamaagiyaasan yuuyyiide, Yesuusi barew ay mala wolqqaamabaa ootheeddentto, oduwaa doommeedda; I odeeddawaa siseedda asay ubbay maalaletteedda.</seg>
          <seg type="headline">Yaa7iroosa Naattonne Yesuusa Mayuwaa Bochcheedda Mishiratto</seg>
          <seg type="verse" id="b.MAR.5.21">Yesuusi simmiide, wonggiriyaan geliide, abbaa pinneeddawaappe guyyiyan, cora asay abbaa mataan Aakko yuuyyi aadhdhiide shiiqeeddino.</seg>
          <seg type="verse" id="b.MAR.5.22">Yaa7iroosa giyaawe, Ayihuda woosa golliya kaappatuwaappe ittuu, Yesuusa be7eedda wode aakko yi A gediyaan kunddiide,</seg>
          <seg type="verse" id="b.MAR.5.23">Ta naatta harggaade hayqqana hanaw; iza paxaade lo77o de7ana mala, yaade ne kushiyaa izi bolla wothaarikkii yaagiide Yesuusa minissiide woosseedda.</seg>
          <seg type="verse" id="b.MAR.5.24">Yesuusi Yaa7iroosanna beedda; I biishshin cora asay A kaalliidde metootheeddino.</seg>
          <seg type="verse" id="b.MAR.5.25">Tammanne laa77u laythaa ubbaa izi bollaappe suuthay goggiyaa itti mishiratta de7aw.</seg>
          <seg type="verse" id="b.MAR.5.26">Cora aakimatuu izo aakimishshinkka, iza paxa kaa7ettaaddu; bare miishshaa ubbaa wurssinakka iziw haa iiteeddawaappe attin, aynne izo maaddibeenna.</seg>
          <seg type="verse" id="b.MAR.5.27">He mishiratta Yesuusabaa sisaade, asaa giddonna Yesuusappe guyyenna yaade, A mayuwaa bochchaaddu.</seg>
          <seg type="verse" id="b.MAR.5.28">Ayissi gooppe iza, Taani haray atto, A mayuwaa bochchooppekka paxana yaagaade qoppaaddu.</seg>
          <seg type="verse" id="b.MAR.5.29">Iippe goggiyaa suuthay ellekka eqqi aggeedda; iza bare waayyiyaappe paxeeddawaa bare bollaan eraa aggaaddu.</seg>
          <seg type="verse" id="b.MAR.5.30">Yesuusi bareppe wolqqay kesseeddawaa bare huuphew eriide, ellekka cora asaa giddon guyye simmiide, Ta mayuwaa bochcheeddawe oone? yaageedda.</seg>
          <seg type="verse" id="b.MAR.5.31">Yesuusa kaalliyaawanttu A, Asay neena sugiyaa wode be7aadde, Taana oone bochcheeddawe? yaagay? geeddino.</seg>
          <seg type="verse" id="b.MAR.5.32">Yesuusi hewaa oone ootheeddenttonne be7anaw yuushshi aathiide xeelleedda;</seg>
          <seg type="verse" id="b.MAR.5.33">shin mishiratta barew haneeddawaa eraade, yashshaa kokkoraadde yaade Yesuusa sinthan guufannaaddu; qassi tumatethaan haneeddawaa ubbaa aw odaaddu.</seg>
          <seg type="verse" id="b.MAR.5.34">Yesuusi izo, Ta naattee, neena ne ammanuu patheedda; saruwan ba; ne waayyiyaappenne paxa yaageedda.</seg>
          <seg type="verse" id="b.MAR.5.35">Yesuusi biro hewaa giishshin, Ayihuda woosa golliya kaappuwaa soyippe kiitetteedda asatuu yiide, Ne naatta hayqqadiggaaddu; simmi tamaarssiyaawaa ayissi daaburssay? yaageeddino.</seg>
          <seg type="verse" id="b.MAR.5.36">Shin Yesuusi unttunttu giyaawaa sisiide, Ayihuda woosa golliya kaappuwaa, Ammano xalalaa ammanappe attin, yayyoppa yaageedda.</seg>
          <seg type="verse" id="b.MAR.5.37">Yesuusi Phexiroosappe, Yayiqoobappenne Yayiqooba ishaa Yohaannisappe haray ooninne barena kaallenna mala diggeedda.</seg>
          <seg type="verse" id="b.MAR.5.38">Unttunttu Ayihuda woosa golliya kaappuwaa soy gakkeedda wode, Yesuusi asay loythi yeekkiyaawaanne zilaliyaawaa be7eedda.</seg>
          <seg type="verse" id="b.MAR.5.39">Geliide asaa, Ayissi loythi yeekkiitee? Naatta gemi77ishaadduppe attin, hayqqabeykku yaageedda.</seg>
          <seg type="verse" id="b.MAR.5.40">Hewaappe guyye asay A bolla miicceedda; shin asaa ubbaa kare kessiide, naatti aawuwaanne aatto hewaan barenanna de7iyaa A kaalliyaawanttanne akkiide, naatta de7iyaasaa geleedda.</seg>
          <seg type="verse" id="b.MAR.5.41">Yesuusi naatti kushiyaa oyqqiide, Xaalitaa, quumiiyaageedda; hewaa bilethay, Guutha naattee, taani neena dendda gay giyaawaa.</seg>
          <seg type="verse" id="b.MAR.5.42">Naatta ellekka dendda eqqaade hamettaaddu; iza tammanne laa77u laythaa naatto; hewe haniyaawaan asay daro maalaletteedda.</seg>
          <seg type="verse" id="b.MAR.5.43">Yesuusi hewaa unttunttu oossinne odenna mala, unttuntta minissi azaziide, Iziw miyaabaa immite yaageedda.</seg>
        </div>
        <div type="chapter" complete="y" id="b.MAR.6">
          <seg type="headline">Yesuusa Naazireeten Akkennaan Ixxeeddino</seg>
          <seg type="verse" id="b.MAR.6.1">Yesuusi hewaappe kesiide, bare gadiyaa Naazireete katamaa beedda; A kaalliyaawanttukka A kaalliide beeddino.</seg>
          <seg type="verse" id="b.MAR.6.2">Sambbataa gallassi Ayihuda woosa golliyan tamaarissuwaa doommeedda; I tamaarssiyaawaa siseedda cora asay maalalettiide, Hawe ha ubbabaa haqappe demmeeddee? Ha aw imetteedda aadho eratethay ayee? Xoossay oothiyaa malaataa I wooti oothii?</seg>
          <seg type="verse" id="b.MAR.6.3">Hawe anaaxiyaagidennee? Mayraami na7aa, Yayiqooba ishaa, Yoosa ishaa, Yihudaa ishaa, Simoona ishaa gidennee? A michchatuu nuunanna hawaan de7iyaawantta gidikkinoo? yaagiide, I giyaawaa akkennaan ixxeeddino.</seg>
          <seg type="verse" id="b.MAR.6.4">Yesuusi he asaassi, Nabii bare gadiyaan, bare dabbatuwaaninne barenttu soy asaan bonchchettennawaappe attin, ubbasan bonchchettee yaageedda.</seg>
          <seg type="verse" id="b.MAR.6.5">I hewaan bare kushiyaa amareedda asatuwaa bolla wothiide, unttuntta patheeddawaappe attin, cora malaataa oothanaw aynne danddaybeenna.</seg>
          <seg type="verse" id="b.MAR.6.6">Asay ammanibeenna diraw maalaletteedda. Hewaappe guyyiyan, Yesuusi hewaa heeran de7iyaa qeeri katamatuwaan yuuyyi yuuyyiide, asaa tamaarsseedda.</seg>
          <seg type="headline">Yesuusi Tammanne Laa77u Barena Kaalliyaawanttu Tamaarissanaadan Kiitteedda</seg>
          <seg type="verse" id="b.MAR.6.7">Yesuusi tammanne laa77u barena kaalliyaawantta barekko xeesiide, laa77uwaa laa77uwaa kiitteedda; qassi unttunttoo iita ayyaanatuwaa kessiyaa maataa immeedda.</seg>
          <seg type="verse" id="b.MAR.6.8">Unttuntta, Ogiyaa xam77aappe attin, qumaa, qarcciitiyaa, hinttew miishshaa ayaanneekka oyqqoppite.</seg>
          <seg type="verse" id="b.MAR.6.9">Hinttenttu gediyaan caammaakka wothite; shin laa77u mayuwaa mayyoppite yaageedda.</seg>
          <seg type="verse" id="b.MAR.6.10">Qassikka unttuntta, Hinttentta asay haqan mokkooppenne, hewaappe kesana gakkanaw, he golliyan utti aggite.</seg>
          <seg type="verse" id="b.MAR.6.11">Hinttentta asay mokkennasaa woy hintte odiyaabaa sisennasaa haqa gidooppekka, he gadiyaan de7iyaa asaw hewe markka gidana mala, hewaappe kesiidde, hintte gediyaappe baanaa shociteyaageedda.</seg>
          <seg type="verse" id="b.MAR.6.12">Tammanne laa77u A kaalliyaawanttu biide, asay barenttu nagaraappe simmanaadan, qaalaa odeeddino.</seg>
          <seg type="verse" id="b.MAR.6.13">Unttunttu asaappe daro iita ayyaanatuwaa kessiide, harggiyaa asaa coraa zaytiyaa okkiide patheeddino.</seg>
          <seg type="headline">Xammaqiyaa Yohaannisa Hayquwaa</seg>
          <seg type="verse" id="b.MAR.6.14">Asay Yesuusa sunthaa denthiyaa diraw, Kaatiyaa Heroodise hewaa ubbaa siseedda; itti itti asay, Xammaqiyaa Yohaannisi hayquwaappe denddeedda; hewaassi aw wolqqaama malaataa oothiyaa wolqqay de7ee yaageedda.</seg>
          <seg type="verse" id="b.MAR.6.15">Shin haranttu A, Hawe Eelaasa yaageeddino. Haranttu qassi, Hawe beni wode nabatuwaa malatiyaa nabiyaa yaageeddino.</seg>
          <seg type="verse" id="b.MAR.6.16">Shin Heroodise hewaa siseedda wode, Hewe taani qoodhiyaa muucisseedda xammaqiyaa Yohaannisa. I hayquwaappe paxeedda yaageedda.</seg>
          <seg type="verse" id="b.MAR.6.17">Ayissi gooppe, Heroodise bare ishaa Piliphphoosa machchatto Heroodiyaado akki wotheedda; Heroodise izi diraw, bare huuphew asaa kiittiide, Yohaannisa oythiide, qashissi wotheedda.</seg>
          <seg type="verse" id="b.MAR.6.18">Ayissi gooppe, Yohaannisi Heroodisa, Neeni ne ishaa machchatto akkanaw bessenna yaagi wotheedda.</seg>
          <seg type="verse" id="b.MAR.6.19">Heroodiyaada Yohaannisaw uluwaan morkkiyaa oyqqaade A wodhissanaw koyyaaddu; shin danddayabeykku.</seg>
          <seg type="verse" id="b.MAR.6.20">Yohaannisi xillo asanne geeshsha asaa gideeddawaa Heroodise ereedda diraw, aw yayyiide, loythi naagi wotheedda; Yohaannisi giyaawaa sisiide, bare wozanaan darissi metootiiddekka aabaa nashechchaan siseedda.</seg>
          <seg type="verse" id="b.MAR.6.21">Heroodise bare yeletteedda gallassi, gadiyaa ayissiyaawanttoo, shaalaqatuwaassinne Galiilaan de7iyaa wolqqaama asaw shoobiyaa giigisseedda wode, wurssethaan Heroodiyaada injje gallassaa demmaaddu.</seg>
          <seg type="verse" id="b.MAR.6.22">Heroodiyaadi naatta imathaa mokkiyaasaa gela duraade, Heroodisanne A imathatuwaa nashechchaaddu; Hewaappe guyye kaatii naattiw, Neena lo77eeddawaa ayaa gidooppenne taana oochcha; taani new immana yaageedda.</seg>
          <seg type="verse" id="b.MAR.6.23">Qassi iziw darii caaqqiide, Neeni oochcheeddawaa ayaa gidooppekka, taani new immana; haray atto, ta kawutethaappe baggaa gidooppekka, taani new immana yaageedda.</seg>
          <seg type="verse" id="b.MAR.6.24">Naatta kare kesaade bare daayo, Ayaa imma goo? yaagaade oochchaaddu. I daaya, Xammaqiyaa Yohaannisa huuphiyaa imma ga yaagaaddu.</seg>
          <seg type="verse" id="b.MAR.6.25">Naatta ellekka kaatiyaakko baade A, Xammaqiyaa Yohaannisa huuphiyaa wociitiyaan wothaade, neeni ha77i taw immanaadan koyyay yaagaaddu.</seg>
          <seg type="verse" id="b.MAR.6.26">Hewaappe guyye kaatii darii qaretteedda; shin bare caaquwaa dirawunne bare imathatuwaa diraw iziw caaqqeedda caaquwaa kolanaw koyyibeenna.</seg>
          <seg type="verse" id="b.MAR.6.27">Hewaa diraw, ellekka naagiyaawaa kiittiide, Yohaannisa huuphiyaa ahana mala azazeedda; naagiyaawe qasho golle biide, Yohaannisa qoodhiyaa muuceedda.</seg>
          <seg type="verse" id="b.MAR.6.28">He muuceeddawaa wociitiyaan wothi ahiide, naattiw immeedda; naatta qassi bare aattiw immaaddu.</seg>
          <seg type="verse" id="b.MAR.6.29">Yohaannisa kaalliyaawanttu hewaa siseedda wode yiide, A anhaa afiide moogeeddino.</seg>
          <seg type="headline">Yesuusi Ichcheshu Sha77a Asaa Miziide Kalsseedda Taarikiyaa</seg>
          <seg type="verse" id="b.MAR.6.30">Yesuusi kiitteeddawanttu simmiide, Yesuusanna gakettiide, barenttu ootheeddabaanne barenttu tamaarsseeddabaa ubbaa Yesuusassi odeeddino.</seg>
          <seg type="verse" id="b.MAR.6.31">Biya asaynne yiyaa asay darina, haray atto qumaa maanawukka unttuntta gathennaan ixxeedda diraw, Yesuusi unttuntta, Nuurekka guuthaa shemppi akkanaw asay baynnasaa boytteyaageedda.</seg>
          <seg type="verse" id="b.MAR.6.32">Yesuusinne unttunttu barenttu xalalaa wonggiriyaan uttiide, asay baynnasaa beeddino.</seg>
          <seg type="verse" id="b.MAR.6.33">Unttunttu biishshin, cora asay unttuntta be7iide ereedda; katamaa ubbaappe gediyaan woxxiidde, unttunttu biyaasaa unttunttuppe kasetiide gakkeeddino.</seg>
          <seg type="verse" id="b.MAR.6.34">Yesuusi wonggiriyaappe kesiide, cora asaa be7eedda; asay heemmiyaa asay baynna dorssaa mala gideedda diraw, qarettiide asaa darobaa tamaarissuwaa doommeedda.</seg>
          <seg type="verse" id="b.MAR.6.35">Sa7ay omarssiyaa wode, Yesuusa kaalliyaawanttu aakko yiide, Hawe sa7ay asay baynna sa7aa; ha77i sa7aykka qammidiggeedda;</seg>
          <seg type="verse" id="b.MAR.6.36">asay heeraanne qeeri katamatuwaa giddo biide, barenttoo miyaabaa shammana mala, asaa moyizza yaageeddino.</seg>
          <seg type="verse" id="b.MAR.6.37">Shin Yesuusi zaariide unttuntta, Asaw miyaabaa hintte immite yaageedda. Hewaappe guyye unttunttu, Nuuni biide, laa77u xeetu biraa santtimiyaaqumaa shammiide, asay maanaw immanee? yaagiide A oochcheeddino.</seg>
          <seg type="verse" id="b.MAR.6.38">Yesuusi unttuntta, Hinttenttoo aappun daabbuu de7ii? Biide be7ite yaageedda. Unttunttu be7iide, Ichcheshu daabbuwaanne laa77u moliyaa yaageeddino.</seg>
          <seg type="verse" id="b.MAR.6.39">Yesuusi barena kaalliyaawantta asaa ubbaa citan citan shaakki shaakkiide, maataan utissana mala azazeedda.</seg>
          <seg type="verse" id="b.MAR.6.40">Asay xeetuu xeetuunne ishatamuu ishatamuu citan citan utteeddino.</seg>
          <seg type="verse" id="b.MAR.6.41">Yesuusi ichcheshu daabbuwaanne laa77u moliyaa oyqqiide, pude saluwaa xeelliide, Xoossaa galateedda; daabbotuwaa menthiide asaw gishana mala, barena kaalliyaawanttussi immeedda; qassi laa77u moliyaakka unttunttu ubbaw shaakkeedda.</seg>
          <seg type="verse" id="b.MAR.6.42">Asay ubbay miide kalleeddino.</seg>
          <seg type="verse" id="b.MAR.6.43">Hewaappe guyye atteedda daabbotuwaa dokkaynne moliyaa dokkay tammanne laa77u zambbeeliyaa kumeeddawaa Yesuusa kaalliyaawanttu dentheeddino.</seg>
          <seg type="verse" id="b.MAR.6.44">Daabbuwaa meedda attuma asay ichcheshu sha77a.</seg>
          <seg type="headline">Yesuusi Abbaa Bollan Hamettiidde Beedda</seg>
          <seg type="verse" id="b.MAR.6.45">Ellekka Yesuusi he cora asaa moyizziide, barena kaalliyaawanttu wonggiriyaan geliide, abbaappe hefinthan de7iyaa Beetesayda giyaa katamaa bareppe sinthatiide baanaadan azazeedda.</seg>
          <seg type="verse" id="b.MAR.6.46">Unttuntta moyizzeeddawaappe guyyiyan, Xoossaa woossanaw zooziyaa keseedda.</seg>
          <seg type="verse" id="b.MAR.6.47">Sa7ay qammiyaa wode wonggirii wombbaa gidduwan de7ishshin, Yesuusi wombbaappe gaxaan barekka de7ee.</seg>
          <seg type="verse" id="b.MAR.6.48">Carkkuu A kaalliyaawanttukko carkkiyaa diraw, barena kaalliyaawantta wombbaa beetay metoothiyaawaa Yesuusi be7iide, kuttuu waassana haniyaa wode wombbaa bollan hamettiidde, unttunttukko yeedda; unttuntta yeggi aadhdhanaw koyyeedda.</seg>
          <seg type="verse" id="b.MAR.6.49">Shin wombbaa bollan I hamettishshin, unttunttu A be7iide, barenttoo moytilliyaa malatina waasseeddino.</seg>
          <seg type="verse" id="b.MAR.6.50">Ayissi gooppe, unttunttu ubbay A be7iide, yashshaa kokkoreeddino; shin ellekka Yesuusi unttuntta, Aynne baawa; taanattennee yayyoppite yaageedda.</seg>
          <seg type="verse" id="b.MAR.6.51">Yesuusi unttunttunna ittippe wonggiriyaan gelina, carkkuu woppu geedda; unttunttu daro maalaletteeddino.</seg>
          <seg type="verse" id="b.MAR.6.52">Ayissi gooppe, unttunttu wozanay jolleedda diraw, unttunttu ukithaabaa akeekibeykkino.</seg>
          <seg type="headline">Yesuusi Gensaareexen Hargganchchatuwaa Patheedda</seg>
          <seg type="verse" id="b.MAR.6.53">Unttunttu abbaa pinniide, Gensaareexa giyaa biittaa gakkeeddino; yaani wongiriyaa gaxaa shiishshi qachcheeddino.</seg>
          <seg type="verse" id="b.MAR.6.54">Unttunttu wonggiriyaappe wodhdhiyaawaan, asay ellekka Yesuusa erinne</seg>
          <seg type="verse" id="b.MAR.6.55">hewaa heeran de7iyaa gadiyaa ubbaan woxerettiide, hargganchchatuwaa shanchchamaan tookkiide, Yesuusi de7ee giina siseeddasaa ahuwaa doommeedda.</seg>
          <seg type="verse" id="b.MAR.6.56">Yesuusi beeddasaa ubbaan qeeri katamaan gidina, wolqqaama katamaan gidina, heeraa giddon gidinakka, geyaa denbbaan asay hargganchchatuwaa aakko afee. Yesuusi bare mayuwaa macaraa gidooppenne hargganchchatuwaa boshissana mala, asay A woosseedda; bochcheedda ubbay paxeedda.</seg>
        </div>
        <div type="chapter" complete="y" id="b.MAR.7">
          <seg type="headline">Yesuusi Asaa Wogaappe Koshshennawaa Phalqqeedda</seg>
          <seg type="verse" id="b.MAR.7.1">Parisaawatuunne Yeerusalaameppe yiide, Muse higgiyaa tamaarissiyaa amareedda asatuu Yesuusakko shiiqeeddino.</seg>
          <seg type="verse" id="b.MAR.7.2">Yesuusa kaalliyaawanttuppe ittu ittu tuna kushiyan, hewaa giyaawe meecettennaan qumaa miyaawanttabe7eeddino.</seg>
          <seg type="verse" id="b.MAR.7.3">Ayissi gooppe, Parisaawatuunne Ayihuda asay ubbay barenttu aawatuwa wogaa naagiide, barenttu kushiyaa loythi meecettennaan miikkino.</seg>
          <seg type="verse" id="b.MAR.7.4">Qassi geyaappe yiidekka meecettennaan de7iidde miikkino. Qassi unttunttu barenttu aawatuwappe akkeedda hara cora wogay de7ee; hewekka wanccaa, keriyaa, birataappe medhdheedda miishshaanne arssaa meecciyaa wogaa.</seg>
          <seg type="verse" id="b.MAR.7.5">Parisaawatuunne Muse higgiyaa tamaarssiyaawanttu Yesuusa, Neena kaalliyaawanttu ayissi nu aawatuwa wogaa kaallennaan ixxiide, barenttu kushiyaa meecettennaan qumaa miinoo? yaagiide oochcheeddino.</seg>
          <seg type="verse" id="b.MAR.7.6-Mark.7.7">Yesuusi unttuntta hawaadan yaageedda; Isiyaasi timbbitiyaa odeedda wode, hinttenttubaa, lo77a malatiyaa iitatubaa xaafeeddawaadankka, Xoossay, Hawe asay taana bare bolla doonan bonchchee. Shin unttunttu wozanay taappe haakuwaan de7ee; asay taw mela goyinnee. Ayissi gooppe, asay ootheedda azazuwaa Xoossaa higgiyaa malatissiide tamaarssee geedda yaagiide timbbitiyaa tumuwaa odeedda.</seg>
          <seg type="verse" id="b.MAR.7.8">Xoossaa azazuwaa hintte aggiide, asaa wogaa minissiide naagiita yaageedda.</seg>
          <seg type="verse" id="b.MAR.7.9">Qassikka Yesuusi, Hinttenttu hintte wogaa naaganaw Xoossaa azazuwaa aggiita.</seg>
          <seg type="verse" id="b.MAR.7.10">Ayissi gooppe Muse, Ne aabbanne ne daayo bonchcha Qassi, Bare aabbanne bare aatto boriyaawe hayquwan muretto yaageedda.</seg>
          <seg type="verse" id="b.MAR.7.11">Shin itti uraw bare aawuwaa woy bare aatto maaddiyaabay de7ishshin I, Hawe qurbbaaniyaa; hawaa guussay Xoossaabaa giyaawaa gooppe,</seg>
          <seg type="verse" id="b.MAR.7.12">I bare aawuwaa woy bare aatto wodeppe maaddanaawaa aynne koyyikkita.</seg>
          <seg type="verse" id="b.MAR.7.13">Ha hanotaan hintte hinttenttu wogaa naaganaw, Xoossaa qaalaa koliide, hewaa mala darobaa oothiita yaageedda.</seg>
          <seg type="headline">Asaa Tunissiyaawantta</seg>
          <seg type="verse" id="b.MAR.7.14">Yesuusi cora asaa qassikka barekko xeesiide, Ubbay taani giyaawaa sisitenne akeekite.</seg>
          <seg type="verse" id="b.MAR.7.15">Asaappe kesiyaawe asaa tunissiyaawaappe attin, kareppe asaa giddo geliide, asaa tunissiyaabay aynne baawa;</seg>
          <seg type="verse" id="b.MAR.7.16">sisanaw haythay de7iyaa uray ooninne siso yaageedda.</seg>
          <seg type="verse" id="b.MAR.7.17">Yesuusi cora asaa aggiide soy geleedda wode, A kaalliyaawanttu he leemisuwaabaa A oochcheeddino.</seg>
          <seg type="verse" id="b.MAR.7.18">I unttuntta, Hinttenttookka qassi gelibeennee? Kareppe asaa wozanaan geliyaabay aynnee asaa tunissanaw danddayennawaa akeekiitee?</seg>
          <seg type="verse" id="b.MAR.7.19">Ayissi gooppe, qumay asaa uluwaa giddo geliide, karew kesiyaawaappe attin, asaa wozanaa giddo gelenna yaageedda. Hawaadankka Yesuusi qumaa ubbay tuna gidennawaa erisseedda.</seg>
          <seg type="verse" id="b.MAR.7.20">Qassikka Yesuusi hawaadan yaageedda; Asaa tunissiyaabay asaa wozanaa giddoppe kesiyaabaa.</seg>
          <seg type="verse" id="b.MAR.7.21">Ayissi gooppe, asaa wozanaa giddoppe kesiyaawe iita qofaa; woshummiyaawaa; wuu77iyaawaa; wodhiyaawaa; caaratethaa;</seg>
          <seg type="verse" id="b.MAR.7.22">yoratethaa; uuziyaa woy barena dosiyaawaa; iitatethaa woy cimmiyaawaa; geniyaa; maccawaa amottiyaawaa; qanaatiyaawaa; boriyaawaa woy zigiriyaawaa; ayyuwaa; eeyatethaa.</seg>
          <seg type="verse" id="b.MAR.7.23">Ha iitabay ubbay asaa wozanaa giddoppe kesiide, asaa tunissee yaageedda.</seg>
          <seg type="headline">Itti Giriike Mishiratti Ammanuwaa</seg>
          <seg type="verse" id="b.MAR.7.24">Yesuusi hewaappe aggiide, Xiiroosanne Sidoonaa giyaa katamatuwaa matan de7iyaa gadiyaa biide, itti golliya geleedda; qassi I yaani de7iyaawaa ooninne eranawaa koyyibeenna; shin qosettiide gami77anaw danddayibeenna.</seg>
          <seg type="verse" id="b.MAR.7.25">Shin bare guutha naatti bolla iita ayyaanay de7iyaa itti mishiratta Yesuusabaa sisaade, ellekka aakko yaanne A gediyaan guufannaa aggaaddu.</seg>
          <seg type="verse" id="b.MAR.7.26">He mishiratta Ayihuda asa gidukku; A yeletteeddawekka Sooriyaa giyaa gadiyaana; A bare naattippe xalahiyaa kessana mala, Yesuusa woossaaddu.</seg>
          <seg type="verse" id="b.MAR.7.27">Shin Yesuusi zaariide, Naanay kasetiide qumaa kallino; ayissi gooppe, naanaa qumaa akkiide, kanatuwassioliyaawe lo77a gidenna yaageedda.</seg>
          <seg type="verse" id="b.MAR.7.28">Mishiratta zaaraade, Tumakka ta Godaw, haray atto samppaa miyyiyaan de7iyaa kanatuukka naanatuwappe atteedda suuppaa miino yaagaaddu.</seg>
          <seg type="verse" id="b.MAR.7.29">Yesuusi qassi izo, Ha neeni hasayeedda qaalaa diraw, xalahii ne naattippe keseedda; simmi ne soy ba yaageedda.</seg>
          <seg type="verse" id="b.MAR.7.30">Mishiratta bare soy biyaa wode, izi naattippe xalahii kesina, hiixan giseeddawunno demmaaddu.</seg>
          <seg type="headline">Yesuusi Tullenne Duude Gideedda Itti Bitaniyaa Patheedda</seg>
          <seg type="verse" id="b.MAR.7.31">Yesuusi Xiiroosa gadiyaappe kesiide, Sidoonaannanne Tammu Katamaa giyaa gadiyaanna kanthiide, Galiilaa Abbaakko beedda.</seg>
          <seg type="verse" id="b.MAR.7.32">Asay tullenne duude gideedda bitaniyaa Yesuusakko ahiide, bare kushiyaa A bollan wothana mala, Yesuusa woosseeddino.</seg>
          <seg type="verse" id="b.MAR.7.33">Yesuusi barekka he bitaniyaa cora asaappe gaxaa kessiide, bare biradhdhiyaa A haythaan yeddeedda; qassi cuchchaa cuchchiide, A inxxarssaa bochcheedda.</seg>
          <seg type="verse" id="b.MAR.7.34">Saluwaa pude xeelliide, tookki shemppiide, Eftahiyaageedda; hewaa giyaawe dooyetta giyaawaa.</seg>
          <seg type="verse" id="b.MAR.7.35">Bitaniyaa haythay ellekka dooyetti aggeedda; qassi A haasayenna inxxarssaykka biletti aggeedda; bitani aynne waayyettennan haasayii aggeedda.</seg>
          <seg type="verse" id="b.MAR.7.36">Yesuusi asaw, Hawaa oossinne odoppite yaagiide odeedda; shin I darissi minissi odina, asay qassi oduwaa yaa darisseedda.</seg>
          <seg type="verse" id="b.MAR.7.37">Hewaa siseedda asay ubbay daro maalalettiide, Ubbabaakka I loythi oothee. Haray atto tulliyaakka sissee; qassi duudiyaakka haasayissee yaageeddino.</seg>
        </div>
        <div type="chapter" complete="y" id="b.MAR.8">
          <seg type="headline">Yesuusi Oyddu Sha77a Asaa Mizeedda</seg>
          <seg type="verse" id="b.MAR.8.1">Hewode, cora asay qassi Yesuusakko shiiqeedda; asaw miyaabay dhayina, Yesuusi barena kaalliyaawantta barekko xeesiide,</seg>
          <seg type="verse" id="b.MAR.8.2">Ha cora asay taananna heezzu gallassay gakkanaw gami77iide, miyaabaa aynne demmibeenna diraw, taani unttunttoo qarettay.</seg>
          <seg type="verse" id="b.MAR.8.3">Taani unttuntta koshaanna soy yeddooppe, biidde ogiyaan daaburiide kunddana; ayissi gooppe, ittu ittu haakosaappe yeedda yaageedda.</seg>
          <seg type="verse" id="b.MAR.8.4">A kaalliyaawanttu zaariide, Ha asay bayinna saan ha asaa ubbaa mizanaw gidiyaa qumaa demmanaw danddayiyaawe oone? yaageeddino.</seg>
          <seg type="verse" id="b.MAR.8.5">Yesuusi unttuntta, Hinttenttoo aappun daabbuu de7ii? yaagiide oochcheedda. Unttunttu, Laappu daabbuu de7ee yaageeddino.</seg>
          <seg type="verse" id="b.MAR.8.6">Yesuusi asaa, Sa7aan uttite yaagiide azazeedda; qassi laappu daabbuuwaa akkiide, Xoossaa galateedda; he daabbuwaa menthiide, asaw gishana mala, barena kaalliyaawanttoo immeedda. Yesuusa kaalliyaawanttu he cora asaassi gisheeddino.</seg>
          <seg type="verse" id="b.MAR.8.7">Unttunttoo qassikka amareedda suuppaa moletuu de7iino; Yesuusi hewanttookka Xoossaa galatiide, asaw gishana mala, barena kaalliyaawantta azazeedda.</seg>
          <seg type="verse" id="b.MAR.8.8">Asay ubbay miide kallina atteedda dokkay laappu zambbeeliyaa kumeeddawaa A kaalliyaawanttu dentheeddino.</seg>
          <seg type="verse" id="b.MAR.8.9">Qumaa meedda asay oyddu sha77a gidana; hewaappe guyyiyan, Yesuusi asaa yeddeedda.</seg>
          <seg type="verse" id="b.MAR.8.10">I qassi barena kaalliyaawanttunna ellekka wonggiriyaan geliide, Dalmmanutaagiyaa gadiyaa beedda.</seg>
          <seg type="headline">Parisaawatuu Barenttoo Malaatay Oosettana Mala Oochcheeddino</seg>
          <seg type="verse" id="b.MAR.8.11">Parisaawatuu yiide, Yesuusanna palumaa doommeeddino. Yesuusa paaccanaw koyyiide, saluwaappe malaataa barentta bessana mala oochcheeddino.</seg>
          <seg type="verse" id="b.MAR.8.12">Yesuusi darissi tookki shemppiide, Ha wodiyaa asay ayissi malaataa koyyii? Taani hinttenttoo tumuwaa oday; ha wodiyaa asaw malaatay ubbaakka imettenna yaageedda.</seg>
          <seg type="verse" id="b.MAR.8.13">Qassi unttuntta hewaan aggiide, zaari wonggiriyaan geliide, abbaappe hefintha pinneedda.</seg>
          <seg type="headline">Parisaawatuwaa Irshshuwaanne Heroodisa Irshshuwaa</seg>
          <seg type="verse" id="b.MAR.8.14">Yesuusa kaalliyaawanttu qumaa afanawaa dogeeddino; unttunttoo wongiriyaa giddon itti ukithaappe haray baawa.</seg>
          <seg type="verse" id="b.MAR.8.15">Yesuusi unttuntta, Hinttentta erite; Parsaawatuwaa irshshuwaappenne Heroodisairshshuwaappe naagettite yaagiide azazeedda.</seg>
          <seg type="verse" id="b.MAR.8.16">Unttunttu barenttu giddon, I hawaa giyaawe nuussi qumay baynna diraassa yaagiide haasayaa doommeeddino.</seg>
          <seg type="verse" id="b.MAR.8.17">Yesuusi unttunttu giyaawaa eriide, Hinttenttoo daabbuu bayinnawaa ayissi haasayiitee? Ha77i gakkanaw hinttew gelennee? Woy akeekikkitee? Hintte wozanay jolleeddee?</seg>
          <seg type="verse" id="b.MAR.8.18">Hinttenttoo ayfii de7ee; be7ikkitee? Qassi haythay de7ee; siskkitee? Hinttenttoo hassayettennee?</seg>
          <seg type="verse" id="b.MAR.8.19">Taani ichcheshu daabbuwaa ichcheshu sha77a asaw mentha immeedda wode, aappun zambbeeliyaa kumeedda dokkaa dentheedditee? yaageedda. Unttunttu, Tammanne laa77u zambbeeliyaa kumeedda dokkaa dentheeddo yaageeddino.</seg>
          <seg type="verse" id="b.MAR.8.20">Taani qassikka laappu daabbuwaa oyddu sha77a asaw menthaade immeedda wode, aappun zambbeeliyaa kumeedda dokkaa dentheedditee? yaageedda. Unttunttu, Laappu zambbeeliyaa kumeedda dokkaa dentheeddo yaageeddino.</seg>
          <seg type="verse" id="b.MAR.8.21">I qassi, Ha77ikka akeekibeykkitee? yaageedda.</seg>
          <seg type="headline">Yesuusi Beetesaydan Itti Qooqaa Patheedda</seg>
          <seg type="verse" id="b.MAR.8.22">Yesuusinne A kaalliyaawanttu Beetesayda giyaa katamaa beeddino; asatuu qooqa bitaniyaa Yesuusakko ahiide, he bitaniyaa bochchana mala, A woosseeddino.</seg>
          <seg type="verse" id="b.MAR.8.23">Yesuusi qooqa bitaniyaa kushiyaa oyqqiide, heeraappe gaxaa kesseedda; A ayfiyaan cuchchiide, bare kushiyaa A bolla wothiide, New ayentto beettii? yaagiide oochcheedda.</seg>
          <seg type="verse" id="b.MAR.8.24">Bitani dhoqqiide, Taani asaa be7ay; shin asay hamettiidde, mithaa malatee yaageedda.</seg>
          <seg type="verse" id="b.MAR.8.25">Hewaappe guyyiyan, Yesuusi shirettiide bitaniyaa ayfiyaan bare kushiyaa wotheedda. A ayfii paxeedda; bitaniikka loythi xeelleedda; qassi ubbabaakka geeshshiide be7eedda.</seg>
          <seg type="verse" id="b.MAR.8.26">Yesuusi bitaniyaa, Heeraa geloppa yaagi A soy yeddeedda.</seg>
          <seg type="headline">Phexiroosa Ammanuwaanne A Markkatethaa</seg>
          <seg type="verse" id="b.MAR.8.27">Yesuusi barena kaalliyaawanttunna Qiisaariyaa Piliiphphoosa de7iyaa qeeri heeratuwaa beedda; I biishshin ogiyaan Yesuusi, Taana asay oona gii? yaagiide barena kaalliyaawantta oochcheedda.</seg>
          <seg type="verse" id="b.MAR.8.28">A kaalliyaawanttu, Itti itti asay neena, Xammaqiyaa Yohaannisa gee; haranttuu, Eelaasa giino; qassi haranttuu, Nabatuwaappe ittuwaa giino yaageeddino.</seg>
          <seg type="verse" id="b.MAR.8.29">Yesuusi unttuntta, Hintteshi taana oona giitee? yaagiide oochcheedda. Phexiroosi, Neeni Dooretteedda Kiristtoosa yaagiide zaareedda.</seg>
          <seg type="verse" id="b.MAR.8.30">Yesuusi, Tabaa oossinne odoppite yaagiide unttuntta azazeedda.</seg>
          <seg type="headline">Yesuusi Barena Gakkana Metuwaabaanne Waayyiyaabaa Koyruwaa Haasayee</seg>
          <seg type="verse" id="b.MAR.8.31">Yesuusi barena kaalliyaawantta, Taani, Asaa Na7ay, darii waayyettanaw bessee; cimatuu, qeesatuwaa kaappatuunne higgiyaa tamaarssiyaawanttu taana ixxanaw bessee; unttunttu taana wodhanawunne taani heezzenthiyaa gallassaappe guyyiyan, hayquwaappe denddanaw bessee yaagiide tamaarissuwaa doommeedda.</seg>
          <seg type="verse" id="b.MAR.8.32">Hewaa I unttunttoo geeshshiide odeedda; Phexiroosi A itti bagga zaariide, zoretaa doommeedda.</seg>
          <seg type="verse" id="b.MAR.8.33">Shin Yesuusi guyye simmiide, barena kaalliyaawantta xeelliide Phexiroosa, Ha Seexaanaw, kichcha ta matappe! Neen asay qoppiyaawaa qoppaasappe attin, Xoossay qoppiyaawaa gidenna yaageedda.</seg>
          <seg type="headline">Yesuusa Kaalussay Oochchiyaa Gatiyaa</seg>
          <seg type="verse" id="b.MAR.8.34">Yesuusi cora asaanne barena kaalliyaawantta barekko xeesiide, Taana kaallana koyyiyaa uray de7ooppe, barena kaddo; yaatiide bare masqqaliyaa tookkiide, taana kaallo.</seg>
          <seg type="verse" id="b.MAR.8.35">Ayissi gooppe, bare shemppuwaaashshana koyyiyaa uray bayizzanawaa; shin ta dirawunne wonggalaa mishiraachchuwaa diraw bare shemppuwaa bayizziyaa uray ashshanawaa.</seg>
          <seg type="verse" id="b.MAR.8.36">Itti uray sa7aan de7iyaa ubbabaa barew shiishshiide, bare shemppuwaa bayizzooppe, A ayaa maaddanee?</seg>
          <seg type="verse" id="b.MAR.8.37">Itti uray bare shemppuwaa wozanaw ayaa immana danddayi?</seg>
          <seg type="verse" id="b.MAR.8.38">Xoossaa ammanenna ha nagaranchcha yeletaa wodiyaan, itti uray taananinne ta qaalaan yeellatooppe, taanikka, Asaa Na7ay, qassi ta Aawuwaa bonchchuwan geeshsha kiitanchchatuwaanna yiyaa wodekka, aani yeellatana yaageedda.</seg>
        </div>
        <div type="chapter" complete="y" id="b.MAR.9">
          <seg type="headline">Yesuusa Malay Laametteeddawaa Odiyaa Taarikiyaa</seg>
          <seg type="verse" id="b.MAR.9.1">Yesuusi unttuntta, Taani hinttenttoo tumuwaa gay; amareedda asatuu Xoossaa kawutethay wolqqaanna yiyaawaa be7ennaan hayqqennawanttu hawaan de7iino yaageedda.</seg>
          <seg type="verse" id="b.MAR.9.2">Yesuusi usuppun gallassaappe guyyiyan, barenanna Phexiroosa, Yayiqoobanne Yohaannisa akkiide, unttunttu xalalaa wolqqaama deriyaa bolla kesseedda; unttunttu sinthaan laametteedda;</seg>
          <seg type="verse" id="b.MAR.9.3">A mayuukka phooleedda; sa7aan mayuwaa meecciyaa ooninne geeshshanaw danddayennawaa keenaa darii booxxeedda.</seg>
          <seg type="verse" id="b.MAR.9.4">He heezzu Yesuusa kaalliyaawanttu, Eelaasinne Muse Yesuusanna haasiyaawantta be7eeddino.</seg>
          <seg type="verse" id="b.MAR.9.5">Phexiroosi Yesuusa, Tamaarissiyaawoo, nuuni hawaan de7iyaawe nuussi lo77a; nuuni heezzu daasatuwaa ittuwaa new, ittuwaa Musew, qassi ittuwaa Eelaasassi keexxana yaageedda.</seg>
          <seg type="verse" id="b.MAR.9.6">I waaganenttonne eribeenna; ayissi gooppe, ikka yokkonttukka darii yayyeeddino.</seg>
          <seg type="verse" id="b.MAR.9.7">Hewaappe guyyiyan, shaarii yiide unttuntta kammina shaariyaappe, Hawe taani siiqiyaa ta Na7aa; I giyaawaa sisite giyaa qaalay yeedda.</seg>
          <seg type="verse" id="b.MAR.9.8">Ellekka unttunttu yuushshi aathi xeelliyaa wode, Yesuusappe attin, haraa oonanne barenttu matan be7ibeykkino.</seg>
          <seg type="verse" id="b.MAR.9.9">Unttunttu deriyaappe wodhdhishshin, Yesuusi unttuntta, Taani, Asaa Na7ay, hayquwaappe denddana gakkanaw, hintte be7eeddabaa oossinne odoppite yaagiide azazeedda.</seg>
          <seg type="verse" id="b.MAR.9.10">I azazeeddawaa unttunttu, Eeno giide, ha hayquwaappe denddiyaawaa giyaawe waagiyaawe yaagiide, barenttu giddon haasayetteeddino.</seg>
          <seg type="verse" id="b.MAR.9.11">Unttunttu Yesuusa, Higgiyaa tamaarssiyaawanttu ayissi, Eelaas kasetiide yaanaw bessee giinoo? yaagiide oochcheeddino.</seg>
          <seg type="verse" id="b.MAR.9.12">I zaariide yaageedda; Tumakka, Eelaas kaset yiide, ubbabaa giigissee; yaatina, ayissi Xoossaa Maxaafay, Asaa Na7ay darii waayyettananne ixettana yaagii?</seg>
          <seg type="verse" id="b.MAR.9.13">Shin taani hinttenttoo oday; Eelaas yeedda; qassi aabay Xoossaa Maxaafan xaafetteeddawaadankka, asay A bare koyyeeddabaa ootheedda yaageedda.</seg>
          <seg type="headline">Yesuusi Iita Ayyaanay Oyqqeedda Na7aa Patheedda</seg>
          <seg type="verse" id="b.MAR.9.14">Yesuusi, Phexiroosi, Yayiqoobinne Yohaannisi yokko Yesuusa kaalliyaawanttukko simmiide yiyaa wode, cora asay he kaalliyaawanttu yuushshuwaan eqqeeddawaanne higgiyaa tamaarissiyaa amareedda asatuu unttunttunna palumettiyaawantta be7eeddino.</seg>
          <seg type="verse" id="b.MAR.9.15">He cora asay Yesuusa be7eedda wode maalaletti dagammiide, ellekka aakko woxxi yiide, A saroteedda.</seg>
          <seg type="verse" id="b.MAR.9.16">Yesuusi barena kaalliyaawantta Unttunttunna ayaa palumettiitee? yaagiide oochcheedda.</seg>
          <seg type="verse" id="b.MAR.9.17">He cora asaa giddoppe itti bitani zaariide, Tamaarissiyaawoo, ta na7aa bollan haasayaa diggiyaa iita ayyaanay de7iyaa diraw, A neekko akkaade yaaddi.</seg>
          <seg type="verse" id="b.MAR.9.18">Ha iita ayyaanay A oyqqiyaa wode ubbaan, A olee; A doonaannakka hoommuu paarottee; qassi achchaa garccissee; bollaakka zoolissee. Aappe ha iita ayyaanaa kessana mala, neena kaalliyaawanttoo odaaddi, shin kessanaw danddaybeykkino yaageedda.</seg>
          <seg type="verse" id="b.MAR.9.19">Yesuusi zaariide unttuntta, Ammanenna ha wodiyaa asaw! Taani hinttenttunna awude gakkanaw de7anee? Qassi hinttenttubaa awude gakkanaw danddayanee? Na7aa taakko haa akki yiite yaageedda.</seg>
          <seg type="verse" id="b.MAR.9.20">Unttunttu na7aa aakko aheeddino; he iita ayyaanay Yesuusa be7eedda man77iyankka na7aa kokkorssii aggeedda; na7ay sa7aan kunddiide, doonaanna hoommuu goppu giishshin gonddoretteedda.</seg>
          <seg type="verse" id="b.MAR.9.21">Yesuusi he na7aa aawuwaa, Hawe ne na7aa oyqqoodeppe woysa wode gidanee? yaagiide oochcheedda. Na7aa aabbu, I na7atethaan de7iyaa wodiyaappe doommeedda.</seg>
          <seg type="verse" id="b.MAR.9.22">A wodhanaw daro wode tamaaninne haathaan oleedda; shin neeni danddayooppe, nuussi qarettaade nuuna maaddaarikkii yaageedda.</seg>
          <seg type="verse" id="b.MAR.9.23">Yesuusi A, Neeni danddayooppe gay? Ammaniyaa asaw ubbabay danddayettee yaageedda.</seg>
          <seg type="verse" id="b.MAR.9.24">Ellekka na7aa aabbu bare kooshshaa dhoqqu oothiide, Taani ammanay; shin gujja ammananaadan, taana maaddaarikkii yaageedda.</seg>
          <seg type="verse" id="b.MAR.9.25">Yesuusi asay dari dari biyaawaa be7iide, iita ayyaanaa, Na7aa tullenne duude udeedda ayyaanaw, ha na7aappe kesa gaade neena ta azazay; qassi zaarethaade aani geloppa yaageedda.</seg>
          <seg type="verse" id="b.MAR.9.26">He iita ayyaanay waassiide, na7aa darissi kokkorssiide, aappe keseedda. Na7ay hayqqeeddawaa malatina, daro asay, Na7ay hayqqeedda yaageedda.</seg>
          <seg type="verse" id="b.MAR.9.27">Shin Yesuusi na7aa kushiyaa oyqqiide denthina, na7ay denddi eqqeedda.</seg>
          <seg type="verse" id="b.MAR.9.28">Yesuusi soy geleeddawaappe guyyiyan, A kaalliyaawanttu Yesuusa dumma, Nuuni he iita ayyaanaa kessanaw ayissi danddaybeykkoo? yaagiide oochcheeddino.</seg>
          <seg type="verse" id="b.MAR.9.29">Yesuusi zaariide, Hewaa malay woosappenne xoomaappe attin, harabaan kesanaw danddayenna yaageedda.</seg>
          <seg type="headline">Yesuusi Barena Gakkana Metuwaabaanne Hayquwaabaa Laa7enthuwaa Odeedda</seg>
          <seg type="verse" id="b.MAR.9.30">Unttunttu hewaappe denddiide, Galiilaanna aadhdhiide beeddino; Yesuusi bare de7iyaasaa ooninne erana mala koyyibeenna.</seg>
          <seg type="verse" id="b.MAR.9.31">Ayissi gooppe, I barena kaalliyaawantta Taana, Asaa Na7aa, asay asaw aathiide immananne wodhana; taani qassi heezzu gallassaappe guyyiyan, hayquwaappe denddana yaagiide tamaarissee.</seg>
          <seg type="verse" id="b.MAR.9.32">Shin unttunttoo I giyaawe gelibeenna; qassi A oochchanawukka yayyeeddino.</seg>
          <seg type="headline">Ubbaappe Aadhdhiyaawe Oonee?</seg>
          <seg type="verse" id="b.MAR.9.33">Unttunttu Qifirinaahooma giyaa katamaa beeddino; soy geleeddawaappe guyyiyan, Yesuusi unttuntta, Ogiyaan ayaa palumettiitee? yaagiide oochcheedda.</seg>
          <seg type="verse" id="b.MAR.9.34">Shin unttunttu biidde ogiyaan, Nu giddon nu ubbaappe aadhdhiyaawe oone? yaagiide palumetteedda diraw, co77u geeddino.</seg>
          <seg type="verse" id="b.MAR.9.35">Yesuusi uttiide, tammanne laa77u barena kaalliyaawantta xeesiide unttuntta, Ooninne sinthaw aadhdhana koyyooppe, ubbaappe guyye aadhdhiide, he ubbaw qooma gidanaw bessee yaageedda.</seg>
          <seg type="verse" id="b.MAR.9.36">Itti guutha na7aa oyqqiide, unttunttu giddon esseedda; he guutha na7aa idimmiide unttuntta,</seg>
          <seg type="verse" id="b.MAR.9.37">Hawanttu mala guutha naanaappe ittuwaa ta sunthan mokkiyaa ooninne taana mokkee; qassi taana mokkiyaa ooninne taana kiitteeddawaa mokkiyaawaappe attin, ta xalalaa mokkenna yaageedda.</seg>
          <seg type="headline">Yesuusi, Nubaa Eqettenna Uray Nu Bagga Yaageedda</seg>
          <seg type="verse" id="b.MAR.9.38">Yohaannisi A, Tamaarissiyaawoo, itti asay ne sunthan iita ayyaanatuwaa kessiyaawaa nuuni be7iide, nu bagga gidenna diraw, A diggeeddo yaageedda.</seg>
          <seg type="verse" id="b.MAR.9.39">Shin Yesuusi yaageedda; Ooninne ta sunthan malaataa oothiide, ellekka ta bolla iitabaa haasayanaw danddayiyaawe bayinna diraw diggoppite;</seg>
          <seg type="verse" id="b.MAR.9.40">ayissi gooppe, nubaa eqettenna uray nu bagga.</seg>
          <seg type="verse" id="b.MAR.9.41">Taani hinttenttoo tumuwaa oday; hintte tawantta Kiristtoosawantta gidiyaa diraw, ooninne hinttenttoo ta sunthan buliyaa haathaa ushanaw immooppekka, bare gatiyaa akkanawaa.</seg>
          <seg type="headline">Nagaraa Gaasuwaa</seg>
          <seg type="verse" id="b.MAR.9.42">Taana ammaniyaa ha guuthatuwaappe ittuwaa balethiya oonanne, gaacciyaa wogga woxaa A qoodhiyaan qachchiide, abbaan A oliyaawe aw lo77a.</seg>
          <seg type="verse" id="b.MAR.9.43-Mark.9.44">Ne kushii neena balethooppe, qanxxa ola; neeni laa77u kushiyaannaqassi ubbakka to7enna Gaannamiyaa tamaan geliyaawaappe, duuxa kushiyaanna de7uwaa geliyaawe new lo77a.</seg>
          <seg type="verse" id="b.MAR.9.45-Mark.9.46">Ne gedi neena balethooppe, qanxxa ola; neen laa77u gediyaanna ubbakka to7enna Gaannamiyaa tamaan yegettiyaawaappe, dooma gidaade de7uwaa geliyaawe new lo77a.</seg>
          <seg type="verse" id="b.MAR.9.47-Mark.9.48">Ne ayfii neena balethooppe, wooca ola; neeni laa77u ayfiyaanna ubbakka to7enna Gaannamiyaa tamaan yegettiyaawaappe, itti ayfiyaanna Xoossaa kawutethaa geliyaawe new lo77a.</seg>
          <seg type="verse" id="b.MAR.9.49">Qumaan maxiniyaa yeggiyaawaadan, tamay asaa ubbaa bolla yegettana.</seg>
          <seg type="verse" id="b.MAR.9.50">Maxinii lo77a; shin I mal77ana dhayooppe, zaariide A wooti mal77ethanitee? Hinttenttun maxinii de7o;yaatiide ittu ittuwaanna sarotethaan de7ite yaageedda.</seg>
        </div>
        <div type="chapter" complete="y" id="b.MAR.10">
          <seg type="headline">Machchatto Yeddanaw Bessenna</seg>
          <seg type="verse" id="b.MAR.10.1">Yesuusi hewaappe denddiide, Yorddaanoosa Shaafaappe hefintha bagganna Yihudaa gadiyaa beedda. Cora asay shirettiide aakko shiiqina, kase I oothiyaawaadankka he asaa tamaarissuwaa doommeedda.</seg>
          <seg type="verse" id="b.MAR.10.2">Itti itti Parisaawatuu paaccanaw Yesuusakko yiide, Itti asay bare machchatto yeddanaw nuussi higgii azazii? yaagiide A oochcheeddino.</seg>
          <seg type="verse" id="b.MAR.10.3">I zaariide, Muse hinttentta waagi azazeeddee? yaageedda.</seg>
          <seg type="verse" id="b.MAR.10.4">Unttunttu, Muse, Itti asay bare machchatto paramaa immiide yeddo geedda yaageeddino.</seg>
          <seg type="verse" id="b.MAR.10.5">Yesuusi zaariide unttuntta, Hinttenttu odina sisennawantta gidiyaa diraw, Muse ha azazuwaa hinttenttoo xaafeedda.</seg>
          <seg type="verse" id="b.MAR.10.6">Shin Xoossay koyro medhdhiyaa wode, attuma asanne macca asa oothiide, unttuntta medhdheedda.</seg>
          <seg type="verse" id="b.MAR.10.7">Hewaa diraw, itti asay bare aabbanne bare daayo aggiide, bare machchattinna ittuwaa gidee;</seg>
          <seg type="verse" id="b.MAR.10.8">unttunttu laa77atuu itti asho gidiino; hewaa diraw, unttunttu itti asa gidiyaawaappe attin, laa77u asa gidikkino.</seg>
          <seg type="verse" id="b.MAR.10.9">Hewaa diraw, Xoossay ittippe gatheeddawaa asay shaakkoppo yaageedda.</seg>
          <seg type="verse" id="b.MAR.10.10">Unttunttu soy simmeedda wode, Yesuusa kaalliyaawanttu ha yewuwaabaa Yesuusa zaari oochcheeddino.</seg>
          <seg type="verse" id="b.MAR.10.11">Yesuusi unttuntta, Bare machchatto yeddiide, hararo akkiyaa uray ooninne izinna woshummee.</seg>
          <seg type="verse" id="b.MAR.10.12">Qassi maccawunnakka bare asinaappe kesaade hara asinaa gelooppe woshummaw yaageedda.</seg>
          <seg type="headline">Yesuusi Guutha Naanaa Anjjeedda</seg>
          <seg type="verse" id="b.MAR.10.13">Yesuusi guutha naanaa bochchana mala, itti itti asay naanaa aakko aheedda; shin Yesuusa kaalliyaawanttu he asaa seereeddino.</seg>
          <seg type="verse" id="b.MAR.10.14">Yesuusi hewaa be7iide, barena kaalliyaawantta hanqqetteedda; unttuntta, Guutha naanay taakko yiyaawantta diggoppite; ayissi gooppe, Xoossaa kawutethay hawanttu malaassa.</seg>
          <seg type="verse" id="b.MAR.10.15">Taani hinttenttoo tumuwaa gay; Xoossaa kawutethaa guutha na7aadan akkenna uray ooninne he kawutethaa ubbakka gelenna yaageedda.</seg>
          <seg type="verse" id="b.MAR.10.16">Guutha naanaa idimmiide, bare kushiyaa unttunttu bolla huuphiyan huuphiyan wothiide, unttuntta anjjeedda.</seg>
          <seg type="headline">Miishshaa Siiqussay Ahiyaa Metuwaa</seg>
          <seg type="verse" id="b.MAR.10.17">Yesuusi baanaw keseedda wode, itti bitani woxxiidde yi A sinthan gulbbatiide, Lo77o tamaarssiyaawoo, medhinaa de7uwaa laattanaw taani ayaa oothoo? yaagiide A oochcheedda.</seg>
          <seg type="verse" id="b.MAR.10.18">Yesuusi, Ayissi taana lo77oo gay? Xoossaa xalalaappe attin, hara lo77uu ooninne baawa.</seg>
          <seg type="verse" id="b.MAR.10.19">Xoossaa azazuwaa, Wodhoppa; woshummoppa; wuu77oppa; wordduwaa markkattoppa; cimmoppa; ne aabbanne ne daayo bonchcha yaagiyaawaa eraasa yaageedda.</seg>
          <seg type="verse" id="b.MAR.10.20">Bitani Yesuusa, Tamaarissiyaawoo, taani hewaa ubbaa na7atethaappe doommaade ha77i gakkanawukka naagay yaageedda.</seg>
          <seg type="verse" id="b.MAR.10.21">Yesuusi bitaniyaa doseedda; A caddi xeelliide, New ittibay pacceedda; baade new de7iyaabaa ubbaa zal77aade, he miishshaa hiyyeesaw imma; neen saluwan durettana. Yaatowaappe guyyiyan yaade taana kaalla yaageedda.</seg>
          <seg type="verse" id="b.MAR.10.22">Shin bitani hewaa sisiide, I daro dure gidiyaa diraw, bare som77iyaa dhumissiide, nashettennaan aggiide beedda.</seg>
          <seg type="verse" id="b.MAR.10.23">Yesuusi barena kaalliyaawantta yuushshi aathi xeelliide, Daro dure asay Xoossaa kawutethaa gelanaw waani metanddeeshsha! yaageedda.</seg>
          <seg type="verse" id="b.MAR.10.24">A kaalliyaawanttu A haasayaa sisiide maalaletteeddino; shin Yesuusi qassikka unttuntta, Naatoo, Xoossaa kawutethaa gelanaw wooti metanddeeshsha!</seg>
          <seg type="verse" id="b.MAR.10.25">Dure asay Xoossaa kawutethaa gelanawaappe, gaaluu marppiyaa xoo7iyaanna aadhdhanawe matattee yaageedda.</seg>
          <seg type="verse" id="b.MAR.10.26">Yesuusa kaalliyaawanttu maalalettiide, Yaatina, oone attanaw danddayiyaawe? yaagiide ittu ittuwaa oochcheeddino.</seg>
          <seg type="verse" id="b.MAR.10.27">Yesuusi unttuntta caddi xeelliide, Hawe Xoossaw danddayettiyaawaappe attin, asaw danddayettenna; ayissi gooppe, Xoossaw ubbabaykka danddayettee yaageedda.</seg>
          <seg type="verse" id="b.MAR.10.28">Phexiroosi Yesuusa, Be7a; nuuni nubaa ubbaa aggiide, neena kaalleeddo yaageedda.</seg>
          <seg type="verse" id="b.MAR.10.29">Yesuusi, Taani hinttenttoo tumuwaa gay; ta dirawunne wonggalaa mishiraachchuwaa diraw, golliya woy ishatuwaa woy michchatuwaa, woy aawuwaa woy aatto woy machchatto, woy naanaa woy gadiyaa ageedda asay ooninne,</seg>
          <seg type="verse" id="b.MAR.10.30">ha77i ha wodiyaan xeetu dakkuwaappe dariya golletuwaa, ishatuwaa, michchatuwaa, aatto, naanaa, gadiyaa, qassi metuwakka akkanawaa. Sinthappe yaana wodiyankka medhinaa de7uwaa akkanawaa.</seg>
          <seg type="verse" id="b.MAR.10.31">Shin coratuu ha77i sinthan de7iyaawanttu guyye aadhdhana; qassi coratuu ha77i guyyen de7iyaawanttu sinthaw aadhdhana yaageedda.</seg>
          <seg type="headline">Yesuusi Barena Gakkana Metuwaabaanne Hayquwaabaa Heezzenthuwaa Odeedda</seg>
          <seg type="verse" id="b.MAR.10.32">Unttunttu Yeerusalaame biidde, ogiyaan de7iino; Yesuusi barena kaalliyaawanttuuppe sinthanna hamettee. Unttunttu maalaletteeddino; A kaalliyaawanttu yayyeeddino. Zaariide tammanne laa77u barena kaalliyaawantta gaxaa kessiide, barena gakkanabaa dummayiide unttunttussi hawaadan yaagiide odeedda;</seg>
          <seg type="verse" id="b.MAR.10.33">Be7ite; nuuni Yeerusalaame ha77i kesoytte; yaani taana, Asaa Na7aa, qeesatuwaa kaappatuwassinne Muse higgiyaa tamaarssiyaawanttussi aathiide immana. Unttunttu ta bollan hayquwaa pirddaa pirddana; qassi Ayihuda gidenna asaassikka taana aathiide immana.</seg>
          <seg type="verse" id="b.MAR.10.34">He Ayihuda gidenna asay ta bolla qilliiccananne cuchchana; taana lissuwan shocananne wodhana; taani qassi heezzu gallassaappe guyyiyan, hayquwaappe denddana.</seg>
          <seg type="headline">Yayiqoobinne Yohaannisi Woosseedda Woosaa</seg>
          <seg type="verse" id="b.MAR.10.35">Zabiddiyoosa naanay Yayiqoobinne Yohaannisi Yesuusakko yiide, Tamaarissiyaawoo, nuuni neena woossiyaabaa ubbabaa nuussi oothaarikkii yaageeddino.</seg>
          <seg type="verse" id="b.MAR.10.36">Yesuusi unttuntta, Taani hinttenttoo ayaa oothoo? yaageedda.</seg>
          <seg type="verse" id="b.MAR.10.37">Unttunttu A, Ne bonchcho kawutethaan neeni uttiyaa wode, nuuppe ittuwaa neeppe ushechcha bagganna qassi ittuwaa haddirssa bagganna utissaarikkii yaageeddino.</seg>
          <seg type="verse" id="b.MAR.10.38">Shin Yesuusi unttuntta, Hinttenttu ayaa woossanaw bessinttokka erikkita; taani ushanaw bessiyaa metuwaa xuu7aa ushanaw danddayiitee? Qassi taani xammaqettanaw bessiyaa xinqqataaxammaqettanaw danddayiitee? yaageedda.</seg>
          <seg type="verse" id="b.MAR.10.39">Hewaappe guyye unttunttu zaariide, E danddayeetto yaageeddino. Yesuusi qassi, Taani ushanaw bessiyaa metuwaa xuu7aa hintte ushana; taani xammaqettanaw bessiyaa xinqqataakka hintte xammaqettana.</seg>
          <seg type="verse" id="b.MAR.10.40">Shin taappe ushechcha baggannanne haddirssa bagganna uttanawantta dooriyawe taana gidikke; shin he sa7ay Xoossay immanaw giigissi wotheeddawanttussa yaageedda.</seg>
          <seg type="verse" id="b.MAR.10.41">Yokko tammu Yesuusa kaalliyaawanttu hewaa siseedda wode, Yayiqoobanne Yohaannisa hanqqetteeddino.</seg>
          <seg type="verse" id="b.MAR.10.42">Yesuusi unttuntta ubbaa barekko xeesiide, hawaadan yaageedda; Ayihuda gidennawantta mooddiyaawantta giide qoppiyaawanttunne hewantta kaalethiyaa asatuu barenttu asaa mooddiyaawaa eriita.</seg>
          <seg type="verse" id="b.MAR.10.43">Shin hintte giddon hewaa mala gidenna; hintte giddon woggatana koyyiyaa ooninne hinttenttoo qoomaa gidanaw bessee.</seg>
          <seg type="verse" id="b.MAR.10.44">Qassi hintte giddon ubbaappe bolla gidana koyyiyaa ooninne hintte ubbaw ayille gidanaw bessee.</seg>
          <seg type="verse" id="b.MAR.10.45">Ayissi gooppe, haray atto taani, Asaa Na7aykka, asaw oothanawunne coratuwaa wozanaw yeeddawaappe attin, asay taw oothana mala yabeykke yaageedda.</seg>
          <seg type="headline">Yesuusi Qooqaa Barxxamoosa Ayfiyaa Patheedda</seg>
          <seg type="verse" id="b.MAR.10.46">Unttunttu Iyarkko giyaa katamaa beeddino; Yesuusi barena kaalliyaawanttunnanne cora asaanna Iyarkkoppe kesishshin, Ximoosa na7ay qooqay, Barxxamoosa giyaawe, ogiyaa doonan woossiidde utteedda.</seg>
          <seg type="verse" id="b.MAR.10.47">Barxxamoos Naazireetiyaa Yesuusa gideeddawaa sisiide, bare kooshshaa dhoqqu oothiide, Daawite na7aaYesuusaa, taana maaraarikki! yaagussaa doommeedda.</seg>
          <seg type="verse" id="b.MAR.10.48">Cora asay A, Hayzza! giide hanqqetteedda. Shin, I bare kooshshaa kasewaappekka darissi dhoqqu oothiide, Daawite na7aw, taana maaraarikki! yaageedda.</seg>
          <seg type="verse" id="b.MAR.10.49">Yesuusi ogiyaan eqqiide, A haa xeesite yaageedda. Unttunttu qooqaa, Aynne baawa; dendda eqqa; neena xeesee yaagiide xeeseeddino.</seg>
          <seg type="verse" id="b.MAR.10.50">Qooqay bare mayuwaa olii aggiide, guppi denddi eqqiide, Yesuusakko beedda.</seg>
          <seg type="verse" id="b.MAR.10.51">Yesuusi A, Taani new ayaa oothanaw koyyay? yaageedda. Qooqay, Tamaarissiyaawoo, taani xeellanawaa koyyay yaageedda.</seg>
          <seg type="verse" id="b.MAR.10.52">Yesuusi A, Ba; ne ammanuu neena patheedda yaageedda. Elekka A ayfii xeellii aggina, ogiyaan Yesuusa kaallii aggeedda.</seg>
        </div>
        <div type="chapter" complete="y" id="b.MAR.11">
          <seg type="headline">Yesuusi Wolqqaama Bonchchuwan Yeerusalaame Geleedda</seg>
          <seg type="verse" id="b.MAR.11.1">Unttunttu Yeerusalaame matiidde, Debre Zayte Deriyaa matan de7iyaa Beetefaagenne Biitaaniyaa gakkeeddino; Yesuusi barena kaalliyaawanttuppe laa77uwaa sinthaw kiittiide,</seg>
          <seg type="verse" id="b.MAR.11.2">Hinttenttuppe sinthan de7iyaa heraa biite; yaa gelosaanna ooninne ubba toggibeenna qashuwan de7iyaa hare maraa hintte demmana; A billi haa akkiide yiite.</seg>
          <seg type="verse" id="b.MAR.11.3">Ooninne hinttentta, Hewaa ayissi oothite? yaagiide oochchooppe, Godawhawe koshshee; ellekka zaari haa yeddanawaa yaagite yaageedda.</seg>
          <seg type="verse" id="b.MAR.11.4">Unttunttu biide, hare maraa penggiyaa matan ogiyaan qachchi wotheeddawaa demmiide billeeddino.</seg>
          <seg type="verse" id="b.MAR.11.5">Hewaan eqqeedda itti itti asatuu unttuntta, Hare maraa wootanaw billiitee? yaageeddino.</seg>
          <seg type="verse" id="b.MAR.11.6">Yesuusa kaalliyaawanttu Yesuusi barentta azazeeddawaa odina, asatuu yeddii aggeeddino.</seg>
          <seg type="verse" id="b.MAR.11.7">Unttunttu hare maraa Yesuusakko ahiide, barenttu mayuwaa A zokkiyaan wotheeddino; Yesuusi he hare maraa toggeedda.</seg>
          <seg type="verse" id="b.MAR.11.8">Cora asay barenttu mayuwaa ogiyaan hiixxeedda; qassi harantuu mithaa haythaa kar kariide, ogiyaan hiixxeeddino.</seg>
          <seg type="verse" id="b.MAR.11.9">Yesuusappe sinthanna hamettiyaa asaynne A geeduwaa kaalliyaa asay barenttu kooshshaa dhoqqu oothiide, Xoossay galatetto! Godaa sunthan yiyaawe anjjetteeddawaa.</seg>
          <seg type="verse" id="b.MAR.11.10">Godaa sunthan yiyaa nu aawuwaa Daawite kawutethay anjjetteeddawaa. Saluwaa ubbaappe bolla saluwan de7iyaa Xoossay galatetto yaageeddino.</seg>
          <seg type="verse" id="b.MAR.11.11">Yesuusi Yeerusalaame biide, Geeshsha Golliyaa geleedda; qassi ubbabaa yuuyyi yuuyyi xeelleeddawaappe guyyiyan, sa7ay qammiyaa diraw, tammanne laa77u Yesuusa kaalliyaawanttunna Biitaaniyaa beedda.</seg>
          <seg type="headline">Yesuusi Sheqqeedda Balasiyaa Mithatto</seg>
          <seg type="verse" id="b.MAR.11.12">Wonttetha gallassi unttunttu Biitaaniyaappe kesiide biishshin, Yesuusi koshatteedda.</seg>
          <seg type="verse" id="b.MAR.11.13">Haakuwan itti balasiyaa giyaa mithatto haythaa mayya utteeddawunno be7iide, ooni eri I bolla ayfii beettooppenne giide, be7anaw izikko beedda; shin izikko I biyaa wode, haythaa xalalaappe attin, aynne ayfiyaa demmibeenna; ayissi gooppe, balasii ayfiyaa wodii gakkibeenna.</seg>
          <seg type="verse" id="b.MAR.11.14">Yesuusi he balasatto, Neeppe shirettiide medhinaw ooninne ayfiyaa mooppo yaageedda. Yesuusa kaalliyaawanttu I giyaawaa siseeddino.</seg>
          <seg type="headline">Yesuusi Geeshsha Golliyan Zali77iyaawantta Kesseedda</seg>
          <seg type="verse" id="b.MAR.11.15">Unttunttu Yeerusalaame beeddino; Yesuusi Geeshsha Golliyaa geliide, hewaan zali77iyaawanttanne shammiyaawantta kare yederssuwaa doommeedda; qassi miishshaa laammiyaawanttu xaraphpheezaanne dogommuwaa zali77iyaawanttu oydiyaa aathi yeggiide,</seg>
          <seg type="verse" id="b.MAR.11.16">ooninne ayentto tookkiide, Geeshsha Golliyaa gibbiyaa giddonna aadhdhanawaa diggeedda.</seg>
          <seg type="verse" id="b.MAR.11.17">Yesuusi asaa hawaadan yaagiide tamaarisseedda: Xoossaa Maxaafan, Ta golli Ayihuda gidenna asay ubbay Xoossaa woossiyaa golle geetettana yaagettiide xaafeetti utteedda; shin hintte A bonqqanchchatuu qosettiyaa gonggoluwaa kesseeddita.</seg>
          <seg type="verse" id="b.MAR.11.18">Qeesatuwaa kaappatuunne Muse higgiyaa tamaarssiyaawanttu hewaa sisiide, A wodhana ogiyaa koshshaa doommeeddino; shin cora asay I tamaarissiyaawaan maalalettiyaa diraw, aw yayyeeddino.</seg>
          <seg type="verse" id="b.MAR.11.19">Sa7ay omarsseedda wode, Yesuusinne A kaalliyaawanttu katamaappe gaxaa keseeddino.</seg>
          <seg type="headline">Balasiyaa Giyaa Mithatta Melaaddu</seg>
          <seg type="verse" id="b.MAR.11.20">Unttunttu wonttetha gallassi guura ogiyaanna aadhdhiidde, he balasatta xaphuwaanna meladiggeeddawunno be7eeddino.</seg>
          <seg type="verse" id="b.MAR.11.21">Phexiroosi hassayiide, Tamaarissiyaawoo, be7a; neen sheqqeedda balasatta meladiggaaddu yaageedda.</seg>
          <seg type="verse" id="b.MAR.11.22">Yesuusi zaariide, unttuntta hawaadan yaageedda; Xoossaa ammanite.</seg>
          <seg type="verse" id="b.MAR.11.23">Taani hinttenttoo tumuwaa gay; ooninne bare wozanaan sidhennaan bare geeddabay hananawaa ammaniide, ha deriyaa, Denddaade abbaan kundda gooppe hanana.</seg>
          <seg type="verse" id="b.MAR.11.24">Hewaa diraw, Xoossaa hintte woossiyaabaanne oochchiyaabaa ubbaa akkidiggowaadan ammanite; hintte akkana.</seg>
          <seg type="verse" id="b.MAR.11.25">Xoossaa woossanaw hintte eqqiyaa wode, saluwan de7iyaa hintte Aawuu hintte nagaraa atto gaana mala, ooninne hinttentta naaqqeeddabay de7ooppe, aw atto giite.</seg>
          <seg type="verse" id="b.MAR.11.26">Shin asaa nagaraa hintte atto gaana dhayooppe, saluwan de7iyaa hintte Aawuukka hintte nagaraa hinttenttoo atto geenna.</seg>
          <seg type="headline">Yesuusi Ayaa Maataani Oothii Giyaa Ooshaa</seg>
          <seg type="verse" id="b.MAR.11.27">Unttunttu qassikka Yeerusalaame beeddino; Yesuusi Geeshsha Golliyan hamettishshin, qeesatuwaa kaappatuu, Muse higgiyaa tamaarissiyaawanttunne cimatuu Yesuusakko yeeddino.</seg>
          <seg type="verse" id="b.MAR.11.28">A, Neeni hawaa oothanaw new ay maatay de7ii? Woy new ha maataa immeeddawe oone? yaageeddino.</seg>
          <seg type="verse" id="b.MAR.11.29">Yesuusi zaariide unttuntta, Taanikka hinttentta ittibaa oochchana; taw odite; taani qassi hawaa ay maataan oothaytantto, hinttenttoo odana.</seg>
          <seg type="verse" id="b.MAR.11.30">Yohaannisi xammaqiyaa maataa akkeeddawe Xoossaappeeyee woy asaappee? Taw odite yaageedda.</seg>
          <seg type="verse" id="b.MAR.11.31">Unttunttu barenttu giddon palumaa doommiide, Nuuni, Xoossaappe yeedda yaagooppe, I nuuna, Yaatina, Yohaannisi odeeddawaa ayissi ammanibeykkitee? yaagana.</seg>
          <seg type="verse" id="b.MAR.11.32">Shin, Asaappe yeedda gaanee? yaageeddino; qassi asay ubbay Yohaannisi nabiyaa gideeddawaa eriyaa diraw, asaw yayyeeddino.</seg>
          <seg type="verse" id="b.MAR.11.33">Hewaa diraw, unttunttu Yesuusaw, Nuuni erokko yaagiide zaareeddino; Yesuusi, Taanikka hawaa ay maataan oothaytantto, hinttenttoo odikke yaageedda.</seg>
        </div>
        <div type="chapter" complete="y" id="b.MAR.12">
          <seg type="headline">Woyiniyaa Turaa Tokkiyaa Oosanchchatuwaa Leemisuwaa</seg>
          <seg type="verse" id="b.MAR.12.1">Yesuusi unttunttoo oduwaa leemisuwan yaagiide doommeedda; Itti bitani woyiniyaa giyaa turaa tokkiide, dirssaa yuushshi aathiide direedda; qassi he woyiniyaa gumi77iyaa ollaakka bookkeedda; hewaa naagiyaa asaw naagiyaasaa keexxeedda; hewaappe guyyiyan, kothaa oothiyaa asaw immiide, hara gade beedda.</seg>
          <seg type="verse" id="b.MAR.12.2">Woyiniyaa ayfiyaa maxiyaa wodii gakkina, barena gakkiyawaa akkiide yaana mala, itti qoomaa bare kothaawatuwaakko kiitteedda.</seg>
          <seg type="verse" id="b.MAR.12.3">Kothaa oothiyaawanttu A qoomaa oyqqi wadhdhiide, kushe mela yeddeeddino.</seg>
          <seg type="verse" id="b.MAR.12.4">Laa7ethuwaa hara qoomaa unttunttukko kiitteedda; unttunttu he qoomaa huuphiyaa phalqqiide pokkissi yeddeeddino.</seg>
          <seg type="verse" id="b.MAR.12.5">Woyiniyaa turaa goday qassikka hara qoomaa kiitteedda; he qoomaa wodheeddino; qassi hara coratuwakka hewaadan ootheeddino; ittuwaa ittuwaa wadhdhiide, haratuwaa wodheeddino.</seg>
          <seg type="verse" id="b.MAR.12.6">Woyiniyaa turaa godaw kiittanaw ubbaappe wurssethaan I darii siiqiyaa A na7aa xalalay atteedda; I, Unttunttu ta na7aa bonchchennaan aggikkino giide, bare na7aa unttunttukko kiitteedda.</seg>
          <seg type="verse" id="b.MAR.12.7">Shin kothaa oothiyaawanttu barenttu giddon, Laattanawe hawaa; biide A wodhoytte; aw de7iyaawe nuwaa gidana! yaageeddino.</seg>
          <seg type="verse" id="b.MAR.12.8">Na7aa oyqqi wodhiide, A anhaa woyiniyaa turaa giddoppe gaxaa kessi oleeddino.</seg>
          <seg type="verse" id="b.MAR.12.9">Simmi woyiniyaa turaa goday wootanee? Yiide he kothawatuwaa wodhi wurssiide, woyiniyaa turaa kothaa oothiyaa hara asaw immanawaa.</seg>
          <seg type="verse" id="b.MAR.12.10-Mark.12.11">Gimbbiyaawanttu kadhi ixxeedda shuchchay godaa xaphuwaa minissiyaa, ubbaappe aadhdhiyaa shuchcha gideedda. Hawe Goday ootheeddawaa; qassi nuunakka maalalissiyaawaa yaagiyaawaa Xoossaa maxaafaappe nabbabibeykkitee? yaageedda.</seg>
          <seg type="verse" id="b.MAR.12.12">Qeesatuwaa kaappatuu, higgiyaa tamaarissiyaawanttunne cimatuu Yesuusi he leemisuwaa barenttun leemiseeddawaa ereedda diraw, A oyqqanaw koyyeeddino; shin asaw yayyiide, bashi beeddino.</seg>
          <seg type="headline">Giiraa Giiranee Agganee Giyaa Ooshaa</seg>
          <seg type="verse" id="b.MAR.12.13">Qassi A haasayaappe balaa demmana mala, Parisaawatuwaappenne Heroodisa baggatuwaappeamareeddawanttu aakko kiittina yiide,</seg>
          <seg type="verse" id="b.MAR.12.14">Tamaarissiyaawoo, neeni tumuwaa haasayiyaawaanne asaappe asaa shaakkeennawaa nuuni ereetto; ayissi gooppe, neeni asaa dummayakka; qassi Xoossaa ogiyaa tumatethaan tamaarissaa. Nuuni Roomaa Kaatiyaa Qeesaarew giiraa giiriyaawe wogeeyee woga gidennee? Giiraa giiraneeyee digganee? yaageeddino.</seg>
          <seg type="verse" id="b.MAR.12.15">Shin unttunttu lo77a malatiyaa iita asaa gideeddawaa Yesuusi eriide, Taana ayissi paacciitee? Itti santtimiyaa haa taakko ahite; taani ane be7ana yaageedda.</seg>
          <seg type="verse" id="b.MAR.12.16">Unttunttu aw aheeddino; Ha malaynne sunthay oowee? yaagiide unttuntta oochcheedda. Unttunttu, Qeesaarewaa yaageeddino.</seg>
          <seg type="verse" id="b.MAR.12.17">Yesuusi zaariide unttuntta, Yaatooppe, Qeesaarewaa Qeesaaressi, Xoossaawaa Xoossaassi immite yaagina unttunttu aabaa maalaletteeddino.</seg>
          <seg type="headline">Hayquwaappe Dendduwaa Ooshaa</seg>
          <seg type="verse" id="b.MAR.12.18">Hayqqeedda asay denddenna giyaa Saduqaawanatuwappe itti itti asatuu Yesuusakko yiide, hawaadan yaagiide, A oochcheeddino;</seg>
          <seg type="verse" id="b.MAR.12.19">Tamaarissiyaawoo, Muse nuussi higgiyaa xaafiidde, Machchatto akkeedda asay na7aa yelennaan hayqqooppe, he hayqqeeddawaa ishay A machchatto laattiide, bare ishaw na7aa yelanaw bessee yaagiyaawaa xaafeedda.</seg>
          <seg type="verse" id="b.MAR.12.20">Itti wode laappu ishatuu de7iyaawanttuppe bayray machchatto akkiide, na7aa yelennaan hayqqeedda.</seg>
          <seg type="verse" id="b.MAR.12.21">Laa7ethiyaa ishay izo akkeedda; ikka na7aa yelennaan hayqqeedda; heezzenthiyaawekka hewaadan haneedda.</seg>
          <seg type="verse" id="b.MAR.12.22">Laappunatuukka izo akkiide, na7aa yelennaan hayqqeeddino; ubbaappe guyyiyan, qassi he mishiratta hayqqaaddu.</seg>
          <seg type="verse" id="b.MAR.12.23">Yaatina, hayqqeedda asay hayquwaappe denddiyaa wode, iza unttunttuppe haqawoo machche gidanee? Ayissi gooppe, laappunatuukka izo akkeeddino.</seg>
          <seg type="verse" id="b.MAR.12.24">Yesuusi zaariide unttuntta, Hinttenttu balettiyaawe, Xoossaa Maxaafatuwaanne A wolqqaa erenna diraassa!</seg>
          <seg type="verse" id="b.MAR.12.25">Ayissi gooppe, hayqqeedda asay hayquwaappe denddiyaa wode, saluwan de7iyaa kiitanchchatuwaa mala gidanaappe attin, attuma asaynne akkenna; macca asaynne gelenna.</seg>
          <seg type="verse" id="b.MAR.12.26">Shin hayqqeeddawanttu dendduwaabaa gidooppe, Muse maxaafan xaafetteedda xaragay miyaa buuraabaa odiyaa sa7aan, Xoossay Musa, Taani Abraahaame Xoossaa, Yisaaqa Xoossaa, Yayiqooba Xoossaa gidiyaawaa ubbakka nabbabibeykkitee?</seg>
          <seg type="verse" id="b.MAR.12.27">I paxa de7iyaawanttu Xoossaa gidiyaawaappe attin, hayqqeeddawanttu Xoossaa gidenna; hintte darissi baleeddita yaageedda.</seg>
          <seg type="headline">Ubbaappe Aadhdhiyaa Azazuwaa</seg>
          <seg type="verse" id="b.MAR.12.28">Higgiyaa tamaarissiyaawanttuppe ittu unttunttu palumettiyaawaa shiiqiide siseedda; qassi Yesuusi unttunttoo lo77o zaareeddawaa sisiide, Azazuwaa ubbaappe aadhdhiyaa azazuu haqawee? yaagiide Yesuusa oochcheedda.</seg>
          <seg type="verse" id="b.MAR.12.29">Yesuusi zaariide, A Azazuwaa ubbaappe aadhdhiyaa azazuwaa, Israa7eeliyaa asay sisite, Goday nu Xoossay itti Godaa.</seg>
          <seg type="verse" id="b.MAR.12.30">Hinttenttu Godaa hintte Xoossaa hintte kumentha wozanaappe, hintte kumentha shemppuwaappe, hintte kumentha qofaappe, hintte kumentha wolqqaappe siiqite yaagee.</seg>
          <seg type="verse" id="b.MAR.12.31">Qassi azazuwaa ubbaappe aadhdhiyaa laa7entho azazuu hawaa; Neeni ne shooruwaa ne huuphiyaadan siiqa giyaawaa; hawanttuppe aadhdhiyaa hara azazuu baawa yaageedda.</seg>
          <seg type="verse" id="b.MAR.12.32">Higgiyaa tamaarissiyaawe Yesuusa yaageedda; Tamaarissiyaawoo, tumuwaa gaadda; neeni Xoossay itti Xoossa xalala. Aappe attin, haray baawa geeddawe tuma.</seg>
          <seg type="verse" id="b.MAR.12.33">Xoossaa kumentha wozanaappe, kumentha qofaappenne kumentha wolqqaappe dosiyaawenne qassi bare shooruwaakka bare huuphiyaadan siiqiyaawe, guuddiyaa yarshshuwaappenne hara yarshshuwaa ubbaappe aadhdhee yaageedda.</seg>
          <seg type="verse" id="b.MAR.12.34">Yesuusi higgiyaa tamaarssiyaawaa zaaruu aadho eranchcha asaa zaaruwaa gideeddawaa be7iide, Neeni Xoossaa kawutethaappe haakkabeykka yaageedda; hewaappe guyyiyan, Yesuusa harabaa oochchanaw ooninne xalibeenna.</seg>
          <seg type="headline">Yesuusi O Na7ee Yaagiyaa Ooshaa</seg>
          <seg type="verse" id="b.MAR.12.35">Yesuusi Geeshsha Golliyan tamaarissiidde, Higgiyaa tamaarssiyaawanttu Kiristtoosa wooti Daawite na7aa giinoo?</seg>
          <seg type="verse" id="b.MAR.12.36">Daawite barena Geeshsha Ayyaanay haasayissina, Goday ta Godaa, Taani ne morkketuwaa neeni yedhdha eqqiyaabaa oothana gakkanaw, hawaan taappe bonchchettaade ushechcha bagganna utta geedda yaageedda.</seg>
          <seg type="verse" id="b.MAR.12.37">Daawite bare huuphew Kiristtoosa, Godaa giide xeesooppe, yaatina, Kiristtoosi waaniide, Daawite na7aa gidii? yaageedda. Cora asay Yesuusi giyaawaa nashechchaan siseedda.</seg>
          <seg type="headline">Yesuusi, Muse Higgiyaa Tamaarissiyaawanttuppe Naagettite Yaageedda</seg>
          <seg type="verse" id="b.MAR.12.38">Yesuusi tamaarissiidde, Higgiyaa tamaarissiyaawanttuppe naagettite; unttunttu adussa mayuwaa mayyiide yuuyyiyaawaanne geyaa heerankka asay unttuntta bonchchiide sarotiyaawaa dosiino.</seg>
          <seg type="verse" id="b.MAR.12.39">Unttunttu Ayihuda woosa golletuwaan darii lo77iyaa oydiyaa dosiino; qassi asay barentta imathatethaan mokkiyaasankka bonchcho sa7aa dosiino.</seg>
          <seg type="verse" id="b.MAR.12.40">Unttunttu am77etu golliya bonqqiidde, barenttoo lo77a malatanaw Xoossaa woosaa adussiino; unttunttu ubbaappe aadhdhiyaa muraa akkanawantta yaageedda.</seg>
          <seg type="headline">Am77atti Mixuwaataa</seg>
          <seg type="verse" id="b.MAR.12.41">Yesuusi Geeshsha Golliyan imotaa yeggiyaa saaxniyaa matan uttiide, asay bare miishshaa he saaxniyaan yeggiyaawaa be7eedda; cora dure asay daro miishshaa he saaxniyaan yeggeeddino.</seg>
          <seg type="verse" id="b.MAR.12.42">Itti hiyyeesaa am77atta yaade, itti santtimiyaan laamettiyaa laa77u sembberatuwaa he saaxniyaan yeggaaddu.</seg>
          <seg type="verse" id="b.MAR.12.43">Yesuusi barena kaalliyaawantta xeesiide, Taani hinttenttoo tumuwaa gay; imotaa saaxniyaan yeggeedda asaa ubbaappe ha hiyyeesaa am77atta darissaade yeggaaddu.</seg>
          <seg type="verse" id="b.MAR.12.44">Ayissi gooppe, haratuu ubbay barenttoo palaheedda miishshaappe yeggeeddino; shin iza bare pacaappe, barew de7iyaa de7uwaa mulekka immaa aggaaddu yaageedda.</seg>
        </div>
        <div type="chapter" complete="y" id="b.MAR.13">
          <seg type="headline">Yesuusi Geeshsha Golli Kolettanawaa Kasetiide Odeedda</seg>
          <seg type="verse" id="b.MAR.13.1">Yesuusi Geeshsha Golliyaappe kesishshin, A kaalliyaawanttuppe ittu A, Tamaarissiyaawoo, hawe aybe lo77o shuchchatenttonne qassi aybe lo77o shuchchaa gollatuwaa be7ay! yaageedda.</seg>
          <seg type="verse" id="b.MAR.13.2">Yesuusi zaariide, Ha wolqqaama shuchchaa gollatuwaa be7ay? Ha gollatuwaan de7iyaa itti shuchchaynne attennaan ubbay kolettana yaageedda.</seg>
          <seg type="headline">Goday Yaanaappe Kasetiide Gakkana Yederssuwaanne Waayyiyaa</seg>
          <seg type="verse" id="b.MAR.13.3">Yesuusi Geeshsha Golliyaappe hini bagganna Debre Zayte Deriyaa bollan utteedda wode, Phexiroosi, Yayiqoobi, Yohaannisinne Inddiraasi barenttu xalala aakko yiide A,</seg>
          <seg type="verse" id="b.MAR.13.4">Hewe awude hananentto, nuussi odaarikkii; qassi hewe ubbay polettana wodiyaa erissiyaa mallatuu ayaa gidanee? yaagiide oochcheeddino.</seg>
          <seg type="verse" id="b.MAR.13.5">Yesuusi qassi unttunttoo hawaadan yaagiide, oduwaa doommeedda; Hinttentta ooninne balethenna mala naagettite.</seg>
          <seg type="verse" id="b.MAR.13.6">Cora asatuu ta sunthan, Taani Kiristtoosa yaagiidde yaanawaa; cora asaa balethana.</seg>
          <seg type="verse" id="b.MAR.13.7">Matan de7iyaa olaa kooshshaanne haakuwaan de7iyaa olaa oduwaa hintte sisiyaa wode, hirggoppite; hewaa malabay hananaw bessee; shin wurssethay bira.</seg>
          <seg type="verse" id="b.MAR.13.8">Ayissi gooppe, itti gade asay hara gade asaanna olettana; qassi itti kawutethay hara kawutethaanna olettana; biittaa qaathay ubbasan de7ana; koshaykka de7ana; shin hewe koyro yeluwaa oythaa mala.</seg>
          <seg type="verse" id="b.MAR.13.9">Shin hintte hinttenttu huuphew naagettite; ayissi gooppe, asay hinttentta oyqqiide, pirdda gollew aathiide immana; qassi bare Ayihuda woosa golletuwanikka hinttentta lissuwan shocana; gadiyaa mooddiyaawanttu sinthaaninne kaatatuwaa sinthan ta diraw hintte markkattanaw eqqana.</seg>
          <seg type="verse" id="b.MAR.13.10">Mishiraachchuwaa qaalay koyronna asaw ubbaw odettidigganaw bessee.</seg>
          <seg type="verse" id="b.MAR.13.11">Unttunttu hinttentta pirdda golle ahiyaa wodenne aathiide immiyaa wode, wooti haasayanitentto koyronna hirggoppite; he saatiyaan Xoossay hinttenttoo immiyaabaa haasayite. Ayissi gooppe, Geeshsha Ayyaanay haasayanaappe attin, haasayiyaawanttu hinttentta gidikkita.</seg>
          <seg type="verse" id="b.MAR.13.12">Ishay bare ishaa, aawuu bare na7aa wodhissana; qassi naanay barenttu aawatuwa bollaninne barenttu aayetuwaa bolla denddiide, unttuntta wodhissana.</seg>
          <seg type="verse" id="b.MAR.13.13">Asay ubbay hinttentta ta sunthaa diraw ixxana; shin wurssethay gakkanaw gencciyaawe attana.</seg>
          <seg type="headline">Yeerusalaame Gakkana Wolqqaama Iita Metuwaa</seg>
          <seg type="verse" id="b.MAR.13.14">Shin nabiyaa Daaneel odeedda bashshaa tunatethay eqqanaw bessennasan eqqishshin hintte be7iyaa wode, hewe waagiyaawentto, nabbabiyaawe akeeko; Yihudaa gadiyaan he wode de7iyaawanttu deriyaakko betino.</seg>
          <seg type="verse" id="b.MAR.13.15">Golliyaa huuphiyan de7iyaa uraykka ittibaa akkanaw duge wodhdhiide, bare soy geloppo.</seg>
          <seg type="verse" id="b.MAR.13.16">Gaden de7iyaawekka bare mayuwaa akkanaw guyye simmoppo.</seg>
          <seg type="verse" id="b.MAR.13.17">He wode shahaara maccawanttoonne dhanthiyaa maccawanttoo aayyeero.</seg>
          <seg type="verse" id="b.MAR.13.18">Shin hawe ubbay haniyaa wodii balgguwaa gidenna mala, Xoossaa woossite;</seg>
          <seg type="verse" id="b.MAR.13.19">ayissi gooppe, Xoossay sa7aa koyro medhdheeddawaappe doommiide, ha77i gakkanaw, ubbakka de7ibeenna metuu, qassi hawaappe sinthawukka ubba de7enna metuu asaa bolla he wode de7ana.</seg>
          <seg type="verse" id="b.MAR.13.20">Goday he gallassatuwaa payduwaa guuthiyaawe baawentto, asaa gideedda ooninne attenna; shin I bare dooreedda asatuwaa diraw, he gallassatuwaa payduwaa guutheedda.</seg>
          <seg type="verse" id="b.MAR.13.21">He wode ooninne hinttentta, Be7ite; Kiristtoosi hawaan de7ee woy, Be7ite; Kiristtoosi hewaan de7ee yaagooppe, hewaa ammanoppite.</seg>
          <seg type="verse" id="b.MAR.13.22">Ayissi gooppe, worddanchcha Kiristtoosatuunne worddo nabatuu denddiide barenttoo danddayettooppe, haray atto Xoossay dooreeddawanttakka balethanaw malaataanne maalalissiyaabaa bessana.</seg>
          <seg type="verse" id="b.MAR.13.23">Shin hintte naagettite; taani hinttenttoo ubbabaa kasetaade odaaddi.</seg>
          <seg type="headline">Kiristtoosa Laa7entho Yuussaa</seg>
          <seg type="verse" id="b.MAR.13.24">Shin he wode he waayyiyaappe guyyiyan, away dhumaana; agenay poo7iyaawaa aggana;</seg>
          <seg type="verse" id="b.MAR.13.25">xoolinttatuu saluwaappe kunddana; qassi saluwan de7iyaa wolqqatuukka qaaxettana.</seg>
          <seg type="verse" id="b.MAR.13.26">He wode taani, Asaa Na7ay, wolqqaama wolqqaannanne bonchchuwaanna shaariyaa giddonna yiishshin, unttunttu be7ana.</seg>
          <seg type="verse" id="b.MAR.13.27">He wode taani kiitanchchatuwaa sa7aa oyddu bagga kiittana; sa7aa gaxaappe saluwaa gaxaa gakkanaw, Xoossay dooreedda asaa shiishshana.</seg>
          <seg type="headline">Wodiyaa Wurssethay Gakkeeddawaa Malaataa Bessiyaa Balasiyaa Mithatto</seg>
          <seg type="verse" id="b.MAR.13.28">Leemisuwaa balasatto giyaa mithattippe tamaarite; balasatta aaciya wodenne izi haythay haytiyaa wode, bonii mateeddawaa hintte eriita.</seg>
          <seg type="verse" id="b.MAR.13.29">Hawaadankka hintte he ubbabay haniyaawaa be7iyaa wode, Imatattiide penggiyaa shiiqeeddawaaerite.</seg>
          <seg type="verse" id="b.MAR.13.30">Taani hinttenttoo tumuwaa oday; ha ubbabay hanana gakkanaw, ha wodiyaa yeletay hayqqidiggenna.</seg>
          <seg type="verse" id="b.MAR.13.31">Saluunne sa7ay aadhdhana; shin ta qaalay ubbakka aadhdhenna.</seg>
          <seg type="headline">Wurssetha Gallassaanne Saatiyaa Ooninne Erenna</seg>
          <seg type="verse" id="b.MAR.13.32">Shin he gallassaanne he saatiyaa Aawuwaa xalalaappe attin, haray atto saluwan de7iyaa kiitanchchatuwaa gidina, woy taana Na7aa gidinakka ooninne eriyaabay baawa.</seg>
          <seg type="verse" id="b.MAR.13.33">He wodii awude gidanentto, hintte erenna diraw, naagettite; minnite; Xoossaa woossite.</seg>
          <seg type="verse" id="b.MAR.13.34">Ta yuussay bare golliya aggiide, ogiyaa biyaa bitaniyaa mala; bitani bare qoomatuwassi huuphiyaan huuphiyaan oosuwaa immiide, unttuntta bare oosuwaassi kaappo ootheedda; qassi kariyaa naagiyaawekka minissiide naagana mala azazeedda.</seg>
          <seg type="verse" id="b.MAR.13.35">Hewaa diraw, minnite; ayissi gooppe, golliyaawu omarssa gidina, woy qamma bilahe gidina, woy kuttuu waassiyaa wode gidina, woy guura wonttumaathaana gidina awude yaanentto, hintte erikkita.</seg>
          <seg type="verse" id="b.MAR.13.36">Hinttenttu akeekennaan I yooppe, hinttentta gemi77isheeddawantta demmenna mala minnite.</seg>
          <seg type="verse" id="b.MAR.13.37">Taani hinttenttoo odiyaawaa asaa ubbaw oday; minnite.</seg>
        </div>
        <div type="chapter" complete="y" id="b.MAR.14">
          <seg type="headline">Kiristtoosa Bolla Maqqetteeddino</seg>
          <seg type="verse" id="b.MAR.14.1">Paasigaa Baalaa giyaawaa bonchchiya gallassaynne Caalibeenna ukithaa muussaa bonchchiya baalaa gallassay gakkanaw laa77u gallassay atteedda; qeesatuwaa kaappatuunne higgiyaa tamaarssiyaawanttu asay erennaan Yesuusa oyqqiide wodhana ogiyaa koyyiino.</seg>
          <seg type="verse" id="b.MAR.14.2">Asay walassaa kessenna mala, Paasigaa bonchchiya gallassi hewaa oothokko yaageeddino.</seg>
          <seg type="headline">Yesuusa Shittuwaa Okkeedda Mishiratto</seg>
          <seg type="verse" id="b.MAR.14.3">Yesuusi Biitaaniyaa gadiyan oolluwaa harggiyaa Simoona soyin qumaa maanaw utteedda wode, itti mishiratta bilqqaasiyaa kumeedda narddoosa giyaa darii al77o shittuwaaakkaade yaaddu; he bilqqaasiyaa menthaade shittuwaa Yesuusa huuphiyan tigaaddu.</seg>
          <seg type="verse" id="b.MAR.14.4-Mark.14.5">Hewaan de7iyaa asaappe ittu ittu hanqqettiide, Ha shittuwaa coo ayaw bayizzay? Ha shittuwaa heezzu xeetu biraa santtimiyaanzali77iide, miishshaa hiyyeesaw immanaw danddayettee yaagiide barenttu giddon haasayiino; yaatiide he mishiratto darissi hanqqetteeddino.</seg>
          <seg type="verse" id="b.MAR.14.6">Shin Yesuusi hawaadan yaageedda; Ha mishiratto aynne gooppite; izo ayissi metoothiitee? Iza taw lo77obaa oothaaddu.</seg>
          <seg type="verse" id="b.MAR.14.7">Hiyyeesatuu ubba wode hinttenttunna de7iino; hintte koyyeedda wode awudenne unttuntta maaddanaw danddayiita; shin taani ubba wode hinttenttunna de7ikke.</seg>
          <seg type="verse" id="b.MAR.14.8">Iza barew danddayetteeddawaa oothaaddu; qassi ta asatethay moogettanaappe kasetaade moogoo giigissanaw shittuwaa okkaaddu.</seg>
          <seg type="verse" id="b.MAR.14.9">Taani hinttenttoo tumuwaa oday; sa7aa ubbaan wonggalaa mishiraachchuwaa odiyaasan haqaninneekka, asay izo qoppana mala, ha iza ootheeddawe odettana yaageedda.</seg>
          <seg type="headline">Yihudaa Asqqorootu Yesuusa Aathiide Immanaw Zoretaa Eeno Geedda</seg>
          <seg type="verse" id="b.MAR.14.10">Tammanne laa77u Yesuusa kaalliyaawanttuppe ittuu Yihudaa Asqqorootugiyaawe, Yesuusa qeesatuwaa kaappatuwaassi aathiide immanaw unttunttukko beedda.</seg>
          <seg type="verse" id="b.MAR.14.11">Unttunttu hewaa siseedda wode nashettiide, Nuuni new miishshaa immana yaageeddino; Yihudaa Asqqorootu Yesuusa aathiide immanaw injjetiyaa wodiyaa wochchee.</seg>
          <seg type="headline">Yesuusi Barena Kaalliyaawanttunna Paasigaa Quumaa Meedda</seg>
          <seg type="verse" id="b.MAR.14.12">Caalibeenna ukithaa miyaa baalaa gallassaa bonchchiya koyro gallassi, Paasigaa qumaa maanaw dorssaa shukkiyaa wode, Yesuusa kaalliyaawanttu A, Paasigaa bonchchiya gallassi neeni maana qumaa nuuni haqa biide giigissanee? yaagiide oochcheeddino.</seg>
          <seg type="verse" id="b.MAR.14.13">Yesuusi barena kaalliyaawanttuppe laa77atuwaa hawaadan yaagiide kiitteedda; Katamaa biite; hintte biishshin, otuwan haathaa tookkeedda itti bitani hinttenttunna gakettanawaa; A kaallite.</seg>
          <seg type="verse" id="b.MAR.14.14">I biide geliyaa golliyaawuwaa, Tamaarissiyaawe neena, Taani taana kaalliyaawanttunna Paasigaa qumaa maanaw ta imathaa kifili haqanee? yaagee yaagite.</seg>
          <seg type="verse" id="b.MAR.14.15">Golliyaawuu hinttentta pooqiyaa bollan de7iyaa giigi utteedda aako kifiliyaa bessana; hewaan nuussi giigissite yaageedda.</seg>
          <seg type="verse" id="b.MAR.14.16">He laa77u Yesuusa kaalliyaawanttu kesiide, katamaa beeddino; Yesuusi barenttoo odeeddawaadankka ubbabaa demmiide, Paasigaa qumaa giigsseeddino.</seg>
          <seg type="verse" id="b.MAR.14.17">Sa7ay omarssiyaa wode Yesuusi tammanne laa77u barena kaalliyaawanttunna yaa beedda.</seg>
          <seg type="verse" id="b.MAR.14.18">Unttunttu uttiide samppaappe qumaa miishshin, Yesuusi unttuntta, Taani hinttenttoo tumuwaa oday; hinttenttuppe ittu taananna miyaawe, taana aathiide immanawaa yaageedda.</seg>
          <seg type="verse" id="b.MAR.14.19">A kaalliyaawanttu loythi sisettina, huuphiyan huuphiyan A, Tumu taaneeshsha? giyaawaa doommeeddino.</seg>
          <seg type="verse" id="b.MAR.14.20">Yesuusi zaariide, I ha hinttenttu tammanne laa77atuwaappe ittuwaa; I taananna ittippe tushanaw bare daabbuwaa shaataan yeddiyaawaa.</seg>
          <seg type="verse" id="b.MAR.14.21">Taani, Asaa Na7ay, Xoossaa maxaafay hayqqana geeddawaadan hayqqana; shin taana, Asaa Na7aa, aathiide immiyaa uraw aayyeero; he uray yelettennaan atteeddentto, aw lo77a shin yaageedda.</seg>
          <seg type="headline">Godaa Kawuwaa Akkiyaa Wogaa</seg>
          <seg type="verse" id="b.MAR.14.22">Unttunttu miishshin, Yesuusi daabbuwaa akkiide, Xoossaa galateedda; he daabbuwaa menthiide, barena kaalliyaawanttoo immiidde, Heyte; hawe ta ashuwaa yaageedda.</seg>
          <seg type="verse" id="b.MAR.14.23">Xuu7aa akkiide, Xoossaa galatiide, unttunttoo immeedda; ubbay he xuu7aappe usheeddino.</seg>
          <seg type="verse" id="b.MAR.14.24">Yesuusi, Hawe ooratha caaquwaancora asaa diraw gukkiyaa ta suuthaa.</seg>
          <seg type="verse" id="b.MAR.14.25">Taani hinttenttoo tumuwaa oday; taani Xoossaa kawutethaan ooratha woyiniyaa eessaa ushana gallassay gakkanaw, laa7enthuwaa ha woyiniyaa eessaa ubbakka ushikke yaageedda.</seg>
          <seg type="verse" id="b.MAR.14.26">Mazimuriyaa yexxeeddawaappe guyyiyan, Debre Zayte Deriyaa beeddino.</seg>
          <seg type="headline">Phexiroosi Kaddanawaa Yesuusi Kasetiide Odeedda</seg>
          <seg type="verse" id="b.MAR.14.27">Yesuusi barena kaalliyaawanttoo, Hinttenttu ubbay taana yeggiide woxxanita; ayissi gooppe, Xoossaa Maxaafay, Xoossay dorssaa heemmiyaawaa wodhana; hewaappe guyyiyan dorssay ubbay laalettana gee yaageedda.</seg>
          <seg type="verse" id="b.MAR.14.28">Shin taani hayquwaappe denddeeddawaappe guyyiyan, hinttenttuppe kasetaade Galiilaa baana yaageedda.</seg>
          <seg type="verse" id="b.MAR.14.29">Phexiroosi zaariide, Unttunttu ubbatuu neena yeggiide booppekka, taani neena mulekka yeggikke yaageedda.</seg>
          <seg type="verse" id="b.MAR.14.30">Yesuusi Phexiroosa, Taani new tumuwaa oday; hachche qamma kuttuu laa7ethuwaa waassanaappe kase, neen taana heezzu gede kaddanaassa yaageedda.</seg>
          <seg type="verse" id="b.MAR.14.31">Shin Phexiroosi kasewaappekka minissiide, Taani haray atto, neenanna ittippe hayqqinttokka, neena mulekka kaddikke yaageedda. Qassi haratuu ubbatuukka hewaadan geeddino.</seg>
          <seg type="headline">Yesuusi Geetesemaaniyaan Woosseedda</seg>
          <seg type="verse" id="b.MAR.14.32">Geetesemaane giyaa sa7aa beeddino; Yesuusi barena kaalliyaawantta Taani Xoossaa woossanaassi, hinttenttu hawaan uttiishshite yaageedda.</seg>
          <seg type="verse" id="b.MAR.14.33">Yesuusi Phexiroosa, Yayiqoobanne Yohaannisa barenanna afeedda; darii kayyotteeddanne metooteedda.</seg>
          <seg type="verse" id="b.MAR.14.34">Qassi unttuntta, Taani hayqqana gakkanawukka kayyottay; hawaan takkishshite; gemi77ishoppite yaageedda.</seg>
          <seg type="verse" id="b.MAR.14.35">Guuthaa sinthakko shiiqiide, sa7aan guufanniide, danddayettiyaawaa gidooppe, he wodii bareppe aadhdhana mala, Xoossaa woosseedda.</seg>
          <seg type="verse" id="b.MAR.14.36">Qassikka, Abbabbo,ta Aabboo, ubbabay new danddayettee; ha xuu7aa taappe digga; shin ne sheniyaadan hanoppe attin, ta sheniyaadan hanoppo yaageedda.</seg>
          <seg type="verse" id="b.MAR.14.37">Yesuusi barena kaalliyaawanttukko simmi yiide, gemi77isheeddawantta demmiide Phexiroosa, Simoonaa, gemi77ishaaddii? Neen itti saatenttonne naaganaw danddayabeykkii?</seg>
          <seg type="verse" id="b.MAR.14.38">Paaciyaan hintte gelenna mala, naagettitenne Xoossaa woossite; ayyaanay giigi utteedda; shin ashuu daaburanchcha yaageedda.</seg>
          <seg type="verse" id="b.MAR.14.39">Qassikka biide kasewaadankka Xoossaa woosseedda.</seg>
          <seg type="verse" id="b.MAR.14.40">A kaalliyaawanttukko guyye simmiide I yiyaa wode, gemi77isheeddawantta demmeedda; unttunttu ayfiyaa gemi77ishuu goozzi wotheedda diraw, aw ayaa haasayiinonttokka eribeykkino.</seg>
          <seg type="verse" id="b.MAR.14.41">Heezzenthuwaa unttunttukko yiide, Ha77i gakkanawukka gemi77ishiiteenne shemppiitee? Gidana; wodii gakkeedda; be7ite, taana, Asaa Na7aa, nagaranchcha asatuwaa kushiyaan aathiide immiyaa wodii gakkeedda.</seg>
          <seg type="verse" id="b.MAR.14.42">Denddina boytte; be7ite, taana aathiide immiyaawe haweku gakkeedda yaageedda.</seg>
          <seg type="headline">Yesuusi Bare Morkketuwaa Kushiyan Oyqetteedda</seg>
          <seg type="verse" id="b.MAR.14.43">Yesuusi hewaa biro haasayishshin, tammanne laa77u A kaalliyaawanttuppe ittuu, Yihudaa Asqqorootu, ellekka gakki wodhdheedda; qassi qeesatuwaa kaappatuu higgiyaa tamaarissiyaawanttunne cimatuu kiittina, mashshaanne xam77aa oyqqeedda cora asay aananna ittippe yeedda.</seg>
          <seg type="verse" id="b.MAR.14.44">Yesuusa aathi immiyaawe he cora asaw, Taani yeriyaawe A; A oyqqiide loythi naagiide, afite yaagiide mallaa odi wotheedda.</seg>
          <seg type="verse" id="b.MAR.14.45">Yihudaa Asqqorootu gakkosaannakka Yesuusakko shiiqiide, Tamaarissiyaawoo yaagiide Yesuusa yeri akkeedda.</seg>
          <seg type="verse" id="b.MAR.14.46">He cora asay Yesuusa minissi oyqqeedda.</seg>
          <seg type="verse" id="b.MAR.14.47">Shin matan eqqeeddawanttuppe ittuu bare cubiyaa shoddinne qeesatuwaa ubbatuwaa kaappuwaa qoomaa shociide, A haythaa qanxxi oleedda.</seg>
          <seg type="verse" id="b.MAR.14.48">Yesuusi zaariide, he shiiqeedda cora asaa, Taana bonqqanchcha kessiide, bonqqanchchaa oyqqiyaawaadan oyqqanaw cubiyaanne xam77aa oyqqiide yeedditee?</seg>
          <seg type="verse" id="b.MAR.14.49">Taani Geeshsha Golliyan tamaarissaadde, gallassan gallassan hinttenttunna de7iyaa wode taana oyqqibeykkita; shin Xoossaa Maxaafatuu geeddawe polettanaw bessee yaageedda.</seg>
          <seg type="verse" id="b.MAR.14.50">Yesuusa kaalliyaawanttu ubbatuu A yeggiide bii aggeeddino.</seg>
          <seg type="verse" id="b.MAR.14.51">Naxalaa xalalaa mayyeedda itti yalaga bitani Yesuusa kaalliyaawaa asay oyqqeedda.</seg>
          <seg type="verse" id="b.MAR.14.52">Shin he bitani naxalaa oliide, kallo xiira woxxeedda.</seg>
          <seg type="headline">Yesuusa Pirddiyaa Shanggatuwaakko Afeeddino</seg>
          <seg type="verse" id="b.MAR.14.53">Asay Yesuusa qeesatuwaa ubbatuwaa kaappuwaa soy, qeesatuwaa kaappatuwaa ubbatuu, cimatuunne higgiyaa tamaarssiyaawanttu shiiqeeddasaa afeeddino.</seg>
          <seg type="verse" id="b.MAR.14.54">Phexiroosi qeesatuwaa ubbatuwaa kaappuwaa dirssaa gidduwaa gakkanaassi haakuwaan A kaalleedda; yaani naagiyaawaanna tamaa kashiidde, utti aggeedda.</seg>
          <seg type="verse" id="b.MAR.14.55">Qeesatuwaa kaappatuunne hewaan shiiqeedda asay ubbay Yesuusa wodhanaw A bolla markkaa koyyeeddino; shin aynne demmibeykkino.</seg>
          <seg type="verse" id="b.MAR.14.56">Ayissi gooppe, cora asatuu A bollan wordduwaa markkatteeddino; shin unttunttu markkatethay itti mala gidenna.</seg>
          <seg type="verse" id="b.MAR.14.57-Mark.14.58">Itti itti asatuu denddi eqqiide Yesuusa bolla, I, Taani asay keexxeedda ha Geeshsha Golliyaa kolaade, asay keexxibeenna hara Geeshsha Golliyaa heezzu gallassaa giddon keexxana giishshin, nuuni siseeddo yaagiide wordduwaa markkatteeddino.</seg>
          <seg type="verse" id="b.MAR.14.59">Shin haray atto unttunttu markkatethay hewaan itti mala gidibeenna.</seg>
          <seg type="verse" id="b.MAR.14.60">Qeesatuwaa ubbatuwaa kaappuu asaa ubbaa sinthan denddi eqqiide Yesuusa, Hawanttu neena mootiyaa mootoo new zaariyaabay baawee? yaagiide oochcheedda.</seg>
          <seg type="verse" id="b.MAR.14.61">Shin Yesuusi co77u giide, aynne zaaribeenna; qeesatuwaa ubbatuwaa kaappuu A, Anjjetteedda Xoossaa Na7ay Kiristtoosi neenee? yaagiide laa7enthuwaa oochcheedda.</seg>
          <seg type="verse" id="b.MAR.14.62">Yesuusi zaariide, E, taana; hintte taana, Asaa Na7aa, wolqqaama Xoossaappe ushechcha bagganna uttide7ishshinanne saluwaa shaariyaanna yiishshin be7ana yaageedda.</seg>
          <seg type="verse" id="b.MAR.14.63">Qeesatuwaa ubbatuwaa kaappuu bare mayuwaa peedhi oliide, Nuuna hawaappe sinthan ayissi hara markkaa koshshii?</seg>
          <seg type="verse" id="b.MAR.14.64">Hinttenttu A boriyaa siseeddita; hintte qofay ayee? yaageedda; unttunttu ubbay, I hayqqana bessee yaagiide A bolla pirddeeddino.</seg>
          <seg type="verse" id="b.MAR.14.65">Unttunttuppe ittu ittu A bolla cushethaa doommeeddino; A ayfiyaa kammi dechchiide, Neena dechcheeddawe oone? Ane timbbitiyaa oda! yaageeddino; qassi naagiyaawanttukka A qinxxalliyaa baqqiidde afeeddino.</seg>
          <seg type="headline">Phexiroosi Yesuusa Kaddeedda</seg>
          <seg type="verse" id="b.MAR.14.66">Phexiroosi dirssaa giddon hirkkinna de7ishshin, qeesatuwaa ubbatuwaa kaappuwaa macca ashikkaratuwaappe ittinna yaaddu.</seg>
          <seg type="verse" id="b.MAR.14.67">Phexiroosi tamaa kashiyaawaa be7aade, cadda xeellaade, Neenikka Naazireetiyaa Yesuusanna ittippe de7aa yaagaaddu.</seg>
          <seg type="verse" id="b.MAR.14.68">Shin Phexiroosi, Neeni giyaawe ayentto taani erikke; taw akeekettenna yaagiide kaddeedda; yaatiide dirssaa penggiyaakko keseedda; kuttuukka waasseedda.</seg>
          <seg type="verse" id="b.MAR.14.69">He ashikkaratta Phexiroosa be7aade, A matan eqqeedda asatuwaa, Ha bitaniikka unttunttunna de7ee gaade gujjaade oduwaa doommaaddu.</seg>
          <seg type="verse" id="b.MAR.14.70">Shin Phexiroosi qassikka kaddeedda. Guuthaa gami77ishshin, matan eqqeedda asatuu laa7enthuwaa Phexiroosa, Neeni tuma unttunttunna ittippe de7aa; ayissi gooppe, neeni Galiilaa gadiyaa asaa yaageeddino.</seg>
          <seg type="verse" id="b.MAR.14.71">Shin Phexiroosi, Taani hewaa hintte giyaa bitaniyaa erikke! yaagiide barena sheqaanne caaquwaa doommeedda.</seg>
          <seg type="verse" id="b.MAR.14.72">Elekka kuttuu laa7ethuwaa waassii aggeedda; Phexiroos barena Yesuusi, Neeni kuttuu laa7ethuwaa waassanaappe kase heezzu gede taana kaddanaassa geeddawaa hassayiide, darii yeekkeedda.</seg>
        </div>
        <div type="chapter" complete="y" id="b.MAR.15">
          <seg type="headline">Yesuusa Philaaxoosakko Afeeddino</seg>
          <seg type="verse" id="b.MAR.15.1">Wontta guuran ellekka qeesatuwaa kaappatuu cimatuwaannannee Muse higgiyaa tamaarissiyaawaanttunna hewaan shiiqeedda Ayihuda shanggatuwaa ubbaanna maqqettiide, Yesuusa qachchi afiide, Philaaxoosaw aathiide immeeddino.</seg>
          <seg type="verse" id="b.MAR.15.2">Philaaxoosi A, Neeni Ayihudatuwaa kaatee? yaagiide oochcheedda. Yesuusi zaariide A, Ne giyaawaadana yaageedda.</seg>
          <seg type="verse" id="b.MAR.15.3">Qeesatuwaa kaappatuu Yesuusa daroban mooteeddino.</seg>
          <seg type="verse" id="b.MAR.15.4">Philaaxoosi shirettiide Yesuusa, New zaariyaabay baawee? Unttunttu ne bolla woyisa mootuwaa ahintto be7ikkii? yaagiide oochcheedda.</seg>
          <seg type="verse" id="b.MAR.15.5">Shin Yesuusi harabaa zaarennaan ixxina, Philaaxoosi maalaletteedda.</seg>
          <seg type="headline">Yesuusa Bolla Hayquwaa Pirddeeddino</seg>
          <seg type="verse" id="b.MAR.15.6">Philaaxoosaw Paasigaa Baalaa bonchchiya gallassaan asay koyyiyaa itti uraa qashuwaappe billiyaa wogay de7ee.</seg>
          <seg type="verse" id="b.MAR.15.7">He wode itti Barbbaana giyaa bitani walassaa kessiide shemppuwaa wodheedda asatuwaanna ittippe qasho golliyan de7ee.</seg>
          <seg type="verse" id="b.MAR.15.8">Shiiqeedda cora asay Philaaxoosi kase erettowaadankka barenttoo maarotaa oothana mala, A oochcheeddino.</seg>
          <seg type="verse" id="b.MAR.15.9">Philaaxoosi asaa zaariide, Taani hinttenttoo Ayihudatuwaa kaatiyaa billiyaawaa koyyiitee? yaagiide oochcheedda.</seg>
          <seg type="verse" id="b.MAR.15.10">Ayissi gooppe, qeesatuwaa kaappatuu Yesuusa qanaatiide aathi immeeddawaa Philaaxoosi ereedda.</seg>
          <seg type="verse" id="b.MAR.15.11">Shin qeesatuwaa kaappatuu Yesuusa kotaa Barbbaana billanaadan, he shiiqeedda asay Philaaxoosa woossana mala, asaa maqqeeddino.</seg>
          <seg type="verse" id="b.MAR.15.12">Philaaxoosi laa7enthuwaa zaariide, Yaatina, ha Ayihuda kaatiyaa hinttenttu giyaawaa wootoo? yaageedda.</seg>
          <seg type="verse" id="b.MAR.15.13">Asay Philaaxoosaw zari zari barenttu kooshshaa dhoqqu oothiide, A kaqqa yaageeddino.</seg>
          <seg type="verse" id="b.MAR.15.14">Philaaxoosi asaa, Ayissi? I ay iitabaa ootheeddee? yaageedda. Shin asay kasewaappekka bare kooshshaa dhoqqu oothiide, A kaqqa yaageeddino.</seg>
          <seg type="verse" id="b.MAR.15.15">Philaaxoosi asaa nashechchanaw koyyiide, Barbbaana asaw billeedda; yaatiide lissuwan Yesuusa wottaaddaratuwaan shocissiide, kaqqana mala unttunttoo aathi immeedda.</seg>
          <seg type="headline">Wottaaddaratuu Yesuusa Qilliicceeddino</seg>
          <seg type="verse" id="b.MAR.15.16">Hewaappe guyyiyan, wottaaddaratuu Yesuusa gadiyaa mooddiyaawaa gibbiyaa afiide, hara wottaaddaratuwaa ubbaa ittippe xeeseeddino.</seg>
          <seg type="verse" id="b.MAR.15.17">Qassi zo7o mayuwaa A mayizzeeddino; agunthaa akililiyaa giigissiide, A huuphiyan wotheeddino.</seg>
          <seg type="verse" id="b.MAR.15.18">Hewaappe guyyiyan A, Ayihudatuwaa kaatew, sarotay new gido yaagi sarotiidde, A qilliiccuwaa doommeeddino.</seg>
          <seg type="verse" id="b.MAR.15.19">Yesuusa huuphiyaa maqqaa xam77aan shoceeddino; qassi A bollan cuchcheeddino; gulbbatiide aw goyinneeddino.</seg>
          <seg type="verse" id="b.MAR.15.20">A bolla qilliicceeddawaappe guyyiyan, zo7o mayuwaa aappe qaari akkiide, A mayuwaa A mayizzeeddino; yaatiide masqqaliyaa bollan misimaariyan dhishiide, A kaqqanaw afeeddino.</seg>
          <seg type="headline">Yesuusa Kaqqeeddino</seg>
          <seg type="verse" id="b.MAR.15.21">Unttunttu biide, Iskkinddiranne Rufoosa yeleedda aawuwaa, itti Simoona giyaa Qereena gadiyaa asay, gaxaappe katamaa yiyaawaanna gakettiide, Yesuusa masqqaliyaa wolqqaan toosseeddino.</seg>
          <seg type="verse" id="b.MAR.15.22">Yaatiide Golgootaa geetettiyaasaa Yesuusa afeeddino. Golgootaa giyaawe Huuphiyaa Gosiyaasaagiyaawaa.</seg>
          <seg type="verse" id="b.MAR.15.23">Kawaraa giyaa dhalii walaketteedda woyiniyaa eessaa Yesuusaw ushanaw immeeddino; shin I ushennaan ixxeedda.</seg>
          <seg type="verse" id="b.MAR.15.24">Unttunttu A kaqqeeddino; qassi oona oona gakkanentto eranaw A mayuwaa shaakkiide, saamaa yeggeeddino.</seg>
          <seg type="verse" id="b.MAR.15.25">Unttunttu A kaqqiyaa wode, wonttaappe heezzu saate.</seg>
          <seg type="verse" id="b.MAR.15.26">Ayihudatuwaa kaatiyaa yaagi A mootiyaa xaafuu xaafeetti utteedda.</seg>
          <seg type="verse" id="b.MAR.15.27">Yesuusanna laa77u kayisatuwaa ittuwaa aappe ushechcha bagganna, qassi ittuwaa aappe haddirssa bagganna masqqaliyaa bolla misimaariyan dhishiide kaqqeeddino.</seg>
          <seg type="verse" id="b.MAR.15.28">Xoossaa Maxaafay, Iitabaa ootheedda asatuwaanna I paydetteedda yaagiyaawe poletteedda.</seg>
          <seg type="verse" id="b.MAR.15.29">Ogiyaanna aadhdhiyaa asay Yesuusa kadhiide, barenttu huuphiyaa qaathiidde boreeddino; Simmi, Geeshsha Golliyaa kolaade heezzu gallassaa giddon keexxiyaawoo,</seg>
          <seg type="verse" id="b.MAR.15.30">ane masqqaliyaa bollappe wodhdhaade, ne huuphiyaa ashsha yaageeddino.</seg>
          <seg type="verse" id="b.MAR.15.31">Hawaadankka qeesatuwaa kaappatuu Muse higgiyaa tamaarissiyaawaanttunna ittippe Yesuusa bolla, Hara asatuwaa ashsheedda; shin barena ashshanaw danddayenna;</seg>
          <seg type="verse" id="b.MAR.15.32">nuuni be7iide ammanana mala, Kiristtoosi Israa7eeliyaa kaatii, ane masqqaliyaa bollappe ha77i wodhdho giide qilliicceeddino. Qassi haray atto, aananna masqqaliyaa bolla misimaariyan dhishettiide kaqetteeddawanttukka A bolla qilliicceeddino.</seg>
          <seg type="headline">Yesuusa Hayquwabaa</seg>
          <seg type="verse" id="b.MAR.15.33">Usuppun saatiyaappe doommiide, udduppu saatiyaa gakkanaw, gadiyaa ubbay dhumeedda.</seg>
          <seg type="verse" id="b.MAR.15.34">Udduppu saatiyaan Yesuusi bare qaalaa dhoqqu oothiide, Elohee, Elohee, laamaa sabaqitaanii?yaageedda. Hewaa giyaawe, Ta Xoossaw, ta Xoossaw, taana ayissi aggaaddii? giyaawaa.</seg>
          <seg type="verse" id="b.MAR.15.35">Hewaan eqqeedda asaappe ittu ittu hewaa sisiide, Be7ite; Eelaasa xeesee yaageedda.</seg>
          <seg type="verse" id="b.MAR.15.36">He asaappe ittu woxxi yiide, zanzaa malatiyaawaan caala woyiniyaa eessaa kuntheedda; hewaa maqqaa gatimaa xeeraan wothiide, De7ishshite ane; Eelaas masqqaliyaappe A wothanaw yaanenttonne ane be7oytte yaagiidde Yesuusa doonaakko ushshanaw shiishsheedda.</seg>
          <seg type="verse" id="b.MAR.15.37">Yesuusi qaalaa dhoqqu oothi waassiide, hayqqi aggeedda.</seg>
          <seg type="verse" id="b.MAR.15.38">Geeshsha Golliyan qashetteedda gaariduu qommoppe duge gakkanaw, laa77u kesiide pooshetti wodhdheedda.</seg>
          <seg type="verse" id="b.MAR.15.39">Masqqaliyaappe sintha bagganna hewaan eqqeedda itti xeetuwaa Kaappuu, hewaa keenaa Yesuusi waassiide hayqqeeddawaa be7eedda wode, Ha bitani tumu Xoossaa Na7aa yaageedda.</seg>
          <seg type="verse" id="b.MAR.15.40">Hewaan haakuwaan eqqiide xeelliyaa amareedda maccawanttu de7iino; unttunttu giddon Magdala giyaa katamaappe yeedda Mayraama, tefaa Yayiqoobanne Yoosa daaya Mayraamanne Salooma de7iino.</seg>
          <seg type="verse" id="b.MAR.15.41">He macca asatuu Yesuusi Galiilaan de7iyaa wode, A kaalleeddawanttanne A maaddeeddawantta; qassi Yesuusanna ittippe Yeerusalaame beedda hara cora macca asatuu hewaan de7iino.</seg>
          <seg type="headline">Yesuusa Mooguwaabaa</seg>
          <seg type="verse" id="b.MAR.15.42-Mark.15.43">Sa7ay omarsseedda wode, hewaan shiiqeedda asaan bonchchetteedda itti Yooseefa giyaa bitani, Xoossaa kawutethay yaanawaa naagi utteeddawe, Armmaatiyaasa giyaa katamaa asay yeedda; he gallassay wonttetha Sambbataw giigettiyaa gallassaa gideedda diraw, Yooseefo xaliide Philaaxoosakko biide, Yesuusa anhaa akkanaw woosseedda.</seg>
          <seg type="verse" id="b.MAR.15.44">Philaaxoosi, Yesuusi man77iyankka hayqqidiggeeddawaa siseedda wode maalaletteedda; xeetuwaa kaappuwaa xeesiide, I hayqqoodeppe gami77eeddee? yaagiide oochcheedda.</seg>
          <seg type="verse" id="b.MAR.15.45">Philaaxoosi Yesuusi hayqqeeddawaa xeetuwaa kaappuwaappe sisiide, A anhaa Yooseefo akkanaadan udeedda.</seg>
          <seg type="verse" id="b.MAR.15.46">Yooseefo mooguwaa mayuwaa shammeedda; Yesuusa anhaa masqqaliyaappe wothi mayuwan xaaxiide, shuchchaa wooceedda asaa moogiyaa gonggoluwaa giddon A anhaa wotheedda; qassi he gonggoluwaa doonaan wolqqaama shuchchaa gonddorssiide wotheedda.</seg>
          <seg type="verse" id="b.MAR.15.47">Magdala katamaappe yeedda Mayraamanne Yoosa daaya Mayraama Yesuusa anhaa unttunttu haqan wothintto be7iino.</seg>
        </div>
        <div type="chapter" complete="y" id="b.MAR.16">
          <seg type="headline">Yesuusi Hayquwaappe Denddeedda</seg>
          <seg type="verse" id="b.MAR.16.1">Sambbatay aadhdheeddawaappe guyyiyan, Magdala katamaappe yeedda Mayraama, Yayiqooba daaya Mayraamanne Salooma biide, Yesuusa anhaa okkanaw shittuwaa shammeeddino.</seg>
          <seg type="verse" id="b.MAR.16.2">Woggaa gallassi wonttumaatha daro guuran xalqqii kesishshin, he gonggoluwaa beeddino.</seg>
          <seg type="verse" id="b.MAR.16.3">Unttunttu barenttu giddon ittu ittuwaanna, Gonggoluwaa doonaappe nuussi shuchchaa oone gonddorssiide digganaweeshsha? yaagiide haasayiino.</seg>
          <seg type="verse" id="b.MAR.16.4">Unttunttu xeelliyaa wode, he daro wolqqaama shuchchaa gonddorssidiggeeddawaa be7eeddino.</seg>
          <seg type="verse" id="b.MAR.16.5">Yesuusi moogetteedda gonggoluwaa giddo geliyaa wode, itti wodalla bitani bootha mayuwaa mayyiide, ushechcha bagganna utteeddawaa be7iide dagammeeddino.</seg>
          <seg type="verse" id="b.MAR.16.6">Shin I unttuntta, Dagammoppite. Masqqaliyaa bolla kaqetteedda Naazireetiyaa Yesuusa hinttenttu koyyiyaawaa eray. I hawaan baawa; denddidiggeedda. Unttunttu A wotheeddasaa hawaa be7ite.</seg>
          <seg type="verse" id="b.MAR.16.7">Shin biide Yesuusi barena kaalliyaawanttoonne Phexiroosaw, Yesuusi hinttenttuppe kasetiide Galiilaa bee; I hinttenttoo odeeddawaadankka hinttenttu A yaani be7ana yaagiide hawaa odite yaageedda.</seg>
          <seg type="verse" id="b.MAR.16.8">Macca asatuu yashshaan kokkoriidde, Yesuusi moogetteedda gonggoluwaappe kesiide baqati aggeeddino; qassi unttunttu yayyeedda diraw, asaw hewaa oossinne aynne odibeykkino. Macca asatuu biide, barenttoo odetteeddabaa ubbaa Phexiroosawunne aananna de7iyaawanttoo qanthaan odeeddino; hewaappe guyyiyan, Yesuusi bare huuphew barena kaalliyaawanttu bolla, medhinaw ashshiyaa laamettenna geeshsha mishiraachchuwaa qaalaa, away mokkiyaasaappe wulliyaasaa gakkanaw kiitteedda.</seg>
          <seg type="headline">Yesuusi Magdala Mayraamiw Beetteedda</seg>
          <seg type="verse" id="b.MAR.16.9">Yesuusi hayquwaappe denddeeddawaappe guyyiyan, Woggaa gallassi guura, laappu iita ayyaanatuwaa kesseedda Magdala katamaappe yeedda Mayraamiw kasetiide beetteedda.</seg>
          <seg type="verse" id="b.MAR.16.10">Iza baade kase aananna de7iyaawanttoo, qarettiiddinne yeekkiidde utteeddawanttoo odaaddu;</seg>
          <seg type="verse" id="b.MAR.16.11">shin Yesuusi paxa de7iyaawaanne iziw beetteeddawaa unttunttu siseedda wode, Izi oduwaa tuma gibeykkino.</seg>
          <seg type="headline">Yesuusi Laa77u Barena Kaalliyaawanttussi Beetteedda</seg>
          <seg type="verse" id="b.MAR.16.12">Hewaappe guyyiyan, unttunttuppe laa77atuu katamaappe kesiide biishshin, ogiyaan Yesuusi koyrowaappe dummatiide, unttunttoo beetteedda.</seg>
          <seg type="verse" id="b.MAR.16.13">Unttunttu guyye simmiide, haratuwassi odeeddino; shin hewanttu unttunttu oduwaa tuma gibeykkino.</seg>
          <seg type="headline">Yesuusi Tammanne Itti Barena Kaalliyaawanttussi Beetteedda</seg>
          <seg type="verse" id="b.MAR.16.14">Guyyeppe tammanne itti Yesuusa kaalliyaawanttu qumaa miishshin, Yesuusi unttunttoo beetteedda. Unttunttoo ammanuu baynna diraw, I unttuntta seereedda; qassi hayquwaappe I denddeeddawaa be7eeddawanttu unttunttoo odina, unttunttu ammanennaan ixxeedda dirawunne odina sisennawantta gidiyaa diraw, I unttuntta seereedda.</seg>
          <seg type="verse" id="b.MAR.16.15">I unttuntta hawaadan yaageedda; Alamiyaa ubbaa biide, asaa ubbaw wonggalaa mishiraachchuwaa qaalaa odite.</seg>
          <seg type="verse" id="b.MAR.16.16">Ammanowenne xammaqettowe attana; shin ammanennawaa bolla Xoossay pirddana.</seg>
          <seg type="verse" id="b.MAR.16.17">Taanan ammaniyaawanttu ha malaatatuwaa oothanawantta: unttunttu ta sunthan iita ayyaanatuwaa kessanawantta; qassi unttunttu dumma dumma oratha qaalaan haasayanawantta.</seg>
          <seg type="verse" id="b.MAR.16.18">Unttunttu shooshshaa oyqqoopekka, woy ayaanne wodhiyaa marzziyaa ushinttokka unttuntta qohenna. Qassi unttunttu barenttu kushiyaa hargganchchatuwaa bolla wothana; he hargganchchatuu paxana yaageedda.</seg>
          <seg type="headline">Yesuusi Saluwaa Pude Keseedda</seg>
          <seg type="verse" id="b.MAR.16.19">Godaa Yesuusi barena kaalliyaawanttunna haasayeeddawaappe guyyiyan, Xoossay A pude saluwaa afina, Xoossaappe ushechcha bagganna utteedda.</seg>
          <seg type="verse" id="b.MAR.16.20">A kaalliyaawanttu biide, ubbasan wongalaa mishiraachchuwaa odeeddino. Godaykka unttunttunna ittippe oothee; unttunttu odiyaa qaalaykka tuma gideeddawaa unttunttu oothiyaa malaatatuwaan erisseedda.</seg>
        </div>
      </div>
      <div type="book" complete="y" id="b.LUK">
        <div type="chapter" complete="y" id="b.LUK.1">
          <seg type="verse" id="b.LUK.1.1-Luke.1.4">Bonchchetteedda Toofiloosa, koyro barenttu ayfiyan be7eeddawanttunne barenttu qaalaan markkatteeddawanttu nuussi odeeddino. Xaafetteedda yewuwaa ta baggan ubbaa xaphuwappe bidda xeellowaappe guyye, taarikiyaa maaraa naageedda ogiyaan new xaafanaw lo77a gideeddawe taw beetteedda.</seg>
          <seg type="headline">Xammaqiyaa Yohaannisa Yeletay Koyro Odetteedda</seg>
          <seg type="verse" id="b.LUK.1.5">Yihudaa gadiyaa Kaatiyaa Heroodisa wodiyaan,Aabiyaa qeesatethaa oosuwaa baggappe gideedda Zakkaraasa geetettiyaa itti qeesay de7ee.Machchattakka Elssaabeexo geetettiyaa Aaroone yaraappe yeletteeddawunno.</seg>
          <seg type="verse" id="b.LUK.1.6">Laa77atuukka Godaa azazuwanne seeraa darissiide naagiyaawanttanne kadhee banttaan Xoossaa sinthan de7iyaa xillatuwaa.</seg>
          <seg type="verse" id="b.LUK.1.7">Gidoppe attin Elssaabeexa mantha gido diraw, yeluu unttunttoo baawa. Laa77atuukka laythaa sugeeddawantta.</seg>
          <seg type="verse" id="b.LUK.1.8">Itti gallassi Zakkaraasi bare bagga kaallaan Xoossaa sinthan Qeesatethan oothiyaa wode,</seg>
          <seg type="verse" id="b.LUK.1.9">bare Qeesatethaa wogaa dooyaadan Geeshsha Golliyaa geliide ixaanaa cuwissuwaasaamay A gakkeedda.</seg>
          <seg type="verse" id="b.LUK.1.10">Ixaanay cuwiyaa wode asay ubbay karen eqqiide woossi de7ee.</seg>
          <seg type="verse" id="b.LUK.1.11">Godaa kiitanchchay ixaanaa yarshshuwaasaappe ushechchanna eqqiide aw beetteedda.</seg>
          <seg type="verse" id="b.LUK.1.12">Zakkaraasikka be7eedda wode dagammiide yashshaan mitetteedda.</seg>
          <seg type="verse" id="b.LUK.1.13">Kiitanchchaykka qassi yaageedda, Zakkaraasaa, yayyoppa; ne woosay sisetteedda, ne machchatta Elssaabeexa attuma na7aa yelanawunnu.</seg>
          <seg type="verse" id="b.LUK.1.14">A yeletaan nashetaynne ishaluu new hananawaa; coratuukka I yeletto diraw hashshu gaanawantta;</seg>
          <seg type="verse" id="b.LUK.1.15">Ikka Godaa sinthan dara gidanawaa. Mathoyiyaa woyiniyaa ushshaa gido haraa mathoyiyaa ushshaa aynne ushenna; bare daay uluwaan de7ishshin Ayyaanaa Geeshshay aani kumanawaa.</seg>
          <seg type="verse" id="b.LUK.1.16">Isra7eeliyaa asatuwaappekka coratuwaa unttunttu Godaa Xoossaakko, I zaaranawaa.</seg>
          <seg type="verse" id="b.LUK.1.17">Ikka giigenna asaa Godaw giigissanaw, aawatuwaa wozanaa naanatuwaakko, azazettennawanttakka xillotethaa eraakko zaaranaw, Eelaasaayyaanaaninne wolqqaan Godaappe sinthanna bee.</seg>
          <seg type="verse" id="b.LUK.1.18">Zakkaraasikka kiitanchchaa, Taani cimaaddi, tamachchattakka bare laythaan sugeeddawunno, hawaa taani ayaan eranitaa? geedda.</seg>
          <seg type="verse" id="b.LUK.1.19">Kiitanchchaykka zaariide, Taani Xoossaa sinthan eqqiyaa Gabreela; hawaa mishiraachchuwaa new odanaw neekko kiitettaaddi;</seg>
          <seg type="verse" id="b.LUK.1.20">Hekko he wodiyaan hanana ta qaalaa ne ammana beenna diraw, ha yewuu hanana gallassay gakkanaw neeni duude gidanaassa; haasayanawukka danddayakka geedda.</seg>
          <seg type="verse" id="b.LUK.1.21">He wode asay, Zakkaraasi Geeshsha Golliyaappe kesennaan ayaw gami77eeddentto maalalettiidde naagiino.</seg>
          <seg type="verse" id="b.LUK.1.22">Keseedda wodiyankka haasayanaw danddaybeenna; Geeshsha Golliyan saxaa I be7eeddawaa akeekeeddino; ikka haasayanaw danddayibeennawaa xorssi bessiide, duude gidiide de7eedda.</seg>
          <seg type="verse" id="b.LUK.1.23">Zakkaraasikka bare oosuwaa wodiyaa wursso wode, bare golle simmeedda.</seg>
          <seg type="verse" id="b.LUK.1.24">Hewaappe guyyiyan A machchatta Elssaabeexa shahaaraade ichcheshu agenaa barena genthaaddu.</seg>
          <seg type="verse" id="b.LUK.1.25">Elssaabeexakka, Ta tooshiyaa asaa giddoppe digganawGoday bare maarotethaan taana xeello wode, hawaadan taw ootheedda gaaddu.</seg>
          <seg type="headline">Yesuusa Yeletay Kasetiide Odetteedda</seg>
          <seg type="verse" id="b.LUK.1.26">Usuppuntha agenaan Xoossaa kiitanchchaa Gabreel Galiilaa gadiyaan Naazireete Katamaa</seg>
          <seg type="verse" id="b.LUK.1.27">Daawita yaraappe gideedda Yooseefa geetettiyaa bitanew ooshetta qashetteedda wodorattikko Xoossaa matappe kiitetteedda; wodoratti sunthaykka Mayraamo geetettee.</seg>
          <seg type="verse" id="b.LUK.1.28">Kiitanchchaykka Mayraamikko yiide, Darissaade dosettawunne, sarotethay new gido; Godaykka neenanna gatho de7ee; Neenikka maccawanttu giddon anjjetteeddawunnoyaageedda.</seg>
          <seg type="verse" id="b.LUK.1.29">Mayraamakka A haasayaappe denddowaan darissa dagammaade, Hawe ayaa mala sarotaa gidanee gaade yewuwaa qoppaaddu.</seg>
          <seg type="verse" id="b.LUK.1.30">Kiitanchchay izo, Hanne Mayraamee, Xoossaa matan sabaa demmaadda yayyoppa.</seg>
          <seg type="verse" id="b.LUK.1.31">Neeni shahaaraade, attuma na7aa yelanaassa; A sunthaakka Yesuusa gaanaassa.</seg>
          <seg type="verse" id="b.LUK.1.32">Ikka dara gidanawaa; Ubbaappe Dhoqqa Xoossaa Na7aa geetettana; Godaa Xoossay A aabbu Daawita kaawutethaa oydiyaa aw immanawaa.</seg>
          <seg type="verse" id="b.LUK.1.33">Ikka Yayiqooba gollen medhinaw kawutanawaa; A kawutethawukka wurssethay baawa yaageedda.</seg>
          <seg type="verse" id="b.LUK.1.34">Mayraamakka kiitanchchaa, Taani wodoratto gido diraw, hawe wooti hananawee? yaagaaddu.</seg>
          <seg type="verse" id="b.LUK.1.35">Kiitanchchaykka zaariide iziw, Ayyaanaa Geeshshay ne bolla yaanawaa; Dhoqqa Xoossaa wolqqay neenan shemppanawaa. Hewaa diraw, neeppe yelettiyaawe geeshsha Xoossaa Na7aa geetettana.</seg>
          <seg type="verse" id="b.LUK.1.36">Ne dabbatta Elssaabeexa bare cimatethaa wodiyaan attuma na7aa shahaaraaddu. Mantha geetetteeddawunna Elssaabeexa shahaaroodeppe usuppuntha agenaa oyqqaaddu.</seg>
          <seg type="verse" id="b.LUK.1.37">Xoossaa xooniyaa yewuu baawayaageedda.</seg>
          <seg type="verse" id="b.LUK.1.38">Mayraamakka, Taani Godaa ayllatto; neeni goowaadan hano gaaddu. Hewaappe guyyiyan kiitanchchay izi matappe beedda.</seg>
          <seg type="headline">Mayraamakka Elssaabeexo Oochchanaw Baaddu</seg>
          <seg type="verse" id="b.LUK.1.39">Mayraamakka he agenaa giddon denddaade killi zoozetiyaa Yihudaa gaden de7iyaa itti katamaa elleella kesaaddu.</seg>
          <seg type="verse" id="b.LUK.1.40">Zakkaraasa golle gelaade Elssaabeexo sarotaaddu.</seg>
          <seg type="verse" id="b.LUK.1.41">Elssaabeexakka Mayraami sarotaa siseedda wode, izi uluwaan de7iyaa shahaaray guppeedda; Elssaabeexakka Ayyaanaa Geeshshaan kumaaddu.</seg>
          <seg type="verse" id="b.LUK.1.42">Bare kooshshaakka dhoqqu oothaade, Neeni maccawanttu giddoppe anjjetteeddawunno. Neeppe yelettiyaawekka anjjettowaa.</seg>
          <seg type="verse" id="b.LUK.1.43">Neeni ta Godaa daaya taakko yaanaw taani oone?</seg>
          <seg type="verse" id="b.LUK.1.44">Hekko ne sarotaa kooshshay ta haythaan sisetteedda wode, ta uluwaan de7iyaa shahaaray nashechchaan guppeedda.</seg>
          <seg type="verse" id="b.LUK.1.45">Goday polettee giide iziw odeeddawaa ammaneeddawunna iza anjjetteeddawunno yaagaaddu.</seg>
          <seg type="headline">Mayraami Galataa Yethaa</seg>
          <seg type="verse" id="b.LUK.1.46">Mayraamakka, Ta shemppatta ta Godaa bonchchaw,</seg>
          <seg type="verse" id="b.LUK.1.47">Ta ayyaanaykka ta Xoossaa, ta dhaliyan loytha nashettaw.</seg>
          <seg type="verse" id="b.LUK.1.48">Ikka bare ayllatti tooshiyaa xeelleedda. Hachcheppe dommiide yeletay ubbay anjjetteeddawunnee giino.</seg>
          <seg type="verse" id="b.LUK.1.49">Wolqqaama gideedda I daro yewuwaa taw ootheedda; A sunthaykka geeshshaa.</seg>
          <seg type="verse" id="b.LUK.1.50">A maarotay yayyiyaawanttussi yeletaappe yeletay gakkanaw de7ee.</seg>
          <seg type="verse" id="b.LUK.1.51">Bare wolqqaan mino kiitaa kiitetteedda; barenttu wozanaa qofaan otorettiyaawantta laaleedda.</seg>
          <seg type="verse" id="b.LUK.1.52">Mooddiyaawantta kawutethaa maataa oydiyaappe wotheedda; ashikkatuwaakka qassi dhoqqu dhoqqu ootheedda.</seg>
          <seg type="verse" id="b.LUK.1.53">Koshatteeddawantta lo77o yewuwaan kalisseedda; duratuwaa qassi mela yedersseedda</seg>
          <seg type="verse" id="b.LUK.1.54">Bare maarotethaa qoppiide bare aylliyaa Israa7eeliyaa maaddeedda.</seg>
          <seg type="verse" id="b.LUK.1.55">Nu aawatoo I odeeddawaadan Abraahaamewunne A yaraw geeddawaa medhinaw naagana diraassa yaagaaddu.</seg>
          <seg type="verse" id="b.LUK.1.56">Mayraamakka heezzu agenaa keena Elssaabeexi matan gami77owaappe guyyiyan bare golle simmaaddu.</seg>
          <seg type="headline">Xammaqiyaa Yohaannisa Yeletaa</seg>
          <seg type="verse" id="b.LUK.1.57">Elssaabeexiwukka yeliyaa wodii gakkina, attuma na7aa yelaaddu.</seg>
          <seg type="verse" id="b.LUK.1.58">Izi shooratuunne izi dabbo gideeddawanttu, Goday maarotethaa iziw ootheeddawaa sisiide izinna ittippe nashetteeddino.</seg>
          <seg type="verse" id="b.LUK.1.59">Hosppuntha gallassaan na7aa qaxxaranaw yeeddino; A, aawuwaa sunthaan Zakkaraasa giide sunthanaw koyyeeddino.</seg>
          <seg type="verse" id="b.LUK.1.60">A daaya qassi, Hanenna, Yohaannisa geetettanaw koshshee yaagaaddu.</seg>
          <seg type="verse" id="b.LUK.1.61">Unttunttukka izo, Ne dabbatuwaappe hachche gakkanaw ittuukka ha sunthaan xeesettibeenna yaageeddino.</seg>
          <seg type="verse" id="b.LUK.1.62">A aabba, oona giyaa sunthan xeegettanaw koyyintto xorssi oochcheeddino.</seg>
          <seg type="verse" id="b.LUK.1.63">A aabbukka xaafiyaabaa oochchi akkiide, Na7aa sunthay Yohaannisa giide xaafina, ubbatuukka yewuwaan maalaletteeddino.</seg>
          <seg type="verse" id="b.LUK.1.64">Hewankka Zakkaraasa doonay dooyetteedda, A inxxarssaykka bilettina haasayaa doommeedda, Xoossaakka galateedda.</seg>
          <seg type="verse" id="b.LUK.1.65">A shooratuukka de7iyaasaa ubbaan yashshaan kumeeddino. Ha yewuukka zoozetiyaa Yihudaa gadiyaa ubbaan darii haasayetteedda.</seg>
          <seg type="verse" id="b.LUK.1.66">Hawaakka siseeddawanttu ubbatuu, Ha na7ay ayaa gidaneeshsha? yaagiide yewuwaa barenttu wozanaan oyqqeeddino; Xoossaykka aananna de7iyaawaa ereeddino.</seg>
          <seg type="headline">Zakkaraasa Galataanne Timbbitiyaa Oduwaa</seg>
          <seg type="verse" id="b.LUK.1.67">Yohaannisa aabbu Zakkaraasi Ayyaanaa Geeshshaan kumiide timbbitiyaa yaagi odeedda:</seg>
          <seg type="verse" id="b.LUK.1.68">Israa7eeliyaa Goday Xoossay anjjetto; yiide bare asaa xomooseeddanne wozeedda.</seg>
          <seg type="verse" id="b.LUK.1.69">Bare aylliyaa Daawite golliyan; wolqqaama ashshiyaawaa nuussi giigisseedda.</seg>
          <seg type="verse" id="b.LUK.1.70">Hawekka beni Godaa geeshsha nabatuwaa doonan odettowaadan,</seg>
          <seg type="verse" id="b.LUK.1.71">I nuuna, nu morkketuwaappenne nuunanna eqettiyaawanttu kushiyaappe ashshanaassa.</seg>
          <seg type="verse" id="b.LUK.1.72">Hawaakka I ootheeddawe, nu aawatoo maarotethaa bessanaassanne, bare geeshsha caaquwaa wozanaa aathanaassa.</seg>
          <seg type="verse" id="b.LUK.1.73">Nu aawuwaa Abraahaamossi caaqqeedda caaquwaa qoppanaw,</seg>
          <seg type="verse" id="b.LUK.1.74">nu morkketuwaa kushiyaappe kesiide yashshay banttaan aw oothanaadan maataa nuussi immeedda.</seg>
          <seg type="verse" id="b.LUK.1.75">Hawenneekka, nuuna nu wodiyaa ubbaan geeshshatethaaninne xillotethaan bare sinthaan essana diraassa.</seg>
          <seg type="verse" id="b.LUK.1.76">Zaariidekka, neenoo, ta na7aw, Dhoqqa Xoossaa nabiyaa geetettanaassa; ogiyaa giigissanaw Godaappe sinthanna baanaassa.</seg>
          <seg type="verse" id="b.LUK.1.77">Asaa nagaraa maariyaa atotethaa eraa unttunttoo immanaassa.</seg>
          <seg type="verse" id="b.LUK.1.78">Hewekka killippe yeedda poo7uu, nuuna xomooseeddawe nu Xoossaa maarotethaanne qaretaa gaasuwana.</seg>
          <seg type="verse" id="b.LUK.1.79">A poo7uukka dhumaaninne hayquwaa kuwaan utteeddawanttoo poo7issee; nu gediyaakka sarotethaa ogiyaan suurissee.</seg>
          <seg type="verse" id="b.LUK.1.80">Na7aykka dicciide, ayyaanaan minneedda; Israa7eeliyaa asaw beetteedda gallassay gakkanaw mela biittaan de7eedda.</seg>
        </div>
        <div type="chapter" complete="y" id="b.LUK.2">
          <seg type="headline">Yesuusa Yeletaabaa</seg>
          <seg type="verse" id="b.LUK.2.1">He wodeRoomaa kawutethaa garssan de7iyaa asay ubbay sunthaa xaafettanaadaninne paydettanaadan Awugisxxoose Qeesareppeazazuu keseedda.</seg>
          <seg type="verse" id="b.LUK.2.2">Hewenneekka, QereneyooseSooriyaa gadiyaa mooddiyaa wode haneedda koyro asaa payduwaa.</seg>
          <seg type="verse" id="b.LUK.2.3">Hawaa diraw itti itti asay xaafettanaw bare katamaa bare katamaa beedda.</seg>
          <seg type="verse" id="b.LUK.2.4">Yooseefokka Daawita golliyaappenne yaraappe gidiyaa diraw Galiilaa Awuraajjaan de7iyaa Naazireete katamaappe denddiide Daawita katamaa gideeddawunnikko Yihudaan de7iyaa Beeteliheeme geetettiyaa katamaa keseedda.</seg>
          <seg type="verse" id="b.LUK.2.5">He wode yeliyaa wodii mateedda aw ooshetta utteedda Mayraamakka aananna ittippe baaddu.</seg>
          <seg type="verse" id="b.LUK.2.6">Unttunttu hewaan de7ishshin iziw yeliyaa wodii gakkii aggeedda.</seg>
          <seg type="verse" id="b.LUK.2.7">Izakka bayra Na7aagideedda attuma Na7aa yelaaddu; imathay shemppiyaasaa demma beenna diraw, na7aa mayuwan xaaxaade gaphatiyaanqeraaddu.</seg>
          <seg type="headline">Wudiyaa Heemmiyaawanttanne Kiitanchchatuwaa</seg>
          <seg type="verse" id="b.LUK.2.8">He gadiyaan qamma barenttu wudiyaa heemmiidde dembban aqiyaawanttu de7iino.</seg>
          <seg type="verse" id="b.LUK.2.9">Xoossaa kiitanchchay qoppennaan yiide unttunttu miyyiyaan eqqeedda; Godaa bonchchuu unttunttu yuushshuwaan poo7eedda wode, wolqqaama yashshay unttuntta oyqqeedda.</seg>
          <seg type="verse" id="b.LUK.2.10">Kiitanchchay unttuntta, Yayyoppite, asaw ubbaw haniyaa daro nashechchiyaa mishiraachchuwaa taani hinttenttoo ahaaddi.</seg>
          <seg type="verse" id="b.LUK.2.11">Hachche Daawita katamaan ashshiyaawe yeletteedda. Ikka Godaa Kiristtoosa.</seg>
          <seg type="verse" id="b.LUK.2.12">Hawe hinttenttoo malla gido: Gacino na7ay mayuwan xaaxettiide gaphatiyaa giddon giseeddawaa demmanita yaageedda.</seg>
          <seg type="verse" id="b.LUK.2.13">Qoppennaan cora Xoossaa kiitanchchatuu koyro kiitanchchaanna ittippe qoncceeddino.</seg>
          <seg type="verse" id="b.LUK.2.14">Xoossaakka galatiide, hawadan geeddino: Bonchchuu Xoossaw bolla saluwan gido. sa7an I dosiyaa asaw sarotethay gido yaageeddino.</seg>
          <seg type="verse" id="b.LUK.2.15">Kiitanchchatuu unttunttuppe shaakettiide saluwaa kesowaappe guyye, wudiyaa heemmiyaawanttu, Goday nuussi qonccisseeddawaa, hawaa haneedda yewuwaa be7anaw Beeteliheeme boytte geetetteeddino.</seg>
          <seg type="verse" id="b.LUK.2.16">Unttunttukka elleelliide beeddino. Mayraamonne Yooseefa demmiide, gacino na7aykka gaphatiyaan giseeddawaa be7eeddino.</seg>
          <seg type="verse" id="b.LUK.2.17">Hewaappe guyyiyan guutha na7aa diraw odetteeddawaa qonccissiide odeeddino.</seg>
          <seg type="verse" id="b.LUK.2.18">Hawaa siseedda ubbay unttunttu odeedda yewuwaan maalaletteeddino.</seg>
          <seg type="verse" id="b.LUK.2.19">Mayraama qay hawaa ubbaa bare wozanaan oyqqaade qoppaadde gami77aaddu.</seg>
          <seg type="verse" id="b.LUK.2.20">Wudiyaa heemmiyaawanttukka ubba yewuu unttunttoo odetteeddawaadan hanina demmo diraw, siseeddawoonne be7eeddawoo ubbaw Xoossaa bonchchiiddinne galatiidde simmeeddino.</seg>
          <seg type="verse" id="b.LUK.2.21">Na7aw hosppun gallassa gidina qaxxarettiyaa wodii gakko wode, I aatti uluwaan attanaappe kase, kiitanchchay kesso sunthaan, Yesuusa geetetteedda.</seg>
          <seg type="headline">Yesuusi Geeshsha Golliyan Xoossaw Sheedhetteedda</seg>
          <seg type="verse" id="b.LUK.2.22">Muse wogaa maaraadan geeyyiyaa wodiipoletteedda wode Yooseefonne Mayraama gacino na7aa Xoossaw sheedhdhanaw Yeerusalaame akki beeddino.</seg>
          <seg type="verse" id="b.LUK.2.23">Hewenneekka Godaa wogaan, Attuma na7aa gideedda bayra na7ayubbay Xoossaw dummateeddawaa gidanawaa geetetti xaafetteeddawaadaninne,</seg>
          <seg type="verse" id="b.LUK.2.24">qassikka Godaa wogaan, Laa77u dogommatuwaa woy laa77u haraphphe maratuwaa geetettowaadan, Godaw yarshshuwaa yarshshanaw afeeddino.</seg>
          <seg type="verse" id="b.LUK.2.25">He wode xillonne gencca gideedda Simoona geetettiyaa itti bitani Yeerusalaamen de7ee. Ikka, Israa7eeliyaa asaw atotethaa hidootaa naagiyaawaanne Ayyaanaa Geeshshay A bollaan shemppeedda asa.</seg>
          <seg type="verse" id="b.LUK.2.26">Godan oketteedda Kiristtoosa be7ennaan hayqqennawaa Ayyaanaa Geeshshaan aw qonccisseedda.</seg>
          <seg type="verse" id="b.LUK.2.27">Ikka he wode Ayyaanaa Geeshshay kaalethina, Geeshsha Golliyaa geleedda. Na7aa yelawanttu eriya wogaa maaraadan, koshshiyaawaa aw polanaw guutha na7aa Yesuusa oyqqiide gelo wode,</seg>
          <seg type="verse" id="b.LUK.2.28">Simoone mokki akki na7aa idimmiide Xoossaa galatiidde hawaa yaageedda:</seg>
          <seg type="verse" id="b.LUK.2.29">Godaw, Neeni qaalaa gelo maaraadan ha77i taana ne aylliyaa saruwan neekko afa.</seg>
          <seg type="verse" id="b.LUK.2.30-Luke.2.31">Gaasuukka, ta ayfatuu asaa ubbaa sinthan Neeni giigisseedda, ashshiyaa hidootaa be7eeddino.</seg>
          <seg type="verse" id="b.LUK.2.32">Hewekka Israa7eeliyaa gidenna asaw qonccethaa immiya poo7uwaa. Qassi Ne asaw Israa7eelew bonchchuwaa.</seg>
          <seg type="verse" id="b.LUK.2.33">Yooseefonne A daaya A diraw haasayetteedda yewuwaassi maalaletteeddino.</seg>
          <seg type="verse" id="b.LUK.2.34">Simoonikka anjjiide Mayraamo, Hawe Na7ay Israa7eeliyan coratuwassi dendduwassinne kunddethaw gaaso gidanaw, qassikka iitaa haasayiyaawanttussi malla gidanaw dooretteedda.</seg>
          <seg type="verse" id="b.LUK.2.35">Coratookka wozanaa qofay qonccowaa gidanaw, ne shemppuukka mashshaan qanxxowaadan seelettanawaa yaageedda.</seg>
          <seg type="verse" id="b.LUK.2.36">Qassikka Aaseera yaraappe gideedda Paanu7eela naatta Haanno geetettiyaa nabatta de7aw; Izakka loytha cimaaddu. Bare wodorotethaan geleedda asinaanna laappu laythaa de7eeddawunno.</seg>
          <seg type="verse" id="b.LUK.2.37">Izi laythaykka hosppun tammanne oydduwaa gidana gakkanaw gallassaanne qammaa geeshsha golliyaappe shaakettennaan xoomaaninne woosaan kiitettaadde am77egidaade gami77aaddu.</seg>
          <seg type="verse" id="b.LUK.2.38">He wodekka shiiqaade Xoossaa galataaddu; Qassikka Yeerusalaame asay wozettanaw naagiyaawanttoo ubbatoo gacino Na7aa Yesuusabaa odaaddu.</seg>
          <seg type="headline">Yooseefonne Mayraama Naazireete Simmeeddino</seg>
          <seg type="verse" id="b.LUK.2.39">Yooseefonne Mayraama Godaa higgiyan azazetteeddawaa ubbaa polowaappe guyye Galiilaa Awuraajjaan de7iyaa barenttu katamaa Naazireete simmeeddino.</seg>
          <seg type="verse" id="b.LUK.2.40">Guutha na7aykka dicciiddenne minniidde beedda; aadho eraanikka kumeedda; Xoossaa aadho keekatethay Aabollaan shemppeedda.</seg>
          <seg type="headline">Guutha Na7aa Yesuusi Geeshsha Golliyan</seg>
          <seg type="verse" id="b.LUK.2.41">Yooseefonne Mayraama laythaan laythaan Paasigaa Baalaa bonchchanaw Yeerusalaame katamaa biino.</seg>
          <seg type="verse" id="b.LUK.2.42">Na7awukka tammanne laa77u laythaa gido wode dooyaadan baalaw hini Yeerusalaame keseeddino.</seg>
          <seg type="verse" id="b.LUK.2.43">Baalaa polowaappe kaalla barenttu golle unttunttu simmoode guutha na7aa Yesuusi Yooseefonne Mayraama erennaan Yeerusalaamen atti aggeedda.</seg>
          <seg type="verse" id="b.LUK.2.44">Unttunttunna ittippe de7iyaawaa malatina itti gallassaa ogiyaa hametteeddino. Guyyeppe qassikka barenttu dabbatuwaannanne barenttu siiqettiyaawanttu matan koshshaa dommeeddino.</seg>
          <seg type="verse" id="b.LUK.2.45">Dhayo wode koyyiidde hini Yeerusalaame simmeeddino.</seg>
          <seg type="verse" id="b.LUK.2.46">Heezzu gallassaappe guyye, tamaarissiyaawanttu giddon Yesuusi uttiide unttunttu giyaawaa sisiiddenne unttuntta oochchiidde Geeshsha Golliyaa garssan de7iyaawaa be7eeddino.</seg>
          <seg type="verse" id="b.LUK.2.47">Sisiyaawanttu ubbatuukka, A akeekaaninne A zaaruwan maalaletteeddino.</seg>
          <seg type="verse" id="b.LUK.2.48">Yooseefonne A daaya A be7o wode maalaletteeddino. A daayakka, Ta Na7aw, ayaw nuuna hawadan oothay? Ne aabbunne taanne Neena koyyiidde, daro metooteeddo yaagaaddu.</seg>
          <seg type="verse" id="b.LUK.2.49">Yesuusikka unttunttoo, Ayaw taana koyyiitee? Ta aabbu gollende7anaw taw koshshiyaawaa eribeykkitee? yaagi zaareedda.</seg>
          <seg type="verse" id="b.LUK.2.50">Hewaa yaagi odoppe attin, unttunttoo I odeedda yewuu ayaa gintto gelibeenna.</seg>
          <seg type="verse" id="b.LUK.2.51">Hewaappe simmiide, unttunttunna ittippe hini Naazireete beedda; hewankka unttunttoo azazettee. A daayakka hewaa ubbaa bare wozanaan wothaaddu.</seg>
          <seg type="verse" id="b.LUK.2.52">Yesuusikka eraaninne geesan, sabaanikka Xoossaanne asaa sinthan dicceedda.</seg>
        </div>
        <div type="chapter" complete="y" id="b.LUK.3">
          <seg type="headline">Xammaqiyaa Yohaannisi Yesuusaw Ogiyaa Giigissee</seg>
          <seg type="verse" id="b.LUK.3.1">Xibaariyoosa geetettiyaa kaatii kawuteedda tammanne ichcheshethiyaa laythaan Phenxxenaawiyaa Philaaxoosi Yihudaa mooddiyaa wode, Heroodise Galiilaan oyddenthiyaa shaakuwaa mooddiyaa wode, A ishay Piliphphoosikka Ixuuriyaaninne Xirkkonddoosan oyddenthiyaa shaakuwaa mooddiyaa wode, Lisaaniyoosikka Abileenen oyddenthiyaa shaakuwaa mooddiyawaa gidiide mooddi de7ishshin,</seg>
          <seg type="verse" id="b.LUK.3.2">Haanninne Qeyyaafay qeesatuwaa kaappatuwaagidiide de7ishshin, Xoossaa qaalay Zakkaraasa na7aa Yohaannisakko mela biittaan yeedda.</seg>
          <seg type="verse" id="b.LUK.3.3">Yohaannisi Yorddaanoosa Shaafaa heeraa ubbaa biide, Hintte nagaray atto geetettana mala nagaraa paaxiide xammaqettite yaagi tamaarisseedda.</seg>
          <seg type="verse" id="b.LUK.3.4">Nabiyaa Iisiyaasa maxaafan xaafetteedda qaalaadan, Mela biittaan waassiyaa bitaniyaa kooshshay, Godaw ogiyaa giigissite; A ogiyaakka suurissite.</seg>
          <seg type="verse" id="b.LUK.3.5">Ollay ubbay kumo; deriinne zoozii denbbaa gido, giigenna ogi ubbay giigo, hanchchiro ogi ubbay liiqo.</seg>
          <seg type="verse" id="b.LUK.3.6">Hewaa gidooppe Asay ubbay Xoossay ashshiyaawaa be7ana yaageedda.</seg>
          <seg type="verse" id="b.LUK.3.7">Hawaa diraw Yohaannisi A kushiyan xammaqettanaw keseedda asaw hawaadan oduwaa doommeedda, Hentteno, shooshshaa naatoo; yiyaa hanqquwaappe attana mala hinttentta ooni maqqeeddee?</seg>
          <seg type="verse" id="b.LUK.3.8">Simmi hinttenttu nagaraappe simmeeddawanttoo bessiyaa ayfiyaa ayfite. Hinttenttu wozanaan Abraahaamo nu aabbu de7ee gooppite. Xoossay Abraahaamossinaanaa ha shuchchatuwaappe denthanaw danddayee yaagaade taani hinttenttoo oday.</seg>
          <seg type="verse" id="b.LUK.3.9">Ha77i ubba beexi mithaa xaphuwan qanxxanaw giigi utteedda; simmi lo77o ayfiyaa ayfenna mithay ubbay qanxxettiide tamaan olettanawaa.</seg>
          <seg type="verse" id="b.LUK.3.10">Yaatina ha77i nu ayaa udanee? yaagiide A cora asay oochcheedda.</seg>
          <seg type="verse" id="b.LUK.3.11">Yohaannisikka, Laa77u mayuu de7iyaawe baynnawoo immo; qumay de7iyaawekka baynnawoo gisho yaagi zaareedda.</seg>
          <seg type="verse" id="b.LUK.3.12">Qaraxaa shiishshiyaawanttukka xammaqettanaw yiide, Tamaarssiyaawoo, nu ayaa udanee? yaagi oochcheeddino.</seg>
          <seg type="verse" id="b.LUK.3.13">I unttunttoo, Geetettowaappe aadho qaraxaa aathi shiishshoppite yaagi odeedda.</seg>
          <seg type="verse" id="b.LUK.3.14">Hewaappe kaalla wottaaddaratuu, Nuunishi, ayaa udanee? yaagi A oochcheeddino. Yohaannisikka, Asaa shaluwaa naaquwaan bonqqi akkoppite, oonanne wordduwan mootoppite, hinttenttu dirgguu hinttenttoo gidana yaagi zaareedda.</seg>
          <seg type="verse" id="b.LUK.3.15">He wode asay ubbay Kiristtoosa yuussaa naagiidde de7iyaa diraw Yohaannisa, Hawekka Kiristtoosa gidennaan attenna yaagiide barenttu wozanaan maleeddino.</seg>
          <seg type="verse" id="b.LUK.3.16">Yohaannisi ubbatuwaakka, Taani haathaan xammaqay; gidoppe attin taappe wolqqaamaynne taanikka A caammaa qashuwaa billana danddayennawebiro yaanawaa; ikka Ayyaanaa Geeshshaaninne tamaan xammaqanawaa;</seg>
          <seg type="verse" id="b.LUK.3.17">A kushiyan kathaa dalaappe shaakki geeshshiyaa layday de7ee. Kathaa uddummaan bukkowaa geeshshi punniide ayfiyaa diyyiyan qolee; shin dalaa to7enna tamaan guuddee.</seg>
          <seg type="verse" id="b.LUK.3.18">Yohaannisikka hara cora qaalaan cora asaa maqqiidde mishiraachchuwaa qaalaa odeedda.</seg>
          <seg type="headline">Heroodise Xammaqiyaa Yohaannisa Qachcheedda</seg>
          <seg type="verse" id="b.LUK.3.19">Galiilaa mooddiyaa Heroodisa qassi bare ishaa Piliphphoosa machchatto Herodiyaado I akkeedda dirawunne haraakka cora iita kiitaa kiitetto diraw, Yohaannisi seereedda.</seg>
          <seg type="verse" id="b.LUK.3.20">Hawaa diraw ha ubbaa gujjiide Heroodise Yohaannisa qasho golle gelsseedda.</seg>
          <seg type="headline">Yohaannisi Yesuusa Xammaqeedda</seg>
          <seg type="verse" id="b.LUK.3.21">Asay ubbay xammaqetti simmowaappe guyyiyan Yesuusi xammaqetteedda. I woossi de7ishshinkka saluu dooyetti aggeedda.</seg>
          <seg type="verse" id="b.LUK.3.22">Geeshsha Ayyaanaykka haraphphiya malatiide A bollaan wodhdheedda. Saluwaappekka, Ta dosiyaa na7ay neena; neenan Taani nashettay yaagiyaa qaalay yeedda.</seg>
          <seg type="headline">Yesuusa Yeletay Kase Guyye Mayizzaappe De7iyaa Payduwaa</seg>
          <seg type="verse" id="b.LUK.3.23">Yesuusi tamaarssuwaa doommoode aw hattamu laythaa gideedda; cora asaykka barenttoo malatowaadan A Yooseefo na7aa yaagiino; Yooseefo Eele na7aa;</seg>
          <seg type="verse" id="b.LUK.3.24">Eele Maate na7aa; Maate Leewiyaa na7aa; Leewii Milkke na7aa; Milkke Yoona na7aa; Yooni Yooseefo na7aa;</seg>
          <seg type="verse" id="b.LUK.3.25">Yooseefo Maataatiyaa na7aa; Maataati Amooxe na7aa; Amooxe Naahoome na7aa; Naahoome Esiliime na7aa; Esiliime Naage na7aa;</seg>
          <seg type="verse" id="b.LUK.3.26">Naage Maa7aate na7aa; Maa7aate Maataatiyyu na7aa; Maataatiyyu Seemeye na7aa; Seemeyi Yooseeqo na7aa; Yooseeqo Yooda na7aa;</seg>
          <seg type="verse" id="b.LUK.3.27">Yoodi Yoonaana na7aa; Yoonaani Reese na7aa; Reese Zerubaabeela na7aa; Zerubaabeeli Salaatiyaala na7aa; Salaatiyaale Neele na7aa;</seg>
          <seg type="verse" id="b.LUK.3.28">Neeli Milkke na7aa; Milkke Haadde na7aa; Haadde Yoosaase na7aa; Yoosaase Qoosaama na7aa; Qoosaami Elmaadoome na7aa; Elmaadoome Eere na7aa;</seg>
          <seg type="verse" id="b.LUK.3.29">Eere Yoosee7e na7aa; Yoosee7e, Eli7eezera na7aa; Eli7eezere, Yooraame na7aa; Yooraami Maaxaate na7aa; Maaxaate Leewiyaa na7aa;</seg>
          <seg type="verse" id="b.LUK.3.30">Leewii Simoona na7aa; Simoone Yihudaa na7aa; Yihuday Yooseefo na7aa; Yooseefo Yoonaana na7aa; Yoonaani Eeliyaaqeema na7aa;</seg>
          <seg type="verse" id="b.LUK.3.31">Eeliyaaqeemi Meeliya na7aa; Meeliye Mayinaana na7aa; Mayinaani Maaxaate na7aa; Maaxaate Naataane na7aa; Naataane Daawite na7aa;</seg>
          <seg type="verse" id="b.LUK.3.32">Daawite Issey na7aa; Issey Iyyoobeeda na7aa; Iyoobeedi Boo7eeza Na7aa; Boo7eezi Salmoona na7aa; Salmooni Nahishoona na7aa;</seg>
          <seg type="verse" id="b.LUK.3.33">Nahishooni Aminadaaba na7aa; Aminaadaabi Raama na7aa; Raami Ariina na7aa; Ariinay Hezroona na7aa; Hezrooni Pereeza na7aa; Pereezi Yihudaa na7aa;</seg>
          <seg type="verse" id="b.LUK.3.34">Yihuday Yayiqooba na7aa; Yayiqoobi Yisaaqa na7aa; Yisaaqi Abraahaamo na7aa; Abraahaamo Taara na7aa; Taari Naakoora na7aa;</seg>
          <seg type="verse" id="b.LUK.3.35">Naakoori Seeroohe na7aa; Seeroohi Ragawa na7aa; Ragawi Pelega na7aa; Pelegi Abeera na7aa; Abeeri Saalla na7aa;</seg>
          <seg type="verse" id="b.LUK.3.36">Saalli Qaynaana na7aa; Qaynaani Arfaakisiide na7aa; Arfaakisiide Seeme na7aa; Seemi Nohe na7aa; Nohe Laameehe na7aa;</seg>
          <seg type="verse" id="b.LUK.3.37">Laameehi Maatusaala na7aa; Maatusaali Heenooke na7aa; Heenooki Yaareda na7aa; Yaaredi Malaali7eela na7aa; Malaali7eeli Qaynaana na7aa;</seg>
          <seg type="verse" id="b.LUK.3.38">Qaynaani Heenoosa na7aa; Heenoosi Seete na7aa; Seeti Addaama na7aa; Addaami Xoossaa na7aa.</seg>
        </div>
        <div type="chapter" complete="y" id="b.LUK.4">
          <seg type="headline">Yesuusaw Shiiqeedda Xalahiyaa Paaciyaa</seg>
          <seg type="verse" id="b.LUK.4.1">Yesuusi Geeshsha Ayyaanaan kumiide Yorddaanoosa Shaafaappe simmeedda; Ayyaanaan mela sa7aa kaalesettiide beedda.</seg>
          <seg type="verse" id="b.LUK.4.2">Hewaan oytamu gallassaa daabiloosan paacetteedda. He gallassatuwan ayaanne mibeenna diraw wurssethaa poluwaa heeran I koshatteedda.</seg>
          <seg type="verse" id="b.LUK.4.3">Daabiloosikka, Neeni Xoossaa Na7aa gidooppe ha shuchchaa, Ukitha gida gaade azaza yaageedda.</seg>
          <seg type="verse" id="b.LUK.4.4">Yesuusikka, Asay Xoossaa Qaalaa ubbaappe attin ukithaa xalalaan de7enna geetetti Xoossaa Qaalaan xaafetteedda yaagi zaareedda.</seg>
          <seg type="verse" id="b.LUK.4.5">Daabiloosikka dhoqqa gideedda deriyaa Yesuusa kessiide alamiyaa kawutethaa ubbaa lipho ayfii simmanaw besseedda.</seg>
          <seg type="verse" id="b.LUK.4.6">Daabiloosikka, Ha kawutethaa maataynne bonchchuu ubbay taw imetteedda. Taani ta dosiyaa oossinne immana; newukka immana.</seg>
          <seg type="verse" id="b.LUK.4.7">Hewaa gidiyaa diraw, ne ta sinthaan taw goyinnooppe ha ubbay neessa gidanawaa yaageedda.</seg>
          <seg type="verse" id="b.LUK.4.8">Yesuusikka zaariide, Godaa Xoossaw goyinna, A xalalaa Godaya geetetti Xoossaa Qaalaan xaafetteedda yaageedda.</seg>
          <seg type="verse" id="b.LUK.4.9-Luke.4.11">Daabiloosikka Yesuusa Yeerusalaame afiide Geeshsha Golliyaa huuphiyaa kessiide, Xoossay neena naagana mala kiitanchchatuwaa kiittanawaa, unttunttukka ne gedi shuchchaan dhubettenna mala barenttu kushiyaan neena denthanawantta yaagettiide Geeshsha Maxaafaan xaafetteedda; ane Neeni Xoossaa Na7aa gidooppe hawaappe duge neena ola yaageedda.</seg>
          <seg type="verse" id="b.LUK.4.12">Yesuusikka zaariide, Ne Godaa Xoossaa paaccoppa geetetteedda yaageedda.</seg>
          <seg type="verse" id="b.LUK.4.13">Daabiloosikka paaciyaa ubbaa wurssowaappe guyye guutha wodew Yesuusappe shaaketteedda.</seg>
          <seg type="headline">Yesuusi Galiilaan Oosuwaa Doommeedda</seg>
          <seg type="verse" id="b.LUK.4.14">Yesuusikka Ayyaanaa wolqqaan Galiilaa gadiyaa simmeedda. A waariikka yuushshuwaan de7iyaa ubbaa gakkeedda.</seg>
          <seg type="verse" id="b.LUK.4.15">Yesuusikka Ayihudatuwaa Woosa Golliyan tamaarissiide asaan ubbaan galatetteedda.</seg>
          <seg type="headline">Naazireeten Yesuusa Ixxeeddino</seg>
          <seg type="verse" id="b.LUK.4.16">I bare dicco katamaa Naazireete yeedda; kase oothiyaawadankka sambbata gallassi Ayihudatuwaa woosa golle geliide nabbabanaw denddiide eqqeedda.</seg>
          <seg type="verse" id="b.LUK.4.17-Luke.4.19">Nabiyaa Isiyaasan xaafettiide xaaxetteedda maxaafaa aw immeeddino. He maxaafaa billiide: Taani hiyyesatuwassi mishiraachchuwaa odanaw oketteedda diraw Godaa Ayyaanay Ta bollan de7ee. Qashetteeddawanttussi bilethaa, qooqatuwassi xeellana mala odanaw, qaykka naaqetteeddawantta naaquwaappe kessana mala dosetteedda Godaa laythaa odana mala, Taana kiitteedda geetetti xaafetteeddasaa demmeedda.</seg>
          <seg type="verse" id="b.LUK.4.20">Maxaafaakka xaaxiide Ayihudatuwaa woosa golliyan oothiyaawoo immiide utteedda. Ayihudatuwaa woosa golliyan de7iyaa asay ubbay A caddi xeelleedda.</seg>
          <seg type="verse" id="b.LUK.4.21">Yesuusikka, Hachche hinttew nabbabettina hinttenttu siseedda qaalay poletteedda yaageedda.</seg>
          <seg type="verse" id="b.LUK.4.22">Ubbay aw markkatteeddino. A doonaappe kesiyaa aadho keekatethaa qaalaappe denddeeddawaan maalalettiidde, Hawe Yooseefo na7aa gidennee? geeddino.</seg>
          <seg type="verse" id="b.LUK.4.23">Yesuusikka sidhe banttaan ha leemisuwan, Hinttenttu taw Dhaliyaa Godaw, ne huuphiyaa patha, neeni Qifirinaahooman oothina nu sisowaa ubbaa ha ne katamaanikka qassi ootha yaagiide odiita yaageedda.</seg>
          <seg type="verse" id="b.LUK.4.24">Qassikka, Tumuwaa yaagay, nabii bare yeletto gadiyaan gammakka bonchchettenna.</seg>
          <seg type="verse" id="b.LUK.4.25">Yewuwaan qassi tumuwaa oday: Eelaasa wodiyaan heezzu laythanne usuppun agenaa iray bukkennaan ixxina sa7aa ubbaan wolqqaama koshay geleedda wode, Israa7eelen cora am77atuu de7iino.</seg>
          <seg type="verse" id="b.LUK.4.26">Eelaasikka Sidoonaa gadiyaan de7iyaa Seraafta heeraa itti am77attikko kiitetteeddappe attin ookkonne kiitetti beenna.</seg>
          <seg type="verse" id="b.LUK.4.27">Nabiyaa Elssaa7a wodiyankka Israa7eeliyaan cora oolluwaa harggiyanoyqetteeddawanttu de7iino; Sooriyaa biittaan de7iyaa Ni7imaaneppe attin unttunttuppe ooninne paxi beenna yaageedda.</seg>
          <seg type="verse" id="b.LUK.4.28">Ayihudatuwaa woosa golliyan de7iyaawanttu ubbatuu hawaa sisiide darissiide hanqqetteeddino.</seg>
          <seg type="verse" id="b.LUK.4.29">Unttunttu denddiide Yesuusa katamaappe gaxaa kessiide duge olanaw katamay keexetteedda deriyaa huuphiyaa afeeddino.</seg>
          <seg type="verse" id="b.LUK.4.30">Shin Yesuusi unttunttu gidduwanna aadhdhiide beedda.</seg>
          <seg type="headline">Iita Ayyaanay Oyqqeedda Bitaniyaa</seg>
          <seg type="verse" id="b.LUK.4.31">Hewaappe guyyiyaan Yesuusi Galiilaa gadiyaan de7iyaa Qifirinaahooma katamaa beedda. Sambbata gallassaankka asaa tamaarisseedda.</seg>
          <seg type="verse" id="b.LUK.4.32">I tamaarissiyaa timirttii maataan gidiyaa diraw siseedda asay ubbay maalaletteeddino.</seg>
          <seg type="verse" id="b.LUK.4.33">Ayihudatuwaa woosa golliyan iita ayyaanay oyqqeedda bitani de7ee; bare kooshshaa dhoqqu udi waassiide,</seg>
          <seg type="verse" id="b.LUK.4.34">Hayya godo aggaarikki Naazireetiyaa Yesuusa; nuussi neenanna ay ittippetethay de7ii? Nuuna bayizzanaw yaaddi? Neeni oonentto eraaddi; Neeni Xoossaa Aawuu kiitteedda geeshshaa gidikkii! yaageedda.</seg>
          <seg type="verse" id="b.LUK.4.35">Yesuusikka, Co77u ga, aappekka kesa yaagi seereedda. Iita ayyaanay bitaniyaa unttunttu gidduwan kunddissiide aynne qohennaan aappe keseedda.</seg>
          <seg type="verse" id="b.LUK.4.36">Asay ubbay maalalettiide ittu ittoo, Hawe ayaa qaalee? Barew de7iyaa maataaninne wolqqaan iita ayyaanatuwaa seeree; qassi iita ayyaanaykka kesee yaagiidde haasayeeddino.</seg>
          <seg type="verse" id="b.LUK.4.37">A waariikka he yuushshuwaan de7iyaa gadiyaa ubbaa gakkeedda.</seg>
          <seg type="headline">Yesuusi Cora Hargganchcha Asaa Patheedda</seg>
          <seg type="verse" id="b.LUK.4.38">Yesuusi Ayihudatuwaa woosa golliyappe denddiide Simoona golliyaa geleedda, Simoona bollotatta wolqqaama qoxuwaa harggiyan harggettaade giseeddawunniw Yesuusi izo pathanaadan asay A woosseedda.</seg>
          <seg type="verse" id="b.LUK.4.39">I matan eqqiide qoxuwaa harggiyaa seerina, harggii yeddiisheedda; hewodiyankka denddaade unttunttoo kiitettaaddu.</seg>
          <seg type="verse" id="b.LUK.4.40">Away wullo wodiyaan dumma dumma harggiyan oyqetteedda harganchchatuwa ubbaa aakko aheeddino; ikka ittuwa ittuwa bolla bare kushiyaa wothiide patheedda.</seg>
          <seg type="verse" id="b.LUK.4.41">Iita ayyaanatuukka, Neeni Kiristtoosa Xoossaa Na7aa yaagi waassiidde cora asaappe keseeddino. I Kiristtoosa gidowaa unttunttu ereedda diraw haasayenna mala diggeedda.</seg>
          <seg type="headline">Yesuusi Galiilaan Tamaarisseedda</seg>
          <seg type="verse" id="b.LUK.4.42">Sa7ay wontto wode asay baynnasaa beedda; asay ubbay A koyyiidde I de7iyaasaa yeeddino. Barenttuppe shaaketti beennaadan digganaw koyyeeddino.</seg>
          <seg type="verse" id="b.LUK.4.43">I qay, Hini hara katamatuwassi baade Xoossaa Kawutethaa mishiraachchuwaa Qaalaa odanaw koshshee; taani kiitetteeddawe hawaa diraassa yaageedda.</seg>
          <seg type="verse" id="b.LUK.4.44">Galiilaan de7iyaa Ayihudatuwaa woosa gollen Qaalaa tamaarissiidde gami77eedda.</seg>
        </div>
        <div type="chapter" complete="y" id="b.LUK.5">
          <seg type="headline">Yesuusi Koyro Barena Kaalliyaawantta Dooreedda</seg>
          <seg type="verse" id="b.LUK.5.1">Itti gallassi Yesuusi Gensaareexe Abbaagaxaan eqqiide de7ishshin cora asay aakko shiiqiide Xoossaa qaalaa sisanaw sugetti de7iino.</seg>
          <seg type="verse" id="b.LUK.5.2">He wode laa77u wongiratuuAbbaa gaxaan eqqowaa I be7eedda; moliyaa phiriyaawanttu qassi wonggiratuwappe wodhdhiide barenttu dabbaa meecci de7iino.</seg>
          <seg type="verse" id="b.LUK.5.3">Yesuusi wonggiratuwaa giddoppe Simoonawunno gideeddawunnini geliide sa7aappe yaa abbaakko guuthaa shiishshanaadan oochcheedda. Hewaappe guyye wonggiriyaa bollan uttiide asaa tamaarissuwaa doommeedda.</seg>
          <seg type="verse" id="b.LUK.5.4">Tamaarissuwaa bethowaappe guyyiyan Simoona, Wonggiriyaa yaa abbaa ciimmuwakko shiishshite; hinttenttu dabbaakka moliyaa phiranaw olite yaageedda.</seg>
          <seg type="verse" id="b.LUK.5.5">Simoonikka, Godaw, qammaa kummenthaa daaburi aqiide ayinneekka oyiqqibeykko; shin ha77i Neeni goowaadan dabbaa oleetto yaagi zaareedda.</seg>
          <seg type="verse" id="b.LUK.5.6">Hewaadankka ootheedda wode, daro cora moliyaa oyqqeeddino. Unttunttu dabbatuukka duuxerettanaw haneeddino.</seg>
          <seg type="verse" id="b.LUK.5.7">Hara wonggiriyaan de7iyaa laggethatuu yiide maaddanaadan wutteeddino; unttunttu laa77u wonggiratuwankka moliyaa kunthina wonggiratuu mitettussaa doommeeddino.</seg>
          <seg type="verse" id="b.LUK.5.8">Simooni Phexiroosikka hawaa be7eedda wode Yesuusa gulbbatan kunddiide, Godaw, taani nagaranchcha asa gido diraw taappe shaaketta yageedda.</seg>
          <seg type="verse" id="b.LUK.5.9">Hawaa geeddawe inne aananna ittippe de7iyaawanttu ubbay barenttu oyqqeedda moliyaa coratethaan maalaletteeddino.</seg>
          <seg type="verse" id="b.LUK.5.10">Hewaadankka qay Simoona laggethaa gideeddawanttu Zabiddiyoosa naanatuu Yayiqoobinne Yohaannisi maalaletteeddino. Yesuusikka Simoona, Yayyoppa hawaappe guyyiyan asaa phiriyaawaa gidanaassa geedda.</seg>
          <seg type="verse" id="b.LUK.5.11">Unttunttukka wonggiratuwaa haathaappe gaxaa kessiide, ubbabaa aggiide Yesuusa kaalleeddino.</seg>
          <seg type="headline">Yesuusi Oolluu Oyqqeedda Bitaniyaa Patheedda</seg>
          <seg type="verse" id="b.LUK.5.12">Yesuusi katamatuwaappe ittuwan de7ishshin oolluubollaa ubbaa meedda bitani de7iyaawe Yesuusa be7iide A sinthankka kunddiide, Godaw, neeni koyyooppe taana pathanaw danddayaa yaagiide woosseedda.</seg>
          <seg type="verse" id="b.LUK.5.13">Yesuusikka bare kushiyaa yeddi bochchiide, Dosay geeyya! geedda. Heman77iyankka oolluu A yeddeedda.</seg>
          <seg type="verse" id="b.LUK.5.14">Yesuusi A, Hawaa oossinne odoppa. Shin qeesaakko baade neena bessa. Hewaappe guyye oolluwaa harggiyaappe paxeeddawaassi markka gidanaadan Muse higgiyan azazetteedda yarshshuwaa shiishsha geedda.</seg>
          <seg type="verse" id="b.LUK.5.15">Gidoshshin A waarii loythi aakkiidde beedda; daro cora asaykka Yesuusi odiyaawaa sisanawunne barenttu harggiyappe paxanaw shiiqeeddino.</seg>
          <seg type="verse" id="b.LUK.5.16">Yesuusi cora wode geemasaa biide woossee.</seg>
          <seg type="headline">Yesuusi Bollay Sileedda Bitaniyaa Patheedda</seg>
          <seg type="verse" id="b.LUK.5.17">Itti gallassi Yesuusi tamaarissiidde de7ishshin Galiilaappenne Yihuudaa heeraa ubbaappe, Yeerusalaame yeedda Parisaawatuunne higgiyaa tamaarissiyaawanttu utti de7ishshin hargganchchatuwaa pathana mala Xoossaa Aawuwaa wolqqay aw imetteedda.</seg>
          <seg type="verse" id="b.LUK.5.18">He wode bollay sileeddaitti bitaniyaa amareedda asay shanchchamaan tookki ahi golle gelssiide Yesuusa sinthan wothanaw koyyeeddino.</seg>
          <seg type="verse" id="b.LUK.5.19">Asaa coratethaappe denddeeddawaan Yesuusakko shiiqanaw danddayi beykkino. Hewaa diraw bollaw gi77i golliyaa kaaraaqaariide A, shanchchamaanna asaa giddon Yesuusa sinthaan wotheeddino.</seg>
          <seg type="verse" id="b.LUK.5.20">Yesuusikka unttunttu ammanuwaa be7iide, Ha bitanew, ne nagaray atto geetetteedda yaageedda.</seg>
          <seg type="verse" id="b.LUK.5.21">Muse higgiyaa tamaarissiyaawanttunne Parisaawatuu, Hawe Xoossaa boriyaawe oone? Itti Xoossaappe attin nagaraa atto gaanaw ooni danddayii? yaagi qofaa doommeeddino.</seg>
          <seg type="verse" id="b.LUK.5.22">Yesuusikka unttunttu qofaa ero diraw hawaadan geedda, Ayissi hinttenttu wozanaan hawaadan qoppiitee?</seg>
          <seg type="verse" id="b.LUK.5.23">Ne nagaray atto geetetteedda gaanawaappenne Denddaade ba gaanawaappe haqawe matee?</seg>
          <seg type="verse" id="b.LUK.5.24">Yewuwaan qassi hawaa taani geeddawe, Asaa Na7ay biittaa bollan nagaraa maaranaw maatay de7iyaawaa hinttenttu eranaadana. Hewaappekka gunddeedda bitaniyaa, Dendda ne shanchchamaa tookkaade ne golle ba gay yaageedda.</seg>
          <seg type="verse" id="b.LUK.5.25">Gunddaykka asaa sinthaan dendowaashshin bare shanchchamaa tookkiide Xoossaa galatiidde bare soy beedda.</seg>
          <seg type="verse" id="b.LUK.5.26">Ha wode ubbatuukka darii maalaletteeddino; Xoossaakka galatiidde, Hachche malabaa be7eeddo yaagiide yashshaan kumeeddino.</seg>
          <seg type="headline">Yesuusi Leewiyaa Dooreedda</seg>
          <seg type="verse" id="b.LUK.5.27">Hewaappe guyyiyan Yesuusi kesiide beedda; Leewiyaa geetettiyaa qaraxaa shiishshiyaawe, qaraxaa shiishshiyaasan uttowaa be7iide, Taana kaalla geedda.</seg>
          <seg type="verse" id="b.LUK.5.28">Ikka denddiide ubbabaa aggiide A kaalleedda.</seg>
          <seg type="verse" id="b.LUK.5.29">Hewaappe simmiide Leewii bare gollen daro shoobiyaa giigisseedda; cora qaraxaa shiishshiyaawanttunne hara cora asaykka unttunttunna uttiide mide7iino.</seg>
          <seg type="verse" id="b.LUK.5.30">Parisaawatuunne higgiya tamaarissiyaa, unttunttunna oothiyaawanttu, Yesuusa kaalliyaawanttu bollan, Ayissi qaraxaa qanxxiyaawanttunnanne nagaranchchatuwaanna miiteennee ushiitee? yaagiide zuuzummeeddino.</seg>
          <seg type="verse" id="b.LUK.5.31">Yesuusikka, Hargganchcha asaappe attin paxa asaassi aakimiyaa koshshenna.</seg>
          <seg type="verse" id="b.LUK.5.32">Taani yeeddawe, nagaranchchatuu barenttu nagaraa paaxiide simmanaadanappe attin, xillatuwaa xeesanaw yabeykke yaagi zaareedda.</seg>
          <seg type="headline">Yesuusi Xoomaabaa Ooshetteedda</seg>
          <seg type="verse" id="b.LUK.5.33">Hawaappe guyyiyan Yesuusa, Yohaannisa kaalliyawanttunne Parisaawatuwaa kaalliyaawanttu ubba wode xoomiinonne woossiino; shin Neena kaalliyaawanttu qassi ubba gallassi miinonne ushiino yaagiide oochcheeddino.</seg>
          <seg type="verse" id="b.LUK.5.34">Yesuusikka, Mishiray unttunttunna de7ishshin miyaatatuu xoomanaw danddayiinoo?</seg>
          <seg type="verse" id="b.LUK.5.35">Yewuwaan qassi mishiray unttunttuppe shaakettiide baana wodii yaanawaa; he wode xoomanawantta yaagi zaareedda.</seg>
          <seg type="verse" id="b.LUK.5.36">Yesuusikka kaalliyaa leemisuwaa odeedda: Ooratha mayuwaappe peedhi akkiide eca mayuwaa bollan dheppiyaawe baawa; gaasuukka hawaada udooppe ooratha mayuwaa peedhee; ooratha dhefiikka eca mayuwaan giigenna.</seg>
          <seg type="verse" id="b.LUK.5.37">Hawaadankka eceedda cilggiyaanooratha woyiniyaa eessaa wothiyaawe baawa; wothooppe qay ooratha woyiniyaa eessay cilggiyaa dhuussee; eessaykka gukkee; cilggayikka bayee.</seg>
          <seg type="verse" id="b.LUK.5.38">Ooratha woyiniyaa eessaa, ooratha cilggiyaan wothanaw bessee.</seg>
          <seg type="verse" id="b.LUK.5.39">Eca woyiniyaa eessaa ushiide ooratha koyyiyaawe ooninne baawa; gaasuukka ecay mal77ee giya diraw.</seg>
        </div>
        <div type="chapter" complete="y" id="b.LUK.6">
          <seg type="headline">Yesuusa Kaalliyaawanttu Sambbataan Tishaa Duutheeddino</seg>
          <seg type="verse" id="b.LUK.6.1">Sambbata gallassi Yesuusi barena kaalliyaawanttunna ittippe itti goshshaa gidduwanna aadhdhiya wode A kaalliyaawanttu zarggaappe tishaa duuthiide barenttu kushiyan shigechchiide muussaa doommeeddino.</seg>
          <seg type="verse" id="b.LUK.6.2">Parisaawatuwaa giddoppe, Sambbata gallassaan oothanaw woga gidennawaa ayaw oothiitee? yaageeddino.</seg>
          <seg type="verse" id="b.LUK.6.3">Yesuusi, Kaatiyaa Daawitenne ittippe de7iyaawanttu koshatteedda wode ootheeddawaa nabbabi beykkitee?</seg>
          <seg type="verse" id="b.LUK.6.4">Daawite Xoossaa golliya geliide qeesatuwaappe attin hara asay meennaadan digetteedda, Xoossaw yarshshetteedda qumaa meedda. Ittippe de7iyaawanttukka I imminaade meeddino yaagi zaareedda.</seg>
          <seg type="verse" id="b.LUK.6.5">Hawaappe kaalliide Yesuusi, Asaa na7ay sambbataw Godaa! geedda.</seg>
          <seg type="headline">Yesuusi Kushii Gunddeedda Bitaniyaa Patheedda</seg>
          <seg type="verse" id="b.LUK.6.6">Hara sambbata gallassaan Yesuusi Ayihudatuwaa woossiyaa golliyaa geliide tamaarissi de7ee. Hewankka ushechcha kushii sileedda bitani de7ee.</seg>
          <seg type="verse" id="b.LUK.6.7">Higgiyaa tamaarssiyaawanttunne Parisaawatuu Yesuusa mootiyaa gaasuwaa demmanaw I sambbataan asaa pathooppe be7ana giide naagi de7iino.</seg>
          <seg type="verse" id="b.LUK.6.8">Ikka unttunttu qofaa eriide kushii sileedda bitaniyaa, Dendda asaa gidduwan eqqa yaageedda. Bitaniikka denddi eqqeedda.</seg>
          <seg type="verse" id="b.LUK.6.9">Hewaappe simmiide Yesuusi, Haninttonne sambbata gallassaan lo77obaa oothanaw bessiiyee iitabaa oothanaw bessii? Shemppuwaa ashshanaw bessiyee wodhanaw bessii? yaageedda.</seg>
          <seg type="verse" id="b.LUK.6.10">Yesuusi bare yuushshuwaan de7iyaa asaa ubbaa xeellowaappe guyyiyan bitaniyaa, Ne kushiyaa micca! yaageedda. Ikka micciide paxeedda.</seg>
          <seg type="verse" id="b.LUK.6.11">Unttunttu loythi hanqqeettiide Yesuusa bolla oothanawaa barenttu giddon maqqetteeddino.</seg>
          <seg type="headline">Yesuusi Tammanne Laa77u Kiitetteeddawantta Dooreedda</seg>
          <seg type="verse" id="b.LUK.6.12">He wodiyaan Yesuusi deriyaa bolla woossanaw keseedda; hewankka qammaa kumenthaa Xoossaakko woossiidde aqeedda.</seg>
          <seg type="verse" id="b.LUK.6.13">Sa7ay wonttowaan barena kaalliyaawantta xeeseedda. Hewanttuppekka tammanne laa77atuwaa dooriide, Kiitetteeddawanttayaagiide suntheedda.</seg>
          <seg type="verse" id="b.LUK.6.14">Unttunttu sunthaykka: Phexiroosa giide I suntheedda Simoona, A ishaa Inddiraasa, Yayiqooba, Yohaannisa, Piliphphoosanne Barttalamoosa,</seg>
          <seg type="verse" id="b.LUK.6.15">Maatoossa, Toomaasa, Ilppiyoosa na7aa Yayiqooba, bare gadew seelettiyaa Simoona,</seg>
          <seg type="verse" id="b.LUK.6.16">Yayiqooba na7aa Yihudaanne Yesuusa aathi immeedda asqqorttu Yihudaa.</seg>
          <seg type="headline">Yesuusi Cora Asaa Tamaarisseeddanne Patheedda</seg>
          <seg type="verse" id="b.LUK.6.17">Yesuusikka unttunttunna ittippe deriyaappe wodhdhiide dembbasaan eqqeedda. A kaalliyaawanttuppekka cora asay hewaan de7ee. Qaykka Aappe sisanawunne barenttu harggiyaappe paxanaw Yihudaa gadiyaappe, Yeerusalaame katamaappe, abbaa matan de7iyaa Xiiroosappenne Sidonaappe yeedda cora asay hewaan de7iino.</seg>
          <seg type="verse" id="b.LUK.6.18">Ha asaykka A sisanawunne barenttu harggiyaappe paxanaw yeeddino. Tuna ayyaanan oyqettiide metootiyaawanttukka paxeeddino.</seg>
          <seg type="verse" id="b.LUK.6.19">Wolqqay aappe kesiide ubbaa pathiyaa diraw asay ubbay A bochchanaw koyyee.</seg>
          <seg type="headline">Anjjuwaabaanne Metuwaabaa</seg>
          <seg type="verse" id="b.LUK.6.20">Barena kaalliyaawantta xeelliide yaageedda: Hinttenttu manqqatuu anjjetteeddawantta; Ayissi gooppe, Xoossaa kawutethay hinttenttuwaa.</seg>
          <seg type="verse" id="b.LUK.6.21">Hinttenttu ha77i koshattiyaawanttu anjjetteeddawantta; gidini kaallanita; hinttenttu ha77i yeekkiyaawanttu anjjetteeddawantta; gidini miiccanita.</seg>
          <seg type="verse" id="b.LUK.6.22">Asaa na7aa diraw hinttentta asay ixxiyaa wodenne toochchiyaa wode, hinttenttu sunthaakka iitaan denthiyaa wode, anjjetteeddita.</seg>
          <seg type="verse" id="b.LUK.6.23">Saluwan hinttenttu akkana woytay dara gidiyaa diraw he gallassi nashechchaan guppite; gaasuukka kase hinttenttu aawotuu nabatuwaa bollan hawaadan oothiidde de7eeddino.</seg>
          <seg type="verse" id="b.LUK.6.24">Yewuwaan qassi dure asatoo hinttenttoo aayyee; hinttenttu ishalo de7uwan de7eeddita.</seg>
          <seg type="verse" id="b.LUK.6.25">Hinttenttoo ha77i kalleeddawanttoo aayyee; gidini koshattanita; hinttenttoo ha77i miicciyaawanttoo aayyee; gidini kayyottanitanne yeekkanita.</seg>
          <seg type="verse" id="b.LUK.6.26">Asay ubbay hinttenttu lo77otethaabaa haasayiyaa wode, hinttenttoo aayyee; kase hinttenttu aawotuu worddo nabatoo hawaadan ootheeddino.</seg>
          <seg type="headline">Morkkiyaa Siiqanaw Bessee</seg>
          <seg type="verse" id="b.LUK.6.27">Shin Taani odiyaawaa sisiyaawanttoo yaagay: hinttenttu morkketuwaa dosite; hinttena ixxiyaawanttoo, lo77uwaa oothite;</seg>
          <seg type="verse" id="b.LUK.6.28">hinttena sheqqiyaawantta anjjite, hinttena naaqqiyaawanttoo, woossite.</seg>
          <seg type="verse" id="b.LUK.6.29">Itti bagga shayyiyaa baqqiyaawoo, laa7ethuwaakka bessa; ooninne ne kootiya akkiyawoo, ne shaamiciyaakka diggoppa.</seg>
          <seg type="verse" id="b.LUK.6.30">New de7iyaawaa neena woossiyaawoo, imma; newaa akkeeddawaa, zaara gaade oochchoppa.</seg>
          <seg type="verse" id="b.LUK.6.31">Asay hinttenttoo oothana mala hinttenttu dosiyaawadan, hinttenttukka haraw hawaadan oothite.</seg>
          <seg type="verse" id="b.LUK.6.32">Hinttentta dosiyaawantta xalalaa dosooppe ay galatay de7ii? Hawaa gidooppe nagaranchchatuukka barena dosiyaawantta dosiino.</seg>
          <seg type="verse" id="b.LUK.6.33">Hinttenttoo lo77obaa oothiyaawanttu xalalaw hinttenttu lo77obaa oothooppe hewoo ay galatay de7ii? Nagaranchchatuukka hawaadan oothiino.</seg>
          <seg type="verse" id="b.LUK.6.34">Tal77iide hinttew zaaranaw danddayiyaawanttu xalalaw tal77ooppe ay galatay de7ii? Bare tal77eeddawaa zaariide akkanaw nagaranchchatuukka barenttu garssan tal77ettiino.</seg>
          <seg type="verse" id="b.LUK.6.35">Shin hinttenttu, hinttenttu morkkiyaa dosite; unttunttookka lo77obaa oothite; hinttenttuppe tal77owaa zaariidi akkanaw qoppoppite. Hawaa hinttenttu polooppe hinttenttoo gatii daranawaa. Qassi hinttenttu Ubbaappe Bolla Xoossaa naanaa gidanita. I iitatoonne galatennawanttookka keeka.</seg>
          <seg type="verse" id="b.LUK.6.36">Hinttenttu aabbu maariyaawaa gidowaadan hinttenttukka maariyaawantta gidite.</seg>
          <seg type="headline">Hara Asaa Pirddanaw Bessenna</seg>
          <seg type="verse" id="b.LUK.6.37">O bollankka pirddoppite, hinttenttu bollankka pirddettenna; haraa bolla kunaaniyaa oothoppite; hinttenttu bollankka kunaani oosettenna. Atto giite; Xoossay hinttenttoo atto gaana.</seg>
          <seg type="verse" id="b.LUK.6.38">Immite; hinttenttoo imettana. Hinttenttu makkeedda makaan hinttenttoo makettana. Baqqi naaqqina siilli kumi palah laalettiyaa makaa hinttenttu kiwuwaan idinthana geedda.</seg>
          <seg type="verse" id="b.LUK.6.39">Qassikka Yesuusi hawaappe kaalliyaa leemisuwaa odeedda; Qooqay qooqaa kaalethanaw danddayii? Qooqay qooqaa kaalethooppe laa77atuukka oyqettiide ollaan kunddikkinoo?</seg>
          <seg type="verse" id="b.LUK.6.40">Tamaariyaawe barena tamaarissiyaawaappe aadhdhenna; tamaariyaawe minni tamaarooppe barena tamaarissowaa mala gidanaw danddayee.</seg>
          <seg type="verse" id="b.LUK.6.41">Ne ayfiyaa giddon de7iyaa tuussaa kessennaan de7aadde hara ne laggiyaa ayfiyaa giddon de7iyaa suullaa ayaw xeellay?</seg>
          <seg type="verse" id="b.LUK.6.42">Ne ayfiyaa garssan de7iyaa tuussaa be7ennaan hara asaakko shiiqaade, Ta ishaw, ne ayfiyaa garssappe suullaa ta kessoo? yaaganaw woota danddayay? Ha lo77uwaa malatiyaa iitaw, koyrottaade ne ayfiyaa giddon de7iyaa tuussaa kessa. Hewaappe guyyiyan ne ishaa ayfiyaa giddon de7iyaa suullaa kessanaw geeshshaade xeellanaw danddayaa.</seg>
          <seg type="headline">Mithattonne Iza Ayfeedda Ayfiyaa</seg>
          <seg type="verse" id="b.LUK.6.43">Lo77o mithay iita ayfiyaa ayfenna; hewaadankka iita mithay lo77o ayfiyaa ayfanaw danddayenna.</seg>
          <seg type="verse" id="b.LUK.6.44">Mithay ubbay bare ayfiyaa ayfiyaawan erettee. Agunthaappe woddenthaa ayfii maxettenna; hawaadankka, xundduqiyaappelaadiyaa ayfiyaa maxanaw danddayettenna.</seg>
          <seg type="verse" id="b.LUK.6.45">Lo77o asay bare lo77o wozanaappe lo77o yewuwaa haasayee. Qay iita asay bare iita wozanaappe iita yewuwaa haasayee. Ayissi gooppe, asay bare doonan haasayiyawe bare wozanaan kumeeddawaa doonay haasayiyaa diraassa.</seg>
          <seg type="headline">Laa77u Qommo Golliyaa Keexxiyaa Asaa</seg>
          <seg type="verse" id="b.LUK.6.46">Taani odowaa oothikkita, shin ayaw Godaw, Godaw, yaagiide Taana xeegiitee?</seg>
          <seg type="verse" id="b.LUK.6.47">Taakko yiyaa ubbay ta qaalaakka sisiide oosuwan peeshshiyaawe oona malatintto ta hinttentta bessana;</seg>
          <seg type="verse" id="b.LUK.6.48">ikka golliyaa keexxiidde daro ollaa bookkiide zaallaa bolla ginbbiide keexxeedda asaa malatee; di7uu di77iide he golliyaa suginakka, mino zaallaa bolla keexetto diraw qaathanaw danddaybeenna.</seg>
          <seg type="verse" id="b.LUK.6.49">Qay Ta qaalaa sisiide oosuwaan peeshshenna uray baasuu banttasaa shafiyaa bollan golliyaa keexxeeddawaa malatee. Di7uu di77iide he golliyaa sugo wode man77iyankka kunddeedda; he golliikka iita wodaa woddiide bayeedda yaageedda.</seg>
        </div>
        <div type="chapter" complete="y" id="b.LUK.7">
          <seg type="headline">Yesuusi Xeetuwaa Kaappuwaa Qoomaa Patheedda</seg>
          <seg type="verse" id="b.LUK.7.1">Yesuusikka hawaa ubba asaa sinthan haasay wurssowaappe guyyiyan hini Qifirinaahooma beedda.</seg>
          <seg type="verse" id="b.LUK.7.2">Hewankka itti xeetuwaa kaappuu de7ee. I daroppe dosiyaa A qoomay harggiide hayyanaw mateedda.</seg>
          <seg type="verse" id="b.LUK.7.3">Ikka Yesuusabaa siseedda wode, bare qoomaa woossiide pathana mala Yihudaa cimatuwaa hini aakko kiitteedda.</seg>
          <seg type="verse" id="b.LUK.7.4">Unttunttukka Yesuusakko yiide, Ha bitani, Neeni A maaddanaadan daroppe koyyeedda;</seg>
          <seg type="verse" id="b.LUK.7.5">gaasuukka nu asaa I daroppe dosiide Ayihudatuwaa woossiyaa golliyaa keexissowekka A yaagiide daroppe woosseeddino.</seg>
          <seg type="verse" id="b.LUK.7.6">Yesuusikka unttunttunna ittippe beedda. Ikka hini golliyaa heeraa gakkeedda wode xeetuwaa kaappuu bare laggethatuwaa barekko xeesiide, Ta Godaw, daaburoppa; ayissi gooppe, neena ta golliyaa kaaraappe garssa bagganna gelssanaw taw bessenna.</seg>
          <seg type="verse" id="b.LUK.7.7">Hawaa diraw ne sinthaan eqqanawukka haray atto bessiyaawaa gidikke. Shin neeni qaalaa xalalaa oda; ta qoomaykka paxanawaa.</seg>
          <seg type="verse" id="b.LUK.7.8">Taani taappe bollanna maatay de7iyaawanttussi eeno gaade de7iyaa asa. Taappe garssannakka taani kiitissiyaa wottaaddaratuu de7iino. Ittuwaa, Ba yaagiyaa wode, bee; haraakka qay, Haaya gooppe yee. Ta qoomaykka, hawaa Ootha giyaa wode azazettee; oothee yaageedda.</seg>
          <seg type="verse" id="b.LUK.7.9">Yesuusikka hawaa sisiide A yewuwaan maalaletteedda; guyye simmiide A kaalliyaa daro asaa, Taani hinttenttoo tumuwaa gay; taani hawaa mala ammanuwaa haray atto, Israa7eeliyaa garssankka be7abeykke yaageedda.</seg>
          <seg type="verse" id="b.LUK.7.10">Kase kiitetteedda asatuukka xeetuwaa kaappuwaa golle guyye simmiyaa wode, A qoomay paxowaa be7eeddino.</seg>
          <seg type="headline">Yesuusi Am77atti Na7aa Hayquwaappe Dentheedda</seg>
          <seg type="verse" id="b.LUK.7.11">Wonttissa gallassi Yesuusi barena kaalliyaawanttunnanne cora asaanna ittippe Nayno geetettiyaa katamatto beeddino.</seg>
          <seg type="verse" id="b.LUK.7.12">Yesuusi katamaa gakkana mato wode, asay hayqqeedda anhaa tookkiide keseeddino. Hayqqowekka bare daayiw mexxi itti na7aa; aattakka asinay baynna am77atto. Daro katamaa asaykka izo kaalleeddino.</seg>
          <seg type="verse" id="b.LUK.7.13">Yesuusikka izo be7eedda wode qarettiide, Yeekkoppa! yaageedda.</seg>
          <seg type="verse" id="b.LUK.7.14">Shiiqiide shanchchamaa bochcheedda; tookkowanttukka eqqeeddino. Yesuusi, Neeno yalagaw, dendda gay! yaagina,</seg>
          <seg type="verse" id="b.LUK.7.15">bitani suuri utteedda. Hasayaakka doommeedda. Yesuusikka A, A daayiw immeedda.</seg>
          <seg type="verse" id="b.LUK.7.16">Ubbaykka yashshaan kumiide, Wolqqaama nabii nu garssan denddeedda; Xoossaykka bare asaa ashshanaw yeedda! yaagiide Xoossaa galateeddino.</seg>
          <seg type="verse" id="b.LUK.7.17">Hewenneekka Yesuusa waarii Yihudaa yuushshuwaan de7iyaa gadiyaa ubbaan sisetteedda.</seg>
          <seg type="headline">Xammaqiyaa Yohaannisa</seg>
          <seg type="verse" id="b.LUK.7.18">Yohaannisa kaalliyaawanttu hanowaa ubbaa aw odeeddino. Yohaannisikka barena kaalliyaawanttuppe laa77atuwaa xeesiide,</seg>
          <seg type="verse" id="b.LUK.7.19">Yaanawe neeneyee? Woy nuuni haraa naaganee? yaagi, unttunttu oochchana mala hini Yesuusakko kiitteedda.</seg>
          <seg type="verse" id="b.LUK.7.20">Asatuukka Yesuusakko yiide, Xammaqiyaa Yohaannisi, yaana getetteeddawe neeneyee? Woy haraa naaganee? Yaagiide oochchana mala neekko kiitteedda yaageeddino.</seg>
          <seg type="verse" id="b.LUK.7.21">He wodiyaan Yesuusi cora asaa dumma dumma harggiyaappe patheedda; tuna ayyaanatuwaakka asaappe kesseedda; cora qooqatuwaa ayfiyaa dooyyeedda.</seg>
          <seg type="verse" id="b.LUK.7.22">Yesuusikka Yohaannisi kiittowanttoo, Biide hinttenttu be7eeddawaanne siseeddawaa Yohaannisaw odite; qooqatuu xeellanawantta; gunddatuu hamettanawantta; oolluu oyqqowanttu geeyyanawantta; tulleeddawanttu sisanawantta; hayqqeeddawanttu denddanawantta; hiyyeesatuwaasikka mishiraachchuwaa qaalay odettanawaa.</seg>
          <seg type="verse" id="b.LUK.7.23">Taanan dhubettenna asay ubbay anjjetteeddawantta yaageedda.</seg>
          <seg type="verse" id="b.LUK.7.24">Yohaannisi kiitteeddawanttu bidiggowaappe guyyiyan Yesuusi asaw Yohaannisabaa oduwaa doommeedda: Ayaa be7anaw biittaa bazzuwaa keseedditee? Carkkuu qaathiyaa uusunthaa?</seg>
          <seg type="verse" id="b.LUK.7.25">Woy ayaa be7anaw keseedditee? Lo77o mayuwaa mayyeedda asaa de7uwaa? Lo77o mayuwaa mayyeeddawanttunne barena giigissiyaawanttu kaatiyaa gollen de7iino.</seg>
          <seg type="verse" id="b.LUK.7.26">Woy ayaa be7anaw keseedditee? Nabiyaa be7anaw keseedditee? E; taani hinttenttoo yaagay; hinttenttu be7anaw kesowe nabiyaappekka aadhuwaa.</seg>
          <seg type="verse" id="b.LUK.7.27">Xoossaa Maxaafan, Ne ogiyaa neeppe sinthanna giigissiyaa kiitanchchaa neeppe sinthayaade kiittana geetetti Yohaannisabay xaafetteeddawe hawaa.</seg>
          <seg type="verse" id="b.LUK.7.28">Maccawanttuppe yeletteeddawanttu garssan xammaqiyaa Yohaannisappe aadhdhiyaa ooninne baawa. Xoossaa kawutethaan qassi ubbaappe laafa geetettiyaawekka aappe aadhdhanawaa yaageedda.</seg>
          <seg type="verse" id="b.LUK.7.29">Haray attoshshin qaraxaa kessiyaawanttu attennaan hawaa Yesuusi haasayowaa siseedda ubbay Yohaannisa kushiyan xammaqettowanttu Xoossaw bessiyaa bonchchuwaa immeeddino.</seg>
          <seg type="verse" id="b.LUK.7.30">Shin higgiyaa tamaarissiyaawanttunne Parisaawatuu Yohaannisan xammaqettibeenna diraw, Xoossay unttunttoo qoppeeddawaa ixxeeddino.</seg>
          <seg type="verse" id="b.LUK.7.31">Yesuusi, Simmi Taani ha wodiyaa asaa ayaanna leemisoo? Unttunttu ayaa malatiinoo?</seg>
          <seg type="verse" id="b.LUK.7.32">Unttunttu geyaasan uttiide ittu ittuwa xeesiide, Suusulliyaa hinttennttoo punninakka kaa7ibeykkita; yeekuwaa yethaa kesseeddoshshinkka yeekkibeykkita yaagettiyaa naanaa malatiino geedda.</seg>
          <seg type="verse" id="b.LUK.7.33">Xammaqiyaa Yohaannisi qumaa meennaan woyiniyaa eessaakka ushennaan yiina, A bollaan gaaleenay de7ee yaageeddita.</seg>
          <seg type="verse" id="b.LUK.7.34">Taani Asaa Na7ay maaddenne ushaadde yiina, Hawe nafisaamaa; woyiniyaa eessaakka ushiyaawaa; qaraxiyaawanttoonne nagaranchchatoo dabbuwaa yaagiita.</seg>
          <seg type="verse" id="b.LUK.7.35">Gidoppe attin Xoossaa aadho eratethay bare oosuwan tuma gidiide beetteedda yaageedda.</seg>
          <seg type="headline">Parisaawiyaa Simoona</seg>
          <seg type="verse" id="b.LUK.7.36">Parisaawatuwaappe ittu barenanna qumaa maana mala shoobbina, Yesuusi A soy biide maanaw utteedda.</seg>
          <seg type="verse" id="b.LUK.7.37">He katamaan nagaranchchaa geetetteedda itti mishiratta de7ewunna, Yesuusi A soyin utteeddawaa sisaade, albbasxxiroosa geetettiyaa shuchchaappe oosetteedda bilqqaasiyaa kumeedda shittuwaa akkaa yaaddu.</seg>
          <seg type="verse" id="b.LUK.7.38">Guyyenna A gediyaa mataan eqqaade, yeekkaadde A gediyaakka bare afothaan okaa doommaaddu; izi afothay bayizzeedda A gediyaakka bare huuphiyaa binnanaan quccaaddenne A gediyaa yeraadde gediyan shittuwaakka caccafaaddu.</seg>
          <seg type="verse" id="b.LUK.7.39">Yesuusa bare soy xeeseedda Parisaawiikka hawaa be7iide, Hawe nabiyaa gideeddentto, hanna A bochchiyaa mishiratta oonenttonne qaykka iza nagaranchchaa gidiyaawaa I eranashshin yaageedda.</seg>
          <seg type="verse" id="b.LUK.7.40">Yesuusikka zaariide, Simoona, taani new odiyaa yewuu de7ee yaagina, Simoonikka, Tamaarissiyaawoo, oda yaageedda.</seg>
          <seg type="verse" id="b.LUK.7.41">Yesuusi, Itti bitaniyaappe miishshaa tal77eedda laa77u asatuu de7iino. Ittuwaa matan ichcheshu xeetu diinaari, qay yokkuwaa matan ishatamuu de7ee.</seg>
          <seg type="verse" id="b.LUK.7.42">Laa77atookka ciggiyaawe dhayina, laa77atuwaa acuwaakka maarii aggeedda. Hawanttuppe haqawe loythi dosiyawaa malatii? yaageedda.</seg>
          <seg type="verse" id="b.LUK.7.43">Simoonikka zaariide, Daruwaa aggowa malatee yaageedda. Yesuusikka, Tumuwaa zaaraadda yaageedda.</seg>
          <seg type="verse" id="b.LUK.7.44">Yesuusi mishirattikko xeelliide, Simoona hawaadan yaageedda; Hanno mishiratto be7aaddii? Taani ne golle yiina haray attoshshin haathaakka ta gedew immabeykka; shin iza bare afothaan tagediyaa irxxissaaddu; bare huuphiyaa binnanaanikka quccaaddu.</seg>
          <seg type="verse" id="b.LUK.7.45">Neeni Taana yera beykka; shin iza taani geloodeppe doommaade tagediyaa yeriyaawaa agga beykku.</seg>
          <seg type="verse" id="b.LUK.7.46">Neeni ta huuphiyan zaytiyaa okka beykka; shin iza ta gediyan shittuwaa caccafaaddu.</seg>
          <seg type="verse" id="b.LUK.7.47">Hawaa diraw ta hinttenttoo oday: daroppe iza doseeddawaa diraw, daro nagaray iziw de7iyaawe maaretteedda; guuthay maarettiyaawe guuthaa dosee yaageedda.</seg>
          <seg type="verse" id="b.LUK.7.48">Yesuusi mishiratto, Ne nagaray qucetteedda yaageedda.</seg>
          <seg type="verse" id="b.LUK.7.49">Yesuusanna ittippe qumaa maanaw utteeddawanttu barenttu wozanaan, Nagaraa maaranaw danddayiyaawe hawe oone? yaageeddino.</seg>
          <seg type="verse" id="b.LUK.7.50">Yesuusi mishiratto, Ne ammanuu neena ashsheedda, sarotethaan ne golle ba yaageedda.</seg>
        </div>
        <div type="chapter" complete="y" id="b.LUK.8">
          <seg type="headline">Yesuusa Kaalleedda Maccawantta</seg>
          <seg type="verse" id="b.LUK.8.1">Yesuusi hawaappe simmiide, sabbakiiddinne Xoossaa kawutethaa mishiraachchuwaa qaalaa katamaaninne heeraan odiidde aadhdheedda. Tammanne laa77u Yesuusa kaalliyaawanttukka aananna ittippe de7iino.</seg>
          <seg type="verse" id="b.LUK.8.2">Iita ayyaanaappenne wolqqaama harggiyaappe paxeeddawanttu itti itti maccawanttukka de7iino. Hewanttukka: Laappu xalahii keseedda Magdala geetettiyaa katamaappe yeedda Mayraamonne,</seg>
          <seg type="verse" id="b.LUK.8.3">Heroodisa golliyan suntha gideedda Kuuza machchatti Yohaanno, Soosina geetettewunnanne hara coratuwanna ittippe gidiide, Yesuusanne A kaalliyaawantta miishshaan maaddeeddino.</seg>
          <seg type="headline">Zerethaa Leemisuwaa</seg>
          <seg type="verse" id="b.LUK.8.4">Cora asay daro katamatuwaappe shiiqiide, Yesuusakko yeedda wodiyaan leemisuwan,</seg>
          <seg type="verse" id="b.LUK.8.5">Zeriyaawe zerethaa zeranaw keseedda. Zeriyaa wode itti itti zerethay, ogiyaa doonan wodhdhiide yedhetteedda. Yatina saluwaa kafuu hewaa meedda.</seg>
          <seg type="verse" id="b.LUK.8.6">Haray qay zaallaa bolla wodhdhiide doleedda wode koshshiyaa haathaa demmenna diraw meleedda.</seg>
          <seg type="verse" id="b.LUK.8.7">Hara zerethay agunthaa garssan wodhdheedda. Agunthay ittippe dicciide mitteedda.</seg>
          <seg type="verse" id="b.LUK.8.8">Haray lo77iyaa tu7e biittaan wodhdheedda. Dolowaappe guyyiyan, zerettowaappe xeetu kushiyaa dakkuwaa mokkeedda yaageedda. Yesuusi hawaa haasayiidde, Haythay de7iyaa ubbay siso yaagi qaalaa dhoqqu udiide waasseedda.</seg>
          <seg type="headline">Yesuusi Leemisuwan Haasayeedda Gaasuwaa</seg>
          <seg type="verse" id="b.LUK.8.9">A kaalliyaawanttu, Ha leemisuu ayaa guussee? yaagi A oochcheeddino.</seg>
          <seg type="verse" id="b.LUK.8.10">Ikka zaariide, Hinttenttoo Xoossaa kawutethaa xuuraa eray imetteedda; shin haratoo, xeelliiddikka erenna mala, sisiiddikka akeekenna mala leemisuwan oday yaageedda.</seg>
          <seg type="headline">Yesuusi Zerethaa Leemisuwaa Billiide Odeedda</seg>
          <seg type="verse" id="b.LUK.8.11">Yesuusi, Zerethaa leemisuu hawaa: Zerethay Xoossaa qaalaa.</seg>
          <seg type="verse" id="b.LUK.8.12">Ogiyaa gaxaan wodhdheedda zerethay, guutha wodew qaalaa sisiyaa asaa; ellekka xalahii yiinne, unttunttu sisowaan amman attenna malanne qaalay wozanaappe dogettana mala oothee.</seg>
          <seg type="verse" id="b.LUK.8.13">Zaallaa bollan wodhdheedda zerethay, koyro qaalaa nashechchaan sisiyaawantta. Hewanttukka guutha wodiyaa ammaninnee paacii gakkiyaa wodiyaan xaphuu bantta diraw ellekka ammanuwaa kaddiino.</seg>
          <seg type="verse" id="b.LUK.8.14">Agunthaa garssan wodhdheedda zerethay, qaalaa sisiyaawantta; shin de7uwaa hirggaynne duretethaa ishaluu cuulleeddawantta. Hewanttu lo77o ayfiyaa immanaw danddayikkino.</seg>
          <seg type="verse" id="b.LUK.8.15">Lo77o tu7e biittaan wodheedda zerethay bessiyaawe, lo77anne xillo wozanaan qaalaa sisiide naagiyaa asaanne he qaalaan minni eqqiide lo77o ayfiyaa ayfiyaawantta.</seg>
          <seg type="headline">Xomppiyaa</seg>
          <seg type="verse" id="b.LUK.8.16">Xomppiyaa sathiide ittibaan qum77i aggiyaawe woy arssaappe garssanna wothiyaawe ooninne baawa.</seg>
          <seg type="verse" id="b.LUK.8.17">Qonccennaan qosuwan attiyaabay itti yewuunne baawa. Erettennaaninne beettiyaasaa kesennaan attanabay aynne baawa.</seg>
          <seg type="verse" id="b.LUK.8.18">Hewaa gidiyaa diraw loythi akeekaan sisite. Wozanaappe sisiyaawoo ubbaw gujji akeekay imettana; akeekennawaappe he aw de7iyaawaa malatiyaa akeekaykka akettanawaa yaageedda.</seg>
          <seg type="headline">Yesuusa Daayonne A Ishatuwaa</seg>
          <seg type="verse" id="b.LUK.8.19">He wodiyaan aattanne ishatuu Yesuusanna gakettanaw aakko yeeddino; shin asaa coratethaappe denddo gaasuwan A demmanaw danddaybeykkino.</seg>
          <seg type="verse" id="b.LUK.8.20">Itti bitani, Ne daayanne ne ishatuu neenanna gakettanaw koyyo diraw karen yiide eqqeeddino yaagi odeedda.</seg>
          <seg type="verse" id="b.LUK.8.21">Ikka, Ta daayanne ta ishatuu, Xoossaa qaalaa sisiide oosuwaa bollan peeshshiyaawantta yaagi zaareedda.</seg>
          <seg type="headline">Yesuusi Beetaa Co77u Ootheedda</seg>
          <seg type="verse" id="b.LUK.8.22">Itti gallassi Yesuusi barena kaalliyawanttunna ittippe wonggiriyaa geliide, Abbaappe hefintha boytte geedda. Unttunttukka denddiide hametaa doommeeddino.</seg>
          <seg type="verse" id="b.LUK.8.23">Pinni de7iyaa wode, Yesuusi gemi77isheedda. Abbaan gotuwaa carkkuu denddo diraw, wonggiriyaa garssan haathay kumina daro metooteeddino.</seg>
          <seg type="verse" id="b.LUK.8.24">Unttunttu Yesuusakko shiiqiide, Godaw, Godaw! Nuuni bayoyttettee! yaagiide A beegotheeddino. Ikka beegottiide gotuwaanne haathaa beetaa seerina, gotuunne haathaa beetay eqqeedda; ubbabaykka co77u geedda.</seg>
          <seg type="verse" id="b.LUK.8.25">Ikka, Hinttenttoo ammanuu haqan de7ii? yaageedda. Unttunttukka yayyi maalalettiide ittu ittuwaa, Hawaadan carkkuunne haathay co77u giite giina azazettiyaawe hawe oone? yaagetteeddino.</seg>
          <seg type="headline">Yesuusi Xalahii Oyqqeedda Bitaniyaa Patheedda</seg>
          <seg type="verse" id="b.LUK.8.26">Galiilaa Abbaappe hefinthanna de7iyaa Gerggesenoona geetettiyaa gadiyaa, Yesuusinne A kaalliyaawanttu, wonggiriyaan pinniide gakkeeddino.</seg>
          <seg type="verse" id="b.LUK.8.27">He haathaappe pinni sa7aa wodhdho wode, iita ayyaanan oyqetteedda itti bitani, katamaappe kesiide aananna gaketteedda. Daro wodiyaappe doommiide mayuwaa mayyennaan kallo golliyaa aggiide duufuwan de7ee.</seg>
          <seg type="verse" id="b.LUK.8.28">Yesuusa demmowaappe guyyiyan, waassi A sinthaan guufanniide wolqqaama kooshshaan, Wolqqaama Xoossaa na7aa Yesuusaa, tawunne new aybe ittippetethay de7ii? Taana waayissoppaarikki; ta neena woossay yaageedda.</seg>
          <seg type="verse" id="b.LUK.8.29">I hewaa ayissi geeddee gooppe, bitaniyaa yeggi kesana mala Yesuusi A azazo diraassa. Iita ayyaanay bitaniyaa oyqqoodeppe daro wode gido diraw, birataa santhalataan gediyaanne kushiyaa qashettiide naagettee. Santhalataa duuthi akkiide iita ayyaanay kaalethina bazzuwaa bee.</seg>
          <seg type="verse" id="b.LUK.8.30">Yesuusikka, Ne sunthay oone? yaagi oochcheedda. Ikka cora iita ayyaanay geli utto diraw, Leegiyoonayaageedda.</seg>
          <seg type="verse" id="b.LUK.8.31">Barentta Yesuusi, Hini ciimmo ollaa biite yaagenna mala woosseeddino.</seg>
          <seg type="verse" id="b.LUK.8.32">Hewaan de7iyaa zooziyaa gaxaan hemettiyaa cora gudunthatuu de7iino. Cora tuna ayyaanatuu, he gudunthatuwaa garssa, Gelite gaana mala Yesuusa woosseeddino. Ikka, Biide gelite geedda.</seg>
          <seg type="verse" id="b.LUK.8.33">Iita ayyaanatuukka bitaniyaappe kesiide gudunthatuwaa garssa geleeddino. Gudunthaa wudiikka lanqqiyappe kajjottiidde ellekka abbaan mitetteeddino.</seg>
          <seg type="verse" id="b.LUK.8.34">Gudunthaa heemmiyaawanttu hanowaa ubbaa be7o wode harasaa biide, he katamaaninne yuushshuwaan hanowaa odeeddino.</seg>
          <seg type="verse" id="b.LUK.8.35">Ayee haneeddentto be7anaw kesiide, asay Yesuusakko yeeddino. Iita ayyaanay keseedda bitani, A wozanay simmina mayuwaa mayyiide Yesuusa gediyaa mataan uttowaa be7iide yayyeeddino.</seg>
          <seg type="verse" id="b.LUK.8.36">Iita ayyaanan oyqetteedda bitani wooti paxeeddentto be7eedda asay, hara asaw odeeddino.</seg>
          <seg type="verse" id="b.LUK.8.37">Gerggesenoona gadiyaaninne he heeran de7iyaa asay ubbay darii yayyeedda diraw, Yesuusi barenttu matappe baana mala woosseeddino. Ikka wonggiriyaan geliide beedda.</seg>
          <seg type="verse" id="b.LUK.8.38">Iita ayyaanay keseedda bitaniikka Yesuusanna baana giide, A woosseedda; shin Yesuusi,</seg>
          <seg type="verse" id="b.LUK.8.39">Ne golle simmaade Xoossay new ootho wolqqaamabay ayentto markkatta yaagi yeddeedda.</seg>
          <seg type="headline">Hayqqeedda Naattonne Sakettiyaa Mishiratto</seg>
          <seg type="verse" id="b.LUK.8.40">Yesuusi simmeedda wode asay ubbay naagi de7iyaa diraw, A mokki akkeeddino.</seg>
          <seg type="verse" id="b.LUK.8.41">He wode, Ayihude asaa woosa gollew sunthaa gideedda Yaa7iroosa yaagettiyaa bitani aakko yeedda. Ikka Yesuusa gediya sinthaan kunddiide, bare golle gelana mala woosseedda.</seg>
          <seg type="verse" id="b.LUK.8.42">Gaasotethaykka tammanne laa77u laythay kumeedda aw de7iyaa itti naatta hayqqanaw mata utto diraassa. Yesuusi biya wode cora asay A yuushshuwaan sugettiidde metootheeddino.</seg>
          <seg type="verse" id="b.LUK.8.43">He asaa giddon he wodiyaan tammanne laa77u laythaa ubbaa suuthay goggiyaa mishiratta de7aw. Bare de7iyaa shaluwaa ubbaa dhaliyaa eriyaawanttoo wurssinakka pathanaw danddayowe ooninne baawa.</seg>
          <seg type="verse" id="b.LUK.8.44">Guyyenna yaade A mayuwaa macaraa bochchaaddu; he man77iyankka iippe goggiyaa suuthay eqqii aggeedda.</seg>
          <seg type="verse" id="b.LUK.8.45">Yesuusi, Oone taana bochchowe? yaageedda. Ubbay kaddina Phexiroosi, Godaw, asay sugettiidde metoothiyaa wode, Oone taana bochchowe yaagay? geedda.</seg>
          <seg type="verse" id="b.LUK.8.46">Shin Yesuusi, Itti asay taana bochcheedda; wolqqaykka taappe kesowaa taani eray yaageedda.</seg>
          <seg type="verse" id="b.LUK.8.47">Mishirattakka, Yesuusa iza bochchowe erettennaan attibeennawaa eraade, kokkoraadde yoonna Yesuusa sinthan kunddaa aggaaddu. Ayaa gaasuwan Yesuusa bochchaaddentto iza paxowaa ubba asaa sinthan odaaddu.</seg>
          <seg type="verse" id="b.LUK.8.48">Ikka iziw, Ha mishirattee! Ne ammanuu neena patheedda; saro ba yaageedda.</seg>
          <seg type="verse" id="b.LUK.8.49">Yesuusi haasay de7ishshin, Ayihuda asaa ammaniyaawanttu sunthaa soyippe itti bitani yeeddawe, Ne naatta hayyaaddu; simmi tamaarissiyaawaa metoothoppa yaageedda.</seg>
          <seg type="verse" id="b.LUK.8.50">Yesuusi hawaa sisiide, Yaa7iroosaa, ammanappe attin, yayyoppa! Iza paxanawunnu yaagi zaareedda.</seg>
          <seg type="verse" id="b.LUK.8.51">Soy geliide: Phexiroosappe, Yayiqoobappe, Yohaannisappe, naatti aabbuppenne naatti daayippe attin, ooninne gelanaadan eeno gibeenna.</seg>
          <seg type="verse" id="b.LUK.8.52">Ubbay he naattiw yeekkiiddenne kayyottiiddi de7iino. Shin Yesuusi, Yeekkoppite, gisaadduppe attin hayyabeykku yaageedda.</seg>
          <seg type="verse" id="b.LUK.8.53">Iza hayqqeeddawaa eriide A bolla miicceeddino.</seg>
          <seg type="verse" id="b.LUK.8.54">Gidoppe attin Yesuusi izi kushiyaa ooyqqiide, Ha naattee, beegotta! yaageedda.</seg>
          <seg type="verse" id="b.LUK.8.55">Izi shemppuukka simmina ellekka dendda eqqina maanabaa immana mala, Yesuusi azazeedda.</seg>
          <seg type="verse" id="b.LUK.8.56">Izi aabbunne izi daaya maalaletteeddino; shin Yesuusi unttuntta, hano yewuwaa oossinne odenna mala azazeedda.</seg>
        </div>
        <div type="chapter" complete="y" id="b.LUK.9">
          <seg type="headline">Yesuusi Barena Kaalliyaa Tammanne Laa77atuwaa Kiitteedda</seg>
          <seg type="verse" id="b.LUK.9.1">Yesuusi tammanne laa77u A kaalliyaawantta ittippe barekko xeesiide, xalahiyaa ubba asaappe kessanawunne harggiyaawantta pathana mala wolqqaanne maataa immeedda.</seg>
          <seg type="verse" id="b.LUK.9.2">Xoossaa kawutethaabaa odanawunne hargganchchatuwaa pathana mala unttuntta kiitteedda.</seg>
          <seg type="verse" id="b.LUK.9.3">I unttuntta kiittiidde, Ogiyaa biidde, xam77aa gidinakka, woy qarcciitiyaa, woy qumaa, woy miishshaa gidinakka ayaanne oyqqoppite; laa7ethiyaa mayuwaakka oyqqoppite.</seg>
          <seg type="verse" id="b.LUK.9.4">Hinttena asay haqan mokkooppenne, hewaappe kesana gakkanaw, hinttenttu geleedda golliyan gami77ite.</seg>
          <seg type="verse" id="b.LUK.9.5">He katamaa asay hinttena mokkennaan ixxooppe, hewaappe kesiidde, unttunttu hinttena mokkennaan ixxowoo markka gidana mala, hinttenttu gediyaappe baanaa shoci diiggiide biite yaageedda.</seg>
          <seg type="verse" id="b.LUK.9.6">A kaalliyaawanttu biide, qeeri katamaa ubbaan mishiraachchuwaa qaalaa odiiddenne hargganchchaa pathiidde yuuyyeeddino.</seg>
          <seg type="headline">Heroodise Ootheeddabaa</seg>
          <seg type="verse" id="b.LUK.9.7">Ha77i Galiilaa biittaa kaatiyaa Heroodisekka haneedda yewuwaa sisiide yatti geedda. Gaasotethaynneekka itti itti asay, Yohaannisi hayquwaappe denddeedda yaagee.</seg>
          <seg type="verse" id="b.LUK.9.8">Hara asay, Eelaasi kesiide beetteedda yaagiyaa wode, haranttu qassi, Beni nabatuwaappe ittu hayquwaappe denddeedda yaagiino.</seg>
          <seg type="verse" id="b.LUK.9.9">Heroodisekka, Taani Yohaannisa qoodhiyaa qanxxissa diggaaddishshin, hawaadan asay haasayiyaa bitani oonee? yaagiide, Yesuusa be7anaw koyyeedda.</seg>
          <seg type="headline">Yesuusi Ichcheshu Sha77a Asaa Miziide Kalisseedda</seg>
          <seg type="verse" id="b.LUK.9.10">Yesuusi kiittowanttu simmiide, unttunttu ootheeddawaa ubbabaa Yesuusaw odeeddino. Ikka unttuntta akkiide, Beetesayda yaagettiyaa katamaa matan de7iyaa takkasaa beedda.</seg>
          <seg type="verse" id="b.LUK.9.11">Asay I de7iyaasaa eriide kaallina, unttuntta mokki akkiide Xoossaa kawutethaabaa odeedda; harggiyaappe paxanaw bessiyaawanttakka patheedda.</seg>
          <seg type="verse" id="b.LUK.9.12">Sa7ay omarssiyaa wode, Yesuusa kaalliyaa tammanne laa77atuu aakko yiide, Ha asay ubbay nu yuushshuwaan de7iyaa heeraa giddonne qeeri katamatuwaa giddo biide, aqiyaasaanne qumaa demmana mala moyizza; ayaw gooppe nuuni hawaan asay baynnasan de7eetto yaageeddino.</seg>
          <seg type="verse" id="b.LUK.9.13">Shin Yesuusi unttuntta, Asaw meetettiyaabaa hinttenttu immite yaageedda. Unttunttu zaariide, Ane biide, ha ubba asaw qumaa shammennaan dhayooppe nuussi ichcheshu soolluwaappenne laa77u moliyaappe haray baawa; hewaassi nuuni ha cora asaw qumaa shammana mala koyyay? yaageeddino.</seg>
          <seg type="verse" id="b.LUK.9.14">[Gaasuukka, hewaan de7iyaa asay ichcheshu sha77aa keena] Yesuusi barena kaalliyaawantta, Ishatamu ishatamu asaa citan citan shaakki shaakki utissite yaageedda.</seg>
          <seg type="verse" id="b.LUK.9.15">Unttunttukka I gowaadan ubba asaakka utisseeddino.</seg>
          <seg type="verse" id="b.LUK.9.16">Yesuusikka ichcheshu soolluwanne laa77u moliyaa oyqqiide, pude saluwaa bonggotti xeelliidde Xoossaa galateedda; duuthiide, asaw gishana mala A kaalliyaawanttoo immeedda.</seg>
          <seg type="verse" id="b.LUK.9.17">Asay ubbaykka miide kalleeddino. Unttunttuppe atteedda dokkaa, tammanne laa77u samppaa kumeeddawaa dentheeddino.</seg>
          <seg type="headline">Phexiroosi Yesuusabaa Awaayyeedda</seg>
          <seg type="verse" id="b.LUK.9.18">Itti gallassi Yesuusi barekka woossiyaa wode, A kaalliyaawanttukka aananna ittippe de7ishshin, Asay taana oona giinoo? giide unttuntta oochcheedda.</seg>
          <seg type="verse" id="b.LUK.9.19">Unttunttu zaariide, Asay neena xammaqiyaa Yohaannisa yaagee; hara asay qassi Eelaasayaagee; haray qassi beni nabatuwaappe ittu denddeedda yaagee yaageeddino.</seg>
          <seg type="verse" id="b.LUK.9.20">Yesuusi unttuntta, Hintteshi, taana oona giitee? yaageedda. Phexiroosikka zaariide, Neeni Xoossay okkeedda Kiristtoosa yaageedda.</seg>
          <seg type="headline">Yesuusa Kaalliyaawanttu Hananaw Bessiyaabaa</seg>
          <seg type="verse" id="b.LUK.9.21">Yesuusikka unttuntta, Hawaa oossinne odoppite yaagi minissi azaziidde,</seg>
          <seg type="verse" id="b.LUK.9.22">Taani, Asaa Na7ay, daro metuwaa akkanaw bessee; cimatuwan, qeesatuwaa kaappatuwaaninne Muse higgiyaa tamaarissiyaawanttun ixettanaw koshshee; unttunttu taana wodhanawantta; taanikka heezzentho gallassi hayquwaappe denddanaw bessee yaageedda.</seg>
          <seg type="verse" id="b.LUK.9.23">Yesuusikka asaa ubbaa,Taana kaallanaw dosiyaawe de7ooppe, bare huuphiyaa kaddo; bare masqqaliyaagallassaan gallassaan tookkiide taana kaallo.</seg>
          <seg type="verse" id="b.LUK.9.24">Bare shemppuwaa ashshanaw dosiyaawe ubbay bayizzee; shin ta diraw bare shemppuwaa bayizziyaawe ubbay ashshee.</seg>
          <seg type="verse" id="b.LUK.9.25">Itti uray ha alamiyaabaa ubbaa ashshiide bare shemppuwaa bayizzooppe woy barew pacissooppe, ayaa maaddii?</seg>
          <seg type="verse" id="b.LUK.9.26">Asay taananinne taqaalaan yeellatooppe, taani Asaa Na7ay, ta bonchchuwaannanne geeshsha kiitanchchatuwa bonchchuwanna yiyaa wode aani yeellatanawaa.</seg>
          <seg type="verse" id="b.LUK.9.27">Taani hinttenttoo tumuwaa yaagay; hawaan de7iyaa asaappe, Xoossaa kawutethaa be7ana gakkanaw hayquwaa hayqqennawanttu ittu ittu de7iino yaageedda.</seg>
          <seg type="headline">Yesuusa Malay Laametteedda</seg>
          <seg type="verse" id="b.LUK.9.28">Yesuusi hawaa goowaappe guyyiyan, itti saaminttaa keena gami77iide, Phexiroosanne Yohaannisa, Yayiqoobakka akkiide, woossanaw deriyaa huuphiyaa keseedda.</seg>
          <seg type="verse" id="b.LUK.9.29">I woossishshin, A deemuwaa malay laametteedda; A mayuukka booxxiide pholqqeedda.</seg>
          <seg type="verse" id="b.LUK.9.30">Qoppennaan laa77u asatuu, Musenne Eelaas kesi beettiide, Yesuusanna haasay de7iino.</seg>
          <seg type="verse" id="b.LUK.9.31">Unttunttu bonchchuwan qoncci beettiide, Yesuusi Xoossaa qofaa polanaw Yeerusalaamen hayqqanawaaaananna haasayeeddino.</seg>
          <seg type="verse" id="b.LUK.9.32">Phexiroosanne aananna ittippe de7iyaawantta gemi77ishuu geeroyeeddashshin, ellekka beegottiide A bonchchuwanne aananna gatho eqqeedda laa77u asatuwaa be7eeddino.</seg>
          <seg type="verse" id="b.LUK.9.33">He laa77u asatuu, Yesuusa miyyiyaappe shaakettiyaa wode, Phexiroosi Yesuusa, Godaw, hawaan de7iyaawe nuussi lo77a gidiyaa diraw, heezzu daasiyaa ittuwaa new, ittuwaa Musew, ittuwaa Eelaasaw keexxana yaageedda.</seg>
          <seg type="verse" id="b.LUK.9.34">Phexiroosi hewaa haasay de7ishshin, shaarii yiide unttuntta kammi aggina Yesuusa kaalliyaawanttu yayyeeddino.</seg>
          <seg type="verse" id="b.LUK.9.35">Shaariyaappekka, Taani dooreedda ta Na7ay hawaa; I giyaawaa sisite yaagiyaa qaalay yeedda.</seg>
          <seg type="verse" id="b.LUK.9.36">Qaalay sisettowaappe guyyiyan, Yesuusi bare xalalaa gidiide beetteedda; unttunttukka yewuwaa barenttu wozanaan oyqqiide he wodiyan ooninneekka ayaanne odibeenna.</seg>
          <seg type="headline">Yesuusi Iita Ayyaanaan Oyqetteedda Laa77u Asatuwaa Patheedda</seg>
          <seg type="verse" id="b.LUK.9.37">Wonttetha gallassi, Yesuusinne heezzu A kaalliyaawanttu deriyaappe duge wodhdhiyaa wode, cora asay Yesuusanna gaketteedda.</seg>
          <seg type="verse" id="b.LUK.9.38">He wode asaappe itti bitani bare kooshshaa dhoqqu oothiide, Tamaarissiyaawoo, taw de7iyaawe itti na7aa gido diraw, neeni A be7ana mala neena woossay;</seg>
          <seg type="verse" id="b.LUK.9.39">qassi iita ayyaanay wozanaa aathennaan denddiide A waasissee; doonaanna paaroyana gakkanaw A kokkorssiide, ubba gallassi metoothiyaawaappe attin, A elle yeddenna.</seg>
          <seg type="verse" id="b.LUK.9.40">Neena kaalliyaawanttu he iita ayyaanaa kessana mala, taani unttuntta woossaaddi; shin danddaybeykkino yaageedda.</seg>
          <seg type="verse" id="b.LUK.9.41">Yesuusi zaariide unttuntta, Ammanenna ha wodiyaa desha asaw, taani hinttenanna awude gakkanaw de7anee? Qassi hinttenttubaa awude gakkanaw danddayanee? Ne na7aa haa akkaaya yaageedda.</seg>
          <seg type="verse" id="b.LUK.9.42">Na7ay yiidde de7ishshin, iita ayyaanay A sa7aan oliide kokkorsseedda; Yesuusi iita ayyaanaa agga gi na7aa pathiide A aabboo zaariide immeedda.</seg>
          <seg type="verse" id="b.LUK.9.43">Asay ubbaykka Xoossaa wolqqaama wolqqaappe denddowaan maalaletteeddino.</seg>
          <seg type="headline">Yesuusi Bare Hayquwaabaa Laa7enthuwaa Odeedda</seg>
          <seg type="verse" id="b.LUK.9.44">Taana Asaa Na7aa, asay asaa kushiyaan aathiide immanawaa; hinttenttu ha yewuwaa dogoppite yaageedda.</seg>
          <seg type="verse" id="b.LUK.9.45">Shin I giyaawaa unttunttu akeekibeykkino. Unttunttoo gelenna mala unttunttuppe geemmeedda diraw, ha yewuwaa Yesuusa oochchanaw yayyeeddino.</seg>
          <seg type="headline">Ubbaappe Aadhdhiyaawe Ooneeshsha? Yaagiyaa Ooshaa</seg>
          <seg type="verse" id="b.LUK.9.46">A kaalliyaawanttu, Nu giddoppe dariyawe oonee? yaagiide palumetteeddino.</seg>
          <seg type="verse" id="b.LUK.9.47">Yesuusi unttunttu wozanaa qofaa eriide, guutha na7aa ahiide, bare matan essiide,</seg>
          <seg type="verse" id="b.LUK.9.48">Ha guutha na7aa ta sunthaan mokkiyaawe ooninne taana mokkeedda; qassi taana mokkiyaa ubbay, taana kiitteedda ta aabba mokkee. Hinttenttu ubbaappe guuxxiyaawe ubbaappe dara yaageedda.</seg>
          <seg type="headline">Hinttenttu Giyaawaa Phalqqenna Uray Hinttenttu Bagga</seg>
          <seg type="verse" id="b.LUK.9.49">Yohaannisikka zaariide, Godaw, itti asay ne sunthaan iita ayyaanatuwaa kessiyaawaa nuuni be7iide, nu bagga gidenna diraw, A diggeeddo yaageedda.</seg>
          <seg type="verse" id="b.LUK.9.50">Shin Yesuusi A, Hinttenttu giyaawaa phalqqennawe hinttenttu bagga gidiyaa diraw, A diggoppite yaageedda.</seg>
          <seg type="headline">Sammaariyaa Katamaa Asatuu Yesuusa Mokkanaw Koyyibeykkino</seg>
          <seg type="verse" id="b.LUK.9.51">Yesuusi saluwaa biyaa wodii matina, bare wozanaa qofaa Yeerusalaamekko zaareedda.</seg>
          <seg type="verse" id="b.LUK.9.52">Bareppe sinthaw ubba yewuwaa giigissana mala, kiitettiyaa asaa Sammaariyaa katamaa kiitteedda.</seg>
          <seg type="verse" id="b.LUK.9.53">Shin I Yeerusalaame baanaw denddeedda diraw, asay A mokkibeykkino.</seg>
          <seg type="verse" id="b.LUK.9.54">A kaalliyaawanttu Yayiqoobinne Yohaannisi hewaa be7iide, Godaw, nuuni Eelaasi udowaadan,tamay saluwaappe yiide unttuntta maanaadan xeesana mala koyyay? yaageeddino.</seg>
          <seg type="verse" id="b.LUK.9.55">Shin Yesuusi guyye simmiide, unttuntta seereedda.</seg>
          <seg type="verse" id="b.LUK.9.56">Taani, Asaa Na7ay, asaa shemppuwaa ashshanaw yoowaappe attin, bayizzanaw yabeykke yaageedda. Unttunttu harasaan de7iyaa qeeri katamaa beeddino.</seg>
          <seg type="headline">Yesuusa Kaalliyaawantta Gakkiyaa Paaciyaa</seg>
          <seg type="verse" id="b.LUK.9.57">Unttunttu ogiyanna biishshin, itti bitani Yesuusa, Godaw, neeni biyaasaa ubbaa taani neena kaallana yaageedda.</seg>
          <seg type="verse" id="b.LUK.9.58">Yesuusi A, Worakanatoo ollay, saluwaa kafatookka gollii de7ee; shin taani, Asaa Na7ay, gela shemppa akkiyasay taw baawa yaageedda.</seg>
          <seg type="verse" id="b.LUK.9.59">Yesuusi hara uraa, Taana kaalla yaageedda. Shin, bitani, Godaw, taani kasiyan baade ta aabba moogana yaageedda.</seg>
          <seg type="verse" id="b.LUK.9.60">Yesuusi, Hayqqowantta barenttu hayqqowanttu moogino; neeni baade, Xoossaa kawuteethaabaa oda yaageedda.</seg>
          <seg type="verse" id="b.LUK.9.61">Qassi hara bitani, Godaw, taani neena kaallana; shin koyruwaan ta soy asaa baade sarotana yaageedda.</seg>
          <seg type="verse" id="b.LUK.9.62">Shin Yesuusi A, Booraa goshanaw doommowe ooninne guyye xeellooppe Xoossaa kawutethaw bessenna yaageedda.</seg>
        </div>
        <div type="chapter" complete="y" id="b.LUK.10">
          <seg type="headline">Mishiraachchuwaa Qaalaw Kiitetteedda Asatuwaa</seg>
          <seg type="verse" id="b.LUK.10.1">Hawaappe kaalla Goday hara laappun tammuasaa sunthiide laa77uwaa laa77uwaa udiide I baanaw de7iyaa katamaa ubbaa kiitteedda.</seg>
          <seg type="verse" id="b.LUK.10.2">Yesuusi unttuntta, Qoychchaw gakkeedda kathay dara; kiitettiyaa asay guutha. Simmi qoycettiyaa kathaa Goday, qoychchaw kiitettiyaawantta yeddana mala woossite.</seg>
          <seg type="verse" id="b.LUK.10.3">Taani dorssatuwaadan wallatuwaa giddo hinttena kiittay, biite.</seg>
          <seg type="verse" id="b.LUK.10.4">Hinttenttu ogew ayaanne oyqqoppite: borssaa, qarcciitiyaa, caammaa, gidinakka oyqqoppite; asaanna sarotettiidde ogiyaan wodiyaa wurssoppite.</seg>
          <seg type="verse" id="b.LUK.10.5">Hinttenttu geliyaa golle ubbaa kasiyan, Sarotethay ha gollew gido yaagite.</seg>
          <seg type="verse" id="b.LUK.10.6">He golliyan sarotethaa dosiyaa asay de7ooppe, hinttenttu sarotay he golliyan aqanawaa; koyyennawaa gidooppe, hinttenttu sarotay hinttenttoo simmanawaa.</seg>
          <seg type="verse" id="b.LUK.10.7">He golliyan unttunttoo de7iyaawaappe miiddinne ushiidde de7ishshite; oosanchchaw A dirgguwaa cigay koshshee; itti golliyaappe hara golliyaa yuuyyoppite.</seg>
          <seg type="verse" id="b.LUK.10.8">Ay katamaanne hinttenttu geliyaa wode, asay hinttena mokki akkiide mizanaw shiishshowaa ayaanne miite.</seg>
          <seg type="verse" id="b.LUK.10.9">He katamattin de7iyaa hargganchchatuwaa pathiidde asaw, Xoossaa Kawutethay hinttekko mateeddayaagiide odite.</seg>
          <seg type="verse" id="b.LUK.10.10">Yewuwaan qassi ay katamaanne geloode, asay hinttentta mokki akkennawantta gidooppe he katamaa qadhdhaakko kesinnee,</seg>
          <seg type="verse" id="b.LUK.10.11">Nuuni hinttena yeellayanaw, haray atto nu gediya bollan de7iyaa hinttenttu katamaa baanaakka hinttenttoo qoqqofeetto; yewuwaan qassi, Xoossaa Kawutethay hinttenttukko mateeddawaa erite yaagite.</seg>
          <seg type="verse" id="b.LUK.10.12">Pirdda gallassi ha katamattippe Sodoomaa katamaa gakkeedda muray kawushanawaa yaagaade taani hinttew oday.</seg>
          <seg type="headline">Ammanennaan Ixxeedda Katamatuwaa</seg>
          <seg type="verse" id="b.LUK.10.13">Aayye new Koraaziine; aayye new Beetesayde; hinttenttun haneedda malaatatuu Xiiroosa katamaaninne Sidoonaa katamaan haneeddentto, hewaan de7iyaa asatuu kayyuwaa mayuwaa mayyiide, bidinthaa bollan uttiide, benippe barenttu nagaraappe simmanawanttashshin.</seg>
          <seg type="verse" id="b.LUK.10.14">Hawaa diraw, murettiyaa gallassi hinttenttuppe aathiide Xiiroosa katamawunne Sidoonaa katamaw muray kawushanawaa.</seg>
          <seg type="verse" id="b.LUK.10.15">Hanne Qifirinaahoome, neeni saluwaa pude dhoqqu gaanaw koyyaaddi? Duge Si7ooliyaa wodhdhanaassa.</seg>
          <seg type="verse" id="b.LUK.10.16">Hinttenttu giyaawaa sisiyaa asay, taani giyaawaa sisee; hinttentta ixxiyaa uray taana ixxee; taana ixxiyaa uray taana kiitteeddawaakka ixxee yaageedda.</seg>
          <seg type="headline">A Kaalliyaawanttu Kiitetteeddasaappe Simmeeddino</seg>
          <seg type="verse" id="b.LUK.10.17">Laappun tammu asatuukka, Godaw, iita ayyaanatuukka ne sunthaan nuussi azazetteeddino yaagiidde nashechchaan simmeeddino.</seg>
          <seg type="verse" id="b.LUK.10.18">Yesuusikka unttunttoo, Seexaanay walqqanthaadan saluwaappe wodhdhishshin be7aaddi.</seg>
          <seg type="verse" id="b.LUK.10.19">Simmi shooshshaanne sogguwaa yedhdhanaadan hinttenttu morkkiyaa xalahiyaa wolqqaa xoonana mala maataa immaaddi. Hinttentta qohanawe aynneekka de7enna.</seg>
          <seg type="verse" id="b.LUK.10.20">Gidoppe attin hinttenttu sunthay saluwaa maziggobiyaan xaafetto diraw, nashettiteppe attin iita ayyaanatuu azazetto diraw nashettoppite yaageedda.</seg>
          <seg type="headline">Yesuusi Bare Nashechchaa Qonccisseedda</seg>
          <seg type="verse" id="b.LUK.10.21">He wodiyaan Yesuusi Ayyaanaa Geeshshaan daro nashettiide, Saluwaanne sa7aa Godaw, neeni ha yewuwaa tamaarowanttuppenne aadho eranchchatuwaappe genthaade, qeeri naanaw qonccisso diraw, neena galatay; E, ta Aabboo, ayissi gooppe, hawaa oothanaw ne lo77o shene gideedda.</seg>
          <seg type="verse" id="b.LUK.10.22">Ubba yewuu taw ta Aabbuppe imetteedda. Na7ay oonentto Aawuwappe attishshin ooninne eriyaawe baawa; hewaadankka Aawuu oonentto Na7aappenne I qonccissanaw koyyo uraappe attin, haray ooninne eriyaawe baawa yaageedda.</seg>
          <seg type="verse" id="b.LUK.10.23">Kaalliiddekka Yesuusi barena kaalliyaawanttukko simmi wodhdhiide, unttunttu xalalaa, Hinttenttu be7iyaawaa xeelliyaa ayfatuu anjjetteeddawantta.</seg>
          <seg type="verse" id="b.LUK.10.24">Ta hinttew odiyaawe ayee gooppe, cora nabatuunne kaatatuu hinttenttu be7iyaawaa be7anaw amotteeddinoshshin be7ibeykkino; hinttenttu sisiyawaakka sisanaw amotteeddino; shin sisibeykkino yaageedda.</seg>
          <seg type="headline">Asaw Qarettiyaa Sammaariyaa Bitaniyaa</seg>
          <seg type="verse" id="b.LUK.10.25">Itti gallassi higgiyaa eriyaawe ittu Yesuusa paaccanaw aakko yiide, Tamaarissiyaawoo, medhinaa de7uwa laattanaw, taani ayaa udoo? yaagi oochcheedda.</seg>
          <seg type="verse" id="b.LUK.10.26">Yesuusi zaariide, Muse higgiyaa maxaafan xaafettowe ayee? Neeni ayaa gaade billay? yaageedda.</seg>
          <seg type="verse" id="b.LUK.10.27">Bitaniikka, Muse higgiyaa maxaafay, Xoossaa ne Godaa polo ne wozanaappe, polo ne shemppuwaappe, polo ne wolqqaappenne polo ne qofaappe siiqa; hewaadankka ne laggethaakka ne huuphiyaadan dosa gee yaageedda.</seg>
          <seg type="verse" id="b.LUK.10.28">Yesuusi A, Likke, tumuwaa gaadda; simmi neenikka hawaa ootha; de7uwan de7anaassa yaageedda.</seg>
          <seg type="verse" id="b.LUK.10.29">Muse higgiyaa tamaarissiyaa bitani qay barena xillo oothanaw koyyiide Yesuusa, Hanoshshin, ta laggethay oonee? yaagiide oochcheedda.</seg>
          <seg type="verse" id="b.LUK.10.30">Yesuusi zaariide, Itti bitani Yeerusalaameppe Iyyarkko biidde de7ishshin, ogiyaa bollan paannatuu A demmiide, A mayuwaa qaarowaappe guyye shociide, hayqqanaw pollu goode oliide beeddino.</seg>
          <seg type="verse" id="b.LUK.10.31">Qoppennaan itti qeesay he ogiyaanna bide7iyaawe, shocettiide kunddeedda bitaniyaa be7eedda wode, ayaanne udennaan miyyiyaanna aadhdhiide beedda.</seg>
          <seg type="verse" id="b.LUK.10.32">Hewaadankka itti Leewii he ogiyaanna bide7ee. Ikka bitaniyaa be7iide, miyyeti aadhdheedda.</seg>
          <seg type="verse" id="b.LUK.10.33">Shin Sammaariyaa asa gideedda itti bitani, he bagganna aadhdhiidde, ha bitaniyaakko yeedda. A be7eedda wode aw qaretteedda.</seg>
          <seg type="verse" id="b.LUK.10.34">Aakkokka shiiqiide, zaytiyaanne woyiniyaa eessaaA maythaan tigiide, qachcheedda. Hewaappe guyye bare hariyaa togissiide, imathay aqiyaa golliyaa akki beedda; hewaan bidhayiidde naageedda.</seg>
          <seg type="verse" id="b.LUK.10.35">Wonttetha gallassi guutha biraa bare kiisiyaappe kessiide, imathay aqiyaa golliyaa godaw immiide, Ha bitaniyaa taw loytha bidhaya; hawaappe daruwaa neeni kessooppekka, taani simmiyaa wode new ciggana yaageedda.</seg>
          <seg type="verse" id="b.LUK.10.36">Simmi ha heezzu asatuwaappe, paannatuwaa kushiyan shocettiide kunddeedda bitanew, lagge gideeddawe haqawaa malatii? yaageedda.</seg>
          <seg type="verse" id="b.LUK.10.37">Higgiyaa tamaarissiyaawekka, He aw qarettowaa yaageedda. Yesuusikka A, Simmi baade neenikka hewaadan ootha yaageedda.</seg>
          <seg type="headline">Yesuusi Marttinne Mayraami Soy Beedda</seg>
          <seg type="verse" id="b.LUK.10.38">Yesuusi barena kaalliyaawanttunna ogiyaa biidde, itti heeraa garssa gakkeedda. Hewaan Martto geetettiyaa itti mishiratta bare gollen mokkaaddu.</seg>
          <seg type="verse" id="b.LUK.10.39">Iziwukka Mayraamo geetettiyaa michchatta de7aw; hennakka Yesuusa gediyaa mataan uttaade, I odiyaawaa hayzzaadde de7aw.</seg>
          <seg type="verse" id="b.LUK.10.40">Martta qay soybaa giigissaadde daabura de7aw; hewaa diraw Yesuusakko shiiqaade, Hanna ta michchatta, kiitaa ubbaa ta bolla olina, taani taarekka labbanoode xeellaadde co77u gay? Hayyanaa taana maaddanaadan iziw oda yaagaaddu.</seg>
          <seg type="verse" id="b.LUK.10.41">Yesuusikka zaariide izo, Marttee, Marttee, neeni cora yewuwaa qoppaadde hirggaa; qassikka metootaa.</seg>
          <seg type="verse" id="b.LUK.10.42">Shin koshshiyaawe ittibaa; Mayraama bareppe ooninne akkenna lo77obaa dooraaddu yaageedda.</seg>
        </div>
        <div type="chapter" complete="y" id="b.LUK.11">
          <seg type="headline">Yesuusi Woosaabaa Tamaarisseedda</seg>
          <seg type="verse" id="b.LUK.11.1">Itti gallassi Yesuusi ittisaan woosaa woossi de7ee. Woosaa wurssowaappe guyye A kaalliyaawanttuppe ittuu, Godaw! Yohaannisi barena kaalliyaawantta woosaa tamaarissowaadan, nuunakka neeni waagi woossanentto tamaarissa yaageedda.</seg>
          <seg type="verse" id="b.LUK.11.2">Ikka unttuntta, Xoossaa woossiidde yaagi woossite: Saluwan de7iyaa nu aabboo, ne sunthay anjjetto; ne kawutethay yo; ne shenii saluwan hanowaadan sa7ankka hano;</seg>
          <seg type="verse" id="b.LUK.11.3">Gallassaan gallassaan koshshiyaa qumaa nuussi hachche imma;</seg>
          <seg type="verse" id="b.LUK.11.4">Nuuni nuuna naaqqeeddawanttuwaa ubbaa atto goowaadan, neenikka nunaaquwaa atto yaaga; nuuna iitaappe naagappe attin, paaciyaan gelssoppa yaagite yaageedda.</seg>
          <seg type="verse" id="b.LUK.11.5">Qaykka Yesuusi barena kaalliyaawantta, Hinttenttuppe ittoo siiqo laggi de7intto giddo bilahiyan aakko yiide, Ta siiqo laggew, taw heezzu soolluwaa tal77a;</seg>
          <seg type="verse" id="b.LUK.11.6">Ayissi gooppe, itti ta laggethay yiina A miziyaawaa dhayaaddi yaagi woosseedda goytte.</seg>
          <seg type="verse" id="b.LUK.11.7">Bare gollen de7iyaa A siiqo laggi soyippe haasayiidde, Taana metoothoppa; penggi qashetteedda; tanaanaykka taananna giseeddino; hewaa diraw taani denddaade new aynne immanaw danddaykke gaanawee?</seg>
          <seg type="verse" id="b.LUK.11.8">Taani hinttenttoo odiyaawe ayee gooppe, I aw siiqo laggiyaa gido diraw, immennenttonneekka un77etho diraw I koyyiyaawaa ubbaa immee.</seg>
          <seg type="verse" id="b.LUK.11.9">Hawaa diraw, Woossite, hinttenttookka imettanawaa; koyyite, demmanita; kariyaa yiide xeesite, hinttenttoo dooyettanawaa yaagay.</seg>
          <seg type="verse" id="b.LUK.11.10">Gaasuukka, woossiyaa ubbay akkanawaa; koyyiyaa uraykka demmanawaa; kariyaa yiide xeesiyaa uraw, kari dooyettanawaa.</seg>
          <seg type="verse" id="b.LUK.11.11">Hinttenttu giddoppe bare na7aw, moliyaa woossina shooshshaa, qumaa imma giina shuchchaa immiya aawuu de7ii?</seg>
          <seg type="verse" id="b.LUK.11.12">Woy quuqulliyaa woossina sogguwaa immiyee?</seg>
          <seg type="verse" id="b.LUK.11.13">Hinttenttu iita gidi de7iidde hinttenttu naanaw lo77obaa immiyaawaa erooppe, yaatina saluwan de7iyaa hinttenttu aawuu barena woossiyaawanttoo Ayyaanaa Geeshshaa wooti darissiide immanddeeshsha? yaageedda.</seg>
          <seg type="headline">Yesuusanne Bi7eel-Zebuula</seg>
          <seg type="verse" id="b.LUK.11.14">Itti gallassi Yesuusi itti bitaniyaappe duudissiyaa ayyaanaa kessowaappe guyye duude bitani haasayaa doommina, asay maalaletteedda.</seg>
          <seg type="verse" id="b.LUK.11.15">Shin unttunttuppe ittu ittu, Gaalenatuwaa kaappuwaa Bi7eel-Zebuuli aw wolqqaa immina gaaleenatuwaa kessee yaageeddino.</seg>
          <seg type="verse" id="b.LUK.11.16">Ittu ittu qassi Yesuusa paaccanaw saluwaappe malaataa bessanaadan aappe koyyeeddino.</seg>
          <seg type="verse" id="b.LUK.11.17">Shin Yesuusikka unttunttu qofaa eriide unttuntta hawaa yaageedda: Bare giddon shaakettiyaa kawutethay ubbay dhayanawaa; shaakettiyaa golliikka kunddee.</seg>
          <seg type="verse" id="b.LUK.11.18">Yaatina Seexaanaa kawutethay bare giddon shaakettooppe A kawutethay wooti eqqanawee? Hinttenttu taana, Xalahiyaa kaappuwaa Bi7eel-Zebuuli new wolqqaa immina kessaa yaagi haasayiita.</seg>
          <seg type="verse" id="b.LUK.11.19">Simmi taani bi7eel-zebuula wolqqaan gaaleenatuwaa kessiyaawaa gidooppe hinttenttu naanay O wolqqaan kessanawanttee? Hawaa gidiyaa diraw, unttunttu hinttenttu bollan pirddiyaawantta gidanawantta.</seg>
          <seg type="verse" id="b.LUK.11.20">Shin taani gaaleenatuwaa kessiyaawe Xoossaa wolqqaana gidooppe, simmi Xoossaa kawutethay hinttenttukko yeeddawaa erite.</seg>
          <seg type="verse" id="b.LUK.11.21">Wolqqaama asay bessiyaawaadan minniide bare golliyaa naagooppe, A shaluu loythi naagettanawaa.</seg>
          <seg type="verse" id="b.LUK.11.22">Yewuwaan qassi aappe minuwaa dariyaawe yiide A qohooppenne xoonooppe I ammanetteedda tooraanne gonddalliyaa aappe wothi akkiide, aw de7iyaa miishshaa gishetti akkee.</seg>
          <seg type="verse" id="b.LUK.11.23">Ta bagga gidennawe taananna eqettee; taananna shiishshi beennawekka laalee.</seg>
          <seg type="headline">Tuna Ayyaanay Kase Yeggi Beedda Asaakko Simmiide Yiyaa Gaasuwaa</seg>
          <seg type="verse" id="b.LUK.11.24">Tuna ayyaanay asaappe keseedda wode, barew shemppiyaasaa koyyiidde, haathay banttasaanna aadhdhi bee. Shemppiyaasaa demmennaan attooppe, Taani kase yegga keseedda ta golliyaa simmana yaagee;</seg>
          <seg type="verse" id="b.LUK.11.25">simmiyaa wodekka golli pitettiide giigowaa demmee.</seg>
          <seg type="verse" id="b.LUK.11.26">Hewaappe kaalla, biide haraa aappe iita laappu tuna ayyaanatuwaa akki yaa geliide, hewaan de7iino; he bitaniyaa de7uu koyrowaappe kaallawe iitowaa gidee yaageedda.</seg>
          <seg type="verse" id="b.LUK.11.27">Yesuusi hawaa haasay de7ishshin, itti mishiratta cora asaa giddoppe bare kooshshaa dhoqqu oothaade, Neena yeleeddawunnanne dhantheedda ne daaya anjjetteeddawunno yaagaaddu.</seg>
          <seg type="verse" id="b.LUK.11.28">Yesuusi qassi, Anjjetteeddawanttu Xoossaa qaalaa sisiide azazettiyaawantta yaagi zaareedda.</seg>
          <seg type="headline">Xoossaappe Oosetto Malaataa</seg>
          <seg type="verse" id="b.LUK.11.29">Cora asay shiiqo wode Yesuusi, Ha yeletay iita; ooratha malaataa koyyee; shin nabiyaa Yoonaasa malaataappe haray imettenna.</seg>
          <seg type="verse" id="b.LUK.11.30">Gaasuukka Yoonaasi Nennewe katamaa asaw malaata gidowaadan, Taani, Asaa Na7aykka, ha yeletaw malaata gidana.</seg>
          <seg type="verse" id="b.LUK.11.31">Away mokkiyaasaa xeelliyaa wode, ushechcha dugebagganna de7iyaa gadiyaa kaatatta Solomonew de7iyaa aadho eratethaa sisanaw biittaa gaxaappe yeedda diraw, pirddaa wode ha yeletaan denddaade pirddanawunnu; be7ite, Solomoneppekka aadhdhiyaawe hawaan de7ee.</seg>
          <seg type="verse" id="b.LUK.11.32">Nennewe asay pirddaa wode hinttenttu bolla denddiide pirddanawantta; ayaw gooppe, unttunttu Yoonaasi odowaa sisiide barenttu nagaraa paaxi simmeedda diraassa; be7ite, Yoonaasappe aadhdhiyaawe hawaan de7ee.</seg>
          <seg type="headline">Bollaa Poo7issiyaa Xomppiyaa</seg>
          <seg type="verse" id="b.LUK.11.33">Soy geliyaa asaw poo7anaadan, Xomppiyaa xomppiide dhoqqasaan wothanaappe attin, geemasaan woy poo7uwaa kammiyaa yewuwaappe garssanna wothiyaawe ooninne baawa.</seg>
          <seg type="verse" id="b.LUK.11.34">Ne asatethaw ne ayfii xomppiyaa mala; ne ayfi paxa gidooppe ne kumentha asatethaykka poo7uwaa demmee; shin ne ayfii harggooppe ne kumentha asatethaykka dhumaa.</seg>
          <seg type="verse" id="b.LUK.11.35">Akeeka; hewaa gidiyaa diraw, ne garssan de7iyaa poo7uu dhumennaadan naagetta.</seg>
          <seg type="verse" id="b.LUK.11.36">Simmi ne asatethay ubbay poo7uwan kumeeddawaa gidooppenne, dhumeedda asatethay neenan baynnawaa gidooppe, ne asatethay ubbay, xomppii bare poo7uwaa ne bollan poo7issiyaawadan, ne bollan wagagga poo7uwaa gidanawaa yaageedda.</seg>
          <seg type="headline">Yesuusi Parisaawatuwaanne Muse Higgiyaa Tamaarissiyaawantta Kunaaneedda</seg>
          <seg type="verse" id="b.LUK.11.37">Yesuusi haasayaa wurssowaappe kaalla, itti Parisaawe bitani bare gollen qumaa maanaadan ataalleedda; Yesuusikka ittippe geliide gayitaan utteedda.</seg>
          <seg type="verse" id="b.LUK.11.38">Parisaawiikka Yesuusa qumaa maanaappe kasiyan kushiyaa meecetti beennawaa be7iide maalalettina,</seg>
          <seg type="verse" id="b.LUK.11.39">Godaykka, Hinttenttoo Parisaawatoo, xuu7aanne shaataa bolla bagga geeshshiita; shin hinttenttu garssay uuziyaaninne iitatethaan kumeedda.</seg>
          <seg type="verse" id="b.LUK.11.40">Hinttenttoo eeyatoo! Bolla bagga medhdheeddawe garssaa medhdhibeennee?</seg>
          <seg type="verse" id="b.LUK.11.41">Shin hinttenttu xuu7aaninne shaataa garssan de7iyaawaa hiyyeesatoo immite; hewode ubbabaykka hinttew geeshsha gidanawaa.</seg>
          <seg type="verse" id="b.LUK.11.42">Shin hinttenttoo Parisaawatoo, hinttew aayyee! Ayaw gooppe, anuugaappenne xalotiyaappe, aguppiyaa do7uwaappe, tammu kushiyaappe itti kushiyaa Xoossaw immiita; shin tumu pirddaanne Xoossaa siiqiyaawaa hinttenttu aggiita. Yewuwaan qassi hewaa aggennaan hawaa oothanaw bessee.</seg>
          <seg type="verse" id="b.LUK.11.43">Hinttenttoo Parisaawatoo, hinttew aayyee! Ayaw gooppe, Ayihuda asaa woosa gollen bonchcho utuwaa, geyaa giddonikka bonchcho sarotaa koyyiita.</seg>
          <seg type="verse" id="b.LUK.11.44">Asay erennaan bollanna hamettiyaa beettenna duufuwaa malatiyaa diraw hinttew aayyee! yaageedda.</seg>
          <seg type="verse" id="b.LUK.11.45">Muse higgiyaa tamaarissiyaawanttuppe ittuu, Tamaarissiyaawoo, neeni hawaa yaaga haasayo diraw nuuna boraadda yaagi zaareedda.</seg>
          <seg type="verse" id="b.LUK.11.46">Yesuusi, Hintteno higgiyaa eriyaawantto, henttew aayyee! Ayaw gooppe, asay tookkiide danddayenna deexo tookuwaa haraa toossiita; shin hinttenttu hintte huuphew biradhdhiyankka bochchikkita.</seg>
          <seg type="verse" id="b.LUK.11.47">Hinttenttu aawotuu wodheedda nabatuwaa duufuwaa loythiyaa diraw hinttew aayyee!</seg>
          <seg type="verse" id="b.LUK.11.48">Simmi hinttenttu aawotuu nabatuwaa wodhina, hinttenttu unttunttu duufuwaa bollan golliyaa keexxiyaa diraw, Nabatuwaa oosuu lo77a yaagiide, unttunttuwaa markkattiita.</seg>
          <seg type="verse" id="b.LUK.11.49">Hawaa diraw, Xoossaa aadho eratethay, Taani nabatuwaanne Yesuusi kiittowantta unttunttukko kiittana; unttunttukka hewanttuppe ittuwaa ittuwaa wodhanawantta; ittuwaa ittuwaa metoothanawantta yaageedda.</seg>
          <seg type="verse" id="b.LUK.11.50">Hawaa gidiyaa diraw, ha alami medhettoodeppe doommiide gukkeedda nabatuwaa suuthaw ha yeletay ooshettee.</seg>
          <seg type="verse" id="b.LUK.11.51">Aabeelappe doommiide yarshshuwaasaappenne geeshsha golliyaappe gidduwan gukkeedda Zakkaraasasuuthaa gakkanaw koyettee. E! Taani gay; ha yeletay hawoo ooshettiyaawaa.</seg>
          <seg type="verse" id="b.LUK.11.52">Hinttenttoo Muse higgiyaa eriyaawanttoo, hinttew aayyee! Ayaw gooppe eraa penggiyaa dooyyiyaa qulppiyaa akkeeddita. Hinttenttu hintte huuphewukka gelibeykkita; qassi gelanaw koyyiyaawanttakka diggeeddita yaageedda.</seg>
          <seg type="verse" id="b.LUK.11.53">Yesuusi hewaappe kesowaappe guyyiyaan, higgiyaa tamaarissiyaawanttunne Parisaawatuu A ooshaan urggunthussaanne eqettussaa doommeeddino.</seg>
          <seg type="verse" id="b.LUK.11.54">A doonaappe lo77ennabay kesooppe ooyqqanaw geeddiino; shin demmibeykkino.</seg>
        </div>
        <div type="chapter" complete="y" id="b.LUK.12">
          <seg type="headline">Lo77a Malatiyaa Iitatethaappe Naagettana Mala Seeraa</seg>
          <seg type="verse" id="b.LUK.12.1">He wodiyaan cora sha77aan paydettiyaa asay ittu ittuwaa yedhdhana gakkanaw shiiqi de7ishshin, Yesuusi barena kaalliyaawanttoo koyro odanaw doommiidde, Parisaawatuwaa irshshuwaappe naagettite; hawekka lo77a malatiyaa unttunttu immiyaa iita timirttiyaa.</seg>
          <seg type="verse" id="b.LUK.12.2">Shin ayaaninne kametteedda yewuu qoncciyaa kesennaan attenna; qassikka geemmeedda yewuu erettennaan attenna.</seg>
          <seg type="verse" id="b.LUK.12.3">Hewaa diraw hintte dhumaani haasayowe ubbay, gallassi poo7uwan sisettanawaa; hinttenttu asay baynnasaan hini giso golliyaan haythaan saasukkowe ubbay dhoqqu geedda sisettiyaa qonccesaan awaajjettanawaa.</seg>
          <seg type="headline">Itti Xoossaa Xalalaw Yayyana Bessee</seg>
          <seg type="verse" id="b.LUK.12.4">Taanaadan ammaniyaawanttoo, taani hinttew yaagay; ha77i ashuwaa wodhiyaawantta, hewaappe kaalla qay ayaanne oothanaw danddayennawantta yayyoppite.</seg>
          <seg type="verse" id="b.LUK.12.5">Yewuwaan qassi hinttenttu oossi yayyanaw bessintto taani hinttentta erissana; hewekka wodhowaappe guyyiyaan gaannamiyan olanaw maatay de7iyaa Xoossaa xalalaw yayyite; E, aw yayyite yaagay.</seg>
          <seg type="verse" id="b.LUK.12.6">Ichcheshu suunniyaa kafatuu santtimiyaan shamettikkinoyee? Hewanttuppe ittinnonne usa Xoossay dogenna.</seg>
          <seg type="verse" id="b.LUK.12.7">Shin haray atto hinttenttu huuphiyan de7iyaa binnanay ubbaykka paydetteeddawaa; hawaa diraw yayyoppite; hinttenttu cora suunniyaa kafatuwaappe dariita.</seg>
          <seg type="headline">Yesuusan Ammaniyaawanttanne A Ixxiyaawantta</seg>
          <seg type="verse" id="b.LUK.12.8">Taani hinttew oday; tabaa asaa sinthan markkattiyaawoo oossinne Taanikka Asaa Na7ay, qassi Xoossaa kiitanchchatuwaa sinthan markkattana;</seg>
          <seg type="verse" id="b.LUK.12.9">shin asaa sinthan taana kaddiyawantta taanikka asaa na7ay, qassi Xoossaa kiitanchchatuwaa sinthan kaddana.</seg>
          <seg type="verse" id="b.LUK.12.10">Ta bolla, asaa na7aa bolla, boriyaa qaalaa haasayiyaawe de7ooppe A naaquu atto geetettana; shin Geeshsha Ayyaanaa bolla boriyaa qaalaa haasayiyaawe de7ooppe qay A naaquu atto geetettenna.</seg>
          <seg type="verse" id="b.LUK.12.11">Asay hinttentta Ayihude woossiyaa golliyaakko, gadiyaa ayissiyaawanttukkonne maatay de7iyaawanttu sintha pirddaassi shiishshiyaa wode, Waagi zaaraneeshsha? Woy ayaa giide haasayaneeshsha? yaagiide hirggoppite;</seg>
          <seg type="verse" id="b.LUK.12.12">ayaw gooppe, hinttena Ayyaanaa Geeshshay hinttenttu he saatiyaan haasayanaw bessiyaabaa tamaarissanawaa yaageedda.</seg>
          <seg type="headline">Dure Bitaniyaa Boozatethaa Odiyaa Leemisuwaa</seg>
          <seg type="verse" id="b.LUK.12.13">Asaa garssappe itti bitani Yesuusa, Tamaarissiyaawoo, nu aabbu hayqqina nuuni laattana mala atteeddabaa, taw gishana mala hayyagodo ta ishaw oda yaageedda.</seg>
          <seg type="verse" id="b.LUK.12.14">Yesuusi qay, Ha bitanew, hinttenttu bollan pirddiyaawaa gidanaadanne hewaa hinttew gishanaadan taana oone suntheeddawe? yaageedda.</seg>
          <seg type="verse" id="b.LUK.12.15">Gujjiidekka ubbatuwaa, Asaa shemppuwaassi shaluwaa duretethay de7uwaa immenna diraw, yaaretiyaawaappenne yorattiyaawaappe naagettite; duretethaa amuwaa ubbaappekka hinttena naagite yaageedda.</seg>
          <seg type="verse" id="b.LUK.12.16">Kaalliiddekka hawaadan yaagi leemisuwaa unttunttoo odeedda: Aw de7iyaa biittay darissiide kathaa mokkeedda itti dure bitani de7ee.</seg>
          <seg type="verse" id="b.LUK.12.17">Ha bitani, Taw ta kathaa wothanaw gidiyaa sa7ay banttawaa diraw ayaa udooshsha? yaagiide, bare wozanaan qoppeedda;</seg>
          <seg type="verse" id="b.LUK.12.18">hawaadan yaagi maleedda; Taani wootane gooppe, taw de7iyaa yeesiyaa kolaade, hara aakkiya yeesiyaa medhdhana yaagiide maleedda; hewaan ta kathaanne taw de7iyaa miishshaa ubbaa wothana.</seg>
          <seg type="verse" id="b.LUK.12.19">Yaataade taana, Ne kaacay daro lo77a; new daro wodiyaassi gidiyaa maxuwaa shiishshaadda; simmi shemppaade ma, usha, nashetta gaana yaageeddu.</seg>
          <seg type="verse" id="b.LUK.12.20">Shin Xoossay A, Ha boozaw, hachche qamma neeni hayqqaa. Yaatina ha neeni shiishsheedda maxuu ubbay oossi gidanawee? yaageedda.</seg>
          <seg type="verse" id="b.LUK.12.21">Barew biittaa bollan shaluwaa shiishshiyaawe, Xoossaa sinthan qay manqqo gideedda asay habitaniyaa mala yaageedda.</seg>
          <seg type="headline">Ubba Wode Xoossaan Ammanettussaa Koshshee</seg>
          <seg type="verse" id="b.LUK.12.22">Hawaappe kaalla Yesuusi barena kaalliyaawantta, Hawaa diraw, ta hinttew oday: hinttenttu paxa de7anaw ayaa maanee? Hinttenttu bollaassi ayaa mayyanee? yaagiide hirggoppite.</seg>
          <seg type="verse" id="b.LUK.12.23">Gaasuukka, shemppuu qumaappe, qassi asatethay mayuwaappe aadhdhennee?</seg>
          <seg type="verse" id="b.LUK.12.24">Ane quuratuwaa xeellite; unttunttu zerikkino; cakkikkino; unttunttoo kathaa shiishshiyaa sa7ay woy yeesii baawa; hanoppe attin, unttuntta Xoossay mizee; hinttenttu kafatuwaappe daroppe darikkitee?</seg>
          <seg type="verse" id="b.LUK.12.25">Hinttenttuppe darii qoppiide daro wodiyaa de7anaw danddayiyaawe oonee?</seg>
          <seg type="verse" id="b.LUK.12.26">Simmi hinttenttu ha laafabaa oothanaw danddayennawantta gidooppe ayaw harabaw hirggettiitee?</seg>
          <seg type="verse" id="b.LUK.12.27">Ciishshatuu wooti dicciinontto ane xeellite; unttunttu kiitaan daaburikkino; puuttuwaa suqqikkino; gidoshshin taani hinttew odiyaawe, Solomone hewaa keena bonchchetteeddawaagidiide, he ciishshatuwaappe ittuwaa malaanne mayyibeenna.</seg>
          <seg type="verse" id="b.LUK.12.28">Hinttenttoo laafa ammanuu de7iyaawanttoo, yaatooppe Xoossay hachche beettiide, wontti tamaan eexxanaw olettiyaa, denbban doliyaa maataa hawaadan mayizziyaawaa gidooppe, hinttentta wootiide unttunttuppe aathiide mayizzennee?</seg>
          <seg type="verse" id="b.LUK.12.29">Hawaa diraw, Ayaa maanee? Ayaa ushanee? yaagiide ubba wode koyyoppitenne hirggoppite.</seg>
          <seg type="verse" id="b.LUK.12.30">Ayaw gooppe, hawaa demmanaw ha alamiyaan de7iyaa Xoossaan ammanettenna asay hirggettiino. Hinttenttoo hawe ubbay koshshiyaawaa saluwan de7iyaa hinttenttu aawuu eree.</seg>
          <seg type="verse" id="b.LUK.12.31">Hewaa haniyaawaa aggiide, Xoossaa kawutethaa koyyite; I hinttentta koshshiyaawaa ubbaa immanawaa.</seg>
          <seg type="headline">Sa7aan Bare Duretethaan Ammanettowe Saluwan Waanii?</seg>
          <seg type="verse" id="b.LUK.12.32">Hinttenttu guutha gidinttonne, saluwaa hinttenttu aawuu bare kawutethaa hinttenttoo immanaw nashetteedda diraw yayyoppite.</seg>
          <seg type="verse" id="b.LUK.12.33">Hinttew de7iyaawaa zali77iide manqqoo immite; kayisuu shiiqennasaan, bil77aykka meennasaan, saluwan wurenna miishshaa dagayiidde, ecenna qarccitatuwaa hinttenttu huuphew wothite.</seg>
          <seg type="verse" id="b.LUK.12.34">Ayaw gooppe, hinttenttu wozanay hintte miishshay de7iyaasaan de7anawaa.</seg>
          <seg type="headline">Mino Oosanchchaa</seg>
          <seg type="verse" id="b.LUK.12.35">Hintte xeessay danccettowaa, hintte xomppiikka po7eeddawaa gido.</seg>
          <seg type="verse" id="b.LUK.12.36">Hinttenttukka, barenttu Goday yiide penggiyaa qoxxiyaa wode, ellekka dooyyanaw bullachchaappe simmana gakkanaw naagiyaa oosanchchatuwaa malatite.</seg>
          <seg type="verse" id="b.LUK.12.37">Barenttu Goday soy yeedda wode beegotti de7ishshin demmiyaa he oosanchchatuu anjjetteeddawantta. Taani tumuwaa gay; I unttuntta, Uttite giide, bare danccuwaa minissiide unttunttoo qumaa aathiide shoobbanawaa.</seg>
          <seg type="verse" id="b.LUK.12.38">Goday hekka bilahiyan woy hekka bilahiyappe kaalla yeedda wode, beegottiide gencci naagiidde beettiyaa qoomatuu anjjetteeddawantta.</seg>
          <seg type="verse" id="b.LUK.12.39">Hawaa qay erite; kayisuu ay saatiyaan yintto golliyaawuu erintto, golli bookettiyaa wode co77u giide xeellennashshin.</seg>
          <seg type="verse" id="b.LUK.12.40">Asaa na7ay qoppenna saatiyaan yaanawaa; hinttenttu giigetti naagite yaageedda.</seg>
          <seg type="verse" id="b.LUK.12.41">Phexiroosikka Godaw, ha leemisuwaa neeni odiyaawe nuxalalaassee haraa ubbaassikka ittippe oday? yaageedda.</seg>
          <seg type="verse" id="b.LUK.12.42">Godaykka, Simmi unttunttu bare soy asaw qumaa immanaw bessiyaa saatiyaan immana mala, A goday sunthiyaa ammanetteeddanne eranchcha miziyaa qoomay oonee? yaageedda.</seg>
          <seg type="verse" id="b.LUK.12.43">Goday simmiyaa wode hawaadan kiitettiina demmiyaa qoomay I anjjetteeddawaa.</seg>
          <seg type="verse" id="b.LUK.12.44">Taani hinttew tumuwaa oday; de7iyaa maxuwaa ubbaa bollan A sunthanawaa.</seg>
          <seg type="verse" id="b.LUK.12.45">Yewuwaan qassi he qoomay, Ta goday elle yeenna; gami77anawaa yaagi bare wozanaan qoppooppenne attumanne macca qoomatuwaa shochchaa doommooppe, qaykka koyyowaadan muussaanne ushshaa, mathottussaakka doommooppe,</seg>
          <seg type="verse" id="b.LUK.12.46">he qoomaa goday, I qoppenna gallassinne sidhibeenna saatiyaan yaanawaa; he wodiyan A qanxxereethiide, A gishuwaa maadaaraakka ammanennawanttunna ittisaa udanawaa.</seg>
          <seg type="verse" id="b.LUK.12.47">Bare godaa sheniyaa eriide giigennawenne aasheniyaadan kiitettenna qoomay, I iita dhoobaa dhoobettanawaa.</seg>
          <seg type="verse" id="b.LUK.12.48">Eribeennawe qay dhoobettanaw bessiyaawaa udeeddawe, guuthaa dhoobettee. Darobay imetteedda asaa ubbaappe, aappe darobay koyettee; wolqqaama hadaray imettowaappe, aappe darissiide koyettee.</seg>
          <seg type="verse" id="b.LUK.12.49">Yesuusi, Taani yeeddawe, ha sa7aa bolla tamaa sathanaassa; ha77ikka eexxeeddentto, taana ay keena nashechchanaweeshsha.</seg>
          <seg type="verse" id="b.LUK.12.50">Taani xammaqettana metuwaa xinqqatay polettana gakkanaw waanaade un77ettaytaa!</seg>
          <seg type="verse" id="b.LUK.12.51">Ha sa7aa taani yeeddawe, sarotethaa ahanaassa malatiiyee? Hinttew malatoppo. Taani yoowe, sarotaassi gidennaan shaakkanaassappe attin.</seg>
          <seg type="verse" id="b.LUK.12.52">Ayaw gooppe, ha77ippe doommina itti golliyan de7iyaa ichcheshu asatuu shaakettanawantta; heezzatuu laa77atuwaa bolla, laa77atuukka heezzatuwaa bolla denddiide walaqettanawantta.</seg>
          <seg type="verse" id="b.LUK.12.53">Aawuu na7aa bolla, na7aykka aawuwaa bolla, aatta naatti bolla, naattakka aatti bolla, bollotatta na7aa machchi bolla, na7aa machchakka bollotatti bolla, walassaan denddiide shaakettanawantta yaageedda.</seg>
          <seg type="headline">Wodiyaa Hanotaa Eruwaa</seg>
          <seg type="verse" id="b.LUK.12.54">Qaykka Yesuusi asaassi, Away wulliyaa bagganna hintte shaariyaa be7ooppe, Ha77i ha saatiyan hekko wolqqaama iray bukkana hanee yaagiita; tumukka qay bukkee.</seg>
          <seg type="verse" id="b.LUK.12.55">Duge bagganna carkkuu carkkoode, Hachche shammanawaa yaagiita; geetettowaadankka qay hanee.</seg>
          <seg type="verse" id="b.LUK.12.56">Hintteno lo77a malatiyaa iitatoo, sa7aanne saluwaa xeelliide, hananawaa eriita; shin ha wodiyaabaa wooti eranaw danddaykkitee?</seg>
          <seg type="headline">Sigatethaabaanne Mootuwaabaa</seg>
          <seg type="verse" id="b.LUK.12.57">Wode hinttenttu xillo gideedda yewuwaa hinttenttoo ayaw pirddikkitee?</seg>
          <seg type="verse" id="b.LUK.12.58">Ne morkkiyaanna ittippe pirddiyaa daannaa sinthan shiiqanaw boode, biro ogiyaa bolla de7ishshin sigetta digga. Hewe dhayooppe neena goochchiide pirddiyaa daannaakko afana; daannaykka polisew aathi immanawaa; polisii qasho gollen yegganawaa.</seg>
          <seg type="verse" id="b.LUK.12.59">Taani new odiyaawe, wursethaa acuwaa ciggana gakkanaw hewaappe kesakka yaageedda.</seg>
        </div>
        <div type="chapter" complete="y" id="b.LUK.13">
          <seg type="headline">Nagaraappe Simmenna Ubbay Dhayana</seg>
          <seg type="verse" id="b.LUK.13.1">He wodiyaan itti itti asatuu Yesuusakko yiide Philaaxoosi Galiilaa asaa wodhiide unttunttu suuthaa yaarshshuwanna ittippe walakkeeddawaa aw odeeddino.</seg>
          <seg type="verse" id="b.LUK.13.2">Yesuusikka zaariide, Hawanttu Galiilaa asatuu hayqqeedda diraw, yaatina unttunttoo hara Galiilaa asaa ubbaappekka aadhdhiide nagaranchchatuwaa gidowantta malatiinoo?</seg>
          <seg type="verse" id="b.LUK.13.3">Taani yaagay, hawaadan gidenna; yewuwaan qassi hintte nagaraa paaxiide nagaraappe simmennaan ixxooppe, hinttenttu ubbatuukka hewaadan hayqqiita.</seg>
          <seg type="verse" id="b.LUK.13.4">Woy Salihooma gimbbii unttunttu bolla kunddiide, wodheedda tammanne hosppun asatuwaa Yeerusalaamen de7iyaawanttu ubbaappe aadhdhiide naaqqowantta malatiinoo?</seg>
          <seg type="verse" id="b.LUK.13.5">Hawaadan gidenna yaagay; yewuwaan qassi nagaraa paaxana dhayooppe ubbatuukka hawaadan bayanita yaageedda.</seg>
          <seg type="verse" id="b.LUK.13.6">Yesuusikka hawaadan yaagi leemisuwaa odeedda, Itti bitanew woyiniyaa turaa goshshaa gaden toketteedda balasiyaa geetettiyaa ayfii meetettiyaa mithatta de7aw; he bitaniikka mithatta ayfaaddenttonne giide yeeddawe, aynneekka ayfiyaa demmibeenna.</seg>
          <seg type="verse" id="b.LUK.13.7">Woyiniyaa turaa naagiyaawaa I, Taani ha balasiyaa geetettiyaa mithattippe ayfiyaa demmanaw heezzu laythaa simerettaade ayaanne demmabeykke. Hewaa diraw deka dentha digga; ayaw biittaa coo melissay? yaageedda.</seg>
          <seg type="verse" id="b.LUK.13.8">Naagiyaawekka zaariide, Godaw, taani I yuushshuwaa harumanaassinne pituwaa olanaassi, ha laythaa xalalaw basha.</seg>
          <seg type="verse" id="b.LUK.13.9">Sinthaw ayfooppe lo77a; shin ayfennaan ixxooppe dekettu geedda yaageedda.</seg>
          <seg type="headline">Yesuusi Quuna Mishiratto Sambbata Gallassa Patheedda</seg>
          <seg type="verse" id="b.LUK.13.10">Yesuusikka itti Sambbataa gallassi Ayihudaa woosa gollatuwappe ittuwaan tamaarissi de7ee.</seg>
          <seg type="verse" id="b.LUK.13.11">Hewaanikka tammanne hosppun laythaa kumenthaa tuna ayyaanay quunisseedda mishiratta de7aw. Izakka suuraade eqqanaw aynne danddayabeykku.</seg>
          <seg type="verse" id="b.LUK.13.12">Yesuusikka izo be7eedda wode xeesiide, Ha mishirattee, ne harggiyaappe paxaadda yaageedda.</seg>
          <seg type="verse" id="b.LUK.13.13">Yesuusi bare kushiyaa izi bolla wothina, hewode suura sitti ga eqqaade bare Xoossaa galataaddu.</seg>
          <seg type="verse" id="b.LUK.13.14">Shin Ayihuda woosa golle kaappuu qassi Yesuusi Sambbataan patheeddawaa diraw hanqqetti zaarowaashshin asatuwaa, Kiitettanaw bessiyaa usuppun gallassatuu de7iino; he gallassatun yiide paxiteppe attin Sambbataan gidenna yaageedda.</seg>
          <seg type="verse" id="b.LUK.13.15">Godaykka zaariide, Ha lo77a malatiyaa iita asatoo, hinttenttuppe ittuunneekka Sambbata gallassi booraa magaduwappe woy hariyaa gaaxaataappe billiide haathaa ushshanaw afennee?</seg>
          <seg type="verse" id="b.LUK.13.16">Hanna Abraahaamo yaraa gideeddawunna, tammanne hosppun laythaa kumenthaa xalahii qachcheeddawunna sambbata gallassi he qashuwaappe bilettanaw bessekkee? yaageedda.</seg>
          <seg type="verse" id="b.LUK.13.17">Hawaa odeedda wode eqettiyaawanttu ubbay yeellateeddino; asay ubbay qay I ootheedda maalalissiyaa oosuwan ubbaan nashetteeddino.</seg>
          <seg type="headline">Sannaaficiyaa Ayfiyaa Zerethaa Leemisuwaa</seg>
          <seg type="verse" id="b.LUK.13.18">Yesuusikka, Xoossaa kawutethay ayaa malatii? I ayaa malatintto, taani hinttentta woota bessoo?</seg>
          <seg type="verse" id="b.LUK.13.19">Xoossaa kawutethay sannaaficiyaa geetettiyaa qeeri mithatti ayfiyaa malatee. He mithatti ayfiyaa asay akkiide goshshaa garssan zereedda; zerettoonna diccaade wogga mithaa gidaaddu; yaatina saluwaa kafatuukka izi aacaa bolla barenttoo golliyaa keexxeeddino yaageedda.</seg>
          <seg type="headline">Irshshuwaa Leemisuwaa</seg>
          <seg type="verse" id="b.LUK.13.20">Yesuusikka zaariide, Xoossaa kawutethay ayaa malatintto, taani hinttentta woota bessoo?</seg>
          <seg type="verse" id="b.LUK.13.21">Itti mishiratta heezzu keriyaa dhiilliyaa akkaade, munaqqeedda munaqay ubbay denddana gakkanaw, aani tigeedda irshshuwaa malatee yaageedda.</seg>
          <seg type="headline">Un77a Penggiyaabaa</seg>
          <seg type="verse" id="b.LUK.13.22">Hewaappe kaalla Yesuusi Yeerusalaame biide, wogga katamaaninne qeeri katamaan de7iyaa asaa tamaarissiidde aadhdheedda.</seg>
          <seg type="verse" id="b.LUK.13.23">He wode itti bitani shiiqiide A, Godaw, Xoossaa pirddaappe attiyaawanttu guutha asa xalalee? yaageedda. Hewaappe guyye Yesuusi unttuntta,</seg>
          <seg type="verse" id="b.LUK.13.24">Taani hinttenttoo oday; un77a penggiyaanna gelanaw baaxetite. Cora asay gelanaw koyyiino; shin danddaybeykkino.</seg>
          <seg type="verse" id="b.LUK.13.25">Golliyaawuu denddiide, ipithaa qachchowaappe guyye hinttenttu karen eqqiide, Godaw, Godaw, nuussi dooyyaarikkii yaagiide xeessaa doommiyaa wode, ikka zaariide, Haqappe yeedditentto, taani hinttentta erikke yaaganawaa.</seg>
          <seg type="verse" id="b.LUK.13.26">He wode hinttenttu, Nuuni neenanna ittippe meeddo; usheeddo; neeni nu heerankka tamaarissaadda yaaganawantta.</seg>
          <seg type="verse" id="b.LUK.13.27">Yesuusi qassi, Taani hinttenttoo oday; hinttenttu haqappe yeedditentto, taani hinttentta erikke; ubbatuukka makkalanchchatuu tamatappe haakkite yaagaanawaa.</seg>
          <seg type="verse" id="b.LUK.13.28">Abraahaamo, Yisaaqi, Yayiqoobinne nabatuu ubbay hinttenttu karen eqqishshin, Xoossaa kawutethaan de7iyaawantta hinttenttu be7iyaa wode, hinttenttoo yeekonne achchaa dhaquwaa gidanawaa.</seg>
          <seg type="verse" id="b.LUK.13.29">Asay away doliyaasaappenne wulliyaasaappe, qassi killibaggappenne hirkkibaggappe yiide, Xoossaa kawutethaa gayitaan uttiino.</seg>
          <seg type="verse" id="b.LUK.13.30">Be7ite; guyyeteeddawanttu, sinthatanawantta; sinthateeddawanttu qay guyyetanawantta yaageedda.</seg>
          <seg type="headline">Yesuusi Yeerusalaamen Ootheeddabaa</seg>
          <seg type="verse" id="b.LUK.13.31">He wode Parisaawatuwaappe ittu ittu Yesuusakko yiide, Heroodise neena wodhanaw koyyiyaa diraw, hawaappe badigga yaageeddino.</seg>
          <seg type="verse" id="b.LUK.13.32">Yesuusi zaariide, Biide he worakanaassi, Hachchenne wontti iita ayyaanatuwaa kessana; hargganchchatuwakka pathana; heezzentho gallassi ta oosuwaa wurssana yaagite.</seg>
          <seg type="verse" id="b.LUK.13.33">Hanoppe attin nabii Yeerusalaameppe harasaan hayqqanaw bessenna diraw, taani hachche, wonttinne wonttipeeshi ogiyaa bolla de7anaw bessee.</seg>
          <seg type="verse" id="b.LUK.13.34">Yeerusalaame katamaa asaw, Yeerusalaame katamaa asaw, Nabatuwaa wodhiyaawanttoo, hinttenttukko kiitettowantta shuchchaan caddiyaawanttoo, kuttatta bare maratuwaa bare qefiyaappe garssanna shiishsha haphphiyaawaadan, taani hinttenttu naanaa itti gadiyaa shiishshanaw aappu gede koyyaadditaa! Shin taana diggeeddita.</seg>
          <seg type="verse" id="b.LUK.13.35">Be7ite; Xoossay hinttenttu golliyaa aynne olibeenna; taani hinttenttoo yaagay; hinttenttu, Godaa sunthaan yiyaawe anjjetteeddawaa gaana gakkanaw, taana be7ikkita yaageedda.</seg>
        </div>
        <div type="chapter" complete="y" id="b.LUK.14">
          <seg type="headline">Yesuusi Hargganchchaa Sambbataan Patheedda</seg>
          <seg type="verse" id="b.LUK.14.1">Sambbata gallassi Parisaawatuwaa sunthatuwaappe ittuwaa golle Yesuusi qumaa maanaw geleedda wode, ayaa kiitettintto be7anaw asatuu naagide7iino.</seg>
          <seg type="verse" id="b.LUK.14.2">Bollay gaafina metootiyaa itti bitani Yesuusappe sinthanna de7ee.</seg>
          <seg type="verse" id="b.LUK.14.3">Yesuusi higgiyaa tamaarissiyaawanttanne Parisaawatuwaa, Sambbataan pathanaw danddayetti danddayettennee? giide oochcheedda.</seg>
          <seg type="verse" id="b.LUK.14.4">Unttunttukka co77u geeddino. I he bitaniyaa bollaa bochchi pathiide A moyizzeedda.</seg>
          <seg type="verse" id="b.LUK.14.5">Yesuusi unttuntta, Hinttenttuppe harii woy booray ollaan kunddintto, Sambbataa giide elleelli kessennawe oonee? geedda.</seg>
          <seg type="verse" id="b.LUK.14.6">Unttunttukka ha yewuwaassi itti zaaruwanne immanaw danddayibeykkino.</seg>
          <seg type="headline">Ashikketethaabaa</seg>
          <seg type="verse" id="b.LUK.14.7">Yesuusi shoobettowanttu bonchchosaa dooriyaa wode xelliide,</seg>
          <seg type="verse" id="b.LUK.14.8">Ooninne bullachchaa xeesooppe, bonchchetteeddasaan uttoppa; ooni eri neeppe aathiide bonchchettowe xeesetteeddawaa gidanawaa.</seg>
          <seg type="verse" id="b.LUK.14.9">Neenanne aanne xeesawe yiide, Hawo, utuwaa aw yeedda yaagina; hewodiyan yeellataade xadenna de7iyaasaan utuwaa doommaasa;</seg>
          <seg type="verse" id="b.LUK.14.10">Yewuwaan qassi neeni xeeseetto wode neena xeesowe yiide, Ta laggew, killi dhoqqasaan utta gaana mala, baade ubbaappe hokasaan utta; he wode neenanna ittippe utteeddawanttu ubbatuwaa sinthan new bonchchuu imettanawaa;</seg>
          <seg type="verse" id="b.LUK.14.11">Bare huuphiyaa dhoqqu udiyaa ubbay tooshettanawaa; bare huuphiyaa toochchiyaawanttu dhoqqu giino yaagi leemisuwaa unttunttoo odeedda.</seg>
          <seg type="verse" id="b.LUK.14.12">Yesuusi barena xeeseeddawaa zaariide, Neeni laaxaa woy kawuwaa giigisseedda wode, ne laggethatuwaa woy ne ishatuwaa woy dure ne shooratuwaa xeesoppa; ayaw gooppe, unttunttu neena barenttu taraan xeesiide kushiyaa ciggana danddayiino.</seg>
          <seg type="verse" id="b.LUK.14.13">Shin ataalliyaabaa giigisseedda wode, hiyyeesatuwaa, gunddatuwaa, doomatuwaanne qooqatuwaa xeesa.</seg>
          <seg type="verse" id="b.LUK.14.14">Unttunttu new kushiyaa zaaranaw danddayennawantta gidiyaa diraw, neeni anjjettanaassa. Xillatuu hayquwaappe denddiyaa wode Xoossay new kushiyaa zaaranawaa yaageedda.</seg>
          <seg type="headline">Wolqqaama Baalaa Leemisuwaa</seg>
          <seg type="verse" id="b.LUK.14.15">Yesuusi haasayaa wurssiyaa wode, qumaa maanaw utto asaappe ittuu hawaa sisiide, Xoossaa kawutethaa gayitaan uttiyaawe anjjetteeddawaa geedda.</seg>
          <seg type="verse" id="b.LUK.14.16">Yesuusikka hawaadan geedda; Itti bitani daro lo77o kawuwaa giigissiide, cora asatuwaa xeeseedda.</seg>
          <seg type="verse" id="b.LUK.14.17">Kawuwaa wodii gakkina, kase xeesettowantta, Ha77i kawuu giigeedda, haayite giide xeesana mala bare gollen kiitettiyaa qoomaa unttunttukko kiitteedda.</seg>
          <seg type="verse" id="b.LUK.14.18">Shin ubbatuukka ittippe, beennaadan aggana mala woosseeddino; koyro bitani qoomaw odiidde, Taani biittaa shammeedda diraw baade be7anaw koshshee; hewaa diraw hayya godo taw hanqqettoppaarikki geedda.</seg>
          <seg type="verse" id="b.LUK.14.19">Laa7ethiyaawe qassi, Taani ichcheshu waatha booratuwaa shammeeddawantta waaxa be7anaw biya diraw, hayya godo taw hanqqettoppaarikki geedda.</seg>
          <seg type="verse" id="b.LUK.14.20">Haray qassi, Taani machchatto akkeedda diraw, yaanaw daanddayabeykke geedda.</seg>
          <seg type="verse" id="b.LUK.14.21">Qoomaykka yiide bare godaw, hanowaa ubbaa odeedda. He wode Goday daro hanqqettiide, bare golliyan kiitettiyaa qoomaa, Hini katamaa ogiyaanne loosso ogiyaa elleellaade kesa; manqqatuwaanne gunddatuwaa, doomatuwaanne qooqatuwaa haa akkaade ya geedda.</seg>
          <seg type="verse" id="b.LUK.14.22">A qoomaykka, Godaw, neeni taana azazowaadan oothaaddi; shin ha77ikka hara asaa akkiyasay de7ee geedda.</seg>
          <seg type="verse" id="b.LUK.14.23">Godaykka bare qoomaa, Ta gollii kumanaadan hini ogiyaappe kare bagganne dirssaa gaxaa ubbaa kesaade, asaa ta golle akkaade ya.</seg>
          <seg type="verse" id="b.LUK.14.24">Ayaw gooppe, koyro ta golle shoobetteeddawanttuppe itti asaynne ta qumaa meenna geedda yaageedda.</seg>
          <seg type="headline">Yesuusa Kaallanaw Barena Yarshshussaa Koshshee</seg>
          <seg type="verse" id="b.LUK.14.25">Cora asay Yesuusanna ittippe bide7iyaa wode, ikka asaakko guyye simmiide,</seg>
          <seg type="verse" id="b.LUK.14.26">Ooninne taakko yiyaawe de7ooppe bare aabbanne aatto, bare machchattonne bare naanaa, bare ishatuwaanne michchatuwaa, bare de7uwaa ashshennaan taappe aathi dosooppe, taana kaalliyaawaa geetettanaw danddayenna.</seg>
          <seg type="verse" id="b.LUK.14.27">Ooninne bare masqqaliyaa tookkiide, ta geeduwaa kaallennaan dhayooppe, taana kaalliyaawaa gidanaw danddayenna.</seg>
          <seg type="verse" id="b.LUK.14.28">Hinttenttuppe ittuu shuchchaa golliyaa keexxanaw koyyooppe, kiitaa wurssanaw gidiyaa shaluwaa kasetiide utti heettennawe oonee?</seg>
          <seg type="verse" id="b.LUK.14.29">Hewe dhayooppe, golliyaa doommiide, kiitaa wurssanaw wolqqay ixxooppe,</seg>
          <seg type="verse" id="b.LUK.14.30">be7eeddawanttu ubbay, Ha bitani keexxanaw doommeedda; shin kiitaa wurssanaw ixetteedda giide qilliicciino.</seg>
          <seg type="verse" id="b.LUK.14.31">Woy tammu sha77a olanchchatuwaa oyqqeedda itti kaatii, hara laatamu sha77a olanchchatuwaa oyqqeeddawanttunna olettanaw danddayooppenne koyronna, taani xoonanee xoonikkitaashsha giide utti qoppennee?</seg>
          <seg type="verse" id="b.LUK.14.32">Barew danddayettennaan dhayooppe, olaw yiyaa yokko kaatii haakuwan de7ishshin kiittiide sigettanaw woossee.</seg>
          <seg type="verse" id="b.LUK.14.33">Simmi hawaadankka hinttenttuppe ooninne barew de7iyaawaa ubbaa aggennawe, taana kaalliyaawaa gidanaw danddayenna.</seg>
          <seg type="headline">Go77enna Maxiniyaabaa</seg>
          <seg type="verse" id="b.LUK.14.34">Maxinii lo77a; shin loqiloqennaan dhayooppe, laa7etho A wooti loqiloqissanaw danddayettii?</seg>
          <seg type="verse" id="b.LUK.14.35">Biittawukka lo77enna; tu7eyanawukka maaddennawaa gido diraw, asay A oli aggee. Sisiyaa haythay de7iyaawe hawaa siso yaageedda.</seg>
        </div>
        <div type="chapter" complete="y" id="b.LUK.15">
          <seg type="headline">Bayeedda Dorssaa</seg>
          <seg type="verse" id="b.LUK.15.1">Itti gallassi, qaraxaa shiishshiyaawanttunne nagaranchchatuu ubbay Yesuusa sisanaw aakko shiiqeeddino.</seg>
          <seg type="verse" id="b.LUK.15.2">Parisaawatuunne Muse higgiyaa tamaarissiyaawanttu, Ha bitani, nagaranchchatuwaa shiishshiyaawaanne unttunttunna qumaa miyaawaa yaagiide zuuzummeeddino.</seg>
          <seg type="verse" id="b.LUK.15.3">Yesuusikka leemisuwan zaaruwaa hawaadan yaagi odeedda:</seg>
          <seg type="verse" id="b.LUK.15.4">Xeetu dorssay de7iyaa uray hinttenttu giddoppe de7intto hewaappe ittuu bayintto udduppu tammanne udduppunuwaa denbban aggiide bayeeddawaa beettana gakkanaw koyyennawe oonee?</seg>
          <seg type="verse" id="b.LUK.15.5">Demmeedda wode nashechchaan bare hashiyaa bollan dorssaa tookki,</seg>
          <seg type="verse" id="b.LUK.15.6">bare golle simmiide, bare dosiyaawanttanne shooratuwaa ittippe xeesiide, Bayeedda ta dorssaa demmo diraw, taananna ittippe nashettite yaagiide odee.</seg>
          <seg type="verse" id="b.LUK.15.7">Hewaadankka nagaraa paaxethaa koshshenna udduppu tammanne udduppu xillatuwaappe aathiide nagaraa paaxiyaa itti nagaranchchaan saluwan daro nashechchay gidanawaa.</seg>
          <seg type="headline">Bayiide Beetteedda Santtimiyaa</seg>
          <seg type="verse" id="b.LUK.15.8">Qaykka tammu nahaasiyaa santtimiide7iyaa mishiratta tammuwappe ittuu bayintto demmana gakkanaw xomppiyaa xomppaade, golliyaa pittaade loytha koyyennawunna iza oonee?</seg>
          <seg type="verse" id="b.LUK.15.9">Izakka demmeedda wodiyaan bare dosiyaawanttanne bare shooratuwaa ittippe xeesaade, Taappe bayeedda santtimiyaa demmeedda diraw, taananna ittippe nashettite yaagaade odaw.</seg>
          <seg type="verse" id="b.LUK.15.10">Hewaadankka nagaraa paaxiyaa itti nagaranchchaa gaasotethaan Xoossaa kiitanchchatuwaa sinthan nashechchay hananawaa yaageedda.</seg>
          <seg type="headline">Baya Na7aa</seg>
          <seg type="verse" id="b.LUK.15.11">Gujjiide Yesuusi, Laa77u naanay de7iyaa itti bitani de7ee;</seg>
          <seg type="verse" id="b.LUK.15.12">unttunttuppekka teefa na7ay, Ne maxuwaappe taana gakkiyawaa imma geedda. Aawuukka bare maxuwaappe naanatoo gisheedda.</seg>
          <seg type="verse" id="b.LUK.15.13">Guutha wodiyaappe guyyiyan teefa na7ay barena gakkeeddawaa ubbaa shiishshi akkiide hini haako gade beedda; hewaan bare akkeedda miishshaa ubbaa laali wurssi aggeedda.</seg>
          <seg type="verse" id="b.LUK.15.14">Ikka de7iyaawaa ubbaa wursseeddawaappe guyyiyan he gaden wolqqaama koshay geleedda; ikka metuwan un77ettussaa doommeedda.</seg>
          <seg type="verse" id="b.LUK.15.15">Hawaa diraw he gaden de7iyaawanttuppe ittuwakko shiiqiide, Taana new qoomaa oothaarikkii? yaagina, bitaniikka bare gudunthaa wudiyaa heemmana mala A dembbaa yeddeedda.</seg>
          <seg type="verse" id="b.LUK.15.16">Gudunthaa wudii miyaa hal77uwaa maanaw amotteedda; shin hewenttokka aw immiyaawe beettibeenna.</seg>
          <seg type="verse" id="b.LUK.15.17">Bare bayizzuwaa ero wode, Qumay xooniide sa7aan attiyaa ta aabboo oothiyaawanttu aappunee; shin taani hawaan koshaan hayqqana mataytaa?</seg>
          <seg type="verse" id="b.LUK.15.18">Denddaade ta aabbukko baanne hawaadan yaagana; Ta aabboo, Xoossaakka neenakka naaqqaaddi;</seg>
          <seg type="verse" id="b.LUK.15.19">Hannippe guyye ne na7aa yaagettaade xeesettanaw bessikke; new kiitettiyaawanttuppe ittuwaadan taana wothaarikkii gaana geedda.</seg>
          <seg type="verse" id="b.LUK.15.20">He man77iyankka denddiide bare aabbukko yeedda. I biro haakuwan de7ishshin, aawuu be7iide, aw qaretteedda; aakko woxxi biide, A idimmi yereedda.</seg>
          <seg type="verse" id="b.LUK.15.21">Na7aykka, Ta aabboo, taani Xoossaakka neenakka naaqqaaddi; hannippe guyye ne na7aa geetettaade xeesettanaw bessikke yaageedda.</seg>
          <seg type="verse" id="b.LUK.15.22">Shin aawuu bare oosanchatuwaa, Elleelli biide, ubbaappe dooretteedda lo77o mayuwaa ahiide, A mayizzite; A biradhdhiyan migiduwaa, A gediyankka caammaawothite.</seg>
          <seg type="verse" id="b.LUK.15.23">Modhdheedda korumaa ahiide shukkite; moytte, nashettoytte.</seg>
          <seg type="verse" id="b.LUK.15.24">Ayaw gooppe, hawe ta na7ay hayqqeedda; shin ha77i paxeedda; bayeedda; shin ha77i beetteedda yaagina, nashechchaa doommeeddino.</seg>
          <seg type="verse" id="b.LUK.15.25">He wodiyaan, bayra na7ay gaden de7iyaawe yiide gollekko matiyaa wode, yethaanne duruwaa kooshunchchaa siseedda.</seg>
          <seg type="verse" id="b.LUK.15.26">Ikka yewuu ayentto eranaw koyyiide, qoomatuwaappe ittuwaa xeesiide, Hawe ayee? giide oochcheedda.</seg>
          <seg type="verse" id="b.LUK.15.27">Qoomatuukka, Ne ishay saro yeedda diraw, ne aabbu modhdho korumaa aw shukkeedda yaagi odeeddino.</seg>
          <seg type="verse" id="b.LUK.15.28">Bayra na7ay hanqqettiide golle gelikke yaagi ixxina, aawuu karew keesiide, gelanaada woosseedda.</seg>
          <seg type="verse" id="b.LUK.15.29">Shin I zaariide bare aabba, Hekko hawaa keena wodiyaa qoomaadan new kiitettaaddi; ne azazowaappe ittuwanneekka pacissa beykke; ta laggethatuwanna ittippe nashettana mala haray atto itti deeshshaa bul77uwanne taw imma beykka;</seg>
          <seg type="verse" id="b.LUK.15.30">shin hawe ne na7ay ne miishshaa caaratuwaanna ittippe diifissiide yiina, dhiiko booraa shukkaadda yaageedda.</seg>
          <seg type="verse" id="b.LUK.15.31">Aawuukka A, Ta na7aw, neeni ubba gallassa taananna ittippe de7aa; taassa gideeddabay ubbaykka newaa.</seg>
          <seg type="verse" id="b.LUK.15.32">Shin hawe ne ishay, hayqqeeddawe paxo dirawunne bayeeddawe beetto diraw, nuuni miiddinne ushiidde nashettanaw bessee yaageedda giide odeedda.</seg>
        </div>
        <div type="chapter" complete="y" id="b.LUK.16">
          <seg type="headline">Garssanna Sunthatethaa Akkeedda Cincca Bitaniyaa</seg>
          <seg type="verse" id="b.LUK.16.1">Yesuusi barena kaalliyaawanttoo odiidde, Itti dure bitani, bare golliyaa ubbaa bolla suntheedda itti bitani de7ee; shin ha bitani A miishshaa bayizzee yaagiyaa zigirssay A gakkeedda;</seg>
          <seg type="verse" id="b.LUK.16.2">hewaa diraw bare suntheedda bitaniyaa xeesiide, Hawe taani sisiyaa yewuu ayee? Hannippe guyye neeni ta Golliyaaninne ta miishshaa bolla taappe garssanna sunthettaade kiitettanaw danddayabeenna diraw, hachche gakkanaw kiitetteeddawaa heettaade sheedhdha yaageedda.</seg>
          <seg type="verse" id="b.LUK.16.3">Sunthetteeddawe bare wozanaan, Ta goday taana sunthatethaappe kolana hanee; shin ta waanooshsha? Goshanaw wolqqay taw baawa; woossanaw qassi taw pokkee.</seg>
          <seg type="verse" id="b.LUK.16.4">Ta oothanabaa ta eray; I taana sunthatethaappe kessooppe, barenttu golle biina, taana mokkiyaa laggethatuwaa taani demmana yaageedda.</seg>
          <seg type="verse" id="b.LUK.16.5">Bare godaappe shaluwaa tal77eedda asatuwaa huuphiyan huuphiyan xeesiide, koyro bitaniyaa, Neeni ta godaappe woysa keena shaluwaa tal77aaddii? yaageedda.</seg>
          <seg type="verse" id="b.LUK.16.6">Ikka, Taani xeetu baareetaa kumeedda zaytiyaa tal77aaddi yaageedda. Sunthetteedda bitaniikka, Neeni paramana waraqataa hey; uttaade ellekka Ishatama gaade xaafa yaageedda.</seg>
          <seg type="verse" id="b.LUK.16.7">Hewaappe hara bitaniyaa, Neeni aappunuwa tal77aaddii? yaageedda. Xeetu qun77aa zarggaa yaageedda. Sunthaykka, Waraqataa hey; hosppun tamma gaade xaafa yaageedda.</seg>
          <seg type="verse" id="b.LUK.16.8">He sunthay cinccatethaan ootheedda diraw, A goday A galateedda; ayaw gooppe, ha alamiyaa asay barenttuwoo poo7uwaa asaappe aadhdheedda cinccatuwaa.</seg>
          <seg type="verse" id="b.LUK.16.9">Taani hinttenttoo yaagay, Ha alamiyaa shaluu wuriyaa wode, medhinaw wurenna golliyan hinttentta mokkana mala, ha miishshaan hinttenttoo laggiyaa demmite.</seg>
          <seg type="verse" id="b.LUK.16.10">Laafa yewuwaan ammanetteeddawe, woggabaanikka ammanettee. Shin laafa yewuwaan ammanettibeennawe, woggabaanikka ammanettenna.</seg>
          <seg type="verse" id="b.LUK.16.11">Simmi hinttenttu ha alamiyaa shaluwaan ammanettennawaa gidooppe, tumatethaa shaluwaa hinttenttoo oone hadara giide immanawe?</seg>
          <seg type="verse" id="b.LUK.16.12">Hinttenttu hara asaa shaluwaan ammanettennawaa gidooppe, hinttenttu miishshaa oone hinttenttoo immanawe? geedda.</seg>
          <seg type="verse" id="b.LUK.16.13">Itti kaalla laa77u godatoo qoomatanaw danddayiyaawe ay qoomaykka baawa; ayaw gooppe, ittuwaa ixxiide, haraa dosee; woy ittuwaa bonchchiide, haraa kadhee; Xoossawunne shaloo modettanaw danddaykkita yaageedda.</seg>
          <seg type="verse" id="b.LUK.16.14">Shaluwaa dosiyaa Parisaawatuu hawaa ubbaa sisiide, Yesuusa bolla qilliicceeddino.</seg>
          <seg type="verse" id="b.LUK.16.15">Shin Yesuusi unttuntta, Hinttenttu asaa sinthan hinttentta xillo asa oothiyaawantta; shin Xoossay hinttenttu wozanaa eree; ayaw gooppe, asaa sinthan bonchchetteeddawe Xoossaa sinthan tuna gidee.</seg>
          <seg type="headline">Muse Higgiyaabaanne Geluwaa Akaabaa</seg>
          <seg type="verse" id="b.LUK.16.16">Muse higgiyaanne nabatuu xaafeedda maxaafaaYohaannisa wodiyaa gakkanaw asay azazettiidde de7eeddino; hewaappe kaalla qay Xoossaa kawutethay odetteedda; asay ubbay yaa gelanaw keesettee.</seg>
          <seg type="verse" id="b.LUK.16.17">Shin higgiyaappe ittibay attiyaawaappe saluunne sa7ay aadhdhiyaawe matattee.</seg>
          <seg type="verse" id="b.LUK.16.18">Bare machchatto billiide hararo akkiyawe ubbay woshummee; qassi asinaappe biletteedda maccawunno akkiyawe ooninneekka woshummee.</seg>
          <seg type="headline">Dure Bitaniyaabaanne Manqqo Gideedda Ali7aazarabaa</seg>
          <seg type="verse" id="b.LUK.16.19">Gatii loythiide al77o gideedda mayuwaa mayyiiddinne gallassaan gallassaan otoruwan nashettiidde de7iyaa itti dure bitani de7ee.</seg>
          <seg type="verse" id="b.LUK.16.20">Qassikka kumentha asatethan maythay de7iyaa itti Ali7aazara geetettiyaa hiyyeesay, ha dure bitaniyaa kariyan giseedda.</seg>
          <seg type="verse" id="b.LUK.16.21">Ha dure bitaniyaa samppaappe laaletteedda suuppaa maanaw amottee; haray atto kanatuukka yiide A maythaa laacciino.</seg>
          <seg type="verse" id="b.LUK.16.22">Ha hiyyeesaa bitani hayqqina, kiitanchchatuu A Abraahaamo bagga bonchchosaa afeeddino; dure bitaniikka qassi hayqqiide moogetteedda.</seg>
          <seg type="verse" id="b.LUK.16.23">Si7ooliyan daro seelettiidde de7ishshin, dhoqqu giide haakuwan Ali7aazara, Abraahaamo baggan de7iyaawaa be7eedda.</seg>
          <seg type="verse" id="b.LUK.16.24">Ikka bare kooshshaa dhoqqu udiide, Abraahaamo, ta aabboo, taw qaretta. Ha tamaa seelaan metoota de7iyaa diraw, Ali7aazar bare biradhdhiyaa xeeraa haathaan bochchiide, ta inxxarssaa irxxissanaadan hayyanaa taakko kiittaarikkii yaageedda.</seg>
          <seg type="verse" id="b.LUK.16.25">Abraahaamo qassi, Ta na7aw, neeni paxa de7aadde, lo77o de7uwaa de7ina, Ali7aazar lo77enna meto de7uwaa de7eeddawaa qoppa. Ha77i qay I hawaani nashettiyaa wode, neeni metuwaa bolla de7aa.</seg>
          <seg type="verse" id="b.LUK.16.26">Hawaappe haray qay, hawaappe yaa hinttenttukko aadhdhanaw koyyiyaawanttu aadhdhennaadan, yaani de7iyaawanttukka qassi haa nuukko pinnennaadan, nu giddoninne hinttenttu giddon wogga aafuu medhetteedda yaageedda.</seg>
          <seg type="verse" id="b.LUK.16.27">Dure bitaniikka, Abraahaamo, simmi hewaa gidooppe, neeni Ali7aazara ta aabbu golle yeddana mala, neena woossay.</seg>
          <seg type="verse" id="b.LUK.16.28">Ayaw gooppe, taw ichcheshu ishatuu de7iyaa diraw, unttunttu qay ha metuwasaa yeenna mala, unttunttoo Ali7aazar biide markkatto yaageedda.</seg>
          <seg type="verse" id="b.LUK.16.29">Abraahaamo qassi, Musenne nabatuu xaafeedda maxaafay unttunttoo de7ee; he maxaafay giyaawaa unttunttu sisiino yaageedda.</seg>
          <seg type="verse" id="b.LUK.16.30">Dure bitani, Hi77ii; Abraahaamo, ta aabboo, hewaa gidenna; shin itti bitani hayquwaappe denddiide, unttunttukko bintto, unttunttu barenttu nagaraa paaxiide, simmanawantta yaageedda.</seg>
          <seg type="verse" id="b.LUK.16.31">Abraahaamokka, Unttunttu Musenne nabatuu xaafeedda maxaafaa sisennawaa gidooppe, haray atto itti uray hayquwaappe denddi yinttokka ammanikkino geedda yaageedda.</seg>
        </div>
        <div type="chapter" complete="y" id="b.LUK.17">
          <seg type="headline">Nagaraabaa Yesuusi Odeedda</seg>
          <seg type="verse" id="b.LUK.17.1">Yesuusi barena kaalliyaawantta, Asaa balethiyaawe yeennaan attenna; shin balethiyaawaa ahiyaa uraw aw aayyee;</seg>
          <seg type="verse" id="b.LUK.17.2">He bitani ha guuthatuwappe ittuwaa balethiyaawaappe, gaacciyaa woxaa bare qoodhiyaan qashettiide abbaan mitettiyaawe aw lo77a.</seg>
          <seg type="verse" id="b.LUK.17.3">Hintte huuphew naagettite. Ne ishay neena naaqqooppe, A zora. Qassi nagaraappe I simmooppe, aw atto yaaga.</seg>
          <seg type="verse" id="b.LUK.17.4">Itti gallassi I neena laappu gede naaqqiide, laappu gedekka, Neena ta naaqqaaddi, taana maara giidde neekko yooppe, aw atto ga yaageedda.</seg>
          <seg type="verse" id="b.LUK.17.5">Kiitetteeddawanttukka Godaa, Nuussi ammanuwaa gujja yaagiide oochcheeddino.</seg>
          <seg type="verse" id="b.LUK.17.6">Godaykka, Hinttew sannaaficiyaa ayfiyaa keena ammanuu de7intto, hinttenttu ha boo7iyaa, Hawaappe shodettaade, abbaan tooketta gintto hinttew eeno gaana yaageedda.</seg>
          <seg type="headline">Qoomay Oothanaw Bessiyaa Oosuwaa</seg>
          <seg type="verse" id="b.LUK.17.7">Qassikka Yesuusi, Hintteppe goshiyaawe woy miyaa heemmiyaa qoomay de7iyaa asay haqet de7ooppe, goshsha gadeppe woy miyaa gadeppe simmo wode ellekka, Haaya shemppa akka, qumaa maanaw utta yaagiyaawe oonee?</seg>
          <seg type="verse" id="b.LUK.17.8">Yewuwaan qassi, Ta maana kawuwaa giigissa; ta maananne ushana gakkanaw minnaade taana eqqaade miza. Hewaappe guyye new ma, usha yaagiyaawaa gidennee?</seg>
          <seg type="verse" id="b.LUK.17.9">He qoomay kiitetteeddabaa ootheedda diraw, he bitani galatanaw bessennee?</seg>
          <seg type="verse" id="b.LUK.17.10">Hewaadankka hintte qassi asay hinttena kiitto oosuwaa ootheedda wode, Nuuni maaddenna qoomatuwaa; nu ooso xalalaa ootheeddo yaagite yaageedda.</seg>
          <seg type="headline">Yesuusi Oolluu Oyqqeedda Tammu Asatuwaa Patheedda</seg>
          <seg type="verse" id="b.LUK.17.11">Yesuusi Yeerusalaame biidde, Galiilaappenne Sammaariyaa giyaa gadatuwaappe gidduwanna aadhdheedda.</seg>
          <seg type="verse" id="b.LUK.17.12">I itti guutha katamatto geliyaa wodiyaan, haakuwan eqqeedda tammu oolluwan oyqetteeddawanttu A be7eeddino. Unttunttukka haakuwan eqqiide,</seg>
          <seg type="verse" id="b.LUK.17.13">barenttu kooshshaa dhoqqu udiide, Yesuusa, Godaw, hayya godo nuuna pathaarikki! yaageeddino.</seg>
          <seg type="verse" id="b.LUK.17.14">Yesuusi unttuntta be7iide, Biide, hinttenttu bollaa qeesatuwaa bessite yaageedda. Unttunttukka qeesatuwaakko bide7iidde oolluwaappe paxeeddino.</seg>
          <seg type="verse" id="b.LUK.17.15">Unttunttuppe ittuu bare harggiyaappe paxeeddawaa be7iide, bare kooshshaa dhoqqu udiide, Xoossaa bonchchiidde simmeedda.</seg>
          <seg type="verse" id="b.LUK.17.16">Galatiiddekka Yesuusa gediyaa matan gulbbateedda. He bitani Sammaariyaa asa.</seg>
          <seg type="verse" id="b.LUK.17.17">Yesuusi zaariide, Tammuu paxibeykkinoo? Yaatina udduppunatuu haqan de7iinoo?</seg>
          <seg type="verse" id="b.LUK.17.18">Ayihuda asa gidenna Sammaariyaa bitaniyaappe attin, Xoossaa bonchchanaw simmeeddawanttu baawa guussee? yaageedda.</seg>
          <seg type="verse" id="b.LUK.17.19">Yesuusi A, Dendda ba; ne ammanuu neena patheedda yaageedda.</seg>
          <seg type="headline">Xoossaa Kawutethaa Yuussaabaa</seg>
          <seg type="verse" id="b.LUK.17.20">Parisaawatuu itti gallassi, Xoossaa kawutethay awude yaanee? giide oochchina Yesuusi, Xoossaa kawutethay hinttenttu naagiyaa ogiyaan yeenna yaagi zaareedda.</seg>
          <seg type="verse" id="b.LUK.17.21">Qassikka, Ooninne, Xoossaa Kawutethay hawaan de7ee, woy Hewaan de7ee gaanaw danddayenna; Xoossaa Kawutethay hinttenttu wozanaa giddon de7ee yaageedda.</seg>
          <seg type="verse" id="b.LUK.17.22">Yesuusi barena kaalliyawanttoo odiidde, Asaa Na7ay qoncciyaa gallassatuwaappe ittuwaa be7anaw hinttenttu amottiyaa wodii yaana; shin be7ikkita.</seg>
          <seg type="verse" id="b.LUK.17.23">Qassi unttunttu hinttena, Haweku hawaana woy Hewaana yaaganawantta. Shin unttuntta kaalliide, unttunttunna booppite.</seg>
          <seg type="verse" id="b.LUK.17.24">Walqqanthay saluwan wolqqaamiyaa wode, ha gaxaappe hini gaxaa poo7uu po7iyaawaadan, asaa na7aa yuussaykka hewaadan hananawaa.</seg>
          <seg type="verse" id="b.LUK.17.25">Shin koyrottiide Asaa Na7ay daro metuwaa metootanawunne he wodiyan de7iyaa yeletaan ixettanaw bessee.</seg>
          <seg type="verse" id="b.LUK.17.26">Nohe wodiyaan hanowaadankka, Asaa Na7ay qoncciyaa gallassankka hewaadan hananawaa.</seg>
          <seg type="verse" id="b.LUK.17.27">Nohe markkabiyaa gelo gallassay gakkanaw unttunttu, miiddinne ushiidde, akkiiddinne akettiidde de7ishshin, bashshaa haathay yiide ubba asaakka bayizzeedda.</seg>
          <seg type="verse" id="b.LUK.17.28">Hewaadankka, Looxewodiyaan, asay miiddinne ushiidde, zali77iidde, tokkiiddinne golliyaa keexxiidde de7eeddino.</seg>
          <seg type="verse" id="b.LUK.17.29">Shin Looxe, Sodoomaappe keso gallassaan qassi saluwaappe tamaynne eexxiyaa bonqqo shuchchay bukkeedda; ubbabaakka miide wursseedda.</seg>
          <seg type="verse" id="b.LUK.17.30">Asaa na7ay qoncciyaa gallassaankka hawaadan hananawaa.</seg>
          <seg type="verse" id="b.LUK.17.31">He gallassaan, golliyaa huuphiyaan de7iyaawe, golle garssan de7iyaa miishshaa akkanaw wodhdhoppo; hawaadankka goshsha gaden de7iyaawe, guyye simmoppo.</seg>
          <seg type="verse" id="b.LUK.17.32">Ane Looxe machchattibaa qoppite!</seg>
          <seg type="verse" id="b.LUK.17.33">Bare shemppuwaa ashshanaw koyyiyaa ubbay, bayizzee; bare shemppuwaa bayizziyaa ubbay, de7uwan naagee.</seg>
          <seg type="verse" id="b.LUK.17.34">Ta hinttew odiyaawe ayee gooppe, he qammaan laa77u asatuu itti gisuwan gisanawantta; unttunttuppe ittuu akettina laa7ethiyaawe attanawaa.</seg>
          <seg type="verse" id="b.LUK.17.35">Laa77u macca asatuu itti woxaan gaaccanawantta; ittinna akettina, ittinna attanawunnu.</seg>
          <seg type="verse" id="b.LUK.17.36">Laa77u asatuu goshsha garssan de7iino; ittuu akettanawaa, laa7ethiyaawe attanawaa yaageedda.</seg>
          <seg type="verse" id="b.LUK.17.37">A kaalliyaawanttu Yesuusa, Godaw, hewe haqan hananawee? yaageeddino. Ikka zaariide, Bakutay de7iyaasaa shorttii shiiqanawaa yaageedda.</seg>
        </div>
        <div type="chapter" complete="y" id="b.LUK.18">
          <seg type="headline">Manqqo Gideedda Am77attibaanne Makkalanchcha Daannaabaa</seg>
          <seg type="verse" id="b.LUK.18.1">Yesuusi barena kaalliyaawnttoo, salettennaan ubba gallassi woossanaadan leemisuwan odeedda.</seg>
          <seg type="verse" id="b.LUK.18.2">Ikka, Itti katamaan Xoossaw yayyennawe, asaakka bonchchenna itti daannay de7ee.</seg>
          <seg type="verse" id="b.LUK.18.3">He katamaan am77e mishiratta de7aw. Izakka he daannaakko yaade, Ta morkkewunne taw de7iyaa yewuwaa pirdda yaagaaddu.</seg>
          <seg type="verse" id="b.LUK.18.4">Daro wodiyaan iziw pirddennaan ixxeedda. Shin bare wozanaan qoppiide, Taani, ubba Xoossaw yayyana dhayooppekka, asaakka qay bonchchana dhayooppe,</seg>
          <seg type="verse" id="b.LUK.18.5">ha am77e mishiratta taana labbanthiyaa dirawunne ubba wode taakko yaade taana daaburssenna mala, taani iziw pirddana geedda.</seg>
          <seg type="verse" id="b.LUK.18.6">He makkalanchcha daannay goowaa akeekite.</seg>
          <seg type="verse" id="b.LUK.18.7">Xoossay gallassinne qamma barentta maaddana mala, danddayaan aakko waassiyaa doorettawanttussi pirddenneyee? I unttunttoo ellekka zaarennee?</seg>
          <seg type="verse" id="b.LUK.18.8">Taani hinttenttoo yaagay; unttunttoo elleelli pirddana; shin Asaa Na7ay yiyaa wode ha biittaan ammanuwaa demmaneeshsha? yaageedda.</seg>
          <seg type="headline">Otorettiyaa Parisaawiyaanne Barena Kawushisseedda Qaraxaa Qanxxiyaa Bitaniyaa</seg>
          <seg type="verse" id="b.LUK.18.9">Barentta geeshsha giide ammanettiyaawanttoonne haraa ubbaa darii kadhiyaawanttoo, Yesuusi ha leemisuwaa odeedda:</seg>
          <seg type="verse" id="b.LUK.18.10">Laa77u asatuu woossanaw geeshsha golliyaageleeddino. Hewanttuppe ittu Parisaawiyaa; ittu qay qaraxaa qanxxiyaawaa.</seg>
          <seg type="verse" id="b.LUK.18.11">Parisaawii denddi eqqiide bare wozanaan woossiidde, Xoossaw, taani hara asaadan: bonqqiyaawanttudan, makkaliyaawanttudan, woshummiyaawanttudan, woy hawaadan qaraxaa shiishshenna diraw neena galatay.</seg>
          <seg type="verse" id="b.LUK.18.12">Saaminttaan laa77u kaalla xoomay; taani demmiyaa ubbaappe tammu kushiyaappe ittuwaa immay yaageedda.</seg>
          <seg type="verse" id="b.LUK.18.13">Shin qaraxiyaa bitani haakuwan eqqiide, bare ayfiyan pude saluwaa dhoqqu giide xeellanawukka koyyibeenna. Shin bare tiraa baqqiidde, Xoossaw, taani nagaranchchaa; taana maara yaageedda.</seg>
          <seg type="verse" id="b.LUK.18.14">Taani hinttenttoo odiyaawe ayee gooppe, kase bitaniyaappe aadhdhiide ha bitani xillo gidiide bare golle simmeedda; barena dhoqqu oothiyaa ubbay kawushana; barena qay kawushissiyaa uray dhoqqu gaana yaageedda.</seg>
          <seg type="headline">Yesuusi Guutha Naanaa Anjjeedda</seg>
          <seg type="verse" id="b.LUK.18.15">Yesuusi bare kushiyaa wothiide anjjana mala asay guutha naanaa akkiide aakko yeeddino. A kaalliyaawanttukka be7iide, asaa ahenna mala geeddino.</seg>
          <seg type="verse" id="b.LUK.18.16">Yesuusi qassi guutha naanaa barekko xeesiide, Guutha naanay taakko yaana mala aggite, diggoppite; Xoossaa kawutethay hawanttu malaassa.</seg>
          <seg type="verse" id="b.LUK.18.17">Taani hinttenttoo tumuwaa oday; Xoossaa kawutethaa guutha na7aadan akkennawanttu ubbay he kawutethaa mulekka gelenna yaageedda.</seg>
          <seg type="verse" id="b.LUK.18.18">Yihudaa biittaa Mooddiyaawanttuppe ittu, Lo77o tamaarissiyaawoo, taani medhinaa de7uwaa laattanaw ayaa oothanaw bessii? yaagiide Yesuusa oochcheedda.</seg>
          <seg type="verse" id="b.LUK.18.19">Yesuusikka aw, Ayaw taana lo77oo, yaagay? Itti Xoossaappe attin, lo77uu ooninne baawa;</seg>
          <seg type="verse" id="b.LUK.18.20">Xoossaa azazatuwaa, Woshummoppa, wodhoppa, wuu77oppa, wordduwaa markkattoppa, ne aabbanne ne daayo bonchcha yaagiyaawaa eraa yaagiide zaareedda.</seg>
          <seg type="verse" id="b.LUK.18.21">Bitani zaariide, Hawaa ubbaa, na7atethaappe doommaade naagaaddi yaageedda.</seg>
          <seg type="verse" id="b.LUK.18.22">Yesuusikka hawaa sisiide, Ittibay neeni biroon oothennaani attowe de7ee; hewenneekka, new de7iyaawaa ubbaa zali77aade manqqatoo imma; hawaa oothooppe saluwankka neeni durettana; hewaappe guyye ta geeduwaa kaalla yaageedda.</seg>
          <seg type="verse" id="b.LUK.18.23">He bitani qassi hewaa sisiide daro dure gido diraw daro kayyotteedda.</seg>
          <seg type="verse" id="b.LUK.18.24">Yesuusikka ha bitani daro kayyottowaa be7iide, Dure asay Xoossaa kawutethaa gelanaw wooti metanddeeshsha!</seg>
          <seg type="verse" id="b.LUK.18.25">Dure asay Xoossaa kawutethaa gelanawaappe gaaluu marppiyaa xoo7iyaanna aadhdhanawe matattee yaageedda.</seg>
          <seg type="verse" id="b.LUK.18.26">Hewaa siseedda asay, Simmi ooni attanaw danddayii? yaageeddino.</seg>
          <seg type="verse" id="b.LUK.18.27">Ikka qay zaariide, Asaw danddayettennawe Xoossaw danddayettee yaageedda.</seg>
          <seg type="verse" id="b.LUK.18.28">Phexiroosi zaariide, Simmi nuuni nuussi de7iyaa ubbaa aggiide neena kaalleeddo yaageedda.</seg>
          <seg type="verse" id="b.LUK.18.29">Ikka, Tumuwaa gay, Xoossaa kawutethaa diraw bare golliyaa, woy barena yelawantta, woy bare machchiyaa, woy bare naanaa, woy ishatuwaa aggeeddawe,</seg>
          <seg type="verse" id="b.LUK.18.30">hawodiyan daro dakkuwaa, sintha yiyaa kawutethaanikka medhinaa de7uwaa akkennawe ooninne baawa yaageedda.</seg>
          <seg type="headline">Yesuusi Bare Hayquwaabaa Heezzenthuwaa Odeedda</seg>
          <seg type="verse" id="b.LUK.18.31">Yesuusikka tammanne laa77u barena kaalliyaawantta barekko xeesiide, Simmi Yeerusalaame baana; Asaa Na7aabaykka nabatuu maxaafan xaafetteeddabay ubbay yaani polettana.</seg>
          <seg type="verse" id="b.LUK.18.32">Ayihude gidennawanttoo A aathi immana, qilliiccana, daro metothana, A bollan cuchchana;</seg>
          <seg type="verse" id="b.LUK.18.33">shocowaappe guyyiyan wodhana, heezzenthiyaa gallassi I denddana yaageedda.</seg>
          <seg type="verse" id="b.LUK.18.34">Unttunttukka ha yewuwaappe ayaanne akeekibeykkino; hayiquukka unttunttoo akeekettibeenna diraw I haasayobaakka eribeykkino.</seg>
          <seg type="verse" id="b.LUK.18.35">Yesuusi Iyarkkokko mateedda wodiyaan, itti qooqa bitani woossiidde ogiyaa gaxaan utteedda.</seg>
          <seg type="verse" id="b.LUK.18.36">Cora asay aadhdhiyaawaa sisiide, Hawe ayeeshsha? yaagi oochcheedda.</seg>
          <seg type="verse" id="b.LUK.18.37">Asaykka aw, Naazireetiyaa Yesuusi hawaanna aadhdhiidde de7ee yaagi zaareeddino.</seg>
          <seg type="verse" id="b.LUK.18.38">Ikka, Daawite na7aa Yesuusaa, taana maaraarikki giide waasseedda.</seg>
          <seg type="verse" id="b.LUK.18.39">Aappe sinthanna biidde de7iyaawanttukka, co77u gaanaadan hanqqetteeddino. I qay, Daawite na7aw, taana maaraarikki giide darii waasseedda.</seg>
          <seg type="verse" id="b.LUK.18.40">Yesuusikka eqqiide, barekko ahanaadan asaw odeedda.</seg>
          <seg type="verse" id="b.LUK.18.41">Yesuusakko I mato wodiyaan, Yesuusi, Taani new ayaa oothanaadan koyyay? yaagiide A oochcheedda. Ikka zaariide, Godaw, xeellanaw koyyay geedda.</seg>
          <seg type="verse" id="b.LUK.18.42">Yesuusikka, Xeella, ne ammanuu neena patheedda yaageedda.</seg>
          <seg type="verse" id="b.LUK.18.43">He wodiyankka xeellii aggeedda; Xoossaakka bonchchiidde A geeduwaa kaalleedda. Asay ubbay bitaniyaa xeelliide, Xoossaa galateeddino.</seg>
        </div>
        <div type="chapter" complete="y" id="b.LUK.19">
          <seg type="headline">Yesuusanne Zakkiyoosa</seg>
          <seg type="verse" id="b.LUK.19.1">Yesuusi hini Iyyarkko katamaa geliide, hewaanna aadhdhi de7ee.</seg>
          <seg type="verse" id="b.LUK.19.2">Sunthay Zakkiyoosa geetettiyaa itti dure bitani hewaan de7ee. Ikka qaraxiyaawanttussi kaappuwaa.</seg>
          <seg type="verse" id="b.LUK.19.3">Zakkiyoosi Yesuusa geetettiyaawe haqawentto be7anaw koyyishshin qantha gideeddawaa diraw, asaa coratethaappe denddowaan be7anaw danddayibeenna.</seg>
          <seg type="verse" id="b.LUK.19.4">Yesuusi he ogiyanna aadhdhiyaa diraw, sinthaw aadhdhiide itti boo7iyaa bolla keseedda.</seg>
          <seg type="verse" id="b.LUK.19.5">Yesuusi he sa7aa gakkiide, dhoqqu gi pude xeelliide, Zakkiyoosa, hachche ne gollen peeshanaw bessiyaa diraw elle wodhdha yaageedda.</seg>
          <seg type="verse" id="b.LUK.19.6">Ikka elleelli boo7iyaappe wodhdhiide, nashechchaan Yesuusa mokkeedda.</seg>
          <seg type="verse" id="b.LUK.19.7">Hewaan de7iyaa asaa ubbay hawaa be7iide, Hawe nagaranchchaa gollen geliide imatha gidiide shoobettana hanee giide ubbatuukka zuuzunthaa doommeeddino.</seg>
          <seg type="verse" id="b.LUK.19.8">Zakkiyoosikka qassi eqqiide Godaa, Godaw, simmi taw de7iyaawaa ubbaappe baggaa hiyyesatoo immana; ooppenneekka wordduwan akkeeddawaa gidooppe, ooyddu dakkuwaa udaade zaarana yaageedda.</seg>
          <seg type="verse" id="b.LUK.19.9">Yesuusikka Zakkiyoosaw odiidde, Neenikka Abraahaamo sheeshshaa gidiyaa diraw, hachche atotethay ha golle asaw yeedda.</seg>
          <seg type="verse" id="b.LUK.19.10">Ayaw gooppe, Asaa Na7ay bayeeddawaa koyyanawunne ashshanaw yeedda yaageedda.</seg>
          <seg type="headline">Tammu Qoomatuwaa Leemisuwaa</seg>
          <seg type="verse" id="b.LUK.19.11">Asay hawaa sisiidde de7ishshin Yesuusi, hini Yeerusalaame mato dirawunne unttunttoo Xoossaa kawutethay ha77ikka qoncciyaawaa malato diraw leemisuwaa odeedda.</seg>
          <seg type="verse" id="b.LUK.19.12">Hawaadan yaagi doommeedda; Itti wolqqaama bitani barew kaawutethaa bonchchuwaa akkiide simmanaw, hini haako gadiyaa beedda.</seg>
          <seg type="verse" id="b.LUK.19.13">Bare qoomatuwaa giddoppe tammuwaa xeesiide, unttunttoo tammu miinaageetettiyaa miishshaa immowaashshin, Taani simmaade yaana gakkanaw, hamiishshaan zali77ishshite yaageedda.</seg>
          <seg type="verse" id="b.LUK.19.14">Shin A gadiyaa asay A ixxo diraw, Ha bitani nu bolla kawutanaadan nuuni koyyokko yaagiide, guyyenna I de7iyaasaa asaa kiitteeddino.</seg>
          <seg type="verse" id="b.LUK.19.15">Gidoppe attin, ha bitani kaate gidiide hini bare gade simmeedda. He qoomatuu huuphiyan huuphiyan I immo miishshaan zali77iide ay keena wodhisseeddinontto eranaw xeesisseedda.</seg>
          <seg type="verse" id="b.LUK.19.16">Koyro qoomay shiiqiide, Godaw, neeni taw immeedda tammu miinaa wodhiyaa tammuwaa demmaaddi yaageedda.</seg>
          <seg type="verse" id="b.LUK.19.17">A Goday A, Hayyanaashsho! Neeni lo77o qoomaa; neeni guutha yewuwaan ammanetteeddawaa gidaade beetto diraw, tammu katamatuwaa bollan maatay new imetteedda yaageedda.</seg>
          <seg type="verse" id="b.LUK.19.18">Laa7ethiyaawekka shiiqiide, Godaw, neeni taw immeedda ichcheshu miinaa geetettiyaa miishshay ichcheshuwaa wodhdheedda yaageedda.</seg>
          <seg type="verse" id="b.LUK.19.19">A Godaykka A, New ichcheshu katamatuwaa bollan maatay imetteedda yaageedda.</seg>
          <seg type="verse" id="b.LUK.19.20">Hara heezzenthiyaa qoomay shiiqiide, Godaw, curqqaan xaaxa wotheedda ne miishshaa hawaa be7a.</seg>
          <seg type="verse" id="b.LUK.19.21">Ayaw gooppe, neeni wothabeennasaappe akkiyawaa; zerabeennawaa qoyciyaa meqethi baynna asa gidiyaa diraw, new yayyaaddi yaageedda.</seg>
          <seg type="verse" id="b.LUK.19.22">Godaykka, Ha iita qoomay; neeni haasayo qaalaan ne bolla taani pirddana. Wothabeennawaa akkiyawaa, zerabeennawaa qoyciyaa meqethi baynna asa gidiyaawaa erooppe,</seg>
          <seg type="verse" id="b.LUK.19.23">taani yaade ta miishshaa wodhiyaanna akkana mala, ayissi wodhissiyaawanttoo immabeykkii? yaageedda.</seg>
          <seg type="verse" id="b.LUK.19.24">Godaykka, hewaan eqqowantta, Ha miishshaa aappe wothi akkiide tammu miinay de7iyaawoo immite yaageedda.</seg>
          <seg type="verse" id="b.LUK.19.25">Unttunttukka, Godaw, aw tammu miinay de7ee yaageeddino.</seg>
          <seg type="verse" id="b.LUK.19.26">Ikka, Taani hinttenttoo odiyaawe, de7iyaawoo ubbaw gujettanawaa; baynnawaappe qassi he de7iyaawekka akettanawaa.</seg>
          <seg type="verse" id="b.LUK.19.27">Yewuwaan qassi taani unttunttu bollan kawutennaadan koyyeedda ta morkkatuwaa taakko ahiide ta sinthaan shukkite geedda yaageedda.</seg>
          <seg type="headline">Yesuusi Daro Bonchchuwan Yeerusalaame Geleedda</seg>
          <seg type="verse" id="b.LUK.19.28">Yesuusi hawaa goowaappe kaalla hini Yeerusalaame kesanaw barena kaalliyaawanttuppe sinthatiide beedda.</seg>
          <seg type="verse" id="b.LUK.19.29">Debre Zayte geetettiyaa deriyaa matan de7iyaa hini Beetefaagen Biitaaniyaa geetettiyaa heeraa katamatuwaakko shiiqeedda wode barena kaalliyaawanttuppe laa77atuwaa,</seg>
          <seg type="verse" id="b.LUK.19.30">Hinttenttuppe sinthan de7iyaa qeeri katamatuwaa biite; yaa hinttenttu geliyaa wode, ooninne biro uttibeenna hare maray qashetti utteeddawaa demmanita; A billiide haa akki yiite.</seg>
          <seg type="verse" id="b.LUK.19.31">Ooninne hinttentta, Hawaa ayaw billiitee? giide oochchooppe, I bare godawkoshshiyaa diraassa yaagite yaageedda.</seg>
          <seg type="verse" id="b.LUK.19.32">Kiitetteeddawanttukka biide, Yesuusi unttunttoo odowaadan hanina demmeeddino.</seg>
          <seg type="verse" id="b.LUK.19.33">Unttunttu hare maraa billiyaa wode be7iide hariyaa Goday, Hare maraa ayaw billiitee? yaageedda.</seg>
          <seg type="verse" id="b.LUK.19.34">Unttunttukka, Godaw hawe koshshee yaagiide,</seg>
          <seg type="verse" id="b.LUK.19.35">hare maraa Yesuusakko aheeddino; barenttu mayuwaa A bollan wothiide Yesuusa hariyaa togisseeddino.</seg>
          <seg type="verse" id="b.LUK.19.36">Asaykka Yesuusi biya ogiyaa bolla barenttu mayuwaa hiixxeeddino.</seg>
          <seg type="verse" id="b.LUK.19.37">I Debre Zayte geetettiyaa deriyaa dugethaa afiyaa ogiyaa mateedda wode, daro cora gideedda A kaalliyaawanttu be7eedda Xoossay ootheedda malaataw ubbaw nashettiide, barenttu kooshshaa dhoqqu oothiide,</seg>
          <seg type="verse" id="b.LUK.19.38">Godaa sunthaan yiyaa kaatii anjjetteeddawaa; saluwan sarotay gido. Qassi killi dhoqqa saluwan de7iyaa Xoossay bonchchetto yaageeddino.</seg>
          <seg type="verse" id="b.LUK.19.39">Asaa garssan de7iyaa itti itti Parisaawatuu Yesuusa, Tamarssiyaawoo, neena kaalliyaawantta co77u oothaarikki yaageeddino.</seg>
          <seg type="verse" id="b.LUK.19.40">Ikka zaariide, Taani hinttenttoo oday, unttunttu co77u gooppe, shuchchaykka waassanawaa yaageedda.</seg>
          <seg type="verse" id="b.LUK.19.41">Yesuusi Yeerusalaame mateedda wode, katamatto be7iide, yeekkiidde,</seg>
          <seg type="verse" id="b.LUK.19.42">Ne sarotaw gidiyaawaa neeni hachche eraaddintto lo77a; shin ha77i hewe ne ayfiyaappe geemmeedda.</seg>
          <seg type="verse" id="b.LUK.19.43">Ayaw gooppe, ne bolla yaana wodii de7ee; he wode neena ixxiyaawanttu ne yuushshuwaan dirssaa diriide, yaappenne haappenne dooddiide, neena un77ethiyaa wodii yaanawaa.</seg>
          <seg type="verse" id="b.LUK.19.44">Neenanne ne dirssaa garssan de7iyaa ne asaa menthereethana. Xoossay neena be7anaw yeedda wodiyaa neeni erabeenna diraw, neena ixxiyaawanttu shuchchaa ubbaa ittuwaa ittuwaa bollappe denthiide laalanawaa yaageedda.</seg>
          <seg type="headline">Yesuusi Geeshsha Golliyan Zali77iyaawantta Yedersseedda</seg>
          <seg type="verse" id="b.LUK.19.45">Hawaappe kaalla Yesuusi geeshsha golliyaa geliide, zali77iyaawantta hewaappe kesseedda.</seg>
          <seg type="verse" id="b.LUK.19.46">Yesuusi zaariide, Ta golli Xoossaa woossiyaa golliya gidanawaa geetettiide Xoossaa qaalaan xaafetteedda. Shin hinttenttu A paannuwaa gonggoluwaa ootheeddita yaageedda.</seg>
          <seg type="verse" id="b.LUK.19.47">Yesuusi ubba wode geeshsha golliyan tamaarissi de7ishshin, qeesatuwaa kaappatuu, Muse higgiyaa tamaarissiyaawanttunne asaa ayissiyaawanttu A wodhanaw koyyiino.</seg>
          <seg type="verse" id="b.LUK.19.48">Shin asay ubbay A haasayaappe ittuunne attennaan sisi utto diraw, A wodhiyaa ogiyaa unttunttu dhayeeddino.</seg>
        </div>
        <div type="chapter" complete="y" id="b.LUK.20">
          <seg type="headline">Yesuusa Maataa Bolla Denddeedda Ooshaa</seg>
          <seg type="verse" id="b.LUK.20.1">Itti gallassi Yesuusi asaa geeshsha golliyan tamaarissiiddenne mishiraachchuwaa qaalaa odiidde de7iyaa wode, qeesatuwaa kaappatuunne Muse higgiyaa tamaarissiyaawanttu gadiyaa cimatuwanna ittippe Yesuusakko yeeddino.</seg>
          <seg type="verse" id="b.LUK.20.2">Unttunttukka, Ha yewuwaa neeni udiyaawe ay maataanentto oda; ha maataakka new immeeddawe I oonee? yaagiide oochcheeddino.</seg>
          <seg type="verse" id="b.LUK.20.3">Ikka, Ta hinttena itti ooshaa oochchiyawe de7iyaawaa ane zaarite.</seg>
          <seg type="verse" id="b.LUK.20.4">Yohaannisa xinqqatay Xoossaappee woy asaappee? yaagi oochcheedda.</seg>
          <seg type="verse" id="b.LUK.20.5">Unttunttu bare giddon maqqettiidde, Xoossaappe gooppe, hewaa gidooppe Ayaw ammanibeykkitee nuuna yaaganawaa;</seg>
          <seg type="verse" id="b.LUK.20.6">Asaappe gooppe, asay ubbay Yohaannisi nabiyaa gidiyaawaa ammaniyaa diraw shuchchaan nuuna dechchanawantta yaageeddino.</seg>
          <seg type="verse" id="b.LUK.20.7">Hawaassi, Haqappe yeeddentto erokko giide aw zaareeddino.</seg>
          <seg type="verse" id="b.LUK.20.8">Yesuusikka, Hawaa gidooppe taakka, taani O maataan ha yewuwaa oothaytantto hinttenttoo odikke yaageedda.</seg>
          <seg type="verse" id="b.LUK.20.9">Hawaappe simmiide Yesuusi asaw ha leemisuwaa yaagi oduwaa doommeedda:Itti bitani daro woyiniyaa turatuwaa tokkeedda. Goshshanchchatuwassi kothaw immiide, I hini hara gadiyaa biide cora wodiyaa gami77eedda.</seg>
          <seg type="verse" id="b.LUK.20.10">Woyini ayfiyaa ayfo wode, woyiniyaa goshshaa Goday barena gakkiyawaa ahanaadan itti qoomaa kothaawatuwakko kiitteedda. Kiitetti beeddawaakka dhoobbiide, mela kushiyaa yeddeeddino.</seg>
          <seg type="verse" id="b.LUK.20.11">Hewaappe hara qoomaa kiitteedda. Unttunttu hewaakka qassi dhoobbiide, toochchiide, mela kushiyaa yeddeeddino.</seg>
          <seg type="verse" id="b.LUK.20.12">Ha77ikka haraa heezzenthiyaa qoomaa kiitteedda. Unttunttukka qassi A masunthiide, hini kare oleeddino.</seg>
          <seg type="verse" id="b.LUK.20.13">He woyiniyaa turaa Godaykka, Simmi ayaa udoo? Ane ha77i ta dosiyaa na7aa kiittana; ooni eri A bonchchooppenne geedda.</seg>
          <seg type="verse" id="b.LUK.20.14">Goshshanchchatuu qassi na7aa be7eedda wode, Hawe A laattiyaawaa gido diraw, hayite wodhoytte; hewaappe guyye, biittay nuussa gidanawaa giide zoretteeddino.</seg>
          <seg type="verse" id="b.LUK.20.15">Woyiniyaa turaa sa7aappe, hini karew kessiide A wodheeddino. Woyiniyaa turaa Godaykka unttuntta ayaa oothanddeeshsha?</seg>
          <seg type="verse" id="b.LUK.20.16">Yooppe he goshshanchchatuwaa, wodhanawaa; woyiniyaa turaa sa7aakka haranttoo immanawaa yaageeddino. Asatuukka hawaa siso wode, Hawaa malabaa ahoppo yaageeddino.</seg>
          <seg type="verse" id="b.LUK.20.17">Yesuusikka hini unttunttukko xeelliide, Simmi shuchchaa golliyaa keexxiyaawanttu kadheedda shuchchay, I waanna golliyaa minissiyaa huuphe shuchchaa gideedda geetettiide xaafetteeddawaa bilethay ayee?</seg>
          <seg type="verse" id="b.LUK.20.18">Ha shuchchaa bollan kunddiyaa ubbay me7erettee; shuchchaykka A bollan kunddiyaa ubbay bunchchettanawaa yaageedda.</seg>
          <seg type="headline">Giiraa, Giiranee Agganee Giyaa Ooshaa</seg>
          <seg type="verse" id="b.LUK.20.19">Muse higgiyaa xaafiyaawanttunne qeesatuwaa kaappatuu Yesuusi haasayeedda leemisuu, unttunttu bollan geetettowaa ero diraw, he saatiyankka A oyqqanaw koyyeeddino. Shin asaw yayyeeddino.</seg>
          <seg type="verse" id="b.LUK.20.20">Yesuusa, he gadiyaa mooddiyawaassinne A maataassi aathiide immanaw A doonaappe kesiyaa qaalaan oyqqanaw injjetiyaa wodiyaa naagiino. Hewaa diraw geeshshaa malatiidde oythanaw wochchiyaawantta kiitteeddino.</seg>
          <seg type="verse" id="b.LUK.20.21">He kiitettowanttukka Yesuusa, Tamaarissiyaawoo, neeni tuma yewuwaa haasayiyaawaanne tamaarissiyaawaa, hewaadankka qay Xoossaa ogiyaa tumatethaan tamaarissiyaawaanne oossinne dummayennawaa nuuni ereetto.</seg>
          <seg type="verse" id="b.LUK.20.22">Qassikka unttunttu, Roomaa kaatiyaa Qeesaarew giiraa cigganaw koshshii woy koshshennee? yaagi oochcheeddino.</seg>
          <seg type="verse" id="b.LUK.20.23">I qassi unttunttu deshatethaa eriide,</seg>
          <seg type="verse" id="b.LUK.20.24">Ane taana itti diinaariyaabessite; hewaa bollan de7iyaa misiliinnee xaafettowe oona bessii? geedda.</seg>
          <seg type="verse" id="b.LUK.20.25">Unttunttukka, Qeesaarewaa giide zaareeddino. Inneekka, Hewaa gidooppe: Qeesaarewaa, Qeesaarew immite; Xoossaawaa, Xoossaw immite yaageedda.</seg>
          <seg type="verse" id="b.LUK.20.26">Unttunttukka, I haasayeedda qaalaan asaa sinthan oyqqanaw danddayi beykkino. A zaaruwan maalalettiide co77u geeddino.</seg>
          <seg type="headline">Hayquwaappe Dendduwaabaa Ooshaa</seg>
          <seg type="verse" id="b.LUK.20.27">Saduqaawanatuppe ittu ittuu Yesuusakko yiide, ooshaa aw shiishsheeddino.</seg>
          <seg type="verse" id="b.LUK.20.28">Unttunttukka Yesuusa,Tamaarissiyaawoo, itti bitani machchatto akkiide na7aa yelennaan hayyiyaawaa gidooppe, mishiratto hewaa ishay laataa akki na7aa yeliide bare ishaw zerethaa wothana mala Muse nuussi xaafeedda.</seg>
          <seg type="verse" id="b.LUK.20.29">Itti wodiyaan laappu ishatuu de7iyaawanttuppe, bayray machchatto akkiide yelennaan hayqqii aggeedda.</seg>
          <seg type="verse" id="b.LUK.20.30">Laa7ethiyaawekka izo laatteedda.</seg>
          <seg type="verse" id="b.LUK.20.31">Heezzenthiyaawekka qassi izo akkeedda; laappunatuukka izo akkiide na7aa yelennaan hayqqeeddino.</seg>
          <seg type="verse" id="b.LUK.20.32">Wursethaan mishirattakka hayqqaa aggaaddu.</seg>
          <seg type="verse" id="b.LUK.20.33">Simmi laappunatuukka he mishiratto akkeedda diraw, hayquwaappe denddeedda wode, iza oossi machche gidanee? yaagi oochcheeddino.</seg>
          <seg type="verse" id="b.LUK.20.34">Yesuusikka, Ha alamiyaa naanay akkiinonne akettiino.</seg>
          <seg type="verse" id="b.LUK.20.35">Shin hayquwaappe denddiide, sinthappe yiyaa wodiyaan de7anaw bessiyaawanttu akkikkinonne akettikkino.</seg>
          <seg type="verse" id="b.LUK.20.36">Unttunttu Xoossaa kiitanchchaa malatiide de7iyaa diraw, hewaappe simmiide hayqqikkino. Hayquwaappe denddiyaawantta gidiyaa diraw unttunttu Xoossaa naanaa.</seg>
          <seg type="verse" id="b.LUK.20.37">Muse, Xoossay aw qoncceedda woraabaa xaafeedda taarikiyaa garssan, Godaa Xoossaa, Abraahaamo Xoossaa, Yisaaqa Xoossaa, Yayiqooba Xoossaa yaagiide xeesussay, hayqqawanttu denddiyaawaa bessee.</seg>
          <seg type="verse" id="b.LUK.20.38">Ubbaykka aw hayqqi beennawantta gidiyaa diraw, I hayqqibeennawanttu Xoossaappe attin, hayqqowanttuwaa gidenna yaageedda.</seg>
          <seg type="verse" id="b.LUK.20.39">Itti itti Muse higgiyaa xaafeeddawanttukka, Tamaarissiyaawoo, lo77uwaa haasayaadda yaageeddino.</seg>
          <seg type="verse" id="b.LUK.20.40">Hawaappe simmiide, ittuukka A oochchanaw xalowe baawa.</seg>
          <seg type="headline">Yesuusi Oonee Giya Ooshaa</seg>
          <seg type="verse" id="b.LUK.20.41">Hawaappe kaalla Yesuusi unttuntta, Asay Kiristtoosa wooti Daawite na7aa yaagiinoo?</seg>
          <seg type="verse" id="b.LUK.20.42-Luke.20.43">Gasotethaynneekka, Daawite bare huuphew Mazimure Maxaafaa garssan, Goday ta Godaa, Taani ne morkketuwaa ne gediyaappe garssanna de7anaadan oothana gakkanaw, ta ushechchaan utta geedda yaageedda.</seg>
          <seg type="verse" id="b.LUK.20.44">Simmi Daawite Kiristtoosa, Godaa, giide xeesiyaawaa gidooppe, wooti aw na7aa gidana danddayii? yaageedda.</seg>
          <seg type="headline">Muse Higgiyaa Tamaarissiyaawanttuppe Naagettana Mala, Yesuusi Seereedda Seeraa</seg>
          <seg type="verse" id="b.LUK.20.45">Asay ubbay sisishshin barena kaalliyaawanttoo,</seg>
          <seg type="verse" id="b.LUK.20.46">Muse higgiyaa tamaarissiyaawanttuppe naagettite; unttunttukka, adussa qamishiyaa mayyiide yuuyyanaw, geyay de7iyaasaan bonchcho sarotaa akkanaw, woossiyaa gollen bonchcho oydiyan uttanaw, shoobetteeddasan bonchchosaa koyyiyaawantta.</seg>
          <seg type="verse" id="b.LUK.20.47">Hewanttukka am77atuwaa golliyaa kalloyiyaawantta; barentta bessanaw woosaa adussiyaawantta; unttuntta iita pirdday naage yaageedda.</seg>
        </div>
        <div type="chapter" complete="y" id="b.LUK.21">
          <seg type="headline">Am77atti Imotaa</seg>
          <seg type="verse" id="b.LUK.21.1">Yesuusi dhoqqu giide xeelliyaa wode, dure asay geeshsha golliyan imotaa shiishshiyaa miishshaa giddon barenttoo de7iyaawaappe unttunttu yeggiyaa wode be7eedda.</seg>
          <seg type="verse" id="b.LUK.21.2">Qassikka itti hiyyeesaa am77e mishiratta laa77u sembberiyaa hewaan yeggiyaa wode be7iide,</seg>
          <seg type="verse" id="b.LUK.21.3">Ta hinttew tumuwaa gay, ha hiyyeesaa am77e mishiratta, ooppenne daruwaa immaaddu.</seg>
          <seg type="verse" id="b.LUK.21.4">Ha asay ubbay barenttoo palahowaappe immeeddino; shin iza bare hiyyeesatethaa wolqqaan barew de7iyaawaa ubbaa immaaddu yaageedda.</seg>
          <seg type="headline">Geeshsha Golli Kolettanawaa Yesuusi Kasetiide Odeedda</seg>
          <seg type="verse" id="b.LUK.21.5">A kaalliyaawanttuppe ittu ittuu, Geeshsha golli lo77o shuchchaaninnee baalaa shiiquwaa imotaan lo77eeddawaa yaagi haasayiyaa wode Yesuusi,</seg>
          <seg type="verse" id="b.LUK.21.6">Hawe hinttenttu be7iyaawe ubbay kolettennaan, shuchchay shuchchaa bollan keelettiide attenna wodii yaanawaa yaageedda.</seg>
          <seg type="verse" id="b.LUK.21.7">Unttunttukka, Tamaarissiyaawoo, simmi hawe hananawe awudee? Qassikka hawe hananaw mallay ayee? yaagiidi oochcheeddino.</seg>
          <seg type="headline">Yesuusi Metuwaa Wodiinne Nashechchaa Wodii Yaanawaa Odeedda</seg>
          <seg type="verse" id="b.LUK.21.8">Ikka, Ooninne balethennaadan naagettite; cora asay, Taani Kiristtoosa yaagiidde qassikka, Wodii mateedda yaagiidde ta sunthaan yaanawantta; hinttenttu qassi unttuntta kaalloppite.</seg>
          <seg type="verse" id="b.LUK.21.9">Olaa yewuwaanne asaa makkalaabaa sisiyaa wode dagammoppite; hawe koyro hananaw bessiyaawaa gido diraappe attin wursethay bira yaageedda.</seg>
          <seg type="verse" id="b.LUK.21.10">Hewaappe kaalliide asaw, Asay asaa bolla, kawutethaykka kawutethaa bolla, denddanawaa;</seg>
          <seg type="verse" id="b.LUK.21.11">wolqqaama biittaa qaathay hananawaa; koshaynne harggii, dumma dummasaan medhettanawaa; yashshiyaa yewuunne ubbaakka wolqqaama malaatay saluwaappe hananawaa.</seg>
          <seg type="verse" id="b.LUK.21.12">Hawe ubbay hananaappe kasiyan qassi asay hinttentta oyqqanawantta, metoothanawantta; hini Ayihudatuwaa woosa golle asaw aathi immanawantta; qasho gollekka gelissanawantta; kaatatuwaa sinthaninne mooddiyaawanttu sinthan shiishshanawantta; hawe ubbay ta sunthaa gaasuwan hinttentta gakkanawaa.</seg>
          <seg type="verse" id="b.LUK.21.13">Hawekka markkattanaw hinttew lo77o qaada gidanawaa.</seg>
          <seg type="verse" id="b.LUK.21.14">Hawaa gidiyaa diraw, ay zaaruwaa immanee giidde koyrottiide hinttenttu un77ettenna mala hawaa wozanaa aathite.</seg>
          <seg type="verse" id="b.LUK.21.15">Eqettiyaawanttu ubbay, eqettanawunne lakanaw danddayenna qaalaanne aadho cinccatethaa taani hinttenttoo immana.</seg>
          <seg type="verse" id="b.LUK.21.16">Hinttentta yeleeddawanttunne hinttenttu ishatuu, hinttenttu dabbatuunne hinttenttu laggethatuukka attennaan hinttentta aathi immanawantta; hinttenttuppekka ittuwaa ittuwaa wodhanawantta.</seg>
          <seg type="verse" id="b.LUK.21.17">Ta sunthaa diraw asaa ubbaa matan ixetteeddawantta gidanita.</seg>
          <seg type="verse" id="b.LUK.21.18">Yewuwaan qassi hinttenttu huuphiyaa binnanaappekka ittinnanne bayukku.</seg>
          <seg type="verse" id="b.LUK.21.19">Minni eqqiide hinttenttu shemppuwaa ashshiita.</seg>
          <seg type="headline">Yesuusi Yeerusalaame Bayethaabaa Odeedda</seg>
          <seg type="verse" id="b.LUK.21.20">Yeerusalaame olaa asaan doodetteedda wode, izi bayethay mateeddawaa erite.</seg>
          <seg type="verse" id="b.LUK.21.21">He wode Yihudaan de7iyaawanttu deriyaakko baqatino; katamaan de7iyaawanttu qay hewaappe kesino; baalaagariyan de7iyaawanttukka yaa katamaakko geloppino;</seg>
          <seg type="verse" id="b.LUK.21.22">Xoossaa qaalaan xaafetteeddawe ubbay polettanaadan hawe haluwaa kesiyaa wodiyaa.</seg>
          <seg type="verse" id="b.LUK.21.23">Biittaa bollan wolqqaama metuu hananawaa; ha77i de7iyaa asaa bollan hanqquu yaanawaa; hewaa diraw hewodiyan shahaarowanttoonne dhanthiyawanttoo aayyee!</seg>
          <seg type="verse" id="b.LUK.21.24">Asay ubbay mashshaan hayqqanawantta; Xoossaa erenna gadiyaa ubbatuukka omodduwaan baanawantta; Yeerusalaamekka Ayihudaa gidennawanttu wodii polettana gakkanaw, unttunttun yedhetteeddawunno gidanawunnu.</seg>
          <seg type="headline">Kiristtoosa Laa7etho Yuussaa</seg>
          <seg type="verse" id="b.LUK.21.25">Awaa, agenaaninne xoolinttiyaa bolla malaatay hananawaa; abbaappenne beetaa kooshshaappe denddo gaasuwan biittaa bollan de7iyaa asay ubbay un77ettanawantta; hirgganawantta.</seg>
          <seg type="verse" id="b.LUK.21.26">Saluwaa wolqqay ubbay qaaxxiyaadiraw asay yashshaaninne alamiyaa bolla ayee yaanaweeshsha yaagiidde naaguwaan daaburanawantta.</seg>
          <seg type="verse" id="b.LUK.21.27">He wode Asaa Na7ay wolqqaaninne wolqqaama bonchchuwan shaariyaan yiyaa wode be7anawantta.</seg>
          <seg type="verse" id="b.LUK.21.28">Hinttenttukka, ha yewuu polettussaa doommiyaa wode, wozuu mato diraw sitti giide eqqite; pude dhoqqu giide xeellite geedda.</seg>
          <seg type="headline">Balasiyaa Geetettiyaa Mithaa Leemisuwaa</seg>
          <seg type="verse" id="b.LUK.21.29">Kaalliiddekka, hawaa yaagi leemisuwaa odeedda, Woddenthaappenne hara mithaa ubbaappe xeellite;</seg>
          <seg type="verse" id="b.LUK.21.30">Haythay aacina be7iyaa wode, he wode bonii mateeddawaa hinttenttu eriita.</seg>
          <seg type="verse" id="b.LUK.21.31">Hewaadankka qassi yewatuu polettiyaawaa be7iyaa wode, Xoossaa Kawutethatta mateeddawunno erite.</seg>
          <seg type="verse" id="b.LUK.21.32">Taani hinttew tumuwaa gay; hawe ubbay polettana gakkanaw ha yeletay aadhdhenna.</seg>
          <seg type="verse" id="b.LUK.21.33">Saluunne sa7ay aadhdhana; shin ta qaalay aadhdhenna.</seg>
          <seg type="verse" id="b.LUK.21.34">Simmi zaway baynna de7uwan, ushshaa daruwanne de7uwaaban un77ettishshin hinttenttu wozanay leppennaadaninne he gallassay phiriyaadan qoppennaan hinttena gakkennaadan naagettite;</seg>
          <seg type="verse" id="b.LUK.21.35">Hawe biittaa ubbaan de7iyaawanttu ubbatuwaa bollan gakkanawaa.</seg>
          <seg type="verse" id="b.LUK.21.36">Simmi yiyaa iitabaa ubbaappe hinttenttu attanaadaaninne asaa na7aa sinthankka eqqanaw danddayana mala, ubba wode minni woossite yaageedda.</seg>
          <seg type="verse" id="b.LUK.21.37">Yesuusi gallassi gallassi geeshsha golliyan tamaarissiide, qamma qamma Debre Zayte yaagettiyaa deriyaakko kesiide aqee.</seg>
          <seg type="verse" id="b.LUK.21.38">Asay ubbay A sisanaw guuran yaa geeshsha golliyaa aakko yiino.</seg>
        </div>
        <div type="chapter" complete="y" id="b.LUK.22">
          <seg type="headline">Kiristtoosa Wodhanaw Maqqetteeddino</seg>
          <seg type="verse" id="b.LUK.22.1">Paasigaa geetettiyaa magaage Ukithaa Miyaa Baalay mateedda.</seg>
          <seg type="verse" id="b.LUK.22.2">Qeesatuwaa kaappatuunne Muse higgiyaa xaafiyaawanttu Yesuusa wooti wodhanentto, wodhiyaa ogiyaa geeman koyyiino; shin asaw yayyiino.</seg>
          <seg type="verse" id="b.LUK.22.3">Xalahiikka tammanne laa77u kaalliyaawanttuppe ittuwaa gideedda Asqqorootu Yihudaan geleedda.</seg>
          <seg type="verse" id="b.LUK.22.4">Ikka biide, Yesuusa wooti aathi immanentto qeesatuwaa kaappatuwaannanne geeshsha golliyaa naagiyaawanttu kaappattuwaanna ittippe haasayeedda.</seg>
          <seg type="verse" id="b.LUK.22.5">Unttunttukka nashettiide, miishshaakka Yihudaw immanaw wuletteeddino.</seg>
          <seg type="verse" id="b.LUK.22.6">Ikka eeno geedda; asay baynna saan Yesuusa aathi immanaw injjetiyaa wodiyaa koyyee.</seg>
          <seg type="headline">Yesuusi Ayihudatuwaa Paasigaa Maanaw Giigetteedda</seg>
          <seg type="verse" id="b.LUK.22.7">Magaage Ukithaa Miyaa Baalaa bonchchiya wodii gakkeedda; he wodiikka Paasigaw dorssaa shukkanaw bessiyaa wodiyaa.</seg>
          <seg type="verse" id="b.LUK.22.8">Yesuusi Phexiroosanne Yohaannisa, Paasigaa qumaa nuuni maanaadan biide giigissite giide kiitteedda.</seg>
          <seg type="verse" id="b.LUK.22.9">Unttunttukka zaariide, Haqan giigissanaadan koyyay? yaagi oochcheeddino.</seg>
          <seg type="verse" id="b.LUK.22.10">Ikka, Hinttenttu, katamaa geliyaa wode otuwaanna haathaa tookkeedda bitanihinttenttunna gakettanawaa; I geliyaa golliyaa A kaalliide gelite;</seg>
          <seg type="verse" id="b.LUK.22.11">He golliyaawaakka, Tamaarissiyaawe neena, Taani, taana kaalliyaawanttunna ittippe Paasigaa qumaa miyaa imathaa kifili haqa bagganna de7ii? yaagee giite.</seg>
          <seg type="verse" id="b.LUK.22.12">He bitaniikka pooqiyaa bollan de7iyaa hiixetti utteedda aako kifiliyaa hinttentta bessanawaa; hewaanikka sa7aa giigissite yaageedda.</seg>
          <seg type="verse" id="b.LUK.22.13">Unttunttu biide, Yesuusi goowaadankka bitaniyaa demmiide Paasigaa qumaa giigisseeddino.</seg>
          <seg type="verse" id="b.LUK.22.14">Paasigaa qumay meetettiyaa saati gakko wode, tammanne laa77u kiitettowanttunna ittippe qumaa maanaw utteedda.</seg>
          <seg type="verse" id="b.LUK.22.15">Ikka, Taana metuu gakkanaappe kasiyan hinttenttunna ha Paasigaa qumaa maanaw daro amottaadde de7ay.</seg>
          <seg type="verse" id="b.LUK.22.16">Ayissi gooppe, ta hinttew odiyaawe, hawe Xoossaa kaawutethan polettana gakkanaw, taani laa7ethuwaa hawaappe miikke yaageedda.</seg>
          <seg type="verse" id="b.LUK.22.17">Xuu7aa akkiide, Xoossaa galatiide, Hawaa heyte, hinttenttu gidduwan gishetti ushite.</seg>
          <seg type="verse" id="b.LUK.22.18">Ayissi gooppe, ta hinttenttoo yaagay, Xoossaa Kawutethay yaana gakkanaw, hachcheppe doommaade woyiniyaa eessaa ushikke yaageedda.</seg>
          <seg type="verse" id="b.LUK.22.19">Qassi magaage ukithaa akkiide, Xoossaa galateedda; he ukithaa menthi unttunttoo immiidde, Hawe hinttenttoo imettiyawe ta ashuwaa; hawaan taana qoppana mala hawaa miite yaageedda.</seg>
          <seg type="verse" id="b.LUK.22.20">Kawuwaa moowaappe guyyiyan, kasewaadan xuu7aa denthi unttunttoo immiide, hawaadan yaageedda: Ha xuu7ay, ta hinttenttu diraw gussiyaa ta suuthaa qopethiyaa ooratha caaquwaa.</seg>
          <seg type="verse" id="b.LUK.22.21">Shin be7ite, taana aathi immanaw de7iyaa bitani gayitaan taananna ittippe mee.</seg>
          <seg type="verse" id="b.LUK.22.22">Ayaw gooppe, taani Asaa Na7ay Xoossay goowaadan bay; shin taana aathiide immiyaa uraw aw aayyee yaageedda.</seg>
          <seg type="verse" id="b.LUK.22.23">Unttunttu giddoppe hewaa oothanaw de7iyaawe oona gidanentto, barenttu giddon ooshaa doommeeddino.</seg>
          <seg type="headline">Ubbaappe Aadhdhiyaawe Oonee? Yaagiyaa Ooshaa</seg>
          <seg type="verse" id="b.LUK.22.24">Qassi barenttu giddoppe ooni aadhentto yaagettiyaa palumay unttunttu giddon keseedda.</seg>
          <seg type="verse" id="b.LUK.22.25">Yesuusi unttuntta yaageedda: Ha alamiyaa mooddiyaawanttu barenttu asaa bolla godattiino; unttuntta mooddiyaawanttu keekatuwaa geetettiino.</seg>
          <seg type="verse" id="b.LUK.22.26">Shin hinttenttu hawaadan hanoppite; yewuwaan qassi hinttenttuppe dhoqqa gideeddawe hintte ubbaappe guxxiyawaa; hinttentta moddiyaawekka, hinttenttoo qoomaadan hano.</seg>
          <seg type="verse" id="b.LUK.22.27">Qumaa maanaw utteeddawaappenne qumaa asaw aathiyaawaappenne ooni bonchchettii? Qumaa maanaw utteeddawaa gidennee? Taani qassi hinttenttu giddon qumaa aathiyaa qoomaa mala.</seg>
          <seg type="verse" id="b.LUK.22.28">Qassi taani paacettiyaa wodiyaan hinttenttu taananna ittippe minni eqqeeddawantta.</seg>
          <seg type="verse" id="b.LUK.22.29-Luke.22.30">A kawutethaa oydiyaan uttana mala Ta aabbu taana sunthowaadan, Taani qassi Ta kawutethaan ta gaytaappe maanaadaaninne ushanaadan, tammanne laa77u Israa7eeliyaa yaratuwaa bolla pirddiidde, kawutethaa oydiyaan uttana mala hinttentta sunthaaddi yaageedda.</seg>
          <seg type="headline">Phexiroosi Kaadanawaa Yesuusi Kasetiide Odeedda</seg>
          <seg type="verse" id="b.LUK.22.31">Goday, Simoonaa, Simoonaa, taani odiyaawaa sisa; xalahii hinttentta asay zarggaa hal77iyaawaadan, hal77anaw Xoossaa woosseedda.</seg>
          <seg type="verse" id="b.LUK.22.32">Shin taani ne ammanuu bayennaadan ne diraw gaannataaddi. Neeni taakko simmiyaa wode ne ishatuwaa minissa yaageedda.</seg>
          <seg type="verse" id="b.LUK.22.33">Simooni zaariide, Godaw, taani neenanna qashettanawunne neenanna ittippe hayqqanaw giiga uttaaddi yaageedda.</seg>
          <seg type="verse" id="b.LUK.22.34">Yesuusi qassi, Phexiroosa, taani new yaagay; hachche bilahiyan, kuttuu waassanaassi heezzu gede taana neeni, A taani erikke gaade kaadanaassa yaageedda.</seg>
          <seg type="verse" id="b.LUK.22.35">Yesuusi barena kaalliyaawanttoo, Korojuu, qarcciitiinne caammay banttaan taani hinttentta kiitto wode, hinttenttoo ittibay paccowe de7ii? yaageedda. Unttunttukka, Itti baynne nuussi pacci beenna yaageeddino.</seg>
          <seg type="verse" id="b.LUK.22.36">Ikka zaariide, Ha77i qassi korojuu de7iyaawe akki bo; qarcciiti de7iyaawekka hewaadan udo; baynnawe qay bare mayuwaa zali77iide mashshaa shammo.</seg>
          <seg type="verse" id="b.LUK.22.37">Ayaw gooppe ta hinttew yaagay, Hawe makkalanchchatunna ittippe paydetteedda yaagetti Xoossaa Maxaafan xaafetteeddawe, taanan polettennaan attenna. E, taw geetetteeddawe ha77i polettanawaa yaageedda.</seg>
          <seg type="verse" id="b.LUK.22.38">A kaalliyaawanttu, Godaw, hawaan laa77u mashshay de7ee yaagina ikka, Hewe gidanawaa yaageedda.</seg>
          <seg type="headline">Yesuusi Debre Zayte Deriyaan Woosseedda</seg>
          <seg type="verse" id="b.LUK.22.39">Yesuusi katamaappe kesiide, hara gallassi biyaawaadankka Debre Zayte beedda. Qassi A kaalliyaawanttukka A geeduwaa beeddino.</seg>
          <seg type="verse" id="b.LUK.22.40">He sa7aa gakkiide, Paaciyaan hinttenttu gelennaan attana mala, woossite yaageedda.</seg>
          <seg type="verse" id="b.LUK.22.41">Shuchchaa olina gakkiyaasaa keena unttunttuppe haakki beedda. Gulbbatiide,</seg>
          <seg type="verse" id="b.LUK.22.42">Ta Aabboo, neeni koyyiyaawaa gidooppe, ha metuwaa xuu7aa taappe digga; shin ta shene gidoppo; ne shene gidoppe attin yaagiide woosseedda.</seg>
          <seg type="verse" id="b.LUK.22.43">Saluwaappe yiide minissiyaa kiitanchchay aw beetteedda.</seg>
          <seg type="verse" id="b.LUK.22.44">Bare wozanaa giddon seelettiidde, darii woosseedda. I cawottiyaa cawuukka sa7aa bollan xokiyaa suuthaa malateedda.</seg>
          <seg type="verse" id="b.LUK.22.45">Woosaappe denddiide, barena kaalliyaawanttukko guyye biide, unttunttu daroppe qaretteedda diraw, daaburiide gemi77ishowantta xeelliide,</seg>
          <seg type="verse" id="b.LUK.22.46">Ayaw gemi77ishiitee? Paaciyaan gelennaadan denddi woossite yaageedda.</seg>
          <seg type="headline">Yesuusi Bare Morkketuwaa Kushiyan Oyqetteedda</seg>
          <seg type="verse" id="b.LUK.22.47">Yesuusi hewaa haasay de7ishshin, cora asay yeeddino. Tammanne laa77u A kaalliyaawanttuppe ittuwaa gideedda Yihudaa geetettiyaawe he asaa kaalethiide yeranaw Yesuusakko shiiqeedda.</seg>
          <seg type="verse" id="b.LUK.22.48">Yesuusi qay, Yihudaw, neeni taana Asaa Na7aa yeraade aatha immay? yaageedda.</seg>
          <seg type="verse" id="b.LUK.22.49">A yuushshuwaan de7iyaa A kaalliyaawanttu hanettiyaa yewuwaa be7o wode A, Godaw, ha asaa nuuni mashshaan qanxxanee? yaageeddino.</seg>
          <seg type="verse" id="b.LUK.22.50">Unttunttuppe ittu, Qeesatuwaa ubbatuwaa kaappuwaa qoomaa shociide, A ushechcha haythaa qanxxi oleedda.</seg>
          <seg type="verse" id="b.LUK.22.51">Yesuusi qay zaariide, Aggite, bashite yaageedda. Bitaniyaa haythaakka bochchiide patheedda.</seg>
          <seg type="verse" id="b.LUK.22.52">Yesuusikka barekko yeedda qeesatuwaa kaappatoo, geeshsha golliyaa naagiyaawanttoo, sunthatuwaassinne gadiyaa cimatoo, Paanuwaa oyqqiyaawaadan mashshaanne xam77aa oyqqiide yiitee?</seg>
          <seg type="verse" id="b.LUK.22.53">Geeshsha golliyan taani gallassaan, gallassaan hinttenttunna de7iyaa wode, taana oyqqibeykkita; shin ha77i hawe hinttenttu wodenne dhumaa wolqqaa wode yaageedda.</seg>
          <seg type="headline">Phexiroosi Yesuusa Kaddeedda</seg>
          <seg type="verse" id="b.LUK.22.54">Yesuusa oyqqi qachchiide, Qeesatuwaa ubbaa kaappuwaa golle afiide gelisseeddino. Phexiroosikka unttunttuppe guyye haakuwan unttunttu geeduwaa kaallee.</seg>
          <seg type="verse" id="b.LUK.22.55">Dirssaa giddon tamaa eethiide, ittippe utti de7ishshin, Phexiroosi unttunttu giddon yiide utti aggeedda.</seg>
          <seg type="verse" id="b.LUK.22.56">Tamay poo7iyaa bagganna Phexiroosi uttiide de7ishshin, itti ashikkaratta loytha xeellaade, Hawekka aananna ittippe de7ee yaagaaddu.</seg>
          <seg type="verse" id="b.LUK.22.57">Phexiroosi qay, Hanne mishirattee, taani A erikke yaagi kaddeedda.</seg>
          <seg type="verse" id="b.LUK.22.58">Guutha wodiyaappe guyyiyan, hara bitani Phexiroosa be7iide, Neeni unttunttunna gatho de7aa yaagina; Phexiroosi qassi, Hawo bitanew, taani aananna gatho de7ikke yaageedda.</seg>
          <seg type="verse" id="b.LUK.22.59">Itti saate gidiyaawaa gammi77iide hara bitani qonccissiide, I Galiilaa gade asa gidiyaa diraw, ha bitani aananna ittippe de7iyaawe tuma yaageedda.</seg>
          <seg type="verse" id="b.LUK.22.60">Phexiroosi qassi, Ha bitanew, neeni giyawe ayentto taani erikke yaageedda. He wodiyan I birokka haasay de7ishshin, ellekka kuttuu waassi aggeedda.</seg>
          <seg type="verse" id="b.LUK.22.61">Goday guyye simmiide, Phexiroosa xeelleedda. Phexiroosi Goday barena, Hachche kuttuu waassana gakkanaw, heezzu gede taana kaddanaassa geedda Godaa qaalay aw qofetti aggeedda.</seg>
          <seg type="verse" id="b.LUK.22.62">Phexiroosi dirssaappe kare kesiide, seelettiide yeekkeedda.</seg>
          <seg type="verse" id="b.LUK.22.63">Yesuusa oyqqeedda asay qilliicciinonne shociino.</seg>
          <seg type="verse" id="b.LUK.22.64">A ayfiya goozzi baqqiide, Neena baqqeeddawe oonee? Nabiyaa gidooppe neena dechchawaa ane oda yaagiide A oochcheeddino.</seg>
          <seg type="verse" id="b.LUK.22.65">Qassi A hara cora boriya boreeddino.</seg>
          <seg type="headline">Yesuusa Pirddaw Afeeddino</seg>
          <seg type="verse" id="b.LUK.22.66">Sa7ay wonttina gadiyaa cima asatuu, qeesatuwaa kaappatuunne Muse higgiyaa tamaarissiyaawanttu, Yesuusa barenttu shiiqeeddasaa afiide,</seg>
          <seg type="verse" id="b.LUK.22.67">Kiristtoosi neenee? Ane nu oda yaageeddino. Shin I, Taani hinttenttoo odooppe taana ammanikkita;</seg>
          <seg type="verse" id="b.LUK.22.68">Qassi hinttentta taani oochchooppe odikkita; woy qashuwaappe taana billikkita.</seg>
          <seg type="verse" id="b.LUK.22.69">Shin ha saatiyaappe doommin taani Asaa Na7ay, ha77ippe doommaade, wolqqaama Xoossaa ushechcha bagganna uttana yaageedda.</seg>
          <seg type="verse" id="b.LUK.22.70">Unttunttu ubbay Yesuusa, Yaatina neeni Xoossaa Na7ee? yaageeddino. Ikka zaariide, Taani Xoossaa Na7aa gidowaa hinttenttu haasayeeddita yaageedda.</seg>
          <seg type="verse" id="b.LUK.22.71">Unttunttukka, Nuuni nu huuphew A doonaappe siseeddo; hawaappe sinthaw ay markkaa koshshii? yaageeddino.</seg>
        </div>
        <div type="chapter" complete="y" id="b.LUK.23">
          <seg type="headline">Philaaxoosi Yesuusa oochcheedda</seg>
          <seg type="verse" id="b.LUK.23.1">Hewaan shiiqeedda ubbatuukka ittippe denddiide, Yesuusa Philaaxoosakko afeeddino.</seg>
          <seg type="verse" id="b.LUK.23.2">Unttunttukka, Habitani nu asaa balethiide, asay Roome biittaa kawuwaa Qeesaraw giiraa immenna mala diggiide, qassi, Taani Kaatiyaa yaagishshin demmeeddo yaagiide mootuwaa doommeeddino.</seg>
          <seg type="verse" id="b.LUK.23.3">Philaaxoosikka Yesuusa, Hawo, Ayihudatuwaa kaatii neenee? yaagiide oochcheedda. Yesuusi zaariide A, Neeni ga de7aasa yaageedda.</seg>
          <seg type="verse" id="b.LUK.23.4">Philaaxoosi qeesatuwaa kaappatuwaassinne asaassi odiidde, Taani ha bitaniyaa bollan aynne iita oosuwaa demma beykke yaageedda.</seg>
          <seg type="verse" id="b.LUK.23.5">Gidoppe attin unttunttu, Ha bitani Galiilaappe doommiide, haray atto hawaa gakkanawukka, Yihudaa gadiyaa ubbaa bare timirttiyaan qaathiidde de7ee yaagiide minissi odeeddino.</seg>
          <seg type="headline">Yesuusi Heroodisa Sintha Shiiqeedda</seg>
          <seg type="verse" id="b.LUK.23.6">Philaaxoosikka hawaa sisiide, I Galiilaa asee? yaagiide eranaw oochcheedda.</seg>
          <seg type="verse" id="b.LUK.23.7">Philaaxoosi Heroodise mooddiyaa gadiyaappe Yesuusi yeeddawaa ereedda wode, Heroodisekka qay hewodiyan Yeerusalaamen de7iyaa diraw, aakko Yesuusa yeddeedda.</seg>
          <seg type="verse" id="b.LUK.23.8">Heroodise daro wodiyaappe doommiide Yesuusa be7anaw amotti de7iyaa diraw, A be7eedda wode daroppe nashetteedda. Yesuusa waariyaa siseeddawaa diraw, I oorathabaa oothishshin be7anaw hidootaan gami77eedda.</seg>
          <seg type="verse" id="b.LUK.23.9">Heroodise Yesuusa darobaa oochcheedda; shin Yesuusi aw ayaanne zaaribeenna.</seg>
          <seg type="verse" id="b.LUK.23.10">Qeesatuwaa kaappatuunne Muse higgiyaa tamaarissiyaawanttu hewaan eqqiide, Yesuusa loythi mootiidde de7iino.</seg>
          <seg type="verse" id="b.LUK.23.11">Heroodisenne A wottaaddaratuu Yesuusa kadhiide, A bolla qilliicceeddino. Bonchchetteedda mayuwaa A mayizziide, Philaaxoosakko zaariide yeddeeddino.</seg>
          <seg type="verse" id="b.LUK.23.12">Heroodisenne Philaaxoosi hawaappe kasenna morkkiyan de7iino; shin he gallassi sigetteeddino.</seg>
          <seg type="headline">Yesuusa Hayqqana Mala Mooteeddino</seg>
          <seg type="verse" id="b.LUK.23.13">Philaaxoosi qeesatuwaa kaappatuwaa, ayissiyaawanttanne hara cora asaa ittippe xeesiide,</seg>
          <seg type="verse" id="b.LUK.23.14">Hawaadan yaageedda, Ha bitani asaa makkalatethaw denthethee, yaagiide taakko aheeddita; taakka hinttenttu sinthaan bidda xeellaade, hinttenttu shiishsheedda mootuwan itti balaanne A bollan demma beykke.</seg>
          <seg type="verse" id="b.LUK.23.15">Qassi Heroodisekka A bollan aynne demmibeenna diraw, haa nuukko zaari yeddeedda; hinttenttu be7iyaawaadankka, habitani A hayqoo gathiyaabaa aynne udibeenna.</seg>
          <seg type="verse" id="b.LUK.23.16">Hawaa diraw taani A muraade billana yaageedda.</seg>
          <seg type="verse" id="b.LUK.23.17"/>
          <seg type="verse" id="b.LUK.23.18">Asay ubbay ittippe gidiide, Ha bitaniyaa yaa digga! Barbbaana giya Yesuusa nuussi billa! yaagiide cabbotteeddino.</seg>
          <seg type="verse" id="b.LUK.23.19">Barbbaan katamaan walassaa denthiide, asaa wodheedda diraw, qashetteeddawaa.</seg>
          <seg type="verse" id="b.LUK.23.20">Philaaxoosi Yesuusa billanaw koyyiide, asaw laa7ethuwaa gujjiide haasayeedda.</seg>
          <seg type="verse" id="b.LUK.23.21">Shin unttunttu, Masqqaliyaa bolla misimaariyan dhishaade kaqqa! Kaqqa! yaagi waasseeddino.</seg>
          <seg type="verse" id="b.LUK.23.22">Philaaxoosikka heezzenthuwaa unttuntta, Ayaw? Habitani ootheedda iita oosuu ayee? Taani A hayqoo gathiyaa naaquwaa aynne aappe demmabeykke; hawaa diraw, A muraade billa yeddana yaageedda.</seg>
          <seg type="verse" id="b.LUK.23.23">Shin unttunttu barenttu kooshshaa dhoqqu oothiide, kaqettanaadaan darii waasseeddino. Unttunttu waasuukka Philaaxoosa qofaa laammeedda.</seg>
          <seg type="verse" id="b.LUK.23.24">Hawaa diraw, Philaaxoosikka unttunttu ooshay simmanaadan Yesuusa bollan pirddeedda.</seg>
          <seg type="verse" id="b.LUK.23.25">Asaa makkalaw denthethiiddenne shemppuwaa wodhiide, qashetteedda bitaniyaa bilettanaadan unttunttu woosso diraw, he bitaniyaa billeedda. Shin Yesuusa barenttu sheniyaadan koyyowaa oothana mala, aathi immeedda.</seg>
          <seg type="headline">Yesuusi Masqqaliyan Kaqetteedda</seg>
          <seg type="verse" id="b.LUK.23.26">Yesuusa oyqqi afiidde de7ishshin, Simoona geetettiyaa Qereena bitani heeraappe yiidde de7ishshin demmiide, masqqaliyaa toossiide Yesuusanna baana mala udeeddino.</seg>
          <seg type="verse" id="b.LUK.23.27">Daro cora asaynne yeekkiyaa maccawanttu guyyenna kaalliino.</seg>
          <seg type="verse" id="b.LUK.23.28">Yesuusi guyye simmiide unttunttoo, Hintteno, Yeerusalaame maccawanttoo, hinttenttu huuphewunne hinttenttu naanaw yeekkiteppe attin, taw yeekkoppite;</seg>
          <seg type="verse" id="b.LUK.23.29">Mantha gideeddawanttunne yelibeenna uluu, dhanthibeenna dhanthay, anjjetteeddawantta geetettiyaa wodii yaanawaa.</seg>
          <seg type="verse" id="b.LUK.23.30">He wodiyan, Zoozatoo, nu bolla woddite; zukkullatuwaakka, nuuna qosite yaaganita.</seg>
          <seg type="verse" id="b.LUK.23.31">Simmi qayye mithaan hawaadan hanooppe, mela mithaan waanannawee? yaageedda.</seg>
          <seg type="verse" id="b.LUK.23.32">Yesuusanna ittippe kaqettana mala, iita oosuwaa ootheedda hara laa77u asatuwaakka afeeddino.</seg>
          <seg type="verse" id="b.LUK.23.33">Qeeraanew geetettiyaasaa gakkeedda wodiyaan, Yesuusa kaqqeeddino. Iitaa oothowanttakka, ittuwaa ushechchanna, yokkuwaa haddirssanna kaqqeeddino.</seg>
          <seg type="verse" id="b.LUK.23.34">Yesuusi, Ta Aabboo, unttunttu barenttu oothiyaawaa erenna diraw, unttunttu nagaraa atto ga yaageedda. Unttunttukka A mayuwaa saamaa yegettiide gishetti akkeeddino.</seg>
          <seg type="verse" id="b.LUK.23.35">Asay eqqii xeellishshin, gadiyaa mooddiyaawanttu, Harantta ashshee; Xoossaan dooretteedda Kiristtoosi A gidooppe, ane bare huuphiyaa ashshennee? yaagiide qilliicceeddino.</seg>
          <seg type="verse" id="b.LUK.23.36">Qassi wottaaddaratuukka shiiqiide qilliicceeddino; cammeedda woyiniyaa eessaa aw ahi immiide,</seg>
          <seg type="verse" id="b.LUK.23.37">Hawo, neeni Ayihudaa kaatiyaa gidooppe, ne huuphiyaa ashsha! yaageeddino.</seg>
          <seg type="verse" id="b.LUK.23.38">Huuphissannakka, Hawe Ayihudaa kaatiyaa yaagiyaa xaafuwaa xaafeeddino.</seg>
          <seg type="verse" id="b.LUK.23.39">Iitaa oothiide kaqetteeddawanttuppe ittuu, boriiddinne toochchiidde, Hawo neeni Kiristtoosa gidikkii? Ane A gidooppe, ne huuphiyanne nuuna ashsha yaageedda.</seg>
          <seg type="verse" id="b.LUK.23.40">Yokkuu qay A, Neeni hawaa malatiyaa pirddaa bolla de7aaddekka Xoossaw yayyikkii?</seg>
          <seg type="verse" id="b.LUK.23.41">Nuuni kiitetteedda balaan muraa akkiidde de7eetto; nuussi bessiyaa muraa bollan de7eetto; shin ha bitani itti iitabaanne oothibeenna yaagi zaareedda.</seg>
          <seg type="verse" id="b.LUK.23.42">I Yesuusa, Neeni ne kawutethaa wolqqaan yiyaa wode, taana qoppa yaageedda.</seg>
          <seg type="verse" id="b.LUK.23.43">Yesuusikka, Taani new tumuwaa oday, hachche taananna ittippe gannatiyaan de7anaassa yaageedda.</seg>
          <seg type="headline">Yesuusa Hayquwaa</seg>
          <seg type="verse" id="b.LUK.23.44">He wode usuppun saate gidiyaa keena; hewaappe udduppu saatiyaa gakkanaw, biittaa ubbaa bollan dhuma gideedda.</seg>
          <seg type="verse" id="b.LUK.23.45">Awaykka bare poo7uwaa diggeedda; geeshsha golliyaa gaariduukka peedhettiide laa77uwaa keseedda.</seg>
          <seg type="verse" id="b.LUK.23.46">Yesuusikka daro dhoqqu geedda qaalaan waassiide, Ta Aabboo, taani ta shemppuwaa ne kushiyaan aatha immay! yaagi simmowaappe guyyiyan I hayqqeedda.</seg>
          <seg type="verse" id="b.LUK.23.47">Xeetuwaa kaappuu haneedda yewuwaa be7eedda wode, Ha bitani tumakka xillo asa yaagiide Xoossaa galateedda.</seg>
          <seg type="verse" id="b.LUK.23.48">Hawaa be7anaw ittisaa shiiqeedda asay ubbay haneedda yewuwaa be7iide, barenttu tiraa baqqiidde simmeeddino.</seg>
          <seg type="verse" id="b.LUK.23.49">Yesuusa eriyaa asay ubbaynne Galiilaappe doommiide A kaalleedda maccawanttu hawaa xeelliide, haakuwan eqqeeddino.</seg>
          <seg type="headline">Yesuusi Moogetteedda</seg>
          <seg type="verse" id="b.LUK.23.50">Ayihudaa shanggatuwaa gideeddawanttuppe ittuu, Yooseefa geetettiyaa lo77anne xillo bitani de7ee.</seg>
          <seg type="verse" id="b.LUK.23.51">Ha bitani shanggatuwaa maqquwaanne unttunttu oosuwan ittippetethaa oothibeenna. Xoossaa kawutethaa yuussaa hidootaan naagiidde de7ee.</seg>
          <seg type="verse" id="b.LUK.23.52">Yooseefokka Philaaxoosakko biide, Yesuusa anhaa akkanaw woosseedda.</seg>
          <seg type="verse" id="b.LUK.23.53">Akkanaadan geetettowaappe guyye, anhaa bollappe wothiide, lo77o mooguwaa mayuwaan xaaxiide, shuchchaappe woocettiide medhetteedda, ooninne kase moogetti beenna ollaa giddon wotheedda.</seg>
          <seg type="verse" id="b.LUK.23.54">Gallassaykka sambbataa mokkanaw giigiyaa gallassaa; sambbataykka gelana hanee.</seg>
          <seg type="verse" id="b.LUK.23.55">Galiilaappe doommiide Yesuusanna ittippe yeedda maccawanttu kaalliidde, duufuwan A anhaa wootiide wotheeddinontto be7eeddino.</seg>
          <seg type="verse" id="b.LUK.23.56">Unttunttu hawaappe soy simmiide, shittuwanne okkiyaawaa anhaw giigisseeddino. Higgiyaa maaraadan sambbata gallassi shemppeeddino.</seg>
        </div>
        <div type="chapter" complete="y" id="b.LUK.24">
          <seg type="headline">Yesuusi Hayquwaappe Denddeedda</seg>
          <seg type="verse" id="b.LUK.24.1">Saaminttaappe koyro gallassa, maccawanttu giigisseedda shittuwaa oyqqiide darii guuriide duufuwakko beeddino.</seg>
          <seg type="verse" id="b.LUK.24.2">Shuchchaykka duufuwaa doonaappe gonddorettina be7eeddino.</seg>
          <seg type="verse" id="b.LUK.24.3">Unttunttu duufuwaa garssa ollaa gelo wode, Godaa Yesuusa anhaa demmibeykkino.</seg>
          <seg type="verse" id="b.LUK.24.4">Maccawanttu sidhiidde de7ishshin, waciwaciyaa mayuwaa mayyeedda laa77u asatuu, qoppennaan unttunttu miyyiyaan eqqeeddino.</seg>
          <seg type="verse" id="b.LUK.24.5">Maccawanttukka yashshaappe denddowaan sa7aa xeelliidde de7ishshin, laa77u asatuu, De7uwan de7iyaawaa, A ayaw hayqqowanttu giddoppe koyyiitee?</seg>
          <seg type="verse" id="b.LUK.24.6-Luke.24.7">I denddeedda; hawaan baawa. Qaykka Galiilaan de7iyaa wodiyaan, Asaa na7ay nagaranchchatuwaa kushiyan aadhdhi imettanawaa; masqqaliyaa bollan kaqettanawaa, heezzentho gallassi hayquwaappe denddanawaa yaagettowaa qoppite yaageeddino.</seg>
          <seg type="verse" id="b.LUK.24.8">Maccawanttukka he wode qaalaa akeekeeddino.</seg>
          <seg type="verse" id="b.LUK.24.9">Unttunttukka duufuwappe simmiide ha ubba yewuwaa tammanne itti kiitettowanttoonne unttuntta kaalliyaawanttoo ubbattoo odeeddino.</seg>
          <seg type="verse" id="b.LUK.24.10">Hawaa Yesuusi kiittowanttoo odeeddawanttu: Magdalappe yeedda Mayraamo, Yohaanno, Yayiqooba daayo Mayraamonne unttunttunna ittippe de7iyaa hara Maccawantta.</seg>
          <seg type="verse" id="b.LUK.24.11">Unttunttoo maccawanttu odiyaa qaalay qaajjiyaawaa malatina ammanibeykkino.</seg>
          <seg type="verse" id="b.LUK.24.12">Shin he wode Phexiroosi denddiide duufuwakko woxxeedda. Yaa gakkiide hokki xeelliyaa wode, garssan mooguwaa mayo xalalay de7iyaawaa be7eedda. Hano yewuwankka maalalettiide, golle simmeedda.</seg>
          <seg type="headline">Emaahuusa Ogiyaan Yesuusi Laa77u Asatuwassi Qoncceedda</seg>
          <seg type="verse" id="b.LUK.24.13">He gallassi Yesuusa kaalliyaawanttuppe laa77u asatuu Yeerusalaameppe laa77u saatiyaa haakkiyaa Emaahuusa geetettiyaa heeraa biidde;</seg>
          <seg type="verse" id="b.LUK.24.14">ittu ittuwanna haneedda yewuwaa ubbaa haasay de7iino.</seg>
          <seg type="verse" id="b.LUK.24.15">Unttunttu haasayiiddinne zorettiidde de7ishshin, Yesuusi bare huuphew yiide unttunttu miyyiyaa shiiqiide unttunttunna biidde de7ee.</seg>
          <seg type="verse" id="b.LUK.24.16">Shin unttunttu bare ayfiyan xeelliidde A gidiyaawaa shaakki eranaw danddaybeykkino.</seg>
          <seg type="verse" id="b.LUK.24.17">Yesuusi, Hinttenttu ogiyaa bollan ittu ittuwanna haasayiyaawe ayee? yaagi oochcheedda. Unttunttukka dagaman lechchummiide eqqeeddino.</seg>
          <seg type="verse" id="b.LUK.24.18">Unttunttuppe ittuu Qeliyoophaa geetettiyaawe, Ha gidduwan Yeerusalaamen hano yewuwaa erennawe ne xalalay hagadew imathee? yaagi zaareedda.</seg>
          <seg type="verse" id="b.LUK.24.19">Yesuusi, I ayee? yaagina, unttunttukka, Xoossaa sinthaninne asaa ubbaa sinthan qaalaaninne kiitaan mino nabiyaa gideedda Naazireetiyaa Yesuusabaa haasayeetto.</seg>
          <seg type="verse" id="b.LUK.24.20">Aakka qeesatuwaa kaappatuunne nuuna mooddiyaawanttu hayquwaa pirddaw aathi immeeddino; masqqaliyaa bollan wodheeddino.</seg>
          <seg type="verse" id="b.LUK.24.21">Nuuni kasenna, Israa7eeliyaa asaa wozanawaa yaagi hidootowe A; shin ha yewuu hanettiide aadhdhoodeppe heezzu qamma gideedda.</seg>
          <seg type="verse" id="b.LUK.24.22">Nu giddoppe itti itti maccawanttu nuuna maalalisseeddino. Unttunttu guuraan hini duufuwaa beeddino,</seg>
          <seg type="verse" id="b.LUK.24.23">shin Yesuusa anhaa unttunttu dhayo wode shiretti simmiide, I denddeedda; yaagiyaawaa kiitanchchatuu odishshin be7eeddo yaagi odeeddino.</seg>
          <seg type="verse" id="b.LUK.24.24">Nu giddoppekka itti itti asay duufuwaa biide unttunttu goowaadan hanina be7eeddino; shin Yesuusa anhaa demmibeykkino yaageeddino.</seg>
          <seg type="verse" id="b.LUK.24.25">Yesuusi unttunttoo, Hintteno, akeekenna asatoo, hinttenttu wozanaan nabatuu odowaa ubbaa elle ammanennawanttoo;</seg>
          <seg type="verse" id="b.LUK.24.26">Kiristtoosi ha metuwaa akkanawunne bare bonchchuwaakko gelanaw bessennee? yaageedda.</seg>
          <seg type="verse" id="b.LUK.24.27">Hewaappe simmiide Yesuusi Muse maxaafatuwaappenne Nabatuu xaafeedda maxaafatuwaappe doommiide, Xoossaa Maxaafatuwaa ubbaan xaafetteedda barebaa unttunttoo billiide odeedda.</seg>
          <seg type="verse" id="b.LUK.24.28">Unttunttu bide7iyaa heeraa mateedda wode, Yesuusi harasaa biyaawaa malateedda.</seg>
          <seg type="verse" id="b.LUK.24.29">He wode unttunttu A, Gallassay qammiidde de7iyaa diraw, omarssay mateedda; nuunanna ittippe aqa! yaagi minissi woosseeddino. Hawaa diraw, ikka unttunttunna ittippe aqanaw geleedda.</seg>
          <seg type="verse" id="b.LUK.24.30">Unttunttu ittippe gayitaan utteedda wode, daabbuwaa denthiide anjjeedda; menthiide unttunttoo immeedda.</seg>
          <seg type="verse" id="b.LUK.24.31">Unttunttu ayfiikka A akeekaanna mala dooyettina, Yesuusa gidiyaawaa ereeddino. Ikka unttunttu sinthaappe geemmeedda.</seg>
          <seg type="verse" id="b.LUK.24.32">Unttunttukka ittu ittuwaa, Qadhdhaan ittippe nu de7ishshin, nuuna I haasayissiyaa wodiyaaninne Xoossaa maxaafatuwakka nuussi qonccissiide I odiyaa wodiyaan, nu wozanaa giddon tamaadan seellee gidennee? geetetteeddino.</seg>
          <seg type="verse" id="b.LUK.24.33-Luke.24.34">He woddiyankka denddiide Yeerusalaame simmeeddino. Yesuusi kiitto tammanne ittatoonne unttunttunna ittippe de7iyaawanttoo, Goday tumuwaakka denddeedda, Simoonawukka beetteedda yaagiide hewaan ittippe shiiqi utteeddawantta demmeeddino.</seg>
          <seg type="verse" id="b.LUK.24.35">He laa77atuu, qadhdhaan haneeddawaanne Yesuusi daabbuwaa menthiyaa wode wooti A ereeddinontto unttunttoo odeeddino.</seg>
          <seg type="headline">Yesuusi Barena Kaalliyaawanttoo Beetteedda</seg>
          <seg type="verse" id="b.LUK.24.36">Hawaa unttunttu haasay de7ishshin, Yesuusi unttunttu giddon eqqiide, Sarotethay hinttew gido yaageedda.</seg>
          <seg type="verse" id="b.LUK.24.37">Unttunttoo moytilliyaa be7owaa malatina dagammiide, yashshaan kumeeddino.</seg>
          <seg type="verse" id="b.LUK.24.38">Ikka unttuntta, Ayaw dagammiitee? Ayaa diraw hinttenttu wozanay sidhii?</seg>
          <seg type="verse" id="b.LUK.24.39">Taani Yesuusa gidiyaawaa eranaw, ane ta kushiyaanne ta gediyaa be7ite; taanan hinttenttu be7iyaawaadan, moytillew ashuunne meqethay baawa. Ane taana hinttenttu kushiyaan oyqqi be7ite yaageedda.</seg>
          <seg type="verse" id="b.LUK.24.40">Hawaa yaagi simmiide, bare kushiyaanne bare gediyaa besseedda.</seg>
          <seg type="verse" id="b.LUK.24.41">Unttunttukka nashechchaappe denddowaan, ammanennaan maalaletti de7ishshin I, Hawaan meetettiyaawe hinttenttoo de7ii? yaagi unttuntta oochcheedda.</seg>
          <seg type="verse" id="b.LUK.24.42">Unttunttukka, xiixetteedda moliyaappe laafa puruwaa aw immeeddino.</seg>
          <seg type="verse" id="b.LUK.24.43">Ikka akkiide unttunttu sinthaan meedda.</seg>
          <seg type="verse" id="b.LUK.24.44">Ikka, Taani hinttenttunna ittippe de7aadde, Muse maxaafaan, nabatuwaa maxaafaaninne qaalaan xaafetto mazimuratun ta diraw xaafetteedda ubbay polettanaw bessee yaagaade hinttenttoo odeedda yewuu hawaa yaageedda.</seg>
          <seg type="verse" id="b.LUK.24.45">He wodiyankka Xoossaa Maxaafatuwan geetettowaa akeekaanna mala, unttunttu wozanaa dooyyeedda.</seg>
          <seg type="verse" id="b.LUK.24.46">Unttunttoo, Kiristtoosa metuu gakkanawaa; heezzenthiyaa gallassi hayquwaappe denddanawaa.</seg>
          <seg type="verse" id="b.LUK.24.47">A asunthan nagaraa paaxethaynne maarotaa demussay Yeerusalaameppe doommiide asaw ubbaw odettanawaa yaagettiide xaafetteedda.</seg>
          <seg type="verse" id="b.LUK.24.48">Hinttenttukka hawoo markkatuwaa.</seg>
          <seg type="verse" id="b.LUK.24.49">Ta hinttenttoo, Ta aabbu qaalaa geleedda hidootaa yeddana; hewe gakkanawunne hinttenttoo wolqqay saluwaappe imettana gakkanaw, Yeerusalaame katamaan naagishshite yaageedda.</seg>
          <seg type="headline">Yesuusi Saluwaa Simmiide Beedda</seg>
          <seg type="verse" id="b.LUK.24.50">Hawaappe guyyiyan, Biitaaniyaa geetettiyaa katamaa gakkanaw, unttuntta afeedda; bare kushiyaa micciide unttuntta anjjeedda.</seg>
          <seg type="verse" id="b.LUK.24.51">Unttunttuppe shaakettiide, saluwaa beedda.</seg>
          <seg type="verse" id="b.LUK.24.52">Unttunttu aw goyinniide, daro nashechchaan Yeerusalaame simmeeddino.</seg>
          <seg type="verse" id="b.LUK.24.53">Qassi paccennaan Xoossaa galatiidde, Geeshsha Golliyan de7eeddino.</seg>
        </div>
      </div>
      <div type="book" complete="y" id="b.JOH">
        <div type="chapter" complete="y" id="b.JOH.1">
          <seg type="headline">De7uwa Qaalaa</seg>
          <seg type="verse" id="b.JOH.1.1">Qaalay koyro de7ee; qaalaykka Xoossaanna ittippe de7ee; qaalaykka Xoossaa.</seg>
          <seg type="verse" id="b.JOH.1.2">I koyroppekka Xoossaanna de7ee.</seg>
          <seg type="verse" id="b.JOH.1.3">Ubbabay qaalaa bagganna medhetteedda. Medhetteeddabaani ubbabaani I baynnaan ittibaynne medhettibeenna.</seg>
          <seg type="verse" id="b.JOH.1.4">Aani de7uu de7ee; de7uu asaw poo7uwaa.</seg>
          <seg type="verse" id="b.JOH.1.5">Poo7uu dhumaani poo7ee; dhumay poo7uwaa xoonibeenna.</seg>
          <seg type="verse" id="b.JOH.1.6">Xoossaappe kiitetti yeedda A sunthay Yohaannisa geetettiyaa itti bitani de7ee.</seg>
          <seg type="verse" id="b.JOH.1.7">Asay ubbay A bagganna ammanana mala, poo7uwaabaa markkattanaw yeedda.</seg>
          <seg type="verse" id="b.JOH.1.8">Poo7uwaabaa markkattanaw yeeddappe attin, I bare huuphew poo7uwaa gidenna.</seg>
          <seg type="verse" id="b.JOH.1.9">Ikka tumu poo7uwaa gideeddawe asaw poo7issanaw ha sa7aa yiyaawaa.</seg>
          <seg type="verse" id="b.JOH.1.10">Qaalay alamiyaan de7ee; Xoossay Qaalaan alamiyaa medhdheedda; shin alami A eribeenna.</seg>
          <seg type="verse" id="b.JOH.1.11">I bare baggatuwakko yeedda; shin unttunttu A shiishshi akkibeykkino.</seg>
          <seg type="verse" id="b.JOH.1.12">Gidoppe attin I barena shiishshi akkeedda ubbatoo, bare sunthaani ammaneeddawanttoo, Xoossaa naanaa gidana mala, maataa immeedda.</seg>
          <seg type="verse" id="b.JOH.1.13">Unttunttu Xoossaappe yeletteeddinoppe attin, asay yeliyaa maaraani woy ashuwaa sheniyaan woy attuma asaa sheniyaa xalalaan yelettibeykkino.</seg>
          <seg type="verse" id="b.JOH.1.14">Qaalay asa gidiide, aadho keekatethaaninne tumatethaan kumiide nu gidduwan de7eedda. Nuuni, I bare aabboo itti Na7aa gidiide akkeedda aw de7iyaa bare Aawuwaa bonchchuwaa be7eeddo.</seg>
          <seg type="verse" id="b.JOH.1.15">Yohaannisi aabaa bare kooshshaa dhoqqu oothiide, Taani, Taappe kaalla yiyaawe taappe bollaa; ayissi gooppe, ta yellettanaappe kasenna I de7iyaawaa gaade hinttenttoo odowe hawaa yaagi markkatteedda.</seg>
          <seg type="verse" id="b.JOH.1.16">Nuuni ubbay A kumentha aadho keekatethaan palaheedda anjjuwaa akkeeddo.</seg>
          <seg type="verse" id="b.JOH.1.17">Xoossay higgiyaa Muse bagganna immeedda; shin aadho keekatethaynne tumatethay Yesuusi Kiristtoosa bagganna yeedda.</seg>
          <seg type="verse" id="b.JOH.1.18">Xoossaa be7eedda asay ooninne baawa; bare Aawuwaa matan de7iyaa bare huuphew Xoossaa gideeddawe itti Na7aa xalalay aabaa markkatteedda.</seg>
          <seg type="headline">Xammaqiyaa Yohaannisa Markkatethaa</seg>
          <seg type="verse" id="b.JOH.1.19">Yeerusalaamen de7iyaa Ayihudatuwaa ayissiyaawanttu qeesatuwaanne Leewatuwaa Yohaannisakko, Neeni oonee? giide A oochchana mala kiittina, Yohaannisi unttunttussi markkatteedda markkatethay hawaa.</seg>
          <seg type="verse" id="b.JOH.1.20">Yohaannisi, Taani Kiristtoosa gidikke yaagiide geeshshi markkatteeddawaappe attin, markkattussa ixxibeenna.</seg>
          <seg type="verse" id="b.JOH.1.21">Unttunttu, Yaatina, neeni oonee? Neeni Eelaasee? yaagiide oochcheeddino. Yohaannisi, A gidikke yaageedda. Qassikka unttunttu, Neeni nabee? yaagiide oochcheeddino. Yohaannisi, Gidikke yaagi zaareedda.</seg>
          <seg type="verse" id="b.JOH.1.22">Unttunttu, Yaatina neeni oonee? Nuuni nuuna kiitteeddawanttoo odana mala, neeni neena oona gay? yaageeddino.</seg>
          <seg type="verse" id="b.JOH.1.23">Yohaannisi zaariide, Nabiyaa Isayaase geeddawaadan, woraan bare qaalaa dhoqqu udiide, Godaa ogiyaa sitti oothite! giyaa kooshshay tawaa yaageedda.</seg>
          <seg type="verse" id="b.JOH.1.24">Qassi Parisaawatuu kiitteedda asatuu</seg>
          <seg type="verse" id="b.JOH.1.25">Yohaannisa, Neeni Kiristtoosa woy, Eelaasa woy nabiyaa gidana dhayooppe, yaatina ayissi xammaqay? yaagiide oochcheeddino.</seg>
          <seg type="verse" id="b.JOH.1.26">Yohaannisi, Taani haathaan xammaqay; shin hinttenttu erennawe ittu hawaani hinttenttu gidduwan de7ee.</seg>
          <seg type="verse" id="b.JOH.1.27">I taappe kaalla yee. Taani A caammaa qashuwaa billanawukka bessikke yaagi zaareedda.</seg>
          <seg type="verse" id="b.JOH.1.28">Hawe ubbay Yorddaanoosa Shaafaappe hefintha bagga Yohaannisi xammaqiyaasaa Biitaaniyaan haneedda.</seg>
          <seg type="headline">Xoossaa Orgge Dorssaa</seg>
          <seg type="verse" id="b.JOH.1.29">Yohaannisi wonttetha gallassi Yesuusi barekko yiyaawaa be7iide, Xoossaa orgge dorssaa,Alamiyaa asaa nagaraa dhayissiyaawe, haweshi!</seg>
          <seg type="verse" id="b.JOH.1.30">Taani, Taappe kaalla ittu yaanawaa; I taappe bollaa; ayissi gooppe, ta yelettanaappe kasenna I de7iyaawaa gaade odeeddawe hawaa.</seg>
          <seg type="verse" id="b.JOH.1.31">I oonentto taani erikke; shin Israa7eliyaa asaw A qonccissanaw haathaan xammaqaadde yaaddi yaageedda.</seg>
          <seg type="verse" id="b.JOH.1.32">Yohaannisi markkattiidde, Geeshsha Ayyaanay saluwaappe haraphphiyaadan wodhdhishiinanne A bollan uttishshin, taani be7aaddi.</seg>
          <seg type="verse" id="b.JOH.1.33">Taani A erikke; shin haathaani xammaqana mala taana kiitteedda Xoossay, Geeshsha Ayyaanay wodhiide, itti asaa bolla shemppishshin, neeni be7ana; ikka Geeshsha Ayyaanaan xammaqee yaagiide taw odeedda.</seg>
          <seg type="verse" id="b.JOH.1.34">Taani hewaa be7aaddi; I Xoossaa Na7aa gidiyaawaakka markkattay yaageedda.</seg>
          <seg type="headline">Yesuusi Koyro Barena Kaalliyaawantta Dooreedda</seg>
          <seg type="verse" id="b.JOH.1.35">Wonttetha gallassi Yohaannisi shirettiidekka barena kaalliyaawanttuppe laa77atuwanna ittippe eqqeedda;</seg>
          <seg type="verse" id="b.JOH.1.36">I Yesuusi aadhdhishshin be7iide, Xoossaa dorssay haweshi! yaageedda.</seg>
          <seg type="verse" id="b.JOH.1.37">Yohaannisa kaalliyaa laa77atuu Yohaannisi giyaawaa sisiide, Yesuusa kaalleeddino.</seg>
          <seg type="verse" id="b.JOH.1.38">Yesuusi barena kaalliyaawantta guyye simmi be7iide, Ayaa koyyiitee? yaagi oochcheedda. Unttunttu zaariide, Rebii, neeni haqan de7ay? yaageeddino. Rebii guussay Tamaarissiyaawoo giyaawaa.</seg>
          <seg type="verse" id="b.JOH.1.39">Yesuusi unttuntta, Haa yiide be7ite yaageedda. Unttunttu biide, I de7iyaasaa be7eeddino; he gallassi sa7ay tammu saate heera gidiyaa diraw, unttunttu aananna peesheeddino.</seg>
          <seg type="verse" id="b.JOH.1.40">Yohaannisi geeddawaa sisiide, Yesuusa kaalleedda laa77u asatuwaappe ittuu, Simoona Phexiroosa ishaa Inddiraasa.</seg>
          <seg type="verse" id="b.JOH.1.41">Inddiraase koyro bare ishaa Simoona demmiide, Nuuni Xoossay kiitteeddawaanna gaketteeddo yaageedda. Hewaa guussay Kiristtoosa giyaawaa.</seg>
          <seg type="verse" id="b.JOH.1.42">Inddiraase Simoona Yesuusakko aheedda. Yesuusi Simoona be7iide, Neeni Yohaannisa na7aa Simoona; ne sunthay Keefaa geetettanawaa yaageedda. Keefaa giyaawaa bilethay Phexiroosa woy Zaallaa giyawaa.</seg>
          <seg type="headline">Yesuusi Piliphoosanne Naatinaa7eela Xeegeedda</seg>
          <seg type="verse" id="b.JOH.1.43">Wonttetha gallassi Yesuusi Galiilaa baanaw qofaa qachcheedda; I Piliphphoosanna gakettiide, Taana kaalla! yaageedda.</seg>
          <seg type="verse" id="b.JOH.1.44">Piliphoosi, Inddiraasinne Phexiroose de7eedda Beetesayda geetettiyaa katamaappe yeedda asa.</seg>
          <seg type="verse" id="b.JOH.1.45">Piliphoosi Naatinaa7eelanna gakettiide, Muse maxaafatuwaaninne Nabatuwaa maxaafatuwaanaabay xafetteeddawaadan, Yooseefo na7aa Yesuusi Naazireete katamaan de7iyaawaanna nuuni gaketteeddo yaagi odeedda.</seg>
          <seg type="verse" id="b.JOH.1.46">Naatinaa7eeli zaariide, Naazireete katamaappe lo77obay kesanaw danddayii? yaageedda. Piliphoosi, Yaade be7a yaageedda.</seg>
          <seg type="verse" id="b.JOH.1.47">Naatinaa7eeli barekko yiyaawaa Yesuusi be7iide, Makkalay baynna tumu Israa7eliyaa asay hawaa! yaageedda.</seg>
          <seg type="verse" id="b.JOH.1.48">Naatinaa7eeli Yesuusa, Neeni taana haqan eray? yaagi oochcheedda. Yesuusi zaariide, Piliphoosi neena xeesanaappe kase, neeni balasiyaa geetettiyaa mithaappe hirkkinna de7ishshin, taani neena be7aaddi yaageedda.</seg>
          <seg type="verse" id="b.JOH.1.49">Naatinaa7eeli zaariide, Tamaarissiyaawoo, neeni Xoossaa Na7aa! Neeni Israa7eliyaa kaatiyaa! yaageedda.</seg>
          <seg type="verse" id="b.JOH.1.50">Yesuusi, Taani neena balasiyaa geetettiyaa mithaappe hirkkinna be7aaddi geedda diraw ammanay? Neeni hawaappe aadhdhiyaawaa be7ana! yaageedda.</seg>
          <seg type="verse" id="b.JOH.1.51">Qassikka Yesuusi, Taani hinttenttussi tumuwaa oday; saluu dooyettina, Xoossaa kiitanchchatuu ta bolla, Asa Na7aa bolla, pude kesishshiinanne duge wodhdhishshiina, hinttenttu be7ana yaageedda.</seg>
        </div>
        <div type="chapter" complete="y" id="b.JOH.2">
          <seg type="headline">Yesuusi Qaanaa Katamaa Bullachchaasaa Beedda</seg>
          <seg type="verse" id="b.JOH.2.1">Heezzentho gallassi Galiilaa gadiyan Qaanaa geetettiyaa katamaan bullachchay bullachchetteedda; Yesuusa daaya he bullachchaan de7aw.</seg>
          <seg type="verse" id="b.JOH.2.2">Yesuusikka barena kaalliyawanttunna ittippe he bullachchaa xeesetteedda.</seg>
          <seg type="verse" id="b.JOH.2.3">Woyiniyaa ushshay wuridiggina, Yesuusa daaya A, Unttunttussi woyiniyaa ushshay wuridiggeedda yaaga oochchaaddu.</seg>
          <seg type="verse" id="b.JOH.2.4">Yesuusi zaariide, Ta daayee, hawe ta oosuwaa gidiyaa diraw, ne yayyana koshshenna. Ta wodiibiro gakkibeenna yaageedda.</seg>
          <seg type="verse" id="b.JOH.2.5">Yesuusa daaya kiitettiyaawanttussi, I hinttenttussi odiyaawaa ayaa giddoppennee oothite yaaga odaaddu.</seg>
          <seg type="verse" id="b.JOH.2.6">Ayihudatuu kase oothiyaa dooyaadan, meechchaa wogaw ittu ittuu xeetu xaarimusiyaa oyqqiyaa usuppun shuchchaa baathatuu hewan de7iino.</seg>
          <seg type="verse" id="b.JOH.2.7">Yesuusi kiitettiyaawantta, Baathatuwani haathaa kunthite yaageedda; geetettowaadankka unttunttu baathatuwani doonaa gakkanaw haathaa kuntheeddino.</seg>
          <seg type="verse" id="b.JOH.2.8">Yesuusi unttuntta, Ha77i duuqqiide, bullachchaa kaappoo immite yaageedda; unttunttu aw afiide immeeddino.</seg>
          <seg type="verse" id="b.JOH.2.9">Bullachchaa kaappuu woyiniyaa ushshaa gideedda haathaa ganxxi xeelliide, haqappe yeeddentto eribeenna; shin haathaa kuntheedda oosanchchatuu eriino. Bullachchaa kaappuu machchatto akkiyawaa xeesiide,</seg>
          <seg type="verse" id="b.JOH.2.10">Ooninne ayife gideedda woyiniyaa ushshaa imatha asaa kasetiide ushshee; yaatiide asay darissi usheeddawaappe guyyiyaan, qiraariyaa ushshee. Shin neeni ayife gideedda woyiniyaa ushshaa hanno gakkanaw naagaadda! yaageedda.</seg>
          <seg type="verse" id="b.JOH.2.11">Yesuusi bare ootheedda wolqqaama malaatatuwaappe hawaa koyruwaa Galiilaa gadiyan Qaanaa geetettiyaa heeraan ootheedda; hewan bare bonchchuwaa I qonccissina, A kaalliyaawanttu aani ammaneeddino.</seg>
          <seg type="verse" id="b.JOH.2.12">Hewaappe guyyiyan, Yesuusi bare daayinna, bare ishatuwaannanne barena kaalliyaawanttunna ittippe Qifirinaahooma geetettiyaa katamaa biide amareedda gallassaa takkeeddino.</seg>
          <seg type="headline">Yesuusi Geeshsha Golliyaa Gibbiyaappe Zali77iyaawantta Kesseedda</seg>
          <seg type="verse" id="b.JOH.2.13">Ayihudatuu bonchchiya Paasigaa Baalaa gallassay matattina, Yesuusi Yeerusalaame beedda.</seg>
          <seg type="verse" id="b.JOH.2.14">Geeshsha Golliyaa gibbiyan mizzaa, dorssaanne dogommatuwaa zali77iyaa asaa demmeedda; qassi haratuu barenttu oydiyan uttiidde, miishshaa laammiyaawantta demmeedda.</seg>
          <seg type="verse" id="b.JOH.2.15">I golaa jiraafiyaa dooqqiide, asaa ubbaa dorssaannanne miyaanna Geeshsha Golliyaa gibbiyaappe karew kessiide yederisseedda. Miishshaa laammiyaawanttu oydiyaakka aathi yeggiide, unttunttu miishshaa laaleedda.</seg>
          <seg type="verse" id="b.JOH.2.16">Dogommuwaa zali77iyaawantta I, Ha dogommatuwaa hawaappe kessite; Ta Aabbu golliyaa geyaa oothoppite! yaageedda.</seg>
          <seg type="verse" id="b.JOH.2.17">Yesuusa kaalliyaawanttu Xoossaa maxaafan, Taani ne gollew seelettiyaa seelay taana tamaadan guuddee geetettiide xaafetteeddawaa hassayeeddino.</seg>
          <seg type="verse" id="b.JOH.2.18">Hewaappe guyye, Ayihude asaa ayissiyaawanttu zaariide, New hawaa oothanaw danddayiyaa maatay de7iyaawaa nuuna ayaa malaataa bessanii? yaageeddino.</seg>
          <seg type="verse" id="b.JOH.2.19">Yesuusi, Ha Geeshsha Golliyaa kolite; taani heezzu gallassaani zaaraade keexxana yaageedda.</seg>
          <seg type="verse" id="b.JOH.2.20">Qassikka Ayihude asaa ayissiyaawanttu, Ha Geeshsha Golliyaa keexxanaw oytamanne usuppun laythaa akkeedda; shin neeni heezzu gallassaani keexxanii? yaageeddino.</seg>
          <seg type="verse" id="b.JOH.2.21">Shin I haasayeedda Geeshsha Golli bare asatethaabaa.</seg>
          <seg type="verse" id="b.JOH.2.22">Hewaa diraw, Yesuusi hayquwappe denddeeddawaappe guyyiyan, Yesuusa kaalliyaawanttu I hewaa geeddawaa hassayeeddino. Qassi unttunttu Xoossaa Maxaafay geeddawaanne Yesuusi haasayeeddawaa ammaneeddino.</seg>
          <seg type="verse" id="b.JOH.2.23">Paasigaa baalaa bonchchiya wode, Yesuusi Yeerusalaamen de7ishshin, I ootheedda malaataa be7iide, cora asay A ammaneeddino.</seg>
          <seg type="verse" id="b.JOH.2.24">Shin Yesuusi asaa ubbaa eriya diraw, hewantta ammanibeenna.</seg>
          <seg type="verse" id="b.JOH.2.25">Asaabaa ooninne aw markkattana mala koyyibeenna; ayissi gooppe, asaa wozanaani ayee de7intto, I bare huuphew eriyaa diraassa.</seg>
        </div>
        <div type="chapter" complete="y" id="b.JOH.3">
          <seg type="headline">Yesuusanne Niqoodimoosa</seg>
          <seg type="verse" id="b.JOH.3.1">Parisaawatuwaappe gideedda kaappuwaa Niqoodimoosa geetettiyaa itti bitani de7ee.</seg>
          <seg type="verse" id="b.JOH.3.2">Niqoodimoosi qamma Yesuusakko yiide, Tamaarissiyaawoo, neeni nuuna tamaarissana mala Xoossay kiitteedda gidiyaawaa nuuni ereetto; ayissi gooppe, Xoossay aananna de7iyaa asaappe attin, ha neeni oothiyaa wolqqaama malaatatuwaa oothanaw danddayiyaa asay baawa yaageedda.</seg>
          <seg type="verse" id="b.JOH.3.3">Yesuusi zaariide, Taani new tumuwaa oday; asay laa7enthuwa yelettana dhayooppe, Xoossaa kawutethaa be7anaw danddayenna yaageedda.</seg>
          <seg type="verse" id="b.JOH.3.4">Niqoodimoosi, Cima asay waaniide laa7enthuwa yelettanaw danddayii? Bare daay uluwaa simmi geliide, laa7enthuwa yelettanaw asay danddayii? yaageedda.</seg>
          <seg type="verse" id="b.JOH.3.5">Yesuusi zaariide, Taani new tumuwaa oday; asay haathaappenne Geeshsha Ayyaanaappe yelettana dhayooppe, Xoossaa kawutethaa gelanaw danddayenna.</seg>
          <seg type="verse" id="b.JOH.3.6">Asay ashuwan asaappe yelettee; shin asay ayyaanaani Geeshsha Ayyaanaappe yelettee;</seg>
          <seg type="verse" id="b.JOH.3.7">Hinttenttu laa7enthuwa yelettanaw bessee gaade taani odeedda diraw, maalalettoppa.</seg>
          <seg type="verse" id="b.JOH.3.8">Carkkuu bare koyyeeddasaa carkkee. Neeni A kooshunchchaa sisaasa; shin I haqappe yintto woy haqa bintto erakka. Geeshsha Ayyaanaappe yeletteedda ubbay hewaa mala yaageedda.</seg>
          <seg type="verse" id="b.JOH.3.9">Niqoodimoosi, Hawe waaniide hananaw danddayii? yaagiide oochcheedda.</seg>
          <seg type="verse" id="b.JOH.3.10">Yesuusi zaariide, Neeni Israa7eelatuwaa tamaarissiyaawaa gidaadde hawaa erikkii?</seg>
          <seg type="verse" id="b.JOH.3.11">Taani new tumuwaa oday; nuuni eriyaawaa haasayeettonne be7eeddawaa markkatteetto; shin nuuni markkattiyaawaa hinttenttu akkikkita.</seg>
          <seg type="verse" id="b.JOH.3.12">Taani hinttenttussi sa7aabaa odina, ammanennawantta gidooppe, saluwaabaa odina waani ammananitee?</seg>
          <seg type="verse" id="b.JOH.3.13">Saluwaappe wodhdheedda taappe attin, saluwaa keseeddawe ooninne baawa; saluwan de7iya Asaa Na7ay taana.</seg>
          <seg type="verse" id="b.JOH.3.14-John.3.15">Muse woraan xanqqimaaluwaa shooshshaa sulleeddawaadan, taana ammaneedda ubbay medhinaa de7uwa akkana mala, taani Asa Na7ay masqqaliyaa bolla pude denddana bessee.</seg>
          <seg type="verse" id="b.JOH.3.16">Xoossaa Na7aa ammaniyaa ubbay medhinaa de7uwa akkanaappe attin, dhayenna mala, Xoossay ha alamiyaa asaa loythi siiqeedda diraw, bare mexxi itti Na7aa immeedda.</seg>
          <seg type="verse" id="b.JOH.3.17">Ayissi gooppe, Xoossay bare Na7aa ha alamiyaa asaa pirddanaw kiittibeenna; shin unttuntta A bagganna ashshanaw kiitteedda.</seg>
          <seg type="verse" id="b.JOH.3.18">A Na7aa ammaniyaa ooninne pirddettenna; shin Na7aan ammanenna ooninne, Xoossaa Na7aa ittuwa ammanibeenna diraw, ha77ikka pirddetti utteedda.</seg>
          <seg type="verse" id="b.JOH.3.19">Asaa bolla yiyaa pirdday hawaa: Poo7uu ha alamiyaa yeedda; shin asaa kiitay iita gidiyaa diraw, poo7uwaappe aathiide, dhumaa siiqeedda.</seg>
          <seg type="verse" id="b.JOH.3.20">Iitabaa oothiyaa ooninne poo7uwaa ixxee; ayissi gooppe, bare kiitay qonccenna mala, poo7uwaakko shiiqenna.</seg>
          <seg type="verse" id="b.JOH.3.21">Shin tumuwaa oothiyaa ooninne Xoossay azazeeddawaadan, I ootheeddawaa poo7uu qonccissana mala, poo7uwaakko shiiqee yaageedda.</seg>
          <seg type="headline">Yesuusanne Xammaqiyaa Yohaannisa</seg>
          <seg type="verse" id="b.JOH.3.22">Hewaappe guyyiyan, Yesuusinne A kaalliyawanttu Yihudaa gadiyaa beeddino; Yesuusi he gadiyan unttunttunna amareedda wodiyaa uttiide, asaa xammaqiidde de7ee.</seg>
          <seg type="verse" id="b.JOH.3.23">Qassi Yohaannisi Saaleeme mataan de7iyaa Henoona giyaa saan wogga haathay de7iyaa diraw, asay aakko yiina xammaqee.</seg>
          <seg type="verse" id="b.JOH.3.24">Hewe haneeddawe Yohaannisi qashettanaappe kasenna.</seg>
          <seg type="verse" id="b.JOH.3.25">Hewaappe guyyiyan, Yohaannisa kaalliyaawanttunna amareedda Ayihudatuwaa meechchaa wogaabaapalumetteeddino.</seg>
          <seg type="verse" id="b.JOH.3.26">Unttunttu Yohaannisakko biide, Tamaarissiyaawoo, Yorddaanoosa Shaafaappe hefinthan neenanna de7iyaawe, neeni aabaa markkattowe, be7a ha77i xammaqee; asay ubbaykka aakko bee yaageeddino.</seg>
          <seg type="verse" id="b.JOH.3.27">Yohaannisi zaariide, Xoossay immana dhayooppe, asay aynne akkanaw danddayenna.</seg>
          <seg type="verse" id="b.JOH.3.28">Taani Kiristtoosa gidikke; shin taani aappe sinthaw kiitettaaddi geeddawaassi hintte hinttenttu huuphew markka.</seg>
          <seg type="verse" id="b.JOH.3.29">Mishira maccawunna de7iya uray iikka mishiraa; he mishiraa miyaatay eqqiide, I giyaawaa sisiyaawe A haasayaan daro nashettee. Hewaa diraw, hawe ta nashechchay poletteedda.</seg>
          <seg type="verse" id="b.JOH.3.30">I darina ta guuxxana bessee yaageedda.</seg>
          <seg type="verse" id="b.JOH.3.31">Bollappe yiyaawe ubbaappe bollaa. Sa7aappe beetteeddawe sa7aassa. Ikka sa7aabaa haasayee. Saluwaappe yiyaawe ubbaappe bollaa.</seg>
          <seg type="verse" id="b.JOH.3.32">I bare be7eeddabaanne siseeddabaa markkattee; shin A markkattethaa akkiyawe baawa.</seg>
          <seg type="verse" id="b.JOH.3.33">A markkattethaa akkiya ooninne Xoossay tumanchcha gidiyaawaa hewan markkattee.</seg>
          <seg type="verse" id="b.JOH.3.34">Xoossay kiitteeddawe Xoossaa qaalaa odee; ayissi gooppe, Xoossay bare Geeshsha Ayyaanaa palahissiide immee.</seg>
          <seg type="verse" id="b.JOH.3.35">Xoossay bare Na7aa siiqiide ubbabaa A kushiyan wotheedda.</seg>
          <seg type="verse" id="b.JOH.3.36">Na7aa ammaniyaa uraw medhinaa de7uu de7ee; shin Na7aa ammanennaawaa bolla Xoossaa hanqquu de7anaawaappe attin, I de7uwaa be7enna.</seg>
        </div>
        <div type="chapter" complete="y" id="b.JOH.4">
          <seg type="headline">Yesuusanne Sammaariyaa Mishiratto</seg>
          <seg type="verse" id="b.JOH.4.1-John.4.3">Yesuusi Yohaannisawaappe dariyaa barena kaalliyaawantta barekko shiishsheennee xammaqee giyaawaa Parisaawatuu siseeddawaa Yesuusi ereedda wode, Yihudaa aggiide, Galiilaa beedda; gidooppenne, Yesuusa kaalliyaawanttu xammaqeeddawaappe attin, Yesuusi bare huuphew oonanne xammaqibeenna.</seg>
          <seg type="verse" id="b.JOH.4.4">Galiilaa biidde, Sammaariyaanna aadhdhanawe A ashshennabaa gideedda.</seg>
          <seg type="verse" id="b.JOH.4.5">Hewaa diraw, Yayiqoobi bare na7aa Yooseefoo immeedda gadiyaa matan de7iya Sikaaro geetettiyaa Sammaariyaa katamaa beedda.</seg>
          <seg type="verse" id="b.JOH.4.6">He sa7an Yayiqooba haathaa ollay de7ee; Yesuusi hametan daaburiide, he haathaa ollaa matan utteedda. He wode sa7ay usuppun saatiyaa heera.</seg>
          <seg type="verse" id="b.JOH.4.7">Sammaariyaa mishiratta haathaa duuqqanaw yeeddawunno Yesuusi, Taana haathaa ushshaarikkii! yaageedda.</seg>
          <seg type="verse" id="b.JOH.4.8">Yesuusa kaalliyaawanttu qumaa shammanaw katamaa beeddino.</seg>
          <seg type="verse" id="b.JOH.4.9">He Mishiratta zaaraade A, Neeni Ayihuda asaa gidaadde, Sammaariyaa macca asa gideedda taana, woota de7uwaa immiyaa haathaa ushsha gay? yaagaaddu; ayissi gooppe, Ayihudatoonne Sammaariyaa asaw ittipetethay baynna diraassa.</seg>
          <seg type="verse" id="b.JOH.4.10">Yesuusi zaariide izo, Neeni Xoossaa imotaanne qassi neena Taana haathaa ushsha giyaawe oonentto eriyaawaa gidintto, A woossanaassa; ikka new de7uwa immiyaa haathaa immana yaageedda.</seg>
          <seg type="verse" id="b.JOH.4.11">Mishiratta zaaraade, Godaw, new duuqqiyaabay baawa; ollaykka ciimmuwaa. Yaatina, de7uwa immiyaa haathaa haqappe akkani?</seg>
          <seg type="verse" id="b.JOH.4.12">Nuussi ha haathaa ollaa immeedda nu aawuwaa Yayiqoobappe neeni daray? I, A naanaynne A mehii hawaappe usheeddino yaagaaddu.</seg>
          <seg type="verse" id="b.JOH.4.13">Yesuusi zaariide, Ha haathaappe ushiyaa ooninne laa7enthuwaa saamettanawaa.</seg>
          <seg type="verse" id="b.JOH.4.14">Shin taani immiyaa haathaa ushiyaa ooninne laa7enthuwaa saamettenna. Taani immiyaa haathay he A giddon medhinaa de7uwaassi pulttiyaa pulttuwaa gidanawaa yaageedda.</seg>
          <seg type="verse" id="b.JOH.4.15">Mishiratta, Godaw, taani saamettenna malanne haathaa tikkanawukka haa yeenna mala, taw he haathaa imma! yaagaaddu.</seg>
          <seg type="verse" id="b.JOH.4.16">Yesuusi izo, Baade ne asinaa xeesaade haa simma yaageedda.</seg>
          <seg type="verse" id="b.JOH.4.17">Mishiratta zaaraade, Taw asinay baawa yaagaaddu. Yesuusi, Taw asinay baawa giyaawaan tumuwaa gaadda.</seg>
          <seg type="verse" id="b.JOH.4.18">Neeni ichcheshu asinaa gelaadda; ha77i neenanna de7iyaa bitani ne asinaa gidenna. Neeni ha77i taw odeeddawe tuma yaageedda.</seg>
          <seg type="verse" id="b.JOH.4.19">Mishiratta qay, Godaw, neeni nabiyaa gidiyaawaa ta ha77i eraaddi;</seg>
          <seg type="verse" id="b.JOH.4.20">nu Sammaariyaa asaa aawatuu ha deriyaangoyinneeddino; shin Ayihudatuu hinttenttu asay Xoossaw goyinnanaw bessiyaa sa7ay Yeerusalaamena yaagiita yaagaaddu.</seg>
          <seg type="verse" id="b.JOH.4.21">Yesuusi, Ha mishirattee, taana ammana; ha deriyaan woy Yeerusalaamen Aawuwaa Xoossaw hinttenttu goyinnenna wodii yaanawaa.</seg>
          <seg type="verse" id="b.JOH.4.22">Hinttenttu Sammaariyaa asay hintte erennabaw goyinniita; Xoossay nuuna Ayihudatuwaa go77ettiide atotethaa ahiyaa diraw, nuuni nu eriyaawoo goyinneetto.</seg>
          <seg type="verse" id="b.JOH.4.23">Shin Aawuwaa Xoossaw tumuwaappe goyinniyaawanttu A, Geeshsha Ayyaanaa wolqqaaninne Xoossaa Xoossaatethaadan goyinniya wodii matatteedda; ubba ha77ikka gakkeedda. Ayissi gooppe, asaa barew goyinnana mala, Aawuu Xoossaykka ha ogiyaan goyinniyaawantta koyyee.</seg>
          <seg type="verse" id="b.JOH.4.24">Xoossay Ayyaanaa; aw goyinniyaawanttukka Geeshsha Ayyaanaa wolqqaani Xoossaa Xoossatethaadan goyinnanaw bessee yaageedda.</seg>
          <seg type="verse" id="b.JOH.4.25">Mishiratta, Masihiyaa geetettiyaa Okettowe yaanawaa taani eray. I yiyaa wode nuussi ubbabaa odanawaa yaagaaddu.</seg>
          <seg type="verse" id="b.JOH.4.26">Yesuusi, Ha neenanna haasayiyaawe taani A yaageedda.</seg>
          <seg type="verse" id="b.JOH.4.27">Hawaa unttunttu haasayishshin, Yesuusa kaalliyaawanttu beeddasaappe simmeeddino. Yesuusi mishirattinna haasayishshin unttunttu be7iide darissi maalaletteeddino; shin mishiratto, Ayaa koyyay? woy Yesuusa, Iinanna ayissi haasayay? giide oochchowe ooninne baawa.</seg>
          <seg type="verse" id="b.JOH.4.28">Hewaappe guyyiyan, Mishiratta bare haathaa otuwaa agga basha guyye katamaa baade asaw,</seg>
          <seg type="verse" id="b.JOH.4.29">Taani ootheeddawaa ubbaa taw odeedda bitaniyaa be7anaw denddite; hewe Kiristtoosa gidaanddeeshsha? yaagaaddu.</seg>
          <seg type="verse" id="b.JOH.4.30">Asay katamaappe kesiide, Yesuusakko beedda.</seg>
          <seg type="verse" id="b.JOH.4.31">Hewe hanishshin, A kaalliyaawanttu Yesuusa, Guuthabaa maarikkii! yaagiide woosseeddino.</seg>
          <seg type="verse" id="b.JOH.4.32">Shin I, Taw hinttenttu erenna qumay taani miiyaawe de7ee yaageedda.</seg>
          <seg type="verse" id="b.JOH.4.33">Hewaa diraw, A kaalliyaawanttu barenttu giddon, Aw miyaabaa aheedda asay de7anddeeshsha? yaageeddino.</seg>
          <seg type="verse" id="b.JOH.4.34">Yesuusi unttunttussi, Ta qumay taana kiitteeddawaa sheniyaa udussaanne A oosuwaa polussaa.</seg>
          <seg type="verse" id="b.JOH.4.35">Hinttenttu, Oyddu agenaappe guyyiyan, kathay cakettanawaa giikkiteeyee? Taani hinttenttussi oday; goshshaa loythi xeellite; kathay caka besseedda.</seg>
          <seg type="verse" id="b.JOH.4.36">Zeriyaawenne cakkiyaawe ittippe nashettana mala, cakkiyaawe dirgguwaa akkeenne kathaa medhinaa de7oo shiishshee.</seg>
          <seg type="verse" id="b.JOH.4.37">Ha gaasuwaan, Ittu zeree; qassi ittu cakkee giyaa haasayay tuma.</seg>
          <seg type="verse" id="b.JOH.4.38">Hinttenttu daaburibeennawaa cakkana mala, taani hinttentta kiittaaddi; haratuu oothi daabureeddino; hinttenttu haratuwaa daaburan geleeddita yaageedda.</seg>
          <seg type="verse" id="b.JOH.4.39">Mishiratta, I taani ootheedda ubbabaa odeedda gaade markkatteedda diraw, he katamaan de7iyaa Sammaariyaa asaappe coray Yesuusa ammaneedda.</seg>
          <seg type="verse" id="b.JOH.4.40">Sammaariyaa asay Yesuusakko yeedda wode, barenttu mataan gami77ana mala, Yesuusa woossina I yaani laa77u gallassaa utteedda.</seg>
          <seg type="verse" id="b.JOH.4.41">I odiyaa qaalaa diraw, kasewaappe cora asay ammaneedda;</seg>
          <seg type="verse" id="b.JOH.4.42">qassi unttunttu mishiratto, Nuuni nu huuphew I giyaawaa sisiide ammaneeddawaappe attin, neeni markkatteedda diraassa gidenna; I tumu alamiyaa asaa ashshiyaawaa gidiyaawaakka nuuni ereeddo yaageeddino.</seg>
          <seg type="headline">Yesuusi Itti Kaappuwaa Na7aa Patheedda</seg>
          <seg type="verse" id="b.JOH.4.43">Laa77u gallassaappe guyyiyan, Yesuusi Sammaariyaappe kesiide, Galiilaa gadiya beedda.</seg>
          <seg type="verse" id="b.JOH.4.44">Ayissi gooppe, I bare huuphew, Nabii bare gadiyan bonchchettenna yaagi odeedda.</seg>
          <seg type="verse" id="b.JOH.4.45">Yesuusi Galiilaa gakkeedda wode, Galiilaa asay A mokkeedda; Paasigaa bonchchiya gallassi unttunttu Yeerusalaamen de7iya diraw, I ootheedda ubbabaa be7eeddino.</seg>
          <seg type="verse" id="b.JOH.4.46">Yesuusi haathaa woyiniyaa ushshaa kesseedda, Galiilaan de7iya Qaanaa katamaa beedda. Qifirinaahooman A na7ay sakettiyaa, kaatiyaa gollen oothiyaa itti kaappuu de7ee.</seg>
          <seg type="verse" id="b.JOH.4.47">Yesuusi Yihudaappe Galiilaa yeeddawaa he kaappuu sisiide, aakko yiide hayqqanaw mateedda bare na7aa biide pathana mala, Yesuusa woosseedda.</seg>
          <seg type="verse" id="b.JOH.4.48">Yesuusi he kaappuwaa, Xoossay oothiyaa malaataanne hechcho giissiyaabaa be7ennaani de7iidde, hinttenttu ayinne ammanikkita yaageedda.</seg>
          <seg type="verse" id="b.JOH.4.49">He kaappuu zaariide, Godaw, ta na7ay hayqqennan de7ishshin, taananna baarikkii yaageedda.</seg>
          <seg type="verse" id="b.JOH.4.50">Yesuusi, Ba; ne na7ay paxa de7anawaa! yaageedda. He kaappuu Yesuusi geeddawaa ammaniide beedda.</seg>
          <seg type="verse" id="b.JOH.4.51">I bare golle biishshin, A qoomatuu aananna ogiyaan gakettiide A, Ne na7ay paxa de7ee geeddino.</seg>
          <seg type="verse" id="b.JOH.4.52">I bare qoomatuwaa bare na7aw ay saatiyaan keekeeddentto oochchina unttunttu, Zino laappu saatiyaan qooxuu A aggeedda yaageeddino.</seg>
          <seg type="verse" id="b.JOH.4.53">Na7aa aawuu Yesuusi barew, Ne na7ay paxa de7anawaa geeddawe he saatiyaana gideeddawaa hassayeedda. Hewaa diraw, inne A soy asay ubbay ammaneeddino.</seg>
          <seg type="verse" id="b.JOH.4.54">Hawe Yesuusi Yihudaappe Galiilaa yiide ootheedda laa7entho malaataa.</seg>
        </div>
        <div type="chapter" complete="y" id="b.JOH.5">
          <seg type="headline">Yesuusi Gundda Bitaniyaa Dagatti Utteedda Haathaa Mataan Patheedda</seg>
          <seg type="verse" id="b.JOH.5.1">Hewaappe guyyiyan, Yesuusi Ayihudatuu bonchchiya baalaw Yeerusalaame beedda.</seg>
          <seg type="verse" id="b.JOH.5.2">Yeerusalaamen dorssaa penggiyaa matan Ibraayisxxe qaalaan Beetesayda geetettiyaa dagatti utteedda haathay de7ee; he dagatti utteedda haathaa yuuyyi aadhdheedda ichcheshu kashay de7ee.</seg>
          <seg type="verse" id="b.JOH.5.3">Hewaan cora hargganchchatuu, qooqatuu, wobbatuunne sileeddawanttu giseeddino. [Haathay qaaxxiyaawaa naagiino.</seg>
          <seg type="verse" id="b.JOH.5.4">Ayissi gooppe, itti itti gede Godaa kiitanchchay he dagatteedda haathaakko geliide, haathaa qaathee; haathay qaaxxeeddawaappe guyyiyan, koyro geleedda uray barena oyqqeedda ay harggiyaappekka paxee.]</seg>
          <seg type="verse" id="b.JOH.5.5">Hewaan hattamanne hosppun laythaa saketteedda itti bitani de7ee.</seg>
          <seg type="verse" id="b.JOH.5.6">He bitani hewan giseeddawaa Yesuusi be7iide, daro wodiyaa saketteeddawaakka eriide bitaniyaa, Paxanaw koyyay? yaageedda.</seg>
          <seg type="verse" id="b.JOH.5.7">Sakettiyaa bitani zaariide, Godaw, haathay qaaxxiyaa wode, taana haathaan yeggiyaa asay dhayeedda; taani gelana haniyaa wode, hara uray taappe kasetiide geli aggee yaageedda.</seg>
          <seg type="verse" id="b.JOH.5.8">Yesuusi A, Dendda eqqa; neeni gisowaa tookkaade ba yaageedda.</seg>
          <seg type="verse" id="b.JOH.5.9">Bitani elekka paxi aggeedda; bare gisuwaa tookkiide beedda. Hewe haneeddawe Sambbata gallassaana.</seg>
          <seg type="verse" id="b.JOH.5.10">Hewaa diraw, Ayihudatuu paxeedda bitaniyaa, Hachche sa7ay Sambbataa; neeni ne gisuwaa tookka biyaawe woga gidenna yaageeddino.</seg>
          <seg type="verse" id="b.JOH.5.11">Shin bitani, Taana patheeddawe, Ne gisuwaa tookkaade ba yaageedda giide unttunttussi zaareedda.</seg>
          <seg type="verse" id="b.JOH.5.12">Unttunttu A, Neena, Ne gisuwaa tookkaade ba geeddawe I oonee? giide oochcheeddino.</seg>
          <seg type="verse" id="b.JOH.5.13">Shin hewaan cora asay de7iyaa dirawunne, Yesuusikka geemetteedda diraw, bitani barena patheeddawe oonentto erenna.</seg>
          <seg type="verse" id="b.JOH.5.14">Yesuusi guyyeppe he bitaniyaa Geeshsha Golliyan demmiide, Be7a, neeni ha77i paxaadda; hawaappekka iitabay neena gakkenna mala, laa7entho nagaraa oothoppa yaageedda.</seg>
          <seg type="verse" id="b.JOH.5.15">Hewaappe guyyiyan, bitani biide, barena patheeddawe Yesuusa gidiyaawaa Ayihuda asaa kaappatoo odeedda.</seg>
          <seg type="verse" id="b.JOH.5.16">Yesuusi hawaa Sambbataan ootheedda diraw, unttunttu Yesuusa yedesaan waayissuwaa doommeeddino.</seg>
          <seg type="verse" id="b.JOH.5.17">Yesuusi zaariide unttunttussi, Ta Aabbu ubba wode oothee; taanikka oothanaw bessee yaageedda.</seg>
          <seg type="verse" id="b.JOH.5.18">Hewaa diraw, Yesuusi Sambbata gallassaa bonchchenna diraa xalalaassa gidennaan, barena Xoossaanna qarayiide, Xoossay ta Aabba geedda diraw, Ayihuda asaa kaappatuu A wodhanaw kasewaappe minissiide koyyiino.</seg>
          <seg type="headline">Xoossaa Na7aa Maataa</seg>
          <seg type="verse" id="b.JOH.5.19">Yesuusi zaariide unttunttussi, Taani hinttenttussi tumuwaa oday; Na7ay barekka aynne oothenna. I bare Aabbu oothishshin be7iyaawaa xalalaa oothee; Aawuu oothiyaawaa Na7aykka oothee.</seg>
          <seg type="verse" id="b.JOH.5.20">Ayissi gooppe, Aawuu bare Na7aa siiqee; qassi I oothiyaa oosuwaa ubbabaa bare Na7aa bessee. Ubba hinttenttu maalalettana gakkanaw, I hawaappe aadhdhiya oosuwaakka bare Na7aa bessanawaa.</seg>
          <seg type="verse" id="b.JOH.5.21">Gaasuunnee, Aawuu hayqqeeddawantta hayquwaappe denthiide shemppuwaanna wothiyawaadan, Na7aykka qassi bare koyyowantta shemppuwaanna wothee.</seg>
          <seg type="verse" id="b.JOH.5.22-John.5.23">Asay ubbay Aawuwaa bonchchiyawaadan, Na7aakka bonchchana mala, Aawuu pirddaa ubbaa Na7aw immeeddawaappe attin, I oonanne pirddenna; Na7aa bonchchenna uray, A kiitteedda Aawuwaakka bonchchenna.</seg>
          <seg type="verse" id="b.JOH.5.24">Taani hinttenttussi tumuwaa oday; ta qaalaa sisiyaawoonne taana kiitteeddawaan ammaniyaawoo medhinaa de7uu de7ee. Hayquwaappe de7oo I pinneeddawaappe attin, pirddettenna.</seg>
          <seg type="verse" id="b.JOH.5.25">Taani hinttenttussi tumuwaa oday; hayqqeedda asay Xoossaa Na7aa kooshshaa sisiyaa wodii yaanawaa; hewenneekka ha77a. He kooshshaa sisiyawanttu shemppuwaanna de7ana.</seg>
          <seg type="verse" id="b.JOH.5.26">Ayissi gooppe, Aawoo de7uwaa immiyaa wolqqay de7iyaawaadan, de7uwaa immiyaa he wolqqaa bare Na7awukka immeedda.</seg>
          <seg type="verse" id="b.JOH.5.27">Xoossaa Aawuu bare Na7aw pirddiyaa maataa immeedda; ayissi gooppe, Na7ay Asaa Na7aa.</seg>
          <seg type="verse" id="b.JOH.5.28">Hawaan malalettoppite; ayissi gooppe, duufuwan de7iyaawanttu A kooshshaa sisiyaa wodii yee.</seg>
          <seg type="verse" id="b.JOH.5.29">Sisiide unttunttu duufuwaappe gaxaa kesana; lo77obaa ootheeddawanttu de7uwaan de7anaw denddana; qassi iitabaa ootheeddaawanttu pirddettanaw denddanawantta.</seg>
          <seg type="headline">Yesuusassi Markkatteedda Asatuwaa</seg>
          <seg type="verse" id="b.JOH.5.30">Taani taappe aynne oothanaw danddayikke; Xoossay taw odeeddawaadan pirdday. Ta pirdday tuma; ayissi gooppe, taani taana kiitteeddawaa sheniyaa poliyaawaappe attin, taani dosiyaawaa oothikke.</seg>
          <seg type="verse" id="b.JOH.5.31">Taani ta huuphew tabaa markkattooppe, ta markkatethay tuma gidenna.</seg>
          <seg type="verse" id="b.JOH.5.32">Tabaa markkattiyaawe haray de7ee; I tabaa markkattiyaawe tuma gidiyaawaa taani eray.</seg>
          <seg type="verse" id="b.JOH.5.33">Hinttenttu Yohaannisakko asaa kiittina, I unttunttoo tumuwaa markkatteedda.</seg>
          <seg type="verse" id="b.JOH.5.34">Taani hewaa hinttentta attino gaade giyaawaappe attin, asaa markkatethay taw koshshina gidenna.</seg>
          <seg type="verse" id="b.JOH.5.35">Yohaannisi muqaaddaadan, eexxeeddanne poo7isseedda; hinttenttukka amareedda wodiyaa A poo7uwan nashettanaw koyyeeddita.</seg>
          <seg type="verse" id="b.JOH.5.36">Shin taw Yohaannisawaappe aadhdhiyaa markkatethay de7ee; ayissi gooppe, taani wurssanaw Ta Aabbu taw immeedda kiitay, ha taani oothiyaawe, I taana kiitteeddawaa gidiyaawaa markkattee.</seg>
          <seg type="verse" id="b.JOH.5.37">Qassi taana kiitteedda Ta Aabbu bare huuphew tabaa markkattee. Hinttenttu A kooshshaa aynne sisibeykkita; A malaakka be7ibeykkita.</seg>
          <seg type="verse" id="b.JOH.5.38">I kiitteeddawaa ammanenna diraw, A qaalay hinttenttu wozanaan baawa.</seg>
          <seg type="verse" id="b.JOH.5.39">Xoossaa Maxaafatuwaappe medhinaa de7uwaa demmiyaawaa hinttew malatina, unttuntta biddiita; unttunttukka tabaa markkattiyaawantta.</seg>
          <seg type="verse" id="b.JOH.5.40">Shin de7uwaa demmanaw taakko yiyaawaa hinttenttu koyyikkita.</seg>
          <seg type="verse" id="b.JOH.5.41">Taani asaappe bonchchuwaa koyyikke.</seg>
          <seg type="verse" id="b.JOH.5.42">Shin taani hinttenttu wozanaan Xoossaa siiquu baynnawaa eray.</seg>
          <seg type="verse" id="b.JOH.5.43">Taani ta Aabbu sunthan yaaddi; shin taana akkibeykkita. Shin hara asay bare sunthan yiyaa wode, A akkiita.</seg>
          <seg type="verse" id="b.JOH.5.44">Hinttenttu ittu ittuwaa bonchchiita; shin itti Xoossaappe yiyaa bonchchuwaa koyyikkita. Yaatina, waaniide ammananaw danddayiite?</seg>
          <seg type="verse" id="b.JOH.5.45">Taani Ta Aabbu sinthan hinttentta mootiyaawaa hinttew malatoppo; hinttentta mootiyaawe, hintte hidootaa wothiyaa Musa.</seg>
          <seg type="verse" id="b.JOH.5.46">Hinttenttu Musa ammaneeddabaa gidintto, taanakka ammananita; ayissi gooppe, tabaa xaafeeddawe A.</seg>
          <seg type="verse" id="b.JOH.5.47">Shin hinttenttu I xaafeeddawaa ammanennaan ixxooppe, taani giyaawaa wooti ammananitee? yaageedda.</seg>
        </div>
        <div type="chapter" complete="y" id="b.JOH.6">
          <seg type="headline">Yesuusi 5000 Asaa Mizeedda</seg>
          <seg type="verse" id="b.JOH.6.1">Hewaappe guyyiyan, Yesuusi Galiilaa Abbaappe woy Xibiriyaadoosa Abbaappe hefintha pinneedda.</seg>
          <seg type="verse" id="b.JOH.6.2">I hargganchchatuwaa bolla ootheedda wolqqaama malaataa be7eedda diraw, cora asay A kaalleedda.</seg>
          <seg type="verse" id="b.JOH.6.3">Yesuusi deriyaa kesiide, yaani barena kaalliyaawanttunna ittippe utteedda.</seg>
          <seg type="verse" id="b.JOH.6.4">Ayihudatuu bonchchiya Paasigaa gallassay gakkeedda.</seg>
          <seg type="verse" id="b.JOH.6.5">Yesuusi sinthakko xeelliide, cora asay barekko yiyaawaa be7iide Piliphphoosa, Ha asaa ubbaa mizanaw gidiyaa qumaa haqappe shammanee? yaageedda.</seg>
          <seg type="verse" id="b.JOH.6.6">I hewaa Piliphphoosa paaccanaw geedda; ayissi gooppe, I bare huuphew ayaa oothana bessintto oothanabaa eree.</seg>
          <seg type="verse" id="b.JOH.6.7">Piliphphoosi zaariide Yesuusa, Huuphiyan huuphiyan, haray atto itti itti barssuwa gathanaw, laa77u xeetu dinaariyaan shammeedda ukithaykka gidenna yaageedda.</seg>
          <seg type="verse" id="b.JOH.6.8">Qassi Yesuusa kaalliyaawanttuppe ittu, Simooni Phexiroosa ishay Inddiraasi,</seg>
          <seg type="verse" id="b.JOH.6.9">Banggaa ukithaa ichcheshuunne laa77u molii de7iyaa itti na7ay hawaan de7ee; shin ha asaa ubbaw hewe wooti gidanee? yaageedda.</seg>
          <seg type="verse" id="b.JOH.6.10">Yesuusi barena kaalliyaawantta, Asay uttanaadan udite yaageedda. He sa7an daro maatay de7ee. Asay ubbay utteedda; attuma asay ichcheshu sha77aa gidiyaawaa.</seg>
          <seg type="verse" id="b.JOH.6.11">Yesuusi ukithaa akeedda; Xoossaa galatiide, hewan utteedda asaw gisheedda. Moliyaakka hewaadan oothina asay bare koyyeeddawaa keenaa meedda.</seg>
          <seg type="verse" id="b.JOH.6.12">Unttunttu ubbay kalleeddawaappe guyyiyan, Yesuusi barena kaalliyawantta Ittibaykka coo bayenna mala, atteedda dokkaa shiishshite yaageedda.</seg>
          <seg type="verse" id="b.JOH.6.13">Hewaa diraw, unttunttu ubbaakka shiishsheeddino; asay kallina atteedda banggaa ukithaa dokkaa shiishshiide, tammanne laa77u zambbeeliyaa kuntheeddino.</seg>
          <seg type="verse" id="b.JOH.6.14">Asay Yesuusi ootheedda wolqqaama malaataa be7eedda wode, Hawe tumuwaappe ha sa7aa yaana geedda nabiyaa yaageeddino.</seg>
          <seg type="verse" id="b.JOH.6.15">Unttunttu yiide barena wolqqan oyqqi kaatiyaa oothanaw haniyaawaa Yesuusi eriide, barekka deriyaa bolla shirettiide keseedda.</seg>
          <seg type="headline">Yesuusi Abbaa Bollan Hamettiidde Beedda</seg>
          <seg type="verse" id="b.JOH.6.16">Sa7ay omarisseedda wode, Yesuusa kaalliyaawanttu abbaakko beeddino;</seg>
          <seg type="verse" id="b.JOH.6.17">Sa7ay qammeedda; shin Yesuusi unttunttukko he saati gakkanaw yibeenna; hewaassi unttunttu wonggiriyaan geliide, abbaa pinni hefintha Qifirinaahooma beeddino.</seg>
          <seg type="verse" id="b.JOH.6.18">Wolqqaama carkkuu carkkeedda diraw, abbay qaaxxeedda;</seg>
          <seg type="verse" id="b.JOH.6.19">itti saatiyaa keenaa unttunttu abbaa shaagowaappe guyyiyan, Yesuusi abbaa bollanna hamettiidde yiyaawaa be7iide yayyeeddino.</seg>
          <seg type="verse" id="b.JOH.6.20">Shin I, Yayyoppite; taanattee! yaageedda.</seg>
          <seg type="verse" id="b.JOH.6.21">Unttunttu wonggiriyaan A gelissanaw koyyeeddino; wonggirii unttunttu biyaasaa abbaa gaxaa ellekka gakki aggeedda.</seg>
          <seg type="headline">Yesuusi De7uwa Ukithaa</seg>
          <seg type="verse" id="b.JOH.6.22">Wonttetha gallassi, abbaappe hefinthanna atteedda cora asay abbaa bolla itti wonggiriyaa xalalay de7iyaawaa be7eeddino; Yesuusi barena kaalliyaawanttunna wonggiriyaan geliide, unttunttunna beennaan, unttunttu barekka beeddawaa akeekeeddino.</seg>
          <seg type="verse" id="b.JOH.6.23">Shin Xibiriyaadoosappe hara wongiratuu Yesuusi Xoossaa galatina, asay ukithaa meeddasaa mataa yeeddino.</seg>
          <seg type="verse" id="b.JOH.6.24">Asay Yesuusi woy A kaalliyaawanttu hewaan baynnawaa be7iide, Yesuusa koyyanaw wonggiriyan geliide, Qifirinaahooma beeddino.</seg>
          <seg type="verse" id="b.JOH.6.25">Asay Yesuusa abbaappe hefinthan demmeedda wode, Tamaarissiyaawoo, hawaa awude yaaddii? yaageeddino.</seg>
          <seg type="verse" id="b.JOH.6.26">Yesuusi zaariide, Taani hinttenttussi tumuwaa oday; hinttenttu taana koyyiyaawe ukithaa meedda diraassanne kalleedda diraassa gidiyaawaappe attin, wolqqaama malaataa be7eedda diraassa gidenna.</seg>
          <seg type="verse" id="b.JOH.6.27">Medhinaa de7uwa qumaw, taani Asa Na7ay hinttenttussi immanawoo, oothiteppe attin, samiyaa qumaw oothoppite; ayissi gooppe, Aawuu Xoossay hewaa dhiishissanaw maatafaa attami wotheedda yaageedda.</seg>
          <seg type="verse" id="b.JOH.6.28">Hewaappe guyyiyan unttunttu, Nuuni Xoossaa oosuwaa oothanaw ayaa oothanaw bessii? yaagiide Yesuusa oochcheeddino.</seg>
          <seg type="verse" id="b.JOH.6.29">Yesuusi zaariide, Hinttenttu oothana mala, Xoossay koyyiyaa kiitay hawaa; I kiitteeddawaan ammanite yaageedda.</seg>
          <seg type="verse" id="b.JOH.6.30">Unttunttu zaariide, Nuuni be7iide, neenan ammanana mala, ay wolqqaama malaataa oothanii? Ayaa kiitettanii?</seg>
          <seg type="verse" id="b.JOH.6.31">Xoossaa maxaafaan, Unttunttu mannaamala saluwaappe ukithaa immeedda yaagetti xaafettowaadan, nu aawatuu mela biittaan mannaa meeddino yaageeddino.</seg>
          <seg type="verse" id="b.JOH.6.32">Yesuusi, Taani hinttenttussi tumuwaa oday; hinttenttussi saluwaappe tumu ukithaa immiyaawe ta Aabbappe attin, hinttenttussi saluwaappe ukithaa immeeddawe Musa gidenna.</seg>
          <seg type="verse" id="b.JOH.6.33">Ayissi gooppe, tuma gideedda Xoossaa ukithay, saluwaappe wodhdhiyaawe ha alamiyaa asaw de7uwaa immee yaageedda.</seg>
          <seg type="verse" id="b.JOH.6.34">Unttunttu zaariide, Godaw, nuukka he ukithaa ubba wode imma yaageeddino.</seg>
          <seg type="verse" id="b.JOH.6.35">Yesuusi, Taani de7uwaa ukithaa; taakko yiyaa uray ubbaakka koshattenna. Qassi taana ammaniyaa uray aynne saamettenna.</seg>
          <seg type="verse" id="b.JOH.6.36">Shin taani hinttenttussi odeeddawaadan, hinttenttu taana be7eeddita; shin ammanikkita.</seg>
          <seg type="verse" id="b.JOH.6.37">Ta Aabbu taw immiya ubbay taakko yaanawaa; qassi taakko yiyaa oonanne ubbakka taani kare yeddikke.</seg>
          <seg type="verse" id="b.JOH.6.38">Ayissi gooppe, taani taana kiitteeddawaa sheniyaa polanaw saluwaappe yaaddippe attin, ta sheniyaa polanaw yabeykke.</seg>
          <seg type="verse" id="b.JOH.6.39">Taana kiitteeddawe koyyiyaawe hawaa; taani I taw immeedda ubbatuwaakka wurssethaa gallassi denthanaappe attin, ittuwakka bayizzana mala koyyenna.</seg>
          <seg type="verse" id="b.JOH.6.40">Ayissi gooppe, ta Aabbu koyyiyaawe hawaa; taana Na7aa be7iide, ammaniyaa ubbatuu medhinaa de7uwa akkanawantta; taanikka he ubbatuwaa wurssethaa gallassi denthana yaageedda.</seg>
          <seg type="verse" id="b.JOH.6.41">Yesuusi, Taani saluwaappe wodhdheedda ukithaa geedda diraw, Ayihudatuu A bolla zuuzummeeddino.</seg>
          <seg type="verse" id="b.JOH.6.42">Unttunttu, Hawe nuuni A aawuwanne A aatto eriya Yooseefo na7aa Yesuusa gidennee? Yaatina, I waagiide, Taani saluwaappe wodhdhaaddi gaanaw danddayii? yaageeddino.</seg>
          <seg type="verse" id="b.JOH.6.43">Yesuusi zaariide, Ittu ittuwaanna zuuzummiyaawaa aggite.</seg>
          <seg type="verse" id="b.JOH.6.44">Taana kiitteedda ta Aabbu taakko aheedda asaappe attin, taakko yaanaw danddayiyaa asay baawa; taanikka wurssethaa gallassi A denthana.</seg>
          <seg type="verse" id="b.JOH.6.45">Nabatuu Xoossay asaa ubbaa tamaarissana yaagiide xaafeeddino; Aawuu giyaawaa sisiyaawenne Aawuwaappe tamaariyaawe ooninne taakko yee.</seg>
          <seg type="verse" id="b.JOH.6.46">Xoossaa matappe yeeddawaappe attin, Xoossaa be7eedda asay baawa; A xalalay Xoossaa be7eedda.</seg>
          <seg type="verse" id="b.JOH.6.47">Taani hinttenttussi tumuwaa oday; taana ammaniyaa uraw medhinaa de7uu de7ee.</seg>
          <seg type="verse" id="b.JOH.6.48">Taani de7uwa ukithaa.</seg>
          <seg type="verse" id="b.JOH.6.49">Hinttenttu aawatuu mela biittaan mannaa meeddino; shin hayqqeeddino.</seg>
          <seg type="verse" id="b.JOH.6.50">Asay aappe miide hayqqenna ukithay saluwaappe yiyaawe hawaa.</seg>
          <seg type="verse" id="b.JOH.6.51">Saluwaappe wodhdheedda de7uwaa ukithay taana; ooninne ha Ukithaappe mooppe, medhinaw de7anawaa; qassi ha alamiyaa asaw de7o gidana mala, taani immana ukithay ta ashuwaa yaageedda.</seg>
          <seg type="verse" id="b.JOH.6.52">Ayihudatuu, Ha bitani bare ashuwaa nuuni maana mala, nuussi wootiide immanaw danddayii? yaagiide barenttu gidduwan palumetteeddino.</seg>
          <seg type="verse" id="b.JOH.6.53">Hewaa diraw, Yesuusi unttuntta, Taani hinttenttussi tumuwaa oday; ta ashuwaa, Asa Na7aa ashuwaa, hinttenttu maana dhayooppe, qassi ta suuthaakka ushana dhayooppe, hinttew de7uu baawa.</seg>
          <seg type="verse" id="b.JOH.6.54">Ta ashuwaa miyaa urawunne, ta suuthaa ushiyaa uraw medhinaa de7uu de7ee. Taani wurssetha gallassi unttuntta denthana.</seg>
          <seg type="verse" id="b.JOH.6.55">Ayissi gooppe, ta ashuu tumu qumaa; ta suuthaykka tumu ushshaa.</seg>
          <seg type="verse" id="b.JOH.6.56">Ta ashuwaa miyaa uraynne ta suuthaa ushiyaa uray taanan de7ee; taanikka aanani de7ay.</seg>
          <seg type="verse" id="b.JOH.6.57">De7uwa Aawuu taana kiittina, taani A gaasuwan de7iyaawaadan, taana miyaa uraykka ta gaasuwan de7ana.</seg>
          <seg type="verse" id="b.JOH.6.58">Saluwaappe wodhdheedda ukithay hawaa; hinttenttu aawatuu miide hayqqeedda mannaa mala gidenna; ha ukithaa miyaa uray medhinaw de7ana yaageedda.</seg>
          <seg type="verse" id="b.JOH.6.59">Yesuusi Qifirinaahooma katamaan Ayihuda woosa gollen tamaarissiidde, hawaa odeedda.</seg>
          <seg type="headline">Medhinaa De7uwa Qaalaa</seg>
          <seg type="verse" id="b.JOH.6.60">Yesuusa kaalliyaawanttuppe dariya baggay hewaa siseedda wode, Hawe gelenna timirttiyaa; hawaa ooni akkanawee? yaageeddino.</seg>
          <seg type="verse" id="b.JOH.6.61">Shin Yesuusi barena kaalliyaawanttu hewoo zuuzummeeddawaa eriide, Hawe hinttentta dhubbii?</seg>
          <seg type="verse" id="b.JOH.6.62">Simmi taani, Asaa Na7ay, kase de7iyaasaa pude kesishshin be7intto ayaa gaanitee?</seg>
          <seg type="verse" id="b.JOH.6.63">Geeshsha Ayyaanay de7uwaa immee; asaa minotay aynne go77enna. Taani hinttenttussi odeedda qaalay ayyaanaanne de7uwaa.</seg>
          <seg type="verse" id="b.JOH.6.64">Shin hinttenttu gidduwan ammanennawanttu de7iino yaageedda; ayissi gooppe, ammanennawanttu haqawanttenttonne barena aathi immanawe oonentto Yesuusi koyroppe doommiide ereedda.</seg>
          <seg type="verse" id="b.JOH.6.65">Qassikka Yesuusi, Ta Aabbuppe gidana dhayooppe ooninne taakko yaanaw danddayenna yaagaade ta odeeddawe hewaa diraassa yaageedda.</seg>
          <seg type="verse" id="b.JOH.6.66">Hewaa gaasuwan, Yesuusa kaalliyaawanttuppe coratuu A aggiide, guyye simmeeddino; laa7entho A kaallibeykkino.</seg>
          <seg type="verse" id="b.JOH.6.67">Yesuusi qassi tammanne laa77u barena kaalliyaawantta, Hinttekka aggiide baanaw koyyiitee? yaageedda.</seg>
          <seg type="verse" id="b.JOH.6.68">Simooni Phexiroose zaariide, Godaw, nuuni ookko baanee? New medhinaa de7uwaa qaalay de7ee.</seg>
          <seg type="verse" id="b.JOH.6.69">Neeni Xoossaa Geeshshaa gidiyaawaa nuuni ammaneettonne ereetto yaageedda.</seg>
          <seg type="verse" id="b.JOH.6.70">Yesuusi unttuntta, Taani hinttentta tammanne laa77atuwaa doorabeykkitaa? Qassi hintteppe ittu xalahiyaa yaageedda.</seg>
          <seg type="verse" id="b.JOH.6.71">Yesuusi hewaa Simoona na7aa Yihudaa Asqqorootagee; ayissi gooppe, Yihuday Yesuusa kaalliyaa tammanne laa77atuwaappe ittuwa; I Yesuusa aathi immanawaa.</seg>
        </div>
        <div type="chapter" complete="y" id="b.JOH.7">
          <seg type="headline">Yesuusi Daasiyaa Baalaassi Yeerusalaame Beedda</seg>
          <seg type="verse" id="b.JOH.7.1">Hewaappe guyye, Yesuusi Galiilaan yaa haa yuuyyeedda; Ayihudatuu A wodhanaw koyyiyaa diraw, Yihudaan yuuyyana koyyibeenna.</seg>
          <seg type="verse" id="b.JOH.7.2">Ayihudatuu bonchchiya Daasiyaa Baalay gakki utteedda.</seg>
          <seg type="verse" id="b.JOH.7.3">Hewaa diraw, Yesuusa ishatuu A, Neena kaalliyaawanttu neeni oothiyaawaa be7ana mala, hawaappe denddaade Yihudaa gadiya ba.</seg>
          <seg type="verse" id="b.JOH.7.4">Ayissi gooppe, barew erettanaw koyyiyaa asay ooninne bare oosuwaa genthenna. Neeni hawantta oothina, nebaa alamiyaa ubbay ero! yaageeddino.</seg>
          <seg type="verse" id="b.JOH.7.5">Ayissi gooppe, haray atto A ishatuukka A ammanibeykkino.</seg>
          <seg type="verse" id="b.JOH.7.6">Yesuusi unttuntta, Taw injjetiyaa wodii gakkibeenna; shin hinttenttussi ay wodekka injjetee.</seg>
          <seg type="verse" id="b.JOH.7.7">Sa7ay hinttentta ixxanaw danddayenna; shin taani sa7aa kiittay iita gidiyaawaa markkattiyaa diraw, taana ixxeedda.</seg>
          <seg type="verse" id="b.JOH.7.8">Baalaa bonchchiyaasaa hinttenttu biite; taw injjetiyaa wodii gakkibeenna diraw, taani baalaa bonchchiyasaa baanawe bira yaageedda.</seg>
          <seg type="verse" id="b.JOH.7.9">I hawaa giide, Galiilaan atteedda.</seg>
          <seg type="headline">Yesuusi Daasiyaa Baalaasan Beetteedda</seg>
          <seg type="verse" id="b.JOH.7.10">Shin A ishatuu baalaa gallassaa bonchchiyasaa beeddawaappe guyyiyan, ikka asay be7ennaan geeman yaa beedda.</seg>
          <seg type="verse" id="b.JOH.7.11">Ayihudatuu baalaa gallassaa bonchchiyaasan A koyyiinonne, I haqan de7ii? yaagiidde, A labiino.</seg>
          <seg type="verse" id="b.JOH.7.12">Asaa gidduwan daro zuuzunthay denddeedda. Amareedda asay, I lo77o asa yaagee; haratuu qassi, A, I asaa balethee yaagiino.</seg>
          <seg type="verse" id="b.JOH.7.13">Shin Ayihudatuu yayyeedda diraw, ooninne aabaa qoncciyaan haasayenna.</seg>
          <seg type="verse" id="b.JOH.7.14">Baalaa bonchchiya gallassaa baggan, Yesuusi Geeshsha Golliyaa biide, tamaarissuwaa doommeedda.</seg>
          <seg type="verse" id="b.JOH.7.15">Ayihudatuu maalalelettiide, Ha bitani aynne tamaarennaan hawaa keena waani ereeddee? yaageeddino.</seg>
          <seg type="verse" id="b.JOH.7.16">Hewaa diraw, Yesuusi zaariide, Taana tamaarissiyaawe taana kiitteedda Xoossaa matappe yiyaawaappe attin, tawaa gidenna.</seg>
          <seg type="verse" id="b.JOH.7.17">Xoossaa sheniyaa oothanaw dosiyaa ooninne ha taani tamaarissiyaawe Xoossaa matappe yintto woy qassi taani taappe haasayayitantto erana.</seg>
          <seg type="verse" id="b.JOH.7.18">Barewaa haasayiyaa uray bare huuphiyaassi bonchchuwaa koyyee; shin barena kiitteeddawe bonchchettana mala koyyiyaa uray tumanchchaa; aani worddobay baawa.</seg>
          <seg type="verse" id="b.JOH.7.19">Muse hinttenttussi higgiyaa immibeennee? Shin hintteppe ittuunne higgiyaa naagenna. Taana ayissi wodhanaw koyyiitee? yaageedda.</seg>
          <seg type="verse" id="b.JOH.7.20">Asay zaariide, Neenan xalahii de7ee; neena wodhanaw oonee koyyeeddawe? yaageedda.</seg>
          <seg type="verse" id="b.JOH.7.21">Yesuusi, Taani itti wolqqaamabaa oothina, hinttenttu ubbay maalaletteeddita.</seg>
          <seg type="verse" id="b.JOH.7.22">Hinttenttu naanaa hinttenttu dookaalana mala, Muse hinttentta azazeedda. Shin dookaalussay hinttenttu aawatuwanna yeeddawaappe attin, Musenna yibeenna; hewaassi hinttenttu Sambbataan attuma naanaa dookaaliita.</seg>
          <seg type="verse" id="b.JOH.7.23">Muse higgii azazeedda diraw, hinttenttu Sambbataan dookaaliyaawaa gidooppe, yaatina taani itti asaw kumentha bollaa patheedda diraw, taana ayissi hanqqettiitee?</seg>
          <seg type="verse" id="b.JOH.7.24">Tumu pirddaa pirdditeppe attin, asaa deemuwaa xeelliide pirddoppite yaageedda.</seg>
          <seg type="headline">Hawe Kiristtoosee?</seg>
          <seg type="verse" id="b.JOH.7.25">Hewaa diraw, Yeerusalaame asaappe ittu ittuu, Unttunttu wodhanaw koyyiyaa bitani hawaa gidennee?</seg>
          <seg type="verse" id="b.JOH.7.26">Be7ite, qoncciyaan I haasayee; unttunttu A aynne giikkino. Hawe Kiristtoosa gidiyaawaa nu kaappatuu tumu eriinooshsha?</seg>
          <seg type="verse" id="b.JOH.7.27">Shin nuuni A haqappe yeeddentto eroytte; Kiristtoosi yiyaa wode, I haqappe yinttonne ooninne erenna yaageeddino.</seg>
          <seg type="verse" id="b.JOH.7.28">Hewaappe guyyiyan, Yesuusi Geeshsha Golliyan tamaarissiidde, bare qaalaa dhoqqu udiide, Hinttenttu taana eriita; qassi taani haqappe yeeddenttokka eriita. Taani ta sheniyaan yabeykke; shin taana kiitteeddawe tumanchchaa; hinttenttu A erikkita.</seg>
          <seg type="verse" id="b.JOH.7.29">Shin taani A eray; ayissi gooppe, I taana kiittina, taani A matappe yaaddi yaageedda.</seg>
          <seg type="verse" id="b.JOH.7.30">Hewaa diraw, unttunttu A oyqqanaw koyyeeddino; shin A wodii biro gakkibeenna diraw, ooninne A bolla kushiyaa wothibeenna.</seg>
          <seg type="verse" id="b.JOH.7.31">Shin daro asay Yesuusa ammaniide, Kiristtoosi yiyaa wode, ha bitani ootheedda malaataappe dariyaawaa oothaneeyee? yaageeddino.</seg>
          <seg type="headline">Yesuusa Oyqqanaw Wottaaddaratuu Kiitetteeddino</seg>
          <seg type="verse" id="b.JOH.7.32">Parisaawatuu daro asay Yesuusabaa zuuzummiyaawaa siseeddino; qeesatuwaa kaappatuunne Parisaawatuu A oyqqi qashissanaw amareedda wottaddaratuwaa kiitteeddino.</seg>
          <seg type="verse" id="b.JOH.7.33">Yesuusi, Taani hinttenanna laafaa gami77ana; hewaappe guyyiyan, taana kiitteeddawaakko baana.</seg>
          <seg type="verse" id="b.JOH.7.34">Hinttenttu taana koyyana; shin demmikkita; ayissi gooppe, taani de7iyaa sa7aa hinttenttu baanaw danddayikkita yaageedda.</seg>
          <seg type="verse" id="b.JOH.7.35">Ayihudatuu ittu ittuwanna, Hawe nuuni A demmennaassa haqa baana hanii? Ayihudatuu de7iya Giriike katamaa biide, Giriike asatuwaa tamaarissana hanii?</seg>
          <seg type="verse" id="b.JOH.7.36">I, Hintte taana koyyana; shin demmikkita qassi, Taani de7iyaasaa hinttenttu baanaw danddayikkita yaagee; hewaa giyaawe waagiyaawee? yaageeddino.</seg>
          <seg type="headline">De7uwa Immiyaa Haathaa</seg>
          <seg type="verse" id="b.JOH.7.37">He baalaa gallassaa bonchchiya gallassaappe waannatiyaa wurssetha gallassaani Yesuusi denddi eqqiide, bare qaalaa dhoqqu udiide, Saametteedda uray ooninne taakko yiide usho.</seg>
          <seg type="verse" id="b.JOH.7.38">Taanan ammaniyaawoo, Xoossaa Maxaafay giyawaadan, A uluwaappe de7uwaa immiyaa haathaa pulttuu gogganawaa yaageedda.</seg>
          <seg type="verse" id="b.JOH.7.39">I hewaa A ammaneeddawanttu akkana Geeshsha Ayyaanaabaa haasayeedda. Yesuusi biro bare bonchchuwaakko kesibeennadiraw, he wode Geeshsha Ayyaanay unttunttoo imettibeenna.</seg>
          <seg type="headline">Asaa Giddon Medhetteedda Phalqqethaa</seg>
          <seg type="verse" id="b.JOH.7.40">He asaappe dariya baggay I giyaawaa sisiide, Tumu hawe naagettiyaa Nabiyaa yaageeddino.</seg>
          <seg type="verse" id="b.JOH.7.41">Haranttu, Hawe Kiristtoosa yaageeddino. Shin haranttu qassi, Kiristtoosi Galiilaappee yeenna.</seg>
          <seg type="verse" id="b.JOH.7.42">Xoossaa Maxaafay, Kiristtoosi Daawite zariyaappe, Daawite de7eedda Beeteliheeme katamaappe yaana geenneyee? yaageeddino.</seg>
          <seg type="verse" id="b.JOH.7.43">Yesuusa gaasuwan asay bare gidduwan shaaketteedda.</seg>
          <seg type="verse" id="b.JOH.7.44">He asaappe ittu ittu A oyqqanaw koyyeeddino; shin kushiyaaninne A bochchibeykkino.</seg>
          <seg type="verse" id="b.JOH.7.45">Geeshsha Golliyaa naagiyaawanttu qeesatuwaa kaappatuwaakkonne Parisaawatuwaakko simmi yeedda wode unttunttu naagiyaawantta, Ayissi A ahibeykkitee? yaagiide oochcheeddino.</seg>
          <seg type="verse" id="b.JOH.7.46">Geeshsha Golliyaa naagiyaawanttu unttunttussi, Ha bitani haasayeeddawaadan, ubbakka ooninne haasayibeenna! yaagiide zaareeddino.</seg>
          <seg type="verse" id="b.JOH.7.47">Parisaawatuu zaariide, I hinttenakka balethuwaa?</seg>
          <seg type="verse" id="b.JOH.7.48">Kaappatuwaappe woy Parisaawatuwaappe A ammaneedda asay de7ii?</seg>
          <seg type="verse" id="b.JOH.7.49">Shin higgiyaa erenna ha asay sheqetteeddawaa yaageeddino.</seg>
          <seg type="verse" id="b.JOH.7.50">Unttunttuppe ittuu kasenna Yesuusakko beedda Niqoodimoosi unttuntta,</seg>
          <seg type="verse" id="b.JOH.7.51">Itti uray giyaabaa sisennaan woy I ayaa ootheeddentto erennaan de7iidde, kasetiide A bolla pirddiyaawe nu higgiyan de7ii? yaageedda.</seg>
          <seg type="verse" id="b.JOH.7.52">Unttunttu zaariide A, Neenikka qassi Galiilaa gadiya asee? Galiilaa gadiyaappe Nabii beettennawaa Xoossaa Maxaafatuwaa biddaade era yaageeddino.</seg>
          <seg type="headline">Woshummaade Oyqetteedda Mishiratto</seg>
          <seg type="verse" id="b.JOH.7.53">Asay ubbay aggiide, bare soy bare soy beedda.</seg>
        </div>
        <div type="chapter" complete="y" id="b.JOH.8">
          <seg type="verse" id="b.JOH.8.1">Shin Yesuusi Wogaraa Mithaan eretteedda Deriyaakko beedda.</seg>
          <seg type="verse" id="b.JOH.8.2">Wonttetha gallassi guuran Geeshsha Golliyaa simmeedda; ubba asay aakko yiina, uttiide unttuntta tamaarissuwaa doommeedda.</seg>
          <seg type="verse" id="b.JOH.8.3">Muse higgiyaa tamaarissiyaawanttunne Parisaawatuu woshummishshin oyqetteedda itti mishiratto aakko aheeddino. Unttunttu asaa ubbaa sinthan izo essiide Yesuusa,</seg>
          <seg type="verse" id="b.JOH.8.4">Tamaarissiyaawoo, ha mishiratta woshummaade oyqettaaddu.</seg>
          <seg type="verse" id="b.JOH.8.5">Higgiyaa bollan Muse hanni mala macca asaa shuchchaan caddana mala, nuuna azazeedda. Yaatina neeni waagay? yaageeddino.</seg>
          <seg type="verse" id="b.JOH.8.6">Unttunttu hewaa geeddawe Yesuusa mootiyaawaa demmiide A paaccanaassa; shin Yesuusi hokkiide, bare biradhdhiyan biittaa bolla xaafeedda.</seg>
          <seg type="verse" id="b.JOH.8.7">Unttunttu A oochchiide aggennaan ixxina, pude dhoqqu giide, Hintenttu gidduwan nagaraa oothibeenna asay kasetiide, izo shuchchan caddo yaageedda.</seg>
          <seg type="verse" id="b.JOH.8.8">Qassikka hokkiide, biittaa bolla xaafeedda.</seg>
          <seg type="verse" id="b.JOH.8.9">Unttunttu hewaa siseedda wode, kasetiide cimatuu kesina, ittu ittuu kesiidde wureeddino; A sinthaan mishiratta eqqa de7ishshin, Yesuusi bare xalalaa atteedda.</seg>
          <seg type="verse" id="b.JOH.8.10">I pude dhoqqu giide mishiratto, Mishirattee, asatuu haqan de7iino? Ooninne ne bolla pirddibeennee? yaageedda.</seg>
          <seg type="verse" id="b.JOH.8.11">Mishiratta, Godaw, ooninne ta bolla pirddibeenna yaagaaddu. Yesuusi izo, Taanikka ne bolla pirddikke; ba; laa7enthaade nagaraa oothoppa yaageedda.</seg>
          <seg type="verse" id="b.JOH.8.12">Qassikka Yesuusi asaw, Taani alamew poo7uwaa; Taana kaalliyaa ooninne de7uwa immiyaa poo7uwaa demmanappe attin, dhumaani ubbaakka hamettenna yaagiide haasayeedda.</seg>
          <seg type="verse" id="b.JOH.8.13">Hewaappe guyye Parisaawatuu, Neeni nebaa markkattaasa; ne markkatethay tuma gidenna yaageeddino.</seg>
          <seg type="verse" id="b.JOH.8.14">Yesuusi zaariide, Taani Tabaa markkattooppekka, Ta markkatethay tuma; ayissi gooppe, Taani haqappe yaadditanttonne qassi haqa baytantto eray; shin hinttenttu erikkita.</seg>
          <seg type="verse" id="b.JOH.8.15">Asay pirddiyaa ogiyaan hinttenttu pirddiita; Taani itti uraa bollaakka pirddikke.</seg>
          <seg type="verse" id="b.JOH.8.16">Shin Taani pirddiyaawaa gidooppenne, Ta pirdday tuma; ayissi gooppe, Taana kiitteedda Ta Aabbu Taananna de7eeppe attin, Taani Taarekka de7ikke.</seg>
          <seg type="verse" id="b.JOH.8.17">Laa77u asaa markkatethay tuma gidiyaawe hinttenttu higgiyaan xaafetti utteedda.</seg>
          <seg type="verse" id="b.JOH.8.18">Taani Tabaa Ta huuphew markkattaaddi; qassi Taana kiitteedda Ta Aabbukka Tabaa markkattee yaageedda.</seg>
          <seg type="verse" id="b.JOH.8.19">Unttunttu, Ne aabbu haqan de7ii? yaagiide Yesuusa oochcheeddino. Yesuusi zaariide, Hinttenttu Taanakka woy Ta Aabbakka erikkita; Taana ereeddawaa gidintto, Ta Aabbakka eranita yaageedda.</seg>
          <seg type="verse" id="b.JOH.8.20">Yesuusi Geeshsha Golliyaa tamaarissiidde, imotaa miishshay uttiyaa saaxiniyaa matan hewaa haasayeedda. A ooninne oyqqibeenna; ayissi gooppe, A wodii biro gakkidiggibenna.</seg>
          <seg type="headline">Ammanennaan Ixxeeddawanttussi Imetteedda Mino Akeekissuwaa</seg>
          <seg type="verse" id="b.JOH.8.21">Qassikka Yesuusi unttuntta, Taani baana hinttenttu Taana koyyana; shin hinttenttu, hinttenttu nagaraan hayqqanita. Taani biyaa sa7akka baanaw hinttenttu danddayikkita yaageedda.</seg>
          <seg type="verse" id="b.JOH.8.22">Ayihudatuu, I, Taani biyaasaa hinttenttu baanaw danddaykkita yaagee; I barena barekka wodhaneeyee? yaageeddino.</seg>
          <seg type="verse" id="b.JOH.8.23">Yesuusi zaariide, Hinttenttu garssa asa; Taani bolla asa. Hinttenttu ha alamiyaa asa; Taani ha alamiyaa asa gidikke.</seg>
          <seg type="verse" id="b.JOH.8.24">Hinttenttu, hinttenttu nagaraan hayiqqanawaa Taani hinttenttussi odeeddawe hawaassa; Taani Taanagidiyaawaa hinttenttu ammanana dhayooppe, hinttenttu, hinttenttu nagaraan hayyanita yaageedda.</seg>
          <seg type="verse" id="b.JOH.8.25">Unttunttu, Neeni oonee? yaagiide oochcheeddino. Yesuusi zaariide, Taani Taana.</seg>
          <seg type="verse" id="b.JOH.8.26">Taani hinttebaa haasayiyabaynne pirddiyaabay darobay de7ee. Shin Taana kiitteeddawe tumanchchaa; qassi Taani aappe siseeddawaa alamiyaa asaw oday yaageedda.</seg>
          <seg type="verse" id="b.JOH.8.27">I bare Aawuwabaa haasayiyawaa unttunttu akeekibeykkino.</seg>
          <seg type="verse" id="b.JOH.8.28">Hewaa diraw, Yesuusi unttuntta, Taana Asaa Na7aa hinttenttu masqqaliyaa bolla pude denthiyaa wode, Taani Taana gidiyaawaanne qassi Taani Ta Aabbu Taana tamaarisseeddawaadan haasayiyawaappe attin, Ta sheniyaan aynne oothennawaa hinttenttu eranita.</seg>
          <seg type="verse" id="b.JOH.8.29">Qassi taana kiitteeddawe Taananna de7ee; Taani ubba wode A nashechchiyaawaa oothiyaa diraw, I Ta xalalaa aggibeenna yaageedda.</seg>
          <seg type="verse" id="b.JOH.8.30">Yesuusi hewaa haasayishshin siseedda daro asay A ammaneeddino.</seg>
          <seg type="headline">Nagaraa Aylletethaappe La77a Kessaa</seg>
          <seg type="verse" id="b.JOH.8.31">Yesuusi barena ammaneedda Ayihudatuwaa, Hinttenttu Taani tamaarissiyaawoo azazettooppe, tumu Taana kaalliyaawantta.</seg>
          <seg type="verse" id="b.JOH.8.32">Hinttenttu tumatethaakka eranita; qassi tumatethay hinttentta aylletethaappe kessanawaa yaageedda.</seg>
          <seg type="verse" id="b.JOH.8.33">Unttunttu zaariide, Nuuni Abraahaamo zare; nuuni oossinneekka aylletibeykko. Yaatina neeni waagaade, Aylletethaappe hinttenttu kesanita gay? yaageeddino.</seg>
          <seg type="verse" id="b.JOH.8.34">Yesuusi, Taani hinttenttussi tumuwaa oday; nagaraa oothiyaa ooninne nagaraa aylliyaa.</seg>
          <seg type="verse" id="b.JOH.8.35">Ayllii ubba wode soyin de7enna; shin na7ay medhinaw gollen de7ee.</seg>
          <seg type="verse" id="b.JOH.8.36">Na7ay hinttentta aylletethaappe kesooppe, hinttenttu aylletethaappe tumu kessanita.</seg>
          <seg type="verse" id="b.JOH.8.37">Hinttenttu Abraahaamo zare gidiyaawaa Taani eray; shin Ta tamaarissiyaawaa hinttenttu akkenna diraw, Taana wodhanaw koyyiita.</seg>
          <seg type="verse" id="b.JOH.8.38">Taani Ta Aabbu Taana besseddawaa haasayay; qassi hinttenttukka hinttenttu aawuwaappe siseeddawaa oothiita yaageedda.</seg>
          <seg type="verse" id="b.JOH.8.39">Unttunttu zaariide, Nu aabbu Abraahaama yaageeddino. Yesuusi unttuntta, Hinttenttu Abraahaamo naanaa gideeddentto, I ootheedda oosuwaa malaa oothanita.</seg>
          <seg type="verse" id="b.JOH.8.40">Shin Xoossaappe siseedda tumuwaa odeedda Taana hinttenttu wodhanaw koyyiita; Abraahaame hewaadan oothibeenna.</seg>
          <seg type="verse" id="b.JOH.8.41">Hinttenttu, hinttenttu aawuu ootheeddawaa oothiita yaageedda. Unttunttu zaariide, Nuuni woshumaan diqaalatethaa yelettibeykko; nuussi itti Aawuu, Xoossaa xalalay de7ee yaageeddino.</seg>
          <seg type="verse" id="b.JOH.8.42">Yesuusi unttuntta, Hinttenttu Xoossaa naanaa tumu gideeddentto, Taana siiqana; ayissi gooppe, Taani Xoossaa matappe yaade hawaan de7ay. Taana I kiitteeddawaappe attin, Taani Ta sheniyaan yabeykke.</seg>
          <seg type="verse" id="b.JOH.8.43">Taani tamaarissiyaawaa hinttenttu akeekennawe ayaassee? Taani tamaarissiyaawaa hinttenttu akkenna diraassa.</seg>
          <seg type="verse" id="b.JOH.8.44">Hinttenttu, hinttenttu aawuwaa iita ayyaanaa naanaa; qassi hinttenttu, hinttenttu aawuu amottiyaawaa oothanaw koyyiita. I kaseppe doommiide, shemppuwaa wodheeddawaa; tumatethay aani baynna diraw, tumatethaakko shiiqi erenna. I wordduwaa haasayiyaa wode, bareppe haasayee; ayissi gooppe, I worddanchchaanne qassi worddookka aawuwaa.</seg>
          <seg type="verse" id="b.JOH.8.45">Shin Taani tumuwaa haasayiyaa diraw, hinttenttu Taana ammanikkita.</seg>
          <seg type="verse" id="b.JOH.8.46">Hintteppe Taana nagaraa oothishshin be7aaddi gaanaw danddayiyaawe oonee? Taani tumuwaa haasayiyaawaa gidoppe, Taana ayissi ammanikkitee?</seg>
          <seg type="verse" id="b.JOH.8.47">Xoossaa asa gideedda uray Xoossay giyaawaa sisee; hinttenttu Xoossaa asa gidenna diraw, Xoossay giyaawaa sisikkita yaageedda.</seg>
          <seg type="headline">Yesuusi Abraahaamoppe Kasennakka De7ee</seg>
          <seg type="verse" id="b.JOH.8.48">Ayihudatuu zaariide, Nuuni neena, Neeni Sammaariyaa asa; neenan iita ayyaanay de7ee giidde bayizzeeddoo? yaageeddino.</seg>
          <seg type="verse" id="b.JOH.8.49">Yesuusi unttuntta, Ta bolla iita ayyaanay baawa. Taani Ta Aabba bonchchay; shin hinttenttu Taana kawushshiita.</seg>
          <seg type="verse" id="b.JOH.8.50">Taani Ta huuphiyassi bonchchuwaa koyyikke; hewaa Taw koyyiyaawenne pirddiyaawe de7ee.</seg>
          <seg type="verse" id="b.JOH.8.51">Taani hinttenttussi tumuwaa oday; Taani tamaarissiyaawaa naagiyaa ooninne ubbakka hayqqenna yaageedda.</seg>
          <seg type="verse" id="b.JOH.8.52">Ayihudatuu zaariide, Ne bolla iita ayyaanay de7iyaawaa nuuni ha77i ereeddo. Abraahaame hayqqeedda; nabatuu hayqqeeddino; shin neeni, Ta qaalaa naagiyaa ooninne ubbakka hayqqenna yaagaa.</seg>
          <seg type="verse" id="b.JOH.8.53">Neeni hayqqeedda nu aawuwaa Abraahaamoppe daray? Nabatuu qassi hayqqeeddino. Neeni neena oona gaade qoppay? yaageeddino.</seg>
          <seg type="verse" id="b.JOH.8.54">Yesuusi, Taani Taana bonchchooppe, Ta bonchchuu mela; hinttenttu nu Xoossaa giya Ta Aabbu Taana bonchchee.</seg>
          <seg type="verse" id="b.JOH.8.55">Hinttenttu A erana dhayooppekka, Taani A eray. Taani A erikke gooppe, hinttenttuwaadan worddo giday; shin Taani A eray; qassi A qaalaakka naagay.</seg>
          <seg type="verse" id="b.JOH.8.56">Hinttenttu aawuu Abraahaame, Ta yuussaa wodiyaa be7anaw laamoteedda; be7iidekka nashetteedda yaageedda.</seg>
          <seg type="verse" id="b.JOH.8.57">Ayihudatuu zaariide A, New haray atto ishatamu laythaa kumibeennawe Abraahaama be7aaddii? yaageeddino.</seg>
          <seg type="verse" id="b.JOH.8.58">Yesuusi unttuntta, Taani hinttenttussi tumuwaa oday; Abraahaamo yelettanaappekka kase Taani Taana yaageedda.</seg>
          <seg type="verse" id="b.JOH.8.59">Hewaa diraw, unttunttu Yesuusa caddanaw shuchchaa akkeeddino; shin Yesuusi unttunttuppe geemettiide, Geeshsha Golliyaappe beedda.</seg>
        </div>
        <div type="chapter" complete="y" id="b.JOH.9">
          <seg type="headline">Yesuusi Qooqa Gidiide Yeletteedda Bitaniyaa Patheedda</seg>
          <seg type="verse" id="b.JOH.9.1">Yesuusi biidde, yelettoodeppe qooqa gidiide de7iya itti bitaniyaa be7eedda.</seg>
          <seg type="verse" id="b.JOH.9.2">Yesuusa kaalliyaawanttu Yesuusa, Tamaarissiyaawoo, ha bitani qooqa gidiide yelettanaadan, nagaraa ootheeddawe oonee? I ootheeddeyee? Woy A yeleeddawanttu ootheeddinoo? yaagiide oochcheeddino.</seg>
          <seg type="verse" id="b.JOH.9.3">Yesuusi, Xoossaa kiitay A bollan qonccana mala qooqeeddappe attin, I woy A daayanne A aabbu nagaraa oothibeykkino.</seg>
          <seg type="verse" id="b.JOH.9.4">Nuuni sa7ay qammennaan de7ishshin, Taana kiitteeddawaa oosuwaa oothanaw bessee. Ooninne oothanaw danddayenna qammay yee.</seg>
          <seg type="verse" id="b.JOH.9.5">Taani alamiyaan de7aadde alamew poo7o yaageedda.</seg>
          <seg type="verse" id="b.JOH.9.6">Yesuusi hewaa giide, sa7an cuchcheedda; bare cuchchaani guutha urqqaa shugissiide, he urqqaani qooqa bitaniyaa ayfiyaa okkiide,</seg>
          <seg type="verse" id="b.JOH.9.7">Baade Saliihooma giya dagatteedda haathaan ne ayfiyaa meecca yaageedda. Saliihooma giyaawe Kiitetteeddawaa guussaa. Hewaa diraw, bitani biide, bare ayfiyaa meecettiide, xeelliidde simmeedda.</seg>
          <seg type="verse" id="b.JOH.9.8">Bitaniyaa shooratuunne bitani kase woossishshin be7eedda asay, Hawe uttiide woossiyaa bitaniyaa gidenneeyee? yaageeddino.</seg>
          <seg type="verse" id="b.JOH.9.9">Qassi amareeddawanttu, Hawe aattennee yaageeddino. Haranttu qassi, Tuytti, hawe A malatiyaawappe attin, A gidenna yaageeddino. Shin bitani, Taani aattee yaageedda.</seg>
          <seg type="verse" id="b.JOH.9.10">Unttunttu bitaniyaa, Yaatina, ne ayfi waani xeelleeddee? yaagiide oochcheeddino.</seg>
          <seg type="verse" id="b.JOH.9.11">I zaariide, Yesuusa geetettiyaa bitani guutha urqqaa shugissiide, ta ayfiyaa okkiide, Saliihooma geetettiyaa dagatteedda haathaani baade ne ayfiyaa meecetta yaageedda. Taani baade meecettaade xeellaaddi yaageedda.</seg>
          <seg type="verse" id="b.JOH.9.12">Unttunttu A, I haqan de7ii? yaagiide oochcheeddino. Bitani, Taani erikke yaageedda.</seg>
          <seg type="verse" id="b.JOH.9.13">Unttunttu kase qooqiide xeelleedda bitaniyaa Parisaawatuwakko afeeddino.</seg>
          <seg type="verse" id="b.JOH.9.14">Yesuusi urqqaa shugissiide, bitaniyaa ayfiyaa patheedda gallassay Sambbata gallassaa.</seg>
          <seg type="verse" id="b.JOH.9.15">Hewaa diraw, bitani waani xeelleeddenttonne Parisaawatuu A gujjiide oochcheeddino. Bitani unttunttussi, I ta ayfiyan guutha urqqaa wotheedda. Ta ayfiyaa meecettaade ha77i xeellaaddi yaageedda.</seg>
          <seg type="verse" id="b.JOH.9.16">Parisaawatuwaappe ittu ittuu, Hawaa ootheedda bitani Sambbataa higgiyaa naagenna diraw, Xoossaa mataappe yibeenna yaageeddino. Shin haranttu, Nagaranchcha asay hawaa mala wolqqaama malaataa waani oothanaw danddayii? yaagiide unttunttu barenttu gidduwan shaaketteeddino.</seg>
          <seg type="verse" id="b.JOH.9.17">Hewaa diraw, Parisaawatuu bitaniyaa itti kaalla gujjiide, I ne ayfiyaa dooyyeedda diraw, aabaa waagay? yaageeddino. Bitani, I nabiyaa yaageedda.</seg>
          <seg type="verse" id="b.JOH.9.18">Ayihudatuu he xeelleedda bitaniyaa aattonne aawuwaa xeesiide oochchana gakkanaw, bitani qooqa gideeddawaanne ha77i I xeelliyaawaa ammanibeykkino.</seg>
          <seg type="verse" id="b.JOH.9.19">Ayihudatuu A aattonne aawuwaa, Hinttenttu, Qooqa gidiide yeletteedda giya hinttenttu na7ay hawee? Yaatina, ha77i waaniide xeelleeddee? yaagiide oochcheeddino.</seg>
          <seg type="verse" id="b.JOH.9.20">Bitaniyaa daayanne aawuu, Hawe nu na7aa gideeddawaanne qooqa gidiide yeletteeddawaa nuuni ereetto.</seg>
          <seg type="verse" id="b.JOH.9.21">Shin ha77i I waani xeelleeddentto, nuuni erokko; woy A ayfiyaa ooni patheeddentto, nuuni erokko. A oochchite; I donzza asa; barebaa haasayanaw danddayee! yaageeddino.</seg>
          <seg type="verse" id="b.JOH.9.22">Bitaniyaa daayanne aawuu Ayihudatoo yayyeedda diraw, hewaa geeddino; ayissi gooppe, Ayihudatuu Yesuusi Kiristtoosa yaagiide markkattiyaa uray de7ooppe, he uraa Ayihuda woosa golliyaappe kessanaw kaset qofaa qachchi wotheeddino.</seg>
          <seg type="verse" id="b.JOH.9.23">A daayanne aawuu, I donzza asa; A oochchite! geeddawe hawaassa.</seg>
          <seg type="verse" id="b.JOH.9.24">Hewaa diraw, qooqa gidiide yeletteedda bitaniyaa unttunttu laa7enthuwaa xeesiide, Xoossaa galata; ha bitani nagaranchcha gidiyaawaa nuuni ereetto yaageeddino.</seg>
          <seg type="verse" id="b.JOH.9.25">Bitani, I nagaranchcha gidiyaawaanne, gidennawaa erikke; taani qooqa gidiyaawaanne ha77i xeelliyaawaa he ittiba eray yaageedda.</seg>
          <seg type="verse" id="b.JOH.9.26">Unttunttu zaariide bitaniyaa, I new ayaa ootheeddee? I ne ayfiyaa wooti patheeddee? yaageeddino.</seg>
          <seg type="verse" id="b.JOH.9.27">I unttuntta, Taani hinttenttussi odaaddi; sisibeeykkita. Ayissi laa7enthuwa sisanaw koyyiitee? Hinttekka Yesuusa kaalliyaawantta giddanaw koyyiitee? yaageedda.</seg>
          <seg type="verse" id="b.JOH.9.28">Unttunttu A boriidde, Neeni he bitaniyaa kaalliyaawaa; nuuni Musa kaalliyaawantta.</seg>
          <seg type="verse" id="b.JOH.9.29">Xoossay Musessi haasayeeddawaa nuuni ereetto; shin ha bitaniyaa gidooppe, I haqappe yeeddenttonne nuuni erokko yaageeddino.</seg>
          <seg type="verse" id="b.JOH.9.30">Bitani, I haqappe yeeddenttonne hinttenttu erennawe maalalissiyaawaa; shin I ta ayfiyaa patheedda!</seg>
          <seg type="verse" id="b.JOH.9.31">Xoossaw yayyiyaa uraynne Xoossay koyyiyaawaa oothiyaa uray de7ooppe, he uraabaa Xoossay sisiyaawappe attin, nagaranchchatuwaabaa sisenna.</seg>
          <seg type="verse" id="b.JOH.9.32">Qooqa gidiide yeletteedda asaa ayfiyaa ooninne pathina, sa7ay medhettoodeppe doommina, sisetti erenna.</seg>
          <seg type="verse" id="b.JOH.9.33">Ha bitani Xoossaappe yibeennawaa gidintto, ittibaanne oothanawukka danddayenna yaageedda.</seg>
          <seg type="verse" id="b.JOH.9.34">Unttunttu zaariide aw, Neeni nagaraan yelettaade dicceeddawe nuuna tamaarissanaw koyyay? yaageeddino; Ayihuda woosa golliyaappe kare A kesseeddino.</seg>
          <seg type="headline">Wozanaa Qooqatethaa</seg>
          <seg type="verse" id="b.JOH.9.35">Unttunttu bitaniyaa kare kesseeddawaa Yesuusi siseedda; Yesuusi bitaniyaa demmiide, Asa Na7aa ammanay? yaageedda.</seg>
          <seg type="verse" id="b.JOH.9.36">Bitani Yesuusa, Godaw, taani A ammananaadan I oonee? Taw odarikkii! yaageedda.</seg>
          <seg type="verse" id="b.JOH.9.37">Yesuusi bitaniyaa, Neeni A be7aadda; ha neenanna haasayiyaawekka A yaageedda.</seg>
          <seg type="verse" id="b.JOH.9.38">Bitani zaariide, Godaw, ammanay yaagiide Yesuusaw goyinneedda.</seg>
          <seg type="verse" id="b.JOH.9.39">Yesuusi, Qooqatuu xeellana malanne xeelliyaawanttu qooqana mala, taani pirddanaw ha sa7aa yaaddi yaageedda.</seg>
          <seg type="verse" id="b.JOH.9.40">Aananna de7iya amareedda Parisaawatuu hewaa sisiide, Nuunikka qooqeyee? yaagiide oochcheeddino.</seg>
          <seg type="verse" id="b.JOH.9.41">Yesuusi, Hinttenttu qooqa gideeddentto, hinttenttussi nagaraa gidenna; shin ha77i hinttenttu, Nuuni xeelleetto yaagiita; hinttenttu nagaraanna de7iita yaageedda.</seg>
        </div>
        <div type="chapter" complete="y" id="b.JOH.10">
          <seg type="headline">Yesuusi Lo77o Henthanchchaa</seg>
          <seg type="verse" id="b.JOH.10.1">Yesuusi, Taani hinttenttussi tumuwaa oday; dorssaa sikkuwaa penggiyaanna gelennaan harasaanna geliyaa ooninne kaysuwaanne paanuwaa.</seg>
          <seg type="verse" id="b.JOH.10.2">Shin penggiyanna geliyaawe dorssaa heemmiyaa asaa.</seg>
          <seg type="verse" id="b.JOH.10.3">Penggiyaa naagiyaawe aw penggiyaa dooyyee; dorssatuukka A kooshshaa sisana; I bare dorssatuwaa unttunttu sunthan sunthan xeesiide, kare kaalethana.</seg>
          <seg type="verse" id="b.JOH.10.4">I barewantta kare kesseeddawaappe guyyiyan, unttunttuppe sinthanna hamettee; unttunttukka A kooshshaa eriya diraw, A kaalliino.</seg>
          <seg type="verse" id="b.JOH.10.5">Hara uraa kooshshaa unttunttu erenna diraw, aappe baqatanaappe attin, A geeduwaa kaallikkino yaageedda.</seg>
          <seg type="verse" id="b.JOH.10.6">Yesuusi unttunttussi ha leemisuwaa odeedda; shin I unttunttussi ay odinttonekka unttunttu akeekibeykkino.</seg>
          <seg type="verse" id="b.JOH.10.7">Yesuusi qassikka unttunttussi, Taani hinttenttussi tumuwaa oday; taani dorssatoo geliyaa penggiyaa.</seg>
          <seg type="verse" id="b.JOH.10.8">Taappe kase yeedda ubbay kayisuwaanne paanuwaa; shin dorssatuu unttunttu giyaawaa sisibeeyikkino.</seg>
          <seg type="verse" id="b.JOH.10.9">Penggi taana; taanan geliyaa ooninne attanawaa. I gelananne kesana; qassi lo77o maatay de7iyaa sa7akka demmanawaa.</seg>
          <seg type="verse" id="b.JOH.10.10">Kayisuu wuu77anaw, wodhanawunne dhayissanaw yiyaawaappe attin, harabaw yeenna; taani unttunttussi de7uu de7ana malanne kumiide palahana mala yaaddi.</seg>
          <seg type="verse" id="b.JOH.10.11">Taani dorssaa loytha heemmiyaawa; dorssaa loythi heemmiyaawe he dorssatuwaa diraw hayqqee.</seg>
          <seg type="verse" id="b.JOH.10.12">Miishshaa akkiide heemmiyaa uray walliyaa yiyaawode be7iide, dorssatuwaa yeggi bashiide baqatee. Ayissi gooppe, dorssatuu aawantta gidikkino; qassi ikka dorssatuwaa heemmiyaawa gidenna. Hewaa diraw, dorssatuwaa oyqqeenne laalee.</seg>
          <seg type="verse" id="b.JOH.10.13">Shaluwaa akkiide heemmiyaawe bare shaloo heemmiyaa dirawunne dorssaabay A qofethenna diraw, dorssatuwaa aggiide baqatee.</seg>
          <seg type="verse" id="b.JOH.10.14-John.10.15">Taani dorssaa loytha heemmiyaawa; Ta Aabbu Taana eriyawaadan, Taanikka qassi Ta Aabba eray. Hewaadankka, Taani Ta dorssatuwaa eray; Ta dorssatuukka Taana eriino. Qassi Taani Ta dorssatuwaa diraw, hayqqanaw koyyaaddi.</seg>
          <seg type="verse" id="b.JOH.10.16">Ha sikkuwan baynna hara dorssatuukka Taw de7iino. Taani unttunttakka ahanaw bessee. Qassi unttunttu Ta kooshshaa sisana; itti wudii de7ana; heemmiyawekka ittuwa gidanawaa.</seg>
          <seg type="verse" id="b.JOH.10.17">Taani Ta shemppuwaa zaaraadde akkana mala, aathaade immanaw koyyiyaa diraw, Ta Aabbu Taana siiqee.</seg>
          <seg type="verse" id="b.JOH.10.18">Taani dosaade Ta shemppuwaa aatha immiyaawaappe attin, Taappe ooninne akkenna. Taw Ta shemppuwaa aatha immiyaa maatay de7ee; qassi zaaraadde akkanawukka maatay de7ee. Taani ha azazuwaa Ta Aawuwaappe akkaaddi yaageedda.</seg>
          <seg type="verse" id="b.JOH.10.19">He haasayaa diraw, Ayihudatuwaa gidduwaan qassikka shaakuu medhetteedda.</seg>
          <seg type="verse" id="b.JOH.10.20">Unttunttuppe dariya baggay, Aani xalahii de7ee! I gooyee! A haasayaa ayissi sisiitee? yaageeddino.</seg>
          <seg type="verse" id="b.JOH.10.21">Haratuu qassi, Xalahii oyqqeedda asay hawaadan haasayenna; xalahii qooqa asaa ayfiya xeelissanaw danddayiiyee? yaageeddino.</seg>
          <seg type="headline">Yesuusi Ixetteedda</seg>
          <seg type="verse" id="b.JOH.10.22">Yeerusalaamen Geeshsha Golliyaa anjjisseedda gallassaa hassayissiyaa Baalay gakkeedda; sa7ay he wode balgguwa.</seg>
          <seg type="verse" id="b.JOH.10.23">Yesuusi Geeshsha Golliyaan Solomona baranddaan, yaanne haanne hamettee.</seg>
          <seg type="verse" id="b.JOH.10.24">Ayihudatuu Yesuusa matan yuuyyi aadhdhiide, Neeni nuuna awude gakkanaw sidhissaadde wothanii? Neeni Kiristtoosa giddoppe, nuussi geeshshaade oda yaageeddino.</seg>
          <seg type="verse" id="b.JOH.10.25">Yesuusi unttunttussi zaariide, Taani hinttenttussi odaaddi; shin Taana ammanikkita; Taani Ta Aabbu sunthan oothiyaa kiitay Tabaa markkattee.</seg>
          <seg type="verse" id="b.JOH.10.26">Shin hinttenttu Ta dorssaa gidenna diraw ammanikkita.</seg>
          <seg type="verse" id="b.JOH.10.27">Ta dorssatuu Ta kooshshaa sisiino; Taani unttuntta eray; unttunttukka Taana kaalliino.</seg>
          <seg type="verse" id="b.JOH.10.28">Taani unttunttussi medhinaa de7uwaa immay; qassi unttunttu ubbakka hayqqikkino. Ooninne Ta kushiyaappe unttuntta wothi akkanaw danddayenna.</seg>
          <seg type="verse" id="b.JOH.10.29">Unttuntta Taw immeedda Ta Aabbu ooppenneaadhdhee; ooninne Ta Aabbu kushiyaappe unttuntta wothi akkanaw danddayenna.</seg>
          <seg type="verse" id="b.JOH.10.30">Tanne Ta Aabbu ittuwa yaageedda.</seg>
          <seg type="verse" id="b.JOH.10.31">Ayihudatuu Yesuusa caddanaw qassikka shuchchaa dentheeddino.</seg>
          <seg type="verse" id="b.JOH.10.32">Yesuusi unttuntta, Taani oothanaw Ta Aabbu Taw immeedda daro lo77o oosuwaa hinttentta bessaaddi; hewanttuppe haqawanttu diraw, Taana shuchchan caddanaw koyyiitee? yaageedda.</seg>
          <seg type="verse" id="b.JOH.10.33">Ayihudatuu zaariide, Nuuni neena lo77o oosuwaa diraw, shuchchan caddanaw koyyokko; shin neeni Xoossaa bolla boriyaa qaalaa haasayiyaa dirawunne qassi asaa gidaadde ne huuphiyaa Xoossaa ootheedda diraw, caddanaw koyyeetto! yaageeddino.</seg>
          <seg type="verse" id="b.JOH.10.34">Yesuusi zaariide, Hinttenttu higgiyan Xoossay, Hintte xoossatuwaa geeddawe xaafettibeennee?</seg>
          <seg type="verse" id="b.JOH.10.35">Xoossaa Maxaafatuwaa laammanaw danddayettenna; Xoossay bare qaalay yeedda asatuu, xoossatuwaa giide xeeseeddawaa gidooppe,</seg>
          <seg type="verse" id="b.JOH.10.36">Taani, Taani Xoossaa Na7aa geedda diraw, Ta Aabbu anjjiide, sa7aa kiitteedda Taana, Xoossaa bolla boriyaa qaalaa haasayaa yaagiitee?</seg>
          <seg type="verse" id="b.JOH.10.37">Taani Ta Aabbu oothiyaawaa oothana dhayooppe, Taana ammanoppite.</seg>
          <seg type="verse" id="b.JOH.10.38">Shin Taani oothiyaawaa gidooppe, haray atto hinttenttu Taana ammanana dhayooppekka, Ta Aabbu Taanan de7iyaawaanne Taanikka Ta Aabbun de7iyaawaa eranaadaaninne akeekanaadan, Ta oosuwaa ammanite yaageedda.</seg>
          <seg type="verse" id="b.JOH.10.39">Qassikka unttunttu A oyqqanaw koyyeeddino; shin I unttunttuppe kessi akkiide beedda.</seg>
          <seg type="verse" id="b.JOH.10.40">Yohaannisi kase xammaqiyaasaa Yorddaanoosa Shaafaappe hefintha Yesuusi pinniide, yaani de7eedda.</seg>
          <seg type="verse" id="b.JOH.10.41">Daro asay Yesuusakko yiide, Yohaannisi wolqqaama malaata oothibeenna; shin I ha bitaniyaabaa haasayeeddabay ubbay tuma yaageeddino.</seg>
          <seg type="verse" id="b.JOH.10.42">Yaani daro asay Yesuusa ammaneedda.</seg>
        </div>
        <div type="chapter" complete="y" id="b.JOH.11">
          <seg type="headline">Ali7aazara Hayquwaa</seg>
          <seg type="verse" id="b.JOH.11.1">Biitaaniyaa giya qeeri katamaan Ali7aazara giya itti bitani harggeedda; he katamay Mayraamanne izi michchatta Martta de7eedda katamaa.</seg>
          <seg type="verse" id="b.JOH.11.2">Godaa gediyaa shittuwaa okkaade, bare binnanaan A gediya qucceeddawunna he Mayraamo; harggeeddawe qassi izi ishaa Ali7aazara.</seg>
          <seg type="verse" id="b.JOH.11.3">Hewaa diraw, michchatuu, Godaw, neeni siiqiyaawe harggeedda giide Yesuusaw kiitteeddino.</seg>
          <seg type="verse" id="b.JOH.11.4">Yesuusi hewaa siseedda wode, Taani Xoossaa Na7ay harggiyaa gaasuwan bonchchettana mala, Xoossaa bonchchuwaassi ha harggii Ali7aazara oyqqeeddappe attin, wodhiyaa harggiyaa gidenna yaageedda.</seg>
          <seg type="verse" id="b.JOH.11.5">Yesuusi Martto, izi michchattonne Ali7aazara siiqee;</seg>
          <seg type="verse" id="b.JOH.11.6">Ali7aazar harggeeddawaa Yesuusi siseedda wode, bare de7iya sa7an laa77u gallassaa peesheedda.</seg>
          <seg type="verse" id="b.JOH.11.7">Hewaappe guyyiyan, Yesuusi barena kaalliyaawantta Laa7enthuwaa Yihudaa gadiya boytte yaageedda.</seg>
          <seg type="verse" id="b.JOH.11.8">Yesuusa kaalliyaawanttu zaariide, Tamaarissiyaawoo, guutha wodiyaappe kase Ayihudatuu neena shuchchan caddanaw koyyeeddino; qassikka yaa baanii? yaageeddino.</seg>
          <seg type="verse" id="b.JOH.11.9">Yesuusi, Itti gallassan tammanne laa77u saati de7enneeyee? Gallassi hamettiyaa asay dhubettenna; ayissi gooppe, I ha sa7aa poo7uwaa be7ee.</seg>
          <seg type="verse" id="b.JOH.11.10">Shin qamma hamettiyaa uray de7ooppe, poo7uu aani baynna diraw, dhubettee yaageedda.</seg>
          <seg type="verse" id="b.JOH.11.11">Yesuusi hewaa geeddawaappe guyyiyaan, qassikka unttunttussi, Nu dabbu Ali7aazar gemi77isheedda; shin gemi77ishuwaappe A denthanaw Taani bay yaageedda.</seg>
          <seg type="verse" id="b.JOH.11.12">Yesuusa kaalliyaawanttu zaariide, Godaw, I gemi77isheeddawaa gidooppe, aw lo77anawaa yaageeddino.</seg>
          <seg type="verse" id="b.JOH.11.13">Ali7aazar hayqqeeddawaa Yesuusi odeedda; shin Ali7aazar gemi77ishiide giseeddawaa odeedda giide, unttunttu qoppeeddino.</seg>
          <seg type="verse" id="b.JOH.11.14">Hewaa diraw, Yesuusi geeshshiide unttuntta, Ali7aazar hayqqeedda.</seg>
          <seg type="verse" id="b.JOH.11.15">Hinttenttu ammanana mala, taani he sa7an de7ennawoo, hinttenttu diraw nashettay. Shin denddite; aakko boytte yaageedda.</seg>
          <seg type="verse" id="b.JOH.11.16">Hewaappe guyyiyan, manttiyaa geetettiyaa Toomaasi bare laggethatuwaa Yesuusa kaalliyaawantta, Yesuusanna hayqqanaw nuunikka qassi boytte! yaageedda.</seg>
          <seg type="headline">Yesuusi, Dendduwaanne De7uwaa</seg>
          <seg type="verse" id="b.JOH.11.17">Yesuusi gakkiya wode, Ali7aazaraw moogettoodeppe oyddu gallassa gideeddawaa demmeedda.</seg>
          <seg type="verse" id="b.JOH.11.18">Biitaaniyaa katamay Yeerusalaameppe heezzu kiilo miitiriyaa keenaa haakkee.</seg>
          <seg type="verse" id="b.JOH.11.19">Daro Ayihudatuu Marttonne Mayraamo unttunttu ishay hayqqeeddawoo menthethanaw yeeddino.</seg>
          <seg type="verse" id="b.JOH.11.20">Martta Yesuusi yeeddawaa sisaadde, A mokkanaw kessaaddu; shin Mayraama gollen attaaddu.</seg>
          <seg type="verse" id="b.JOH.11.21">Martta Yesuusa, Godaw, neeni hawaan de7eeddawaa gidintto, ta ishay hayqqenna.</seg>
          <seg type="verse" id="b.JOH.11.22">Shin neeni woossiyaawaa ay gidooppenne, Xoossay new haray atto ha77ikka immanawaa taani eray yaagaaddu.</seg>
          <seg type="verse" id="b.JOH.11.23">Yesuusi, Ne ishay hayquwaappe denddana yaageedda.</seg>
          <seg type="verse" id="b.JOH.11.24">Martta, Wodiyaa wurssethaandendduwaa gallassi, I hayquwaappe denddanawaa taani eray yaagaaddu.</seg>
          <seg type="verse" id="b.JOH.11.25">Yesuusi iziw, Taani dendduwaanne de7uwa; Taana ammaniyaa uray haray atto, hayqqoppekka de7uwan de7anawaa.</seg>
          <seg type="verse" id="b.JOH.11.26">Qassi de7uwan de7iya uraynne Taana ammaniyaa uray ubbay ubbaakka hayqqenna; hewaa neeni ammanay? yaageedda.</seg>
          <seg type="verse" id="b.JOH.11.27">Martta zaaraadde, Godaw, E taani ammanay; neeni Xoossaa Na7aa, sa7aa yaanaw de7iya Kiristtoosa gidiyaawaa taani ammanay yaagaaddu.</seg>
          <seg type="verse" id="b.JOH.11.28">Martta hewaa geeddawaappe guyyiyan, baade bare michchattiw geeman xeessaade, Tamaarissiyaawe yiide, neena koyyee yaagaaddu.</seg>
          <seg type="verse" id="b.JOH.11.29">Mayraama hewaa siseedda wode, elleela dendda eqqaade Yesuusakko baaddu.</seg>
          <seg type="verse" id="b.JOH.11.30">Yesuusi Martta A mokkeedda sa7an de7eeppe attin, biro qeeri katamaa gakkibeenna.</seg>
          <seg type="verse" id="b.JOH.11.31">Mayraamo menthethiidde, gollen izinna de7iya Ayihudatuu, iza ellekka dendda eqqaade kare kesiyaawaa be7iide, Ali7aazar moogetteedda duufuwaa baade yaani yeekkanaw hanaw yaagiide, izo kaalliide keseeddino.</seg>
          <seg type="verse" id="b.JOH.11.32">Mayraama Yesuusi de7iyaasaa baade Yesuusa be7eedda wode, A gediya bollan kunddaaddu; Godaw, neeni hawaan de7eeddawaa gidintto, ta ishay hayqqenna shin! yaagaaddu.</seg>
          <seg type="verse" id="b.JOH.11.33">Yesuusi iza yeekkiyaawaanne qassi izinna yeedda Ayihudatuukka yeekkiyaawaa be7iide, bare wozanaan daro seeletteedda; qassi tookki shemppeedda.</seg>
          <seg type="verse" id="b.JOH.11.34">Unttuntta, Haqan moogeedditee? yaagiide oochchina, Godaw, yaade be7a yaagiide zaareedino.</seg>
          <seg type="verse" id="b.JOH.11.35">Yesuusi afoxxeedda.</seg>
          <seg type="verse" id="b.JOH.11.36">Hewaa diraw, Ayihudatuu, Ali7aazara I ay keenaa siiqintto be7ite! yaageeddino.</seg>
          <seg type="verse" id="b.JOH.11.37">Shin unttunttuppe ittu ittu, Hawe qooqa bitaniyaa xeelisseeddawe ha bitani hayqqennaadan udanaw danddayennee? yaageeddino.</seg>
          <seg type="headline">Yesuusi Ali7aazara Hayquwaappe Dentheedda</seg>
          <seg type="verse" id="b.JOH.11.38">Yesuusi qassikka wozanaappe qarettiide, Ali7aazar moogetteedda duufuwaakko beedda; he duufuu gonggoluwaa gidiide shuchchan qum77etti utteedda.</seg>
          <seg type="verse" id="b.JOH.11.39">Yesuusi, Shuchchaa diggite! yaagiide azazeedda. Hayqqeedda bitaniyaa michchatta Martta, Godaw, I hayqqoodeppe oyddu gallassa gideedda diraw, ha77i xinqqanawaa! yaagaaddu.</seg>
          <seg type="verse" id="b.JOH.11.40">Yesuusi Martto, Ammaniyaawaa gidooppe, neeni Xoossaa bonchchuwaa be7anawaa Taani new odabeykittaa? yaageedda.</seg>
          <seg type="verse" id="b.JOH.11.41">Unttunttu shuchchaa dentheeddino; Yesuusi saluwaa pude xeelliide, Aawoo, Taani giyaawa neeni siseedda diraw, neena galatay.</seg>
          <seg type="verse" id="b.JOH.11.42">Neeni ubba wode sisiyaawaa Taani eray; shin hawaan yuuyyi aadhdhiide eqqeedda asay neeni Taana kiitteeddawaa ammanana mala, hawaa Taani unttunttu diraw gay yaageedda.</seg>
          <seg type="verse" id="b.JOH.11.43">Yesuusi hewaa geeddawaappe guyyiyan, bare qaalaa dhoqqu udiide, Ali7aazaraa, haa kessa! yaageedda.</seg>
          <seg type="verse" id="b.JOH.11.44">Hayqqeedda Ali7aazara kushiinne gedi shaluwaan qashetti uttiide A deemuuka afilan kametti utteeddawe kesina Yesuusi unttuntta, Billii aggite! Bo! yaageedda.</seg>
          <seg type="headline">Kiristtoosa Bolla Maqqetteeddino</seg>
          <seg type="verse" id="b.JOH.11.45">Hewaa diraw, Mayraamikko yeedda Ayihudatuwaappe coratuu Yesuusi ootheeddawaa be7iide, A ammaneeddino.</seg>
          <seg type="verse" id="b.JOH.11.46">Shin unttunttuppe ittu ittuu Parisaawatuwaakko biide, Yesuusi ootheeddawaa unttunttussi odeeddino.</seg>
          <seg type="verse" id="b.JOH.11.47">Hewaappe guyyiyan, qeesatuwaa kaappatuunne Parisaawatuu yaa7aa shiishshiide, Ha bitani daro wolqqaama malaataa oothiyaa diraw, ayaa oothanee?</seg>
          <seg type="verse" id="b.JOH.11.48">Nuuni A co77u giide, aggooppe, asay ubbay A ammananawaa; qassi Roome gadiya asatu yiide, nu Geeshsha Golliyaanne nu asaa dhayissana yaageeddino.</seg>
          <seg type="verse" id="b.JOH.11.49">Unttunttuppe ittu Qayaafaa giyaa, he laythi qeesatuwaa ubbatuwaa kaappo gideeddawe, Hinttenttu aynne erikkita!</seg>
          <seg type="verse" id="b.JOH.11.50">Asay ubbay dhayiyawaappe asa ubbaa diraw, itti asay hayqqiyaawe lo77a gidiyaawaa hinttenttu akeekite? yaageedda.</seg>
          <seg type="verse" id="b.JOH.11.51">I hewaa bareppe gibeenna; shin he laythi qeesatuwaa ubbatuwaa kaappo gidiyaa diraw, Yesuusi Ayihuda asaa diraw hayqqanaw bessiyawaa Nabii odeedda.</seg>
          <seg type="verse" id="b.JOH.11.52">Qassi Yesuusi Ayihuda asaa xalalaw hayqqenna; shin laaletti de7iya Xoossaa naanaa ittuwaa udi shiishshanaw hayqqanawaa.</seg>
          <seg type="verse" id="b.JOH.11.53">He gallassaappe doommiide, unttunttu A wodhanaw maqqetteeddino.</seg>
          <seg type="verse" id="b.JOH.11.54">Hewaa diraw, Yesuusi Ayihudatu gidduwaan qoncciyaan yaa haa hamettibeenna; shin mela biittaa gaxaan de7iya gadiya, Efireema geetettiyaa katamaa beedda. Barena kaalliyaawanttunna hewaan takkeedda.</seg>
          <seg type="verse" id="b.JOH.11.55">Ayihudatuu Paasigaa bonchchiya gallassay mateedda; qassi daro asay barena geeshshanaw, Paasigaa bonchchiya gallassay gakkanaappe kase dumma dumma saappe Yeerusalaame beedda.</seg>
          <seg type="verse" id="b.JOH.11.56">Unttunttu Yesuusa koyyiino; Geeshsha Golliyaan eqqiide, Ayaa qoppiitee? Paasigaa bonchchiyaasaa Yesuusi yeennee? yaagiide ittu ittuwaa oochcheeddino.</seg>
          <seg type="verse" id="b.JOH.11.57">Qassi qeesatuwaa kaappatuunne Parisaawatuu Yesuusa qachchanaw, I de7iyaasaa eriyaawe ooninne barenttoo odana mala azazeeddino.</seg>
        </div>
        <div type="chapter" complete="y" id="b.JOH.12">
          <seg type="headline">Yesuusa Shittuwaa Okkeedda Mishiratto</seg>
          <seg type="verse" id="b.JOH.12.1">Paasigaa bonchchiya gallassaappe usuppun gallassaa kasetiide, Yesuusi I hayquwaappe dentheedda Ali7aazar de7iya Biitaaniyaa giya katamaa beedda.</seg>
          <seg type="verse" id="b.JOH.12.2">He sa7an unttunttu aw kawuwaa katheeddino; Ali7aazar aananna uttiide ittippe miyaawanttu giddon utti de7ishshin, Martta kawuwaa gisha mizaaddu.</seg>
          <seg type="verse" id="b.JOH.12.3">Mayraama daro shalluwaan zali77ettiyaa itti xaarimusiyaa gidiyaa narddoosa geetettiyaa geeshsha shittuwaa ahaade, Yesuusa gediya okkaade bare binnanaan A gediya quccaaddu; golliyaa ubbay shittuwaa sawuwaan toshikku gee.</seg>
          <seg type="verse" id="b.JOH.12.4">Shin Yesuusa kaalliyaawanttuppe ittuu, Yesuusa aathi immanawe, Yihudaa Asqqorootu,</seg>
          <seg type="verse" id="b.JOH.12.5">Ha shittuu heezzu xeetu diinaariyaani zali77ettina, ayaassi hewe hiyyeesaw imettennee? yaageedda.</seg>
          <seg type="verse" id="b.JOH.12.6">I kayisuwaa gideedda diraw, hewaa geeddappe attin, hiyyeesaw qarettiide gibeenna; I miishshaa qarcciitiyaa oyqqiyaawaa gidiyaa diraw, ubba wode aappe barew akkeedda.</seg>
          <seg type="verse" id="b.JOH.12.7">Yesuusi, Ha shittuwaa Taani moogettiyaa gallassay gakkanaw iza ayaw minjjanee? Izo aggite.</seg>
          <seg type="verse" id="b.JOH.12.8">Hiyyeesatuu ubba wode hinttenanna de7ana; shin Taani ubba wode hinttenaana de7ikke yaageedda.</seg>
          <seg type="verse" id="b.JOH.12.9">Ayihudatuwaappe daro asay Yesuusi Biitaaniyan de7iyaawaa sisiide, yaa beedda; unttunttu Yesuusa be7ana gishsha xalalaw gidennaan, I hayquwaappe dentheedda Ali7aazarakka be7anaw beeddino.</seg>
          <seg type="verse" id="b.JOH.12.10">Hewaa diraw, qeesatuwaa kaappatuu Ali7aazarakka qassi wodhanaw maqqetteeddino.</seg>
          <seg type="verse" id="b.JOH.12.11">Ayissi gooppe, Ali7aazara gaasuwaan daro Ayihudatuu barena kaalethiyaawantta aggiide, Yesuusa ammaniino.</seg>
          <seg type="headline">Yesuusi Bonchchuwan Yeerusalaame Geleedda</seg>
          <seg type="verse" id="b.JOH.12.12">Wonttetha gallassi Paasigaa bonchchiyaasaa yeedda daro asay Yesuusi Yeerusalaame biyaawaa siseedda.</seg>
          <seg type="verse" id="b.JOH.12.13">Yaatiide zambbaa haythaa oyqqiide,A mokkanaw keseeddino. Barenttu kooshshaa dhoqqu udiide, Xoossay galatetto! Xoossaa sunthan yiyaa Israa7eeliyaa kaatii anjjetteeddawaa! yaageeddino.</seg>
          <seg type="verse" id="b.JOH.12.14-John.12.15">Xoossaa Maxaafay, Xiyoone katamaw, yayyoppa! Be7a, ne kaatii hare maraa bolla uttiidde yee giyawaaddan, Yesuusi hare maraa demmiide, A toggeedda.</seg>
          <seg type="verse" id="b.JOH.12.16">Yesuusa kaalliyaawanttu hewaa kase akeekibeykkino; shin Yesuusi bonchchetteeddawaappe guyyiyaan, Xoossaa Maxaafay hewaa ubbaa geeddawaanne qassi unttunttukka hewaa ubbaa Yesuusaw ootheeddawaa hassayeeddino.</seg>
          <seg type="verse" id="b.JOH.12.17">Ali7aazar moogetteedda gonggoluwaappe Yesuusi A xeesiide, hayquwaappe dentheedda wode, Yesuusanna de7iya daro asay Yesuusaw markkatteedda.</seg>
          <seg type="verse" id="b.JOH.12.18">Daro asay A mokkanaw kesseeddawe, I he wolqqaama maalaliyaawaa ootheedda diraassa.</seg>
          <seg type="verse" id="b.JOH.12.19">Hewaa diraw, Parisaawatuu ittu ittuwaa, Hinttenttu aynne oothanaw danddayennawaa be7iite! Be7ite, gade ubbay A geeduwaa kaalleedda yaageeddino.</seg>
          <seg type="verse" id="b.JOH.12.20">Paasigaa bonchchiya gallassi goyinnanaw Yeerusalaame beeddawanttu giddon itti itti Giriike asatuu de7iino.</seg>
          <seg type="verse" id="b.JOH.12.21">Unttunttu Galiilaa gadiyan Beetesayda geetettiyaa katamaappe yeedda Piliphphoosakko biide, Godaw, nuuni Yesuusa be7anaw koyetto yaagiide woosseeddino.</seg>
          <seg type="verse" id="b.JOH.12.22">Piliphphoosi biide, Inddiraasaw odina laa77atuukka biide, Yesuusaw odeeddino.</seg>
          <seg type="verse" id="b.JOH.12.23">Yesuusi unttunttussi hawaadan yaageedda; Taani, Asa Na7ay, bonchchettiyaa saati gakkeedda.</seg>
          <seg type="verse" id="b.JOH.12.24">Taani hinttenttussi tumuwaa oday; itti zarggaa ayfatta biittaan wodhdhaade wooqqana dhayooppe, barekka attaw. Shin he zarggaa ayfatta wooqqooppe, daro ayfiyaa ayfaw.</seg>
          <seg type="verse" id="b.JOH.12.25">Bare shemppuwaa siiqiyaa ooninne bayizzee; qassi bare shemppuwaa ha sa7an ixxiyaa ooninne medhinaa de7oo ashshee.</seg>
          <seg type="verse" id="b.JOH.12.26">Ooninne Taw oothooppe, Taana kaallanaw bessee; qassi Taani de7iya sa7an Taw oothiyaawekka de7anawaa. Taw oothiyaa oonanne, Ta Aabbukka A bonchchanawaa.</seg>
          <seg type="verse" id="b.JOH.12.27">Ha77i Ta shemppuu daro un77etteedda; yaatina waagoo? Taani, Ta Aabboo, Taana ha saatattippe ashsharkki yaagoo? Tuytti, Taani ha saatiyaan yeeddawe hawaa diraassa.</seg>
          <seg type="verse" id="b.JOH.12.28">Ta Aabboo, ne sunthaa bonchcha yaageedda. He wode saluwaappe, Taani Ta sunthaa bonchchaaddi; qassikka gujjaade bonchchana yaagiyaa qaalay yeedda.</seg>
          <seg type="verse" id="b.JOH.12.29">He sa7an eqqeedda cora asay he qaalaa sisiide, Hewe guugunthaa yaageedda. Haranttu qassi, Kiitanchchay aw haasayeedda yaageeddino.</seg>
          <seg type="verse" id="b.JOH.12.30">Yesuusi zaariide unttuntta, Ha qaalay hinttenttu diraw yeeddawaappe attin, Ta diraassa gidenna.</seg>
          <seg type="verse" id="b.JOH.12.31">Ha sa7ay pirddettiyaa wodii ha77a; ha sa7aamooddiyaawe ha77i kare olettanawaa.</seg>
          <seg type="verse" id="b.JOH.12.32">Qassi Taani masqqaliyaa bolla kaqettiyaa wode, asa ubbaa Taakko goochchana yaageedda.</seg>
          <seg type="verse" id="b.JOH.12.33">I hewaa geeddawe ay mala hayquwaa I hayqqanenttonne unttuntta erissanaassa.</seg>
          <seg type="verse" id="b.JOH.12.34">Daro asay zaariide Yesuusa, Nu higgii Kiristtoosi medhinaw de7iyaawaa odee. Yaatina, neeni waagaade, Asa Na7ay masqqaliyaa bolla kaqettana gay? He Asa Na7ay oonee? yaageeddino.</seg>
          <seg type="verse" id="b.JOH.12.35">Yesuusi, Poo7uu hinttenanna guutha wodiyaa gami77annawaa. Hinttenttussi dhumenna mala, poo7uu de7ishshin, poo7uwaan hamettite. Dhumaani hamettiyaa uray haqa binttonne erenna.</seg>
          <seg type="verse" id="b.JOH.12.36">Poo7uwaa asa gidana mala, hinttenttussi poo7uu de7ishshin, poo7uwaa ammanite yaageedda. Yesuusi hewaa haasayeeddawaappe guyyiyan, biide unttunttuppe geemetteedda.</seg>
          <seg type="headline">Ayihudatuu Ammanennaan Ixxeedda Hanotaa</seg>
          <seg type="verse" id="b.JOH.12.37-John.12.38">I hewaa keena wolqqaama malaata unttunttu sinthan oothooppekka, nabiyaa Isayaase, Godaw, nu markkatethaa ooni ammaneeddee? Goday bare wolqqaa oona besseedee? geeddawe tuma gidana mala, unttunttu A ammanibeykkino.</seg>
          <seg type="verse" id="b.JOH.12.39-John.12.40">Isayaase qassikka, Unttunttu ayfi xeellenna mala, unttunttu wozanaykka akeekenna mala, unttunttu Xoossaakko simmina, I unttuntta pathenna mala, Xoossay unttunttu ayfiyaa qooqisseedda. Unttunttu wozanaa dammisseedda geedda diraw, unttunttu ammananaw danddayibeyikkino.</seg>
          <seg type="verse" id="b.JOH.12.41">Isayaase Yesuusa bonchchuwaa be7eedda dirawunne qassi aabaa haasayeedda diraw,hewaa geedda.</seg>
          <seg type="verse" id="b.JOH.12.42">Hewaa gidinakka, haray atto Ayihudatu kaappatuwaappekka coratuu Yesuusa ammaneeddino. Shin Parisaawatuu barena Ayihudatuu woosa golliyaappe kessiino giide yayyeedda diraw, ammaneedda giide markkattibeykkino.</seg>
          <seg type="verse" id="b.JOH.12.43">Ayissi gooppe, unttunttu Xoossaa sabaappe aathiide, asa sabaa siiqeeddino.</seg>
          <seg type="verse" id="b.JOH.12.44">Yesuusi bare qaalaa dhoqqu udiide yaageedda; Taana ammaniyaa ooninne Taana kiitteeddawaakka ammaniyaawaappe attin, Ta xalalaa ammanenna.</seg>
          <seg type="verse" id="b.JOH.12.45">Taana be7iyaa ooninne Taana kiitteeddawaakka be7ee.</seg>
          <seg type="verse" id="b.JOH.12.46">Taana ammaniyaa ubbay dhumaani de7enna mala, Taani poo7uwaa gidaade sa7aa yaaddi.</seg>
          <seg type="verse" id="b.JOH.12.47">Ta qaalaa sisiide azazettenna uraa oonanne Taani pirddikke; ayissi gooppe, Taani alamiyaa ashshanaw yeeddawaappe attin, pirddanaw yabeykke.</seg>
          <seg type="verse" id="b.JOH.12.48">Taana ixxiyaa oonanne qassi Ta qaalaa akkenna oonanne pirddiyaawe de7ee. Taani odeedda qaalay wurssethaa gallassi he uraa pirddana.</seg>
          <seg type="verse" id="b.JOH.12.49">Ayissi gooppe, Taani hawaa Taappe haasayabeykke; shin Taana kiitteedda Ta Aabbu Taani gaanawaanne haasayanawaa Taana azazeedda.</seg>
          <seg type="verse" id="b.JOH.12.50">Qassi A azazuu medhinaa de7uwa ahiyaawaa Taani eray; hewaa diraw, Taani odiyaawe Ta Aabbu Taana oda giide odeeddawaa yaageedda.</seg>
        </div>
        <div type="chapter" complete="y" id="b.JOH.13">
          <seg type="headline">Yesuusi Bare Kaalliyaawanttu Gediyaa Meecceedda</seg>
          <seg type="verse" id="b.JOH.13.1">Paasigaa bonchchiya gallassay gakkanaappe kasetiide, ha sa7aappe shaakettiide, Aawuwaakko biya wodii gakkeeddawaa Yesuusi ereedda; ha sa7an de7iya barewantta ubba wode siiqeedda; wurssethay gakkanaw unttuntta siiqqeedda.</seg>
          <seg type="verse" id="b.JOH.13.2">Yesuusinne kaalliyaawanttu kawuwaa miishshin, Simoona na7aa Yihudaa Asqqorootu Yesuusa aathi immanaadan, xalahii A qofissi wotheedda.</seg>
          <seg type="verse" id="b.JOH.13.3">Yesuusi bare Aawuu ubbabaa A kushiyan wotheedawa, qassi Xoossaa matappe I yeeddawaanne, simmiide aakko baanawaa ereedda.</seg>
          <seg type="verse" id="b.JOH.13.4">Yesuusi miyasaappe denddi eqqiide, bolla bagga mayuwaa qaari wothiide, pooxaa bare xeessan danceedda.</seg>
          <seg type="verse" id="b.JOH.13.5">Hewaappe guyyiyan, haathaa meechchaa miishshaan tigiide, barena kaalliyaawanttu gediya meechchaanne bare xeessan danceedda pooxan qucussaa doommeedda.</seg>
          <seg type="verse" id="b.JOH.13.6">Yesuusi Simooni Phexiroosakko yiina Phexiroose, Godaw, neeni ta gediya meeccanaw hanayiyee? yaageedda.</seg>
          <seg type="verse" id="b.JOH.13.7">Yesuusi zaariide A, Taani oothiyaawaa neeni ha77i erakka; shin guyyeppe eranaassa yaageedda.</seg>
          <seg type="verse" id="b.JOH.13.8">Phexiroose, Neeni ta gediya ubbakka meeccakka! yaageedda. Yesuusi A, Taani ne gediya meeccana dhayooppe, newunne Tawunne ittipetethay baawa yaagiide zaareedda.</seg>
          <seg type="verse" id="b.JOH.13.9">Simoona Phexiroose Yesuusa, Godaw, yaatooppe, ta gediya xalalaa meeccoppa; ta kushiyaakka ta huuphiyaakka meecca! yaageedda.</seg>
          <seg type="verse" id="b.JOH.13.10">Yesuusi zaariide, Bollaa meecettidiggeedda uray ooninne gediyaappe harabaa meecettanaw koshshenna; aw ubbasaykka geeshsha. Qassi hinttenttukka geeshsha; shin ubbay geeshsha gidikkita yaageedda.</seg>
          <seg type="verse" id="b.JOH.13.11">Ayissi gooppe, Yesuusi barena aathi immana uray oonenttonne ereedda; I, Hinttenttu ubbay geeshsha gidikkita geeddawe hawaassa.</seg>
          <seg type="verse" id="b.JOH.13.12">Unttunttu gediya meecceeddawaappe guyyiyan, Yesuusi bare mayuwaa mayyiide, baresaa guyye simmi bi uttiide unttuntta yaageedda; Taani hinttenttussi ootheeddawaa akeekiitee?</seg>
          <seg type="verse" id="b.JOH.13.13">Hinttenttu Taana, tamaarissiyaawoonne Godaw giita; Taani he hinttenttu giyawaa gidiyaa diraw, loytheeddita.</seg>
          <seg type="verse" id="b.JOH.13.14">Taani hinttenttussi Godaanne hinttentta tamaarissiyaawaa gidaadde, hinttenttu gediya meecciyaawaa gidooppe, hinttenttukka ittu ittuwa gediya meeccanaw bessee.</seg>
          <seg type="verse" id="b.JOH.13.15">Ayissi gooppe, Taani hinttenttussi ootheeddawaadan, hinttenttukka oothana mala, hinttenttussi leemisuwaa gidaaddi.</seg>
          <seg type="verse" id="b.JOH.13.16">Taani hinttenttussi tumuwaa oday; qoomay bare godaappe aadhdhenna. Qassi kiitetteedda uraykka barena kiitteeddawaappe aadhdhenna.</seg>
          <seg type="verse" id="b.JOH.13.17">Hinttenttu hewaa eriide oothiyaawaa gidooppe anjjetteeddawantta.</seg>
          <seg type="verse" id="b.JOH.13.18">Taani hinttenttoo ubbabaa haasayikke. Taani dooreeddawantta eray; shin Xoossaa Maxaafay, Taani barsseeddawe Ta kushiyaa sa77eedda geeddawe tuma giddanaw bessee.</seg>
          <seg type="verse" id="b.JOH.13.19">Hewe haniyaa wode Taani Taanagidiyaawaa hinttenttu ammanana mala, hewe hananaappe kasetaade hinttenttussi hananawaa oday.</seg>
          <seg type="verse" id="b.JOH.13.20">Taani hinttenttussi tumuwaa oday; Taani kiittiya oonanne mokkiyaa uray taanakka mokkee; qassi Taana mokkiyaa ooninne Taana kiitteeddawaa mokkee yaageedda.</seg>
          <seg type="headline">Yesuusi Barena Aathi Immanawe Oonentto Kasetiide Odeedda</seg>
          <seg type="verse" id="b.JOH.13.21">Yesuusi hewaa haasayeeddawaappe guyyiyan, bare wozanaan daro metootiide, Taani hinttenttussi tumuwaa oday; Taana hintteppe ittuu aathi immanawaa giide qoncciyaan odeedda.</seg>
          <seg type="verse" id="b.JOH.13.22">I oona haasayinttonne, kaalliyaawanttussi ubbaakka erettennaan ixxina, ittuu ittuwa xeelleeddino.</seg>
          <seg type="verse" id="b.JOH.13.23">Yesuusa kaalliyaawanttuppe ittuu, Yesuusi siiqiyaawe, Yesuusa matan utteedda.</seg>
          <seg type="verse" id="b.JOH.13.24">Hewaa diraw, Simoona Phexiroose he kaalliyaawaa simi77iide, I oona gintto, ane A oochcha yaageedda.</seg>
          <seg type="verse" id="b.JOH.13.25">Hewaa diraw, he kaalliyaawe Yesuusa haythaakko shiqiide, Godaw, I oonee? yaageedda.</seg>
          <seg type="verse" id="b.JOH.13.26">Yesuusi zaariide, Taani ukithaan cabbaa tushaade immiyaawe A yaageedda. Qassi ukithaa menthi akkiide, cabbaa tushiide, Simoona na7aa, Yihudaa Asqqorootussi immeedda.</seg>
          <seg type="verse" id="b.JOH.13.27">Yihuday ukithaa menthowaa akowaappe guyyiyan, Seexaanay elekka Yihudaan geleedda. Yesuusi A, Neeni oothanawaa elleella ootha! yaageedda.</seg>
          <seg type="verse" id="b.JOH.13.28">Shin he sa7an utteeddawantuppe ooninne Yesuusi hewaa A ayissi geeddenttonne eribeenna.</seg>
          <seg type="verse" id="b.JOH.13.29">Yihuday miishshaa qarcciitiyaa oyqqiyaa diraw, kaalliyaawanttuppe ittu ittuu Yesuusi Yihudaa, Paasigaa bonchchiya gallassaw barena koshshiyaawaa baade shamma woy hiyyeesaw mixuwaataa imma geedda yaagiide qoppeeddino.</seg>
          <seg type="verse" id="b.JOH.13.30">Yihuday ukithaa menthowaa akkiide, elekka kare kesseedda; he wode sa7ay qamma.</seg>
          <seg type="headline">Ooratha Azazuwaa</seg>
          <seg type="verse" id="b.JOH.13.31">Yihuday kare keseeddawaappe guyyiyan, Yesuusi yaageedda; Ha77i Taani Asa Na7ay bonchchettaaddi: Xoossaykka Ta bagganna bonchchetteedda.</seg>
          <seg type="verse" id="b.JOH.13.32">Xoossay Ta bagganna, Asa Na7aa bagganna bonchchettooppe, I bare huuphew Taana Asa Na7aa bonchchanawaa; qassi I Taana elekka bonchchanawaa.</seg>
          <seg type="verse" id="b.JOH.13.33">Ta naatoo, Taani hinttenanna daro wodiyaa gami77ikke. Hinttenttu Taana koyyana; shin Taani Ayihudatuwaa, Taani biyaasaa hinttenttu baanaw danddayikkita geeddawaadan, hinttewukka ha77i oday.</seg>
          <seg type="verse" id="b.JOH.13.34">Taani hinttentta ooratha azazuwaa azazay; ittu ittuwa siiqite. Taani hinttentta siiqeeddawaadankka, hinttenttu ittu ittuwa siiqana bessee.</seg>
          <seg type="verse" id="b.JOH.13.35">Hinttenttu ittu ittuwaanna siiqettooppe, Taana kaalliyaawantta gidiyaawaa asay ubbay erana yaageedda.</seg>
          <seg type="headline">Phexiroose Kaddanawaa Yesuusi Kasetiide Odeedda</seg>
          <seg type="verse" id="b.JOH.13.36">Simooni Phexiroose Yesuusa, Godaw, neeni haqa bay? yaageedda. Yesuusi zaariide, Taani biyaasaa neeni ha77i Taana kaallanaw danddayakka; shin guyyeppe kaallana yaageedda.</seg>
          <seg type="verse" id="b.JOH.13.37">Phexiroose, Godaw, taani neena ha77i kaallanaw ayissi danddayikkitaa? Taani ne diraw, hayqqanawukka giiga uttaaddi! yaageedda.</seg>
          <seg type="verse" id="b.JOH.13.38">Yesuusi zaariide, Ta diraw hayqqanaw ha77i tumu giiga uttaaddii? Taani new tumuwaa oday; kuttuu waassanaappe kase, neeni Taana heezzu gede kaddanaassa yaageedda.</seg>
        </div>
        <div type="chapter" complete="y" id="b.JOH.14">
          <seg type="headline">Yesuusi, Aawuwaakko Afiyaa Ogiyaa</seg>
          <seg type="verse" id="b.JOH.14.1">Yesuusi kaalliyaawantta Hinttenttu wozanay hirggoppo; Xoossaan ammanite; Taanankka ammanite.</seg>
          <seg type="verse" id="b.JOH.14.2">Ta Aabbu gollen daro sa7ay de7ee. Hewaa gidennentto, Taani hinttenttussi hewaa odikke; Taani hinttenttussi sa7aa giigissanaw bay.</seg>
          <seg type="verse" id="b.JOH.14.3">Taani baade sa7aa giigisseeddawaappe guyyiyan, Taani de7iya sa7an hinttenttukka de7ana mala, simma yaade hinttentta Taakko aakka afana.</seg>
          <seg type="verse" id="b.JOH.14.4">Qassi hinttenttu Taani biya ogiyaa eriita yaageedda.</seg>
          <seg type="verse" id="b.JOH.14.5">Toomaasi, Godaw, neeni biyaasaa nuuni erokko; ogiyaa waaniide eranaw danddayeetto? yaageedda.</seg>
          <seg type="verse" id="b.JOH.14.6">Yesuusi zaariide, Ogii, tumuunne de7uu Taana; Ta baggannappe attin, ooninne Ta Aabbukko baanaw danddayenna.</seg>
          <seg type="verse" id="b.JOH.14.7">Hinttenttu Taana eriyaawaa gidintto, Ta Aabbakka erana; ha77ippe doommiide, hinttenttu A eriitanne qassi A be7eeddita yaageedda.</seg>
          <seg type="verse" id="b.JOH.14.8">Piliphphoosi Yesuusa, Godaw, Aawuwaa nuuna bessa; hewe nuussi gidanawaa yaageedda.</seg>
          <seg type="verse" id="b.JOH.14.9">Yesuusi zaariide yaageedda; Piliphphoosaa, Taani hawaa keena wodiyaa hinttenanna de7inakka Taana erikkii? Taana be7eedda uray Aawuwaakka be7eedda; yaatina, neeni waagaade, Aawuwaa nuuna bessa gay?</seg>
          <seg type="verse" id="b.JOH.14.10">Taani Aawuwaa giddon de7iyaawaa qassi Aawukka Ta giddon de7iyaawaa neeni ammanikkii? Taani hinttenttussi odiyaa qaalaa Taani Taappe odikke; shin Ta giddon de7iya Aawuu bare oosuwaa oothee.</seg>
          <seg type="verse" id="b.JOH.14.11">Taani Aawuwaa giddon de7iyaawaanne qassi Aawukka Ta giddon de7iyaawaa Taana ammanite; hewe dhayooppe, Ta oosuwaabaw Taana ammanite.</seg>
          <seg type="verse" id="b.JOH.14.12">Taani hinttenttussi tumuwaa oday; Taana ammaniyaa uray Taani oothiyaa oosuwaa oothana. Taani Aawuwaakko biya diraw, he uray hawaappe aadhdhiyaa oosuwaa oothana.</seg>
          <seg type="verse" id="b.JOH.14.13">Aawuu Na7aa gasuwan, Ta bagganna bonchchettana mala, Ta sunthan hinttenttu woossiyaa ubbabaa Taani hinttenttussi polana.</seg>
          <seg type="verse" id="b.JOH.14.14">Hinttenttu Ta sunthan Taana ayaanne oochchooppekka, Taani polana.</seg>
          <seg type="headline">Yesuusi Ayyaana Geeshshaa Kiittanaw Immeedda Hidootaa</seg>
          <seg type="verse" id="b.JOH.14.15">Hinttenttu Taana siiqiyaawaa gidooppe, Ta azazuwaa naagana.</seg>
          <seg type="verse" id="b.JOH.14.16-John.14.17">Taani Aawuwaa woossana; hinttenanna medhinaw de7ana mala, tumatethaa Ayyaanaa, hara menthethiyaawaa hinttenttussi I immana. Ha sa7ay he tumatethaa Ayyaana be7ennawaanne erennaawaa gidiyaa diraw, A akkanaw danddayenna; shin I hinttenanna de7iya dirawunne hinttenttu giddon de7ana diraw, hinttenttu A eriita.</seg>
          <seg type="verse" id="b.JOH.14.18">Taani hinttentta aawuunne aatta baynna yii7o naanaadan hintterekka aggabashikke; Taani simmaade hinttenttukko yaana.</seg>
          <seg type="verse" id="b.JOH.14.19">Guutha wodiyaappe guyyiyan, alamii Taana laa7enthuwa be7enna; shin hinttenttu Taana be7ana; Taani de7uwan de7iya diraw, hinttenttukka qassi de7uwan de7ana.</seg>
          <seg type="verse" id="b.JOH.14.20">Taani Ta Aawuwaa giddon de7iyaawaanne hinttenttu Ta giddon de7iyaawaa, qassi Taani hinttenttu giddon de7iyaawaanne hinttenttu he gallassi erana.</seg>
          <seg type="verse" id="b.JOH.14.21">Ta azazuu A matan de7iya asay, qassi he azazuwaakka naagiyawe, I Taana siiqiyaa asa. Taana siiqiyaa asa Ta Aabbukka siiqee; Taanikka A siiqay. Taani aw qonccana yaageedda.</seg>
          <seg type="verse" id="b.JOH.14.22">Yihudaa Asqqoroota gidenna Yihuday Yesuusa, Godaw, neeni ne huuphiya alamiyaa bessennaan, nuuna bessana giyaawaa waagaade gay? yaageedda.</seg>
          <seg type="verse" id="b.JOH.14.23">Yesuusi, Taana siiqiyaa ooninne Ta qaalaa naagee; Ta Aabbu A siiqanawaa; qassi Ta Aabbunne Taaninne aakko yiide, aananna de7ana.</seg>
          <seg type="verse" id="b.JOH.14.24">Taana siiqenna uray ooninne Ta qaalaw azazettenna; hinttenttu sisiyaa qaalay Taana kiitteedda Aawuwaappe attin, Tawaa gidenna.</seg>
          <seg type="verse" id="b.JOH.14.25">Taani hinttenanna ittippe de7aadde hawaa hinttenttussi odaaddi;</seg>
          <seg type="verse" id="b.JOH.14.26">shin Geeshsha Ayyaanay, menthethiyaawe, Aawuu Ta sunthan kiittanawe, hinttentta ubbabaa tamaarissanawaa. Taani hinttenttussi odeedda ubbabaakka hinttentta hassayissanawaa.</seg>
          <seg type="verse" id="b.JOH.14.27">Taani sarotethaa hinttenanna wothay; Ta sarotethaa hinttenttussi immay. Taani alamii immiya sarotethaa malaa immikke. Hinttenttu hirggoppitenne yayyoppite.</seg>
          <seg type="verse" id="b.JOH.14.28">Taani hinttenttussi, Taani bay; shin simmaade hinttenttukko yaana geeddawaa siseeddita; hinttenttu Taana siiqeeddawaa gidintto, Taappe Aawuu dariya diraw, Taani Aawuwakko biyaawan hinttenttu nashettanitta.</seg>
          <seg type="verse" id="b.JOH.14.29">Hewe haniyaa wode hinttenttu ammanana mala, hewe hanennaan de7ishshin, haananna kasetaade Taani hinttenttussi odaaddi.</seg>
          <seg type="verse" id="b.JOH.14.30">Ha alamiyaa mooddiyaawe yiyaa diraw, Taani hawaappe sinthan hinttenanna loytha haasayikke. Taana I aynne oothanaw danddayenna.</seg>
          <seg type="verse" id="b.JOH.14.31">Shin Taani Aawuwaa siiqiyaawaa alamii eranaw bessee; qassi Taanikka Aawuu Taana azazeeddawaadan oothay. Denddi eqqite; hawaappe boytte.</seg>
        </div>
        <div type="chapter" complete="y" id="b.JOH.15">
          <seg type="headline">Woyiniyaa Giya Turaw Tumu Anuu Yesuusa</seg>
          <seg type="verse" id="b.JOH.15.1">Taani woyiniyaa geetettiyaa turaw tumu ano; goshshanchchay Ta Aabba.</seg>
          <seg type="verse" id="b.JOH.15.2">Ta giddon de7iya ayfiya ayfenna turaa maraa ubbaa I karee; ayfiya turaa maraa ubbay kasewaappe loythi ayfanaadan, he maraa xeeraa I ciggiide geeshshana.</seg>
          <seg type="verse" id="b.JOH.15.3">Taani hinttenttussi ha77i odeedda qaalaa gaasuwan, hinttenttu geeshsha.</seg>
          <seg type="verse" id="b.JOH.15.4">Ta giddon de7ite; Taanikka hinttenttu giddon de7ana. Woyiniyaa turaa maray anuwaanna ittippe de7ennaan dhayooppe, he maray barekka ayfiya ayfanaw danddayennawaadan, hinttenttukka Ta giddon de7ennaan dhayooppe, ayfiyaa ayfanaw danddayikkita.</seg>
          <seg type="verse" id="b.JOH.15.5">Taani woyiniyaa turaw ano; hinttenttu he turaa maratuwaa. Ta giddon de7iya uray, Taanikka A giddon de7iya uray, daro ayfiya ayfana; ayissi gooppe, Taani baynnaan hintterekka aynne oothanaw danddayikkita.</seg>
          <seg type="verse" id="b.JOH.15.6">Ta giddon de7enna uray turaa maraadan, karen yeggina meleeddawaa shiishshiide tamaan wothina, I eexxanawaa.</seg>
          <seg type="verse" id="b.JOH.15.7">Hinttenttu Ta giddon de7ooppe, qassi Ta qaalaykka hinttenttu giddon de7ooppe, hinttenttu koyyeeddawaa ayaa gidinakka woossite; hinttenttu akkanita.</seg>
          <seg type="verse" id="b.JOH.15.8">Hinttenttu daro ayfiyaa ayfooppenne qassi Taana kaalliyaawantta gidooppe, hewan Ta Aabbu bonchchettanawaa.</seg>
          <seg type="verse" id="b.JOH.15.9">Aawuu Taana siiqeeddawaadan, Taanikka hinttentta siiqaaddi; Ta siiquwan de7ite.</seg>
          <seg type="verse" id="b.JOH.15.10">Taani Ta Aabbu azazuwaa naagaade A siiquwan de7eeddawaadan, hinttenttukka Ta azazuwaa naagooppe, Ta siiquwan de7anita.</seg>
          <seg type="verse" id="b.JOH.15.11">Ta nashechchay hinttenanna de7ana malanne, hinttenttu nashechchay kumentha gidana mala, Taani hawaa hinttenttussi odaaddi.</seg>
          <seg type="verse" id="b.JOH.15.12">Ta azazuu hawaa; Taani hinttentta siiqiyaawaadan, hinttenttukka ittu ittuwanna siiqettite.</seg>
          <seg type="verse" id="b.JOH.15.13">Bare shemppuwaa bare laggew aathiide immiyaawaappe aadhdhiyaa siiquu oossinneekka baawa.</seg>
          <seg type="verse" id="b.JOH.15.14">Taani hinttentta azazeedawaa ubbaa oothooppe, hinttenttu Ta laggetuwaa.</seg>
          <seg type="verse" id="b.JOH.15.15">Ayllii bare goday oothiyaawaa erenna diraw, Taani hinttentta hawaappe sinthaw ayllatuwaa giikke; shin Taani hinttentta Ta laggetuwaa gaaddi. Ayissi gooppe, Ta Aawuwaappe siseedda ubbabaa Taani hinttenttussi odaaddi.</seg>
          <seg type="verse" id="b.JOH.15.16">Taani hinttentta dooreeddawaappe attin, hinttenttu Taana dooribeykkita. Hinttenttu biide ayfiyaa ayfana malanne de7ana mala, Taani hinttentta sunthaaddi. Qassi Aawuukka hinttenttu Ta sunthanwoosseeddawaa ubbaa immana.</seg>
          <seg type="verse" id="b.JOH.15.17">Taani hinttentta azaziyaawe hawaa; ittu ittuwaanna siiqettite.</seg>
          <seg type="headline">Yesuusi Ha Alami Ixxiyaawaa Odeedda</seg>
          <seg type="verse" id="b.JOH.15.18">Alami hinttentta ixxooppe, kasetiide Taana ixxeeddawaa akeekite.</seg>
          <seg type="verse" id="b.JOH.15.19">Hinttenttu alamiyaassa gideedentto, alamii barewaadan hinttentta siiqana; shin Taani hinttentta alamiyaappe dooreeddawaappe attin, hinttenttu alamiyaassa gidikkita; alamii hinttentta ixxiyaawe hawaassa.</seg>
          <seg type="verse" id="b.JOH.15.20">Aylli bare godaappe darenna gaade Taani hinttenttussi odeeddawaa hassayite. Unttunttu Taana yedersseeddawaa gidooppe, hinttenakka yederssana. Unttunttu Ta qaalaa naageeddawaa gidooppe, hinttenttu qaalaakka naaganawantta.</seg>
          <seg type="verse" id="b.JOH.15.21">Shin unttunttu Taana kiitteeddawaa erenna diraw, ha ubbaa Ta gaasuwan unttunttu hinttenttu bolla oothanawantta.</seg>
          <seg type="verse" id="b.JOH.15.22">Taani yaade unttunttussi odennawaa gidintto, unttunttussi nagaraa gidenna; shin ha77i unttunttu oothiyaa nagaraa gaasoyiyaawe baawa.</seg>
          <seg type="verse" id="b.JOH.15.23-John.15.24">Taana ixxiyaawe Ta Aawuwaakka ixxeedda. Ooninne oothibeenna oosuwaa unttunttu giddon Taani oothabeennabaa gidintto, unttunttussi nagaraa gidennaan attanawaa; shin ha77i unttunttu Taani ootheedda oosuwaa be7iide, Taanakka Ta Aawuwaakka ixxeedino.</seg>
          <seg type="verse" id="b.JOH.15.25">Shin unttunttu higgiyan, Taana coo ixxeeddino geetettiide xaafetteeddawe polettana mala, hawe haneedda.</seg>
          <seg type="verse" id="b.JOH.15.26">Shin Aawuwaappe yiyaa tumatethaa Ayyaanay menthethiyaawe yaanawaa. Taani Aawuwaappe hinttenttussi A yeddana; qassi I Tabaa markkattanawaa.</seg>
          <seg type="verse" id="b.JOH.15.27">Hinttekka qassi kaseppe doommiide, Taananna de7iya diraw, Tabaa markkattana.</seg>
        </div>
        <div type="chapter" complete="y" id="b.JOH.16">
          <seg type="verse" id="b.JOH.16.1">Taani hawaa hinttenttu dhubettenna mala, hinttenttussi odaaddi.</seg>
          <seg type="verse" id="b.JOH.16.2">Unttunttu hinttentta barenttu Ayihuda woosa golliyaappe kessi yeddanawantta. Hewaa bolla qassi hinttentta wodhiyaa uray Xoossaw oothiyaawaa aw malatiyaa wodii yaanawaa.</seg>
          <seg type="verse" id="b.JOH.16.3">Unttunttu hewaa hinttenttu bolla oothiyaawe Taananne Aawuwaa erenna diraassa.</seg>
          <seg type="verse" id="b.JOH.16.4">Shin unttunttu hewaa hinttenttu bolla oothiyaa wodii gakkiya wode, Taani hinttenttussi odeeddawaa hinttenttu hassayana mala, Taani hinttenttussi hawaa odaaddi. Taani hinttenanna de7iya diraw, koyro hewaa hinttenttussi odabeykke.</seg>
          <seg type="headline">Geeshsha Ayyaanaa Oosuwaa</seg>
          <seg type="verse" id="b.JOH.16.5">Shin ha77i Taani Taana kiitteeddawaakko bay; shin hintteppe ooninne, Haqa bay? giide Taana oochchiyawe baawa.</seg>
          <seg type="verse" id="b.JOH.16.6">Shin Taani hawaa odeedda diraw, hinttenttu wozanaan daro kayyuu de7ee.</seg>
          <seg type="verse" id="b.JOH.16.7">Shin Taani hinttenttussi tumuwaa oday; Taani biyaawe hinttenttussi lo77a. Ayissi gooppe, Taani baana dhayooppe, menthethiyaawe hinttentukko yeenna; shin Taani booppe, A hinttenttukko yeddana.</seg>
          <seg type="verse" id="b.JOH.16.8">Qassi menthethiyaawe yiide, unttunttu nagaraabaa, Xoossaa xillotethaabaanne pirddaabaa ha sa7aa asay bayizzeeddawaa bessanawaa.</seg>
          <seg type="verse" id="b.JOH.16.9">Nagaraabay asay Taana ammanenna diraassa.</seg>
          <seg type="verse" id="b.JOH.16.10">Xillotethaabay qassi Taani Aawuwakko biya diraw, hinttenttu Taana laa7enthuwa be7ikkita.</seg>
          <seg type="verse" id="b.JOH.16.11">Xoossaa pirddaabay qassi alamiyaa mooddiyaawe pirddetteedda diraassa.</seg>
          <seg type="verse" id="b.JOH.16.12">Taani hinttenttussi odiyaabay darobay de7ee; shin ha77i hinttenttussi gelenna.</seg>
          <seg type="verse" id="b.JOH.16.13">Tumatethaa Ayyaanay yiyaa wode, hinttentta tumatethaa ubbaakko kaallethanawaa. Ayissi gooppe, I bare siseeddawaa odanaappe attin, bareppe aynne odenna. Qassi sinthappe yaanabaa hinttenttussi I odanawaa.</seg>
          <seg type="verse" id="b.JOH.16.14">I Taana bonchchanawaa; ayissi gooppe, I Taw de7iyaawaappe akkiide, hinttenttussi odanawaa.</seg>
          <seg type="verse" id="b.JOH.16.15">Aawoo de7iyaabay ubbay Tawaa; menthethiyaawe Taw de7iyaabaappe akkiide, hinttenttussi odanawaa Taani geeddawe hawaassa.</seg>
          <seg type="headline">Yesuusa Kaalliyaawanttu Kayyuu Nashechaw Laamettana</seg>
          <seg type="verse" id="b.JOH.16.16">Guutha wodiyaappe guyyiyan, hinttenttu Taana be7ikkitta; qassi guutha wodiyaappe guyyiyan, hinttenttu Taana be7ana yaageedda.</seg>
          <seg type="verse" id="b.JOH.16.17">Yesuusa kaaliyaawanttuppe ittu ittuu barenttu giddon, Guutha wodiyaappe guyyiyan, hinttenttu Taana be7ikkitta; qassi guutha wodiyaappe guyyiyan, hinttenttu Taana be7anita; ayissi gooppe, Taani Aawuwaakko bay giyawe hewe waagiyaawe? yaageeddino.</seg>
          <seg type="verse" id="b.JOH.16.18">Guutha wodiyaappe guyyiyan giyawe waagiyaawe? I ayissi haasayinttonne nuussi erettenna yaageeddino.</seg>
          <seg type="verse" id="b.JOH.16.19">Unttunttu barena oochchanaw koyyiyaawaa Yesuusi eriide, unttuntta yaageedda; Taani, Guutha wodiyaappe guyyiyan, hinttenttu Taana be7ikkitta; qassi guutha wodiyaappe guyyiyaan, hinttenttu Taana be7ana geeddawoo hinttenttu ittu ittuwaa oochchiitee?</seg>
          <seg type="verse" id="b.JOH.16.20">Taani hinttenttussi tumuwaa oday. Hinttenttu yeekkananne kayyottana; shin ha alamii nashettana. Qassi hinttenttu kayyottana; shin hinttenttu kayyottowe nashechchaa gidanawaa.</seg>
          <seg type="verse" id="b.JOH.16.21">Itti mishiratta na7aa yelana haniyaa wode, bare yeliyaa wodii gakkeedda diraw, oyqettaw; shin na7ay yeletteeddawaappe guyyiyan, na7ay ha sa7an yeletteedda nashechchaa diraw, bare oythaa hassayukku.</seg>
          <seg type="verse" id="b.JOH.16.22">Hewaa diraw, hinttenttukka hinttenttu wozanaan kayyottiita; shin Taani laa7enthuwa hinttentta be7ana; qassi hinttenttu wozanay loythi nashettana; hinttenttu nashechchaa ooninne hintteppe akkenna.</seg>
          <seg type="verse" id="b.JOH.16.23">He gallassi hinttenttu Taana aynne woossikkita. Taani hinttenttussi tumuwaa oday; hinttenttu Ta sunthan woossiyaawaa ubbaa Aawuu hinttenttussi immanawaa.</seg>
          <seg type="verse" id="b.JOH.16.24">Ha77i gakkanaassi Ta sunthan aynne woossibeeykkita; hinttenttu nashechchay polettana mala, Xoossaa woossite; hinttenttu akkana.</seg>
          <seg type="verse" id="b.JOH.16.25">Hawaa Taani hinttenttussi leemisuwan odaaddi; shin Taani leemisuwan odenna wodii yaanawaa; shin Aawuwaabaa Taani hinttenttussi qoncciyaan odana.</seg>
          <seg type="verse" id="b.JOH.16.26">Taani he gallassi, hinttenttu Ta sunthan Aawuwaa woossana; qassi hinttenttu diraw, Taani Aawuwaa woossana giikke.</seg>
          <seg type="verse" id="b.JOH.16.27">Ayissi gooppe, Aawuu bare huuphew hinttentta siiqee; hinttenttu Taana siiqiyaa dirawunne Taani Aawuwaa matappe yeeddawaa ammano diraw, I hinttentta siiqee.</seg>
          <seg type="verse" id="b.JOH.16.28">Taani Aawuwaa matappe ha alamiyaa yaaddi; qassi ha alamiyaa aggaade Aawuwaakko baana yaageedda.</seg>
          <seg type="verse" id="b.JOH.16.29">Yesuusa kaalliyaawanttu zaariide Yesuusa, Be7a, ha77i neeni qoncciyaan haasayaasa; leemisuwan aynne haasayakka.</seg>
          <seg type="verse" id="b.JOH.16.30">Neeni ubbabaa eriyaawaa nuuni ha77i ereetto; qassi neena ooninne oochchana mala, neeni koyyennawaa ereetto. Hewe nuuna neeni Xoossaappe yeeddawaa ammanthee yaageeddino.</seg>
          <seg type="verse" id="b.JOH.16.31">Yesuusi zaariide unttuntta, Ha77i ammaniitee?</seg>
          <seg type="verse" id="b.JOH.16.32">Be7ite, hinttenttu hinttenttu golle golle laalettiyaa wodiinne Ta xalalaa yeggi bashiyaa wodii yaanawaa; ha77ikka yidiggeedda. Shin Aawuu Taananna de7iya diraw, Ta xalalaa gidikke.</seg>
          <seg type="verse" id="b.JOH.16.33">Hinttenttu Ta giddon de7iidde, saro de7ana mala, Taani hawaa hinttenttussi odaaddi. Alamiyan hinttenttu waayyettana. Shin minnite; Taani alamiyaa xoonaaddi yaageedda.</seg>
        </div>
        <div type="chapter" complete="y" id="b.JOH.17">
          <seg type="headline">Yesuusa Woosaa</seg>
          <seg type="verse" id="b.JOH.17.1">Yesuusi hewaa haasayeeddawaappe guyyiyan, pude saluwaa xeelliide, hawaadan yaageedda; Ta Aabboo, wodii gakkeedda; ne Na7ay neena bonchchana mala, neenikka ne Na7aa bonchcha.</seg>
          <seg type="verse" id="b.JOH.17.2">Ayissi gooppe, neeni aw immeedda ubbaw medhinaa de7uwaa I immana mala, asaa ubbaa bollan aw maataa immaadda.</seg>
          <seg type="verse" id="b.JOH.17.3">Asay neena itti tumu Xoossaa gideeddawaa erana malanne, qassi neeni kiitteedda Yesuusi Kiristtoosa erana mala, hawe medhinaa de7uwaa.</seg>
          <seg type="verse" id="b.JOH.17.4">Neeni Taw oothanaw immeedda oosuwaa polaade, neena sa7an bonchchaaddi.</seg>
          <seg type="verse" id="b.JOH.17.5">Ha77ikka qassi Aawoo, alamii medhettanaappe kase ne matan Taw de7iya bonchchuwan ne sinthan Taana bonchcha.</seg>
          <seg type="verse" id="b.JOH.17.6">Alamiyaa asaappe neeni Taw immeeddawanttoo ne sunthaa erissaaddi; unttunttu newantta; qassi neeni unttuntta Taw immaadda. Unttunttu ne qaalawukka azazetteeddino.</seg>
          <seg type="verse" id="b.JOH.17.7">Ha77i neeni Taw immeedda ubbabay neeppe yeeddawaa unttunttu eriino.</seg>
          <seg type="verse" id="b.JOH.17.8">Ayissi gooppe, neeni Taw immeedda qaalaa Taani unttunttussi immaaddi; unttunttukka he qaalaa akkeeddino. Taani ne matappe yeeddawe tuma gidiyaawaa eriide Neeni Taana kiitteeddawaakka ammaneeddino.</seg>
          <seg type="verse" id="b.JOH.17.9">Taani unttunttussi woossay; alamew neena woossikke. Shin Neeni Taw immeedda asaw woossay; ayissi gooppe, unttunttu newantta.</seg>
          <seg type="verse" id="b.JOH.17.10">Taw de7iya ubbabay nebaa; qassi New de7iyaa ubbabaykka Tabaa. Taani unttunttu bagganna bonchchettaaddi.</seg>
          <seg type="verse" id="b.JOH.17.11">Taani hawaappe guyyiyan, alamiyan de7ikke; unttunttu alamiyan de7iino; Taani ha77i neekko bay. Geeshsha Aawoo, ha Neeni Taw immeeddawanttu Neeninne Taani ittuwaa gidiyaawaadan, unttunttu ittuwaa gidana mala, unttuntta ne sunthan naaga.</seg>
          <seg type="verse" id="b.JOH.17.12">Taani unttunttunna alamiyan de7aadde, neeni Taw immeedda ne sunthaa wolqqan unttuntta naagaaddi. Taani unttuntta naagaaddi; Xoossaa Maxaafay geeddawe polettana mala, bashshay bessiyaa uraappe attin, unttunttuppe haray ooninne baybeenna.</seg>
          <seg type="verse" id="b.JOH.17.13">Ha77i Taani Neekko bay; unttunttu wozanaan Ta nashechchay polettana mala, hawaa Taani alamiyan haasayay.</seg>
          <seg type="verse" id="b.JOH.17.14">Taani unttunttussi ne qaalaa immaaddi; Taani alamiyaassa gidennawaadan, unttunttukka alamiyaassa gidenna diraw, alamii unttuntta ixxeedda.</seg>
          <seg type="verse" id="b.JOH.17.15">Neeni xalahiyaappe unttuntta naagana mala woossiyaawaappe attin, alamiyaappe kessana mala woossikke.</seg>
          <seg type="verse" id="b.JOH.17.16">Taani alamiyaassa gidennawaadan, unttunttukka alamiyaassa gidikkino.</seg>
          <seg type="verse" id="b.JOH.17.17">Neeni tumatethaan unttuntta newantta ootha; ne qaalaykka tumatethaa.</seg>
          <seg type="verse" id="b.JOH.17.18">Neeni Taana alamiyaa kiitteeddawaadan, Taanikka unttuntta alamiyaa kiittaaddi;</seg>
          <seg type="verse" id="b.JOH.17.19">qassi unttunttu tumatethaan new dummatana mala, unttunttu diraw, Taani Ta huuphiya new dummayaaddi.</seg>
          <seg type="verse" id="b.JOH.17.20">Taani unttunttu xalalaw woossikke; shin unttunttu qaalaa odina, Taana ammaneeddawanttookka woossay.</seg>
          <seg type="verse" id="b.JOH.17.21">Unttunttu ubbay ittuwa gidana mala, Taani woossay. Aawoo, Neeni Ta giddon de7iyaawaadan, qassi Taanikka Ne giddon de7iyaawaadan, unttunttu nu giddon de7iino. Qassi neeni Taana kiitteeddawaa alamii ammanana mala, unttunttu ittuwa gidino.</seg>
          <seg type="verse" id="b.JOH.17.22">Neeninne Taani ittuwa gidiyaawadan, unttunttu ittuwa gidana mala, neeni Taana bonchcheeddawaadan, Taanikka unttuntta bonchchaaddi.</seg>
          <seg type="verse" id="b.JOH.17.23">Taani unttunttu giddon de7ina, Neeni Ta giddon de7ina, qassi Neeni Taana siiqiyaawaadan, unttunttakka siiqowaanne Neeni Taana ha alamiyaa kiitteeddawaa alamii eranaadan, unttunttu ubba ittuwaa gidino.</seg>
          <seg type="verse" id="b.JOH.17.24">Aawoo, sa7ay medhettanaappe kase Neeni Taana siiqeedda diraw, Taw immeedda Ta bonchchuwaa unttunttu be7ana mala, Neeni Taw immeeddawanttu Taani de7iya sa7an Taananna de7ana mala koyyaaddi.</seg>
          <seg type="verse" id="b.JOH.17.25">Xillo Aawoo, alamiyaa asay Neena erenna; shin Taani neena eray. Qassi Neeni Taana kiitteeddawaa hawanttu eriino.</seg>
          <seg type="verse" id="b.JOH.17.26">Neeni Taana siiqeedda siiquu unttunttu giddon de7ana mala, qassi Taanikka unttunttu giddon de7ana mala, Taani Ne sunthaa unttuntta erissaaddi; sinthawukka erissana yaageedda.</seg>
        </div>
        <div type="chapter" complete="y" id="b.JOH.18">
          <seg type="headline">Yesuusi Bare Morkketuwaa Kushiyan Oyqetteedda</seg>
          <seg type="verse" id="b.JOH.18.1">Yesuusi hewaa giide, Xoossaa woosseeddawaappe guyyiyan, barena kaalliyaawanttunna Qediroona giya zanggaaraa pinneedda. He sa7an atikilttiyaa sa7ay de7ee; Yesuusinne Yesuusa kaalliyaawanttu geleeddino.</seg>
          <seg type="verse" id="b.JOH.18.2">Yesuusa aathi immeedda Yihuday he sa7aa ereedda; ayissi gooppe, Yesuusi ubba wode barena kaalliyaawanttunna hewan shiiqee.</seg>
          <seg type="verse" id="b.JOH.18.3">Hewaa diraw, kaalethiyaa qeesatuwaa kaappatuunne Parisaawatuu Yihudaanna baanaadan immeedda Roomaa wottaaddaratuunne Geeshsha Golliyaa naagiyaawanttu kuraaziyaa, yabbiyaanne tooraa oyqqiide he sa7aa beeddino.</seg>
          <seg type="verse" id="b.JOH.18.4">Yesuusi barena gakkanaw haniyaa ubbabaa eriide, gaxaa kesiide, Oona koyyiitee? yaageedda</seg>
          <seg type="verse" id="b.JOH.18.5">Unttunttu zaariide, Naazireetiyaa Yesuusa koyyeetto yaageeddino. Yesuusi zaariide, Taani A yaageedda. Yesuusa aathi immeedda Yihudaykka hewan unttunttunna eqqeedda;</seg>
          <seg type="verse" id="b.JOH.18.6">Yesuusi, Taani A geedda wode, unttunttu guyyekko shiiqiide, sa7an kunddeeddino.</seg>
          <seg type="verse" id="b.JOH.18.7">Yesuusi qassikka, Oona koyyiitee? Yaagi oochchina unttunttu, Naazireetiyaa Yesuusa yaageeddino.</seg>
          <seg type="verse" id="b.JOH.18.8">Yesuusi zaariide, Taani A gidiyaawaa hinttenttussi odaaddi; simmi hinttenttu Taana koyyiyaawaa gidooppe, hawantta yeddite yaageedda.</seg>
          <seg type="verse" id="b.JOH.18.9">I, Ta Aabboo, neeni Taw immeeddawanttuppe haray atto, ittuwaakka bayizzabeykke geeddawe polettana mala, hewaa geedda.</seg>
          <seg type="verse" id="b.JOH.18.10">Simooni Phexiroosaw mashshay de7ee; I he mashshaa shoddinne qeesatuwaa ubbatuwaa kaappuwaa qoomaa ushechcha haythaa shociide, qanxxi yeggeedda. He qoomaa sunthay Malkkoosa.</seg>
          <seg type="verse" id="b.JOH.18.11">Yesuusi Phexiroosa, Ne mashshaa shookuwan zaaraade wotha! Ta Aabbu Taw immeedda metuwaa xuu7aa Taani ushikkitaa? yaageedda.</seg>
          <seg type="headline">Yesuusi Qeesatuwaa Kaappuwaa Haanna Sintha Shiiqeedda</seg>
          <seg type="verse" id="b.JOH.18.12">Shaalaqay, daro wottaaddaratuunne qassi Geeshsha Golliyaa naagiyaawanttu Yesuusa oyqqiide qachcheeddino.</seg>
          <seg type="verse" id="b.JOH.18.13">Koyro Yesuusa Haannakko afeeddino; Haanni he laythi qeesatuwaa kaappatuwaa gideedda Qayaafaa bolluwa.</seg>
          <seg type="verse" id="b.JOH.18.14">Asa ubbaa diraw, itti asay hayqqintto lo77a giide Ayihudatuwaa zoreeddawe Qayaafaa.</seg>
          <seg type="headline">Phexiroose Yesuusa Kaddeedda</seg>
          <seg type="verse" id="b.JOH.18.15">Simooni Phexiroosinne hara itti kaalliyawe Yesuusa kaalliide beeddino. He hara kaalliyaawaa qeesatuwaa kaappuu ereedda; hewe Yesuusanna qeesatuwaa kaappuwaa dirssaa garssa geleedda.</seg>
          <seg type="verse" id="b.JOH.18.16">Shin Phexiroose karenna dirssaa penggiyan eqqeedda. Qeesatuwaa ubbatuwaa kaappuu eriyaa hara kaalliyaawe kare kesiide, penggiyaa naagiyaa naattiw odiide, Phexiroosa dirssaa garssa gelisseedda.</seg>
          <seg type="verse" id="b.JOH.18.17">Penggiyaa naagiyaa naatta Phexiroosa, Neeni ha bitaniyaa kaalliyawantuppe ittuwa gidikkiiyee? yaagaaddu. I, Tuytti, taani gidikke yaageedda.</seg>
          <seg type="verse" id="b.JOH.18.18">Sa7ay meeggiyaa diraw, ayllatuunne Geeshsha Golliyaa naagiyaawanttu tamaa eexxiidde, bonqqeeddawaa yuuyyi aadhdhi eqqiide kashiino; Phexiroosikka unttunttunna eqqiide, he tamaa kashshee.</seg>
          <seg type="headline">Qeesatuwaa Kaappuu Yesuusa Oochcho Ooshaa</seg>
          <seg type="verse" id="b.JOH.18.19">Qeesatuwaa ubbatuwaa Kaappuu, Yesuusa kaalliyaawanttubaane A timirttiyaabaa oochcheedda.</seg>
          <seg type="verse" id="b.JOH.18.20">Yesuusi aw zaariide, Taani asaa ubbaw qoncciyaan odaaddi. Taani Ayihuda ubbay shiiqiyaa Ayihuda woosa golleninne Geeshsha Golliyaan ubba wode tamaarissaaddi; geeman ayinne haasayabeykke.</seg>
          <seg type="verse" id="b.JOH.18.21">Yaatina, neeni Taana ayissi oochchay? Taani odeeddawaa siseedda asaa oochcha; he asay Taani odeeddawaa ereedda yaageedda.</seg>
          <seg type="verse" id="b.JOH.18.22">Yesuusi hewaa geedda wode, hewaan eqqeedda wottaaddaratuwaappe ittuu Yesuusa baqqiide, Qeesatuwaa ubbatuwaa kaappuwaa bolla hawaadan zaaray? yaageedda.</seg>
          <seg type="verse" id="b.JOH.18.23">Yesuusi zaariide, Taani balabaa haasayeeddawaa gidooppe, hawaan de7iya asaa ubbaw oda; shin Taani tumuwaa haasayeeddawaa gidooppe, Taana ayissi baqqay? yaageedda.</seg>
          <seg type="verse" id="b.JOH.18.24">Hewaa diraw, Haanni, qashetti utteedda Yesuusa, qeesatuwaa ubbatuwaa kaappuwaa, Qayaafaakko yeddeedda.</seg>
          <seg type="headline">Phexiroosi Yesuusa Laa7enthuwa Kaddeedda</seg>
          <seg type="verse" id="b.JOH.18.25">Phexiroosi hewan eqqiide, tamaa kashshee; haranttu A, Neeni ha bitaniyaa kaalliyaawanttuppe ittuwa gidikkiiyee? yaageedda. Phexiroose, Tuytti; taani gidikke yaagiide kaddeedda.</seg>
          <seg type="verse" id="b.JOH.18.26">Qeesatuwaa ubbatuwaa kaappuwaa qoomatuwaappe ittuwaa, Phexiroose haythaa qanxeedda bitaniyaa dabbu Phexiroosa, Taani neena aananna daro ataakilttiyaa giddon be7abeykkitayee? yaagiide oochcheedda.</seg>
          <seg type="verse" id="b.JOH.18.27">Phexiroose qassikka kaddeedda; elekka kuttuu waassii aggeedda.</seg>
          <seg type="headline">Yesuusi Philaaxoosa Sintha Shiiqeedda</seg>
          <seg type="verse" id="b.JOH.18.28">Unttunttu Yesuusa Qayaafaa golleppe Roome asaa ayissiyaawaa ooso golliya afeeddino. Sa7ay wontta guura; Ayihudatuu Paasigaa bonchchiya gallassa qumaa maanaw, barenttu huuphiyassi tunenna mala, Roome asaa ayissiyaawaa ooso golliya gelibeykkino.</seg>
          <seg type="verse" id="b.JOH.18.29">Hewaa diraw, Philaaxoosi unttunttukko kare kesiide, Ha bitaniyaa hinttenttu ayaani mootiitee? yaageedda.</seg>
          <seg type="verse" id="b.JOH.18.30">Unttunttu, I iitabaa oothibeennawaa gidintto, nuuni A neekko ahokko yaageeddino.</seg>
          <seg type="verse" id="b.JOH.18.31">Philaaxoosi zaariide unttunttussi, Hinttenttu A afiide, hinttenttu higgii giyawaaddan, A bolla pirddite yaageedda. Ayihudatuu, Oonanne wodhiyaa maatay nuussi baawa yaageeddino.</seg>
          <seg type="verse" id="b.JOH.18.32">Hawe haneeddawe Yesuusi ay mala hayquwaa hayqqanentto erissanaw haasayeeddawe polettanaassa.</seg>
          <seg type="verse" id="b.JOH.18.33">Philaaxoosi bare oosuwaa golle laa7ethuwa geliide, Yesuusa xeesiide, Neeni Ayihuda katee? yaagiide A oochcheedda.</seg>
          <seg type="verse" id="b.JOH.18.34">Yesuusi Philaaxoosa, Ha ooshaa neeni neeppe oochchayiye woy hara asay new tabaa odeeddee? yaageedda.</seg>
          <seg type="verse" id="b.JOH.18.35">Philaaxoosi zaariide, Taana Ayihuda asa gay? Ne zaretuunne qeesatuwaa kaappatuu neena taw aathi immeeddino; neeni ayaa oothaddii? yaageedda.</seg>
          <seg type="verse" id="b.JOH.18.36">Yesuusi, Ta kawutethay ha alamiyaana gidenna. Ta kawutethay ha alamiyaana gideeddentto, Taana Ayihudatoo aathi immennaadan, Taw oothiyaawanttu Taw olettana; shin Ta kawutethay ha almiyaana gidenna yaageedda.</seg>
          <seg type="verse" id="b.JOH.18.37">Hewaa diraw, Philaaxoosi Yesuusa, Yaatina, neeni kaateyee? yaagiide oochcheedda. Yesuusi zaariide, Neeni Taana kaatiyaa gaadda. Taani tumaa markkattana diraw yelettaaddi; qassi hewaa diraw, ha alamiyaa yaaddi. Tumuwaa bagga gideedda ooninne Taani giyaawa siseedda yaageedda.</seg>
          <seg type="verse" id="b.JOH.18.38">Philaaxoosi, Tumuu ayee? yaageedda. Philaaxoosi hewaa geeddawaappe guyyiyaan, Ayihudatuwaakko kare kesiide, Taani aani ay balaanne demmabeykke.</seg>
          <seg type="verse" id="b.JOH.18.39">Shin Paasigaa bonchchiya gallassi, itti asaa taani hinttenttussi qashuwaappe billiyaa dooyay de7ee; taani hinttenttussi Ayihudatu kaatiyaa billiyawaa koyyiitee? yaageedda.</seg>
          <seg type="verse" id="b.JOH.18.40">Unttunttu zaariide, barenttu kooshshaa dhoqqu udiide, Barbbaana billappe attin, A gidenna! yaageeddino. Shin Barbbaani paannuwaa.</seg>
        </div>
        <div type="chapter" complete="y" id="b.JOH.19">
          <seg type="headline">Wottaaddaratuu Yesuusa Bolla Qilliicceeddino</seg>
          <seg type="verse" id="b.JOH.19.1">Hewaappe guyyiyan, Philaaxoosi Yesuusa oyqqiide, lissuwan shoceedda.</seg>
          <seg type="verse" id="b.JOH.19.2">Wottaaddaratuu agunthaappe akililiyaa giigissiide, A huuphiyaan wotheeddino; qassi zo7o mayuwaakka A mayizzeeddino.</seg>
          <seg type="verse" id="b.JOH.19.3">Aakko shiiqiide, Ayihuda kaatew, shemppuwaa gami77a! yaagiide A shayyiyaa baqqeeddino.</seg>
          <seg type="verse" id="b.JOH.19.4">Philaaxoosi qassikka kare kesiide Ayihudatuwaa, Be7ite, taani aani ay balaanne demmabeennawaa hinttenttu erana mala, A hinttenttukko kare kessana yaageedda.</seg>
          <seg type="verse" id="b.JOH.19.5">Hewaappe guyyiyan, Yesuusi agunthaa akililiyaa bare huuphiyaan wothiide, zo7o mayuwaa mayyiide, kare kesseedda; Philaaxoosi Ayihudatuwaa, Bitaniyaa hawaa be7ite yaageedda.</seg>
          <seg type="verse" id="b.JOH.19.6">Qeesatuwaa kaappatuunne wottaaddaratuu A be7eedda wode, barenttu kooshshaa dhoqqu udiide, Masqqaliyaa bolla misimaariyan dhishaade A sulla! Sulla! yaageeddino. Philaaxoosi unttuntta, Hinttenttu A afiide, masqqaliyaa bolla misimaariyan dhishiide sullite; ayissi gooppe, taani ay balaanne demmabeykke yaageedda.</seg>
          <seg type="verse" id="b.JOH.19.7">Ayihudatuu zaariide, Nuussi higgii de7ee; nu higgii giyawaaddan, I hayqqanaw bessee; ayissi gooppe, I barena Xoossaa Na7aa ootheedda yaageeddino.</seg>
          <seg type="verse" id="b.JOH.19.8">Philaaxoosi hewaa siseedda wode, kasewaappe loythi yayyeedda.</seg>
          <seg type="verse" id="b.JOH.19.9">Qassikka Philaaxoosi bare oosuwaa golle simmi geliide Yesuusa, Neeni haqappe yaaddii? yaagiide oochcheedda; shin Yesuusi aw aynne zaaribeenna.</seg>
          <seg type="verse" id="b.JOH.19.10">Hewaa diraw, Philaaxoosi A, Taw odikkii? Neena billanaw woy masqqaliyaa bolla misimaariyan dhishaade kaqqanaw taw maatay de7iyaawaa erikkiiyee? yaageedda.</seg>
          <seg type="verse" id="b.JOH.19.11">Yesuusi, Xoossay new bollappe maataa immibeennabaa gidintto, new Ta bolla maatay de7enna shin. Hewaa diraw, Taana new aathi immeeddawe aadhdhiyaa nagaraa ootheedda yaageedda.</seg>
          <seg type="headline">Yesuusa Hayqoo Pirddeeddino</seg>
          <seg type="verse" id="b.JOH.19.12">Philaaxoosi hewaa siseedda wode, Yesuusa billanaw ogiyaa koyyeedda; shin Ayihudatuu barenttu kooshshaa dhoqqu udiide, Neeni A billiyawaa gidooppe, Kaatiyaa Qeessaare dabbo gidakka! Barena kaatiyaa giya ooninne Qeessaare morkke! yaageeddino.</seg>
          <seg type="verse" id="b.JOH.19.13">Philaaxoosi hewaa sisiide, Yesuusa kare kesseedda. Yaatiide shuchchaa baasuwaa giya sa7an pirdda oydiyaan utteedda; Ibraayisxxe qaalaan he sa7ay gaytaa giyaawaa.</seg>
          <seg type="verse" id="b.JOH.19.14">He gallassay Paasigaa bonchchiyaa gallassaw giigissiyaa gallassaa; sa7ay usuppun saatiyaa heera gidanawa. Philaaxoosi Ayihudatuwaa, Hinttenttu kaatiyaa hawaa be7ite! yaageedda.</seg>
          <seg type="verse" id="b.JOH.19.15">Ayihudatuu barenttu kooshshaa dhoqqu udiide, Digga! Digga! Masqqaliyaa bolla misimaariyan dhishaade sulla! yaageeddino. Philaaxoosi zaariide, Hinttenttu kaatiyaa taani masqqaliyaa bolla misimaariyan dhishaade sulliyaawaa koyyiitee? yaagiide oochcheedda. Qeesatuwaa kaappatuu, Qeessaareppe hara kaatii nuussi baawa! yaageeddino.</seg>
          <seg type="verse" id="b.JOH.19.16">Hewaappe guyyiyan, unttunttu masqqaliyaa bolla misimaariyan dhishiide, Yesuusa kaqqana mala, Philaaxoosi unttunttussi aathi immeedda. Unttunttu Yesuusa oyqqiide, afeeddino.</seg>
          <seg type="headline">Yesuusa Sulleeddino</seg>
          <seg type="verse" id="b.JOH.19.17">Yesuusi bare masqqaliyaa tookkiide, Guuggiyaasaa geetettiyaasaa beedda. Guuggiyaasaagiyaawe Ibraayisxxe qaalaan Golgotha giyaawaa.</seg>
          <seg type="verse" id="b.JOH.19.18">Unttunttu he sa7an masqqaliyaa bolla misimaariyan dhishiide, Yesuusa kaqqeeddino; qassi aananna hara laa77u asatuu, ittuwa ya bagganna qassi ittuwa ha bagganna Yesuusa gidduwan wothiide, masqqaliyaa bolla misimaariyan dhishiide kaqqeeddino.</seg>
          <seg type="verse" id="b.JOH.19.19">Philaaxoosi xifatiyaa xaafiide, masqqaliyaa bolla wotheedda. I xaafeeddawe, Ayihudatu Kaatiyaa, Naazireetiyaa Yesuusa yaagee.</seg>
          <seg type="verse" id="b.JOH.19.20">Yesuusi masqqaliyaa bolla misimaariyan dhishettiide suletteedda sa7ay katamaa matan de7iya diraw, daro Ayihudatuu he xifatiyaa nabbabeeddino. Xifatii Ibraayisxxe qaalaan, Roomaysxxe qaalaaninne Giriike qaalaan xaafetteedda.</seg>
          <seg type="verse" id="b.JOH.19.21">Hewaa diraw, Ayihuda qeesatuwaa kaappatuu Philaaxoosa, Ha bitani barena Ayihuda kaatiyaa yaageedda gaade xaafappe attin, Ayihuda kaatiyaa gaade xaafoppa yaageeddino.</seg>
          <seg type="verse" id="b.JOH.19.22">Philaaxoosi, Taani xaafeeddawaa xaafa diggaaddi yaagiide zaareedda.</seg>
          <seg type="verse" id="b.JOH.19.23">Wottaaddaratuu masqqaliyaa bolla misimaariyan dhishiide, Yesuusa kaqqeeddawaappe guyyiyan, A mayuwaa akkiide, oyddu kessi shaakkeeddino; itti itti wottaaddaraa itti shaakuu gakkeedda. A adussa mayuwaakka akkeeddino; adussa mayuu hashiyaappe doommiide, duge gakkanaw yeddi mayettiyaawaappe attin, qanxxettiide sikettibeenna.</seg>
          <seg type="verse" id="b.JOH.19.24">Wottaaddaratuu ittu ittuwaa, Oona gakkanentto, saamaa woy exaa yegganaappe attin, mayuwaa peedhokko yaageeddino. Hewe haneeddawe Xoossaa Maxaafay, Ta mayuwaa shaakki akkeeddino; ta adussa mayuwaan saamaa yeggeeddino giyaawe polettanaassa. Hewaa diraw, wottaaddaratuu hewaa ootheeddino.</seg>
          <seg type="verse" id="b.JOH.19.25">Shin Yesuusa masqqaliyaa matan A daaya, A aatti michchatta, Qaliyoophaa machchatta Mayraamanne Magdala geetettiyaa katamaappe yeedda Mayraama eqqeeddino.</seg>
          <seg type="verse" id="b.JOH.19.26">Yesuusi bare daayanne I siiqiyaa kaalliyaawe hewan eqqeeddaawantta be7iide, bare daayo, Ha mishirattee, ne na7aa hawaa be7a! yaageedda.</seg>
          <seg type="verse" id="b.JOH.19.27">Hewaappe guyyiyan, he kaalliyaawaa Ne daayo hanno be7a! yaageedda. He kaalliyaawe izo he saatiyaappe doommiide, bare soy afeedda.</seg>
          <seg type="headline">Yesuusa Hayquwaa</seg>
          <seg type="verse" id="b.JOH.19.28">Hewaappe guyyiyan, Yesuusi ubbabay ha77i poletteeddawaa eriide, Xoossaa Maxaafay geeddawe polettana mala, Taana saammee yaageedda.</seg>
          <seg type="verse" id="b.JOH.19.29">He sa7an itti xuggaa kumeedda caala woyiniyaa eessay de7ee. Unttunttu ispponjjiyaa he woyiniyaa eessaan yeggiide, hisoophiyaa geetettiyaa mithaa xeeraan wothiide, Yesuusa doonaakko shiishsheeddino.</seg>
          <seg type="verse" id="b.JOH.19.30">Yesuusi woyiniyaa eessaa ganxxi be7eeddawaappe guyyiyan, Poletteedda yaageedda. Qassi hewaappe guyyiyan, bare huuphiya toochchiide, bare shemppuwaa immeedda.</seg>
          <seg type="headline">Yesuusa Miyyiyaa Tooraan Caddeeddino</seg>
          <seg type="verse" id="b.JOH.19.31">He gallassay Ayihudatuwaassi giigettiyaa gallassaagidiyaa dirawunne qassi he Sambbatay daro bonchcho gidiyaa diraw, Sambbataan asatuwa anhay masqqaliyaa bolla peeshenna mala, suletteedda asatuwa suyiliyaa menthiide,masqqaliyaappe wothana mala, Ayihudatuu Philaaxoosa woosseeddino.</seg>
          <seg type="verse" id="b.JOH.19.32">Hewaa diraw, wottaaddaratuu yiide, Yesuusanna suletteedda koyro bitaniyaa suyiliyaa mentheeddino; qassi aananna suleteedda laa7etho bitaniyaa suyiliyaakka mentheeddino.</seg>
          <seg type="verse" id="b.JOH.19.33">Shin Yesuusakko yeedda wode I hayqqidiggeeddawaa be7iide, A suyiliyaa menthibeykkino.</seg>
          <seg type="verse" id="b.JOH.19.34">Gidoopenne, wottaaddaratuwaappe ittuu A miyyiyaa tooraan caddeedda. Elekka suuthaynne haathay goggi aggeedda.</seg>
          <seg type="verse" id="b.JOH.19.35">Hinttenttu ammanana mala, hawaa be7eeddawe markkatteedda; I markkattiyaawekka tumuwaa; qassi bare haasayay tuma gidiyaawaa I ereedda.</seg>
          <seg type="verse" id="b.JOH.19.36">Hewe haneeddawe Xoossaa Maxaafay, A meqethatuwaappe ittunne me77enna geeddawe polettanaassa.</seg>
          <seg type="verse" id="b.JOH.19.37">Qassikka Xoossaa Maxaafay haray, Asay bare caddeeddawaa be7ana yaagee.</seg>
          <seg type="headline">Yesuusi Moogetteedda</seg>
          <seg type="verse" id="b.JOH.19.38">Hewaappe guyyiyan, Armmaatiyaasa geetettiyaa katamaappe yeedda Yooseefo Yesuusa anhaa akkiide afanaw Philaaxoosa woosseedda; Yooseefo Ayihudatoo yayyeedda diraw, asay erennaan Yesuusa kaalliyaawaa. Yooseefo woossina Philaaxoosi, Afa yaageedda. Hewaa diraw, Yooseefo biide, Yesuusa anhaa afeedda.</seg>
          <seg type="verse" id="b.JOH.19.39">Qassi Niqoodimoosi hewaappe kase Yesuusakko qamma yeeddawe, kawaraannanne godare uuthaanna walaketteedda oytamanne ichcheshu kiilo giraame gidiyaawaa keena shittuwaa oyqqi akkiide, Yooseefonna yeedda.</seg>
          <seg type="verse" id="b.JOH.19.40">He laa77u asatu Yesuusa anhaa akkiide, Ayihudatuu anhaa xaaxiyaa wogaadan, shittuwaanna gathiide, mooguwaa afilaan xaaxeeddino.</seg>
          <seg type="verse" id="b.JOH.19.41">Yesuusi masqqaliyaa bolla misimaariyan dhishettiide suletteedda sa7an daro atikilttiyaa sa7ay de7ee; he atikilttiyaa sa7aa giddon shuchchaa wooci kesseedda biro ooninne moogettibeenna ooratha duufuu de7ee.</seg>
          <seg type="verse" id="b.JOH.19.42">He duufuu matan de7iya dirawunne qassi Ayihudatuu Sambbataw giigettiyaa gallassa gidiyaa diraw, Yesuusa yaani wotheeddino.</seg>
        </div>
        <div type="chapter" complete="y" id="b.JOH.20">
          <seg type="headline">Yesuusi Hayquwaappe Denddeedda</seg>
          <seg type="verse" id="b.JOH.20.1">Woggaa gallassi guuran, biro daabidaabiyaawaan, Magdala geetettiyaa katamaappe yeedda Mayraama Yesuusi moogetteedda duufuwaakko baade shuchchay he gonggoluwaa doonaappe denddikichcheeddawaa be7aaddu.</seg>
          <seg type="verse" id="b.JOH.20.2">Simooni Phexiroosakkonne Yesuusi siiqiyaa yokko kaalliyaawaakko, iza woxxaadde baade, Duufuwaappe Godaa afidiggeeddino; haqan A wotheeddinonttonne nuuni erokko yaagaaddu.</seg>
          <seg type="verse" id="b.JOH.20.3">Hewaa diraw, Phexiroosinne yokko kaalliyaawe aggiide, duufuwaakko beeddino.</seg>
          <seg type="verse" id="b.JOH.20.4">Laa77uukka ittippe woxxeeddino; shin yokko kaalliyaawe Phexiroosappe aadhdhi kasetiide, he duufuwaakko gakkeedda.</seg>
          <seg type="verse" id="b.JOH.20.5">He kaalliyaawe hokkiide, mooguwaa afilaa be7eedda; shin giddo gelibeenna.</seg>
          <seg type="verse" id="b.JOH.20.6">Simooni Phexiroose A kaalli yiide, duufuwaa giddo geleedda. Yaatiide mooguwaa afilay hewan de7iyaawaa be7eedda;</seg>
          <seg type="verse" id="b.JOH.20.7">qassi Yesuusa huuphiyaan xaaxetti utteedda afilay he xaaxetteeddawaadankka dumma itti sa7an de7iyaawaa be7eedda; he afilay dumma de7eeppe attin, mooguwaa afilaanna ittippe de7enna.</seg>
          <seg type="verse" id="b.JOH.20.8">He wode, kasetiide gonggoluwaakko gakkeedda yokko kaalliyaawe geli be7iide ammaneedda.</seg>
          <seg type="verse" id="b.JOH.20.9">Yesuusi hayquwaappe denddanaw bessiyaawaa odiyaa Xoossaa maxaafaa unttunttu biro akeekibeykkino.</seg>
          <seg type="verse" id="b.JOH.20.10">Hewaappe guyyiyan, kaalliyaawanttu barenttu golle simmiide beeddino.</seg>
          <seg type="headline">Yesuusi Magdala Mayraamiw Beetteedda</seg>
          <seg type="verse" id="b.JOH.20.11">Shin Mayraama he duufuwaa doonan eqqaade yeekkaadde hokkaade duufuwaa giddo xeellaaddu.</seg>
          <seg type="verse" id="b.JOH.20.12">Bootha mayuwaa mayyeedda laa77u kiitanchchatuu Yesuusa anhay giseedda sa7an ittu huuphissanna ittuu gedissanna utteeddawaantta be7aaddu.</seg>
          <seg type="verse" id="b.JOH.20.13">Unttunttu izo, Mishirattee, ayissi yeekkay? yaagiide oochcheeddino. Iza, Asatu ta Godaa afidiggeeddino; unttunttu haqqan wotheeddinonttonne taani erikke yaagaaddu.</seg>
          <seg type="verse" id="b.JOH.20.14">Hewaa geeddawaappe guyyiyan, guyye simma xeellaade, Yesuusi eqqeedawaa be77aaddu. Shin I Yesuusa gideeddawaa akeekabeykku.</seg>
          <seg type="verse" id="b.JOH.20.15">Yesuusi izo, Mishirattee, ayissi yeekkay? Oona koyyay? yaagiide oochcheedda. Mayraama atikkilttiyaa naagiyaawaa gaade, Godaw, neeni akkeeddawaa gidooppe, A haqan wothaaddintto, taw odaarikki; taani A akkana yaagaaddu.</seg>
          <seg type="verse" id="b.JOH.20.16">Yesuusi izo, Mayraamee yaageedda. A aakko simmaade, Ibraayisxxe qaalaan Rabunii yaagaaddu; hewaa bilethay Tamaarissiyaawoo giyaawaa.</seg>
          <seg type="verse" id="b.JOH.20.17">Yesuusi izo, Taani biro Ta Aawuwaakko babeenna diraw, Taana bochchoppa; shin Ta ishatuwaakko baade, Taani Ta Aawuwaakkonne hinttenttu Aawuwaakko, Ta Xoossaakkonne hinttenttu Xoossaakko, pude bay geedda gaade unttunttussi oda yaageedda.</seg>
          <seg type="verse" id="b.JOH.20.18">Magdala geetettiyaa katamaappe yeedda Mayraama Godaa be7eeddawaanne iziw I hewaa odeeddawaa baade kaalliyaawanttussi odaaddu.</seg>
          <seg type="headline">Yesuusi Bare Kaalliyaawanttoo Beetteedda</seg>
          <seg type="verse" id="b.JOH.20.19">He Woggaa gallassi omarssi, kaalliyaawanttu Ayihudatuw yayyeedda diraw, penggiyaa gorddiidde, shiiqi utti de7ishshin, Yesuusi yiide, unttunttu gidduwan eqqiide, Sarotethay hinttenttussi gido yaageedda.</seg>
          <seg type="verse" id="b.JOH.20.20">Hewaa geeddawaappe guyyiyan, bare kushiyaanne bare miyyiyaa unttuntta besseedda; kaalliyaawanttu Godaa be7eedda wode loythi nashetteeddino.</seg>
          <seg type="verse" id="b.JOH.20.21">Yesuusi laa7enthuwa unttunttussi, Sarotethay hinttenttussi gido; Ta Aabbu Taana kiitteeddawaadan, Taanikka hinttentta kiittay yaageedda.</seg>
          <seg type="verse" id="b.JOH.20.22">Hewaa geeddawaappe guyyiyan, unttunttu bolla uffu giide shemppeedda; qassi, Geeshsha Ayyaanaa akkite.</seg>
          <seg type="verse" id="b.JOH.20.23">Hinttenttu atto geedda asaa nagaray atto geetettanawaa; hinttenttu atto geennaawanttu nagaray atto geetettenna yaageedda.</seg>
          <seg type="headline">Yesuusanne Toomaasa</seg>
          <seg type="verse" id="b.JOH.20.24">Shin tammanne laa77u kaalliyaawanttuppe ittuu, Manttiyaa giyaa Toomaasi, Yesuusi yeedda wode unttunttunna baawa.</seg>
          <seg type="verse" id="b.JOH.20.25">Hewaa diraw, yokko kaalliyaawanttu Toomaasaw, Nuuni Godaa be7eeddo! yaageeddino. Shin Toomaasi unttunttussi, Misimaariyan I cadetteedda A kushiyan de7iya mallaa be7ennaaninne he mallaa ta biradhdhiyan bochchennan, qassi ta kushiyaa A miyyiyaan yeedda be7ennaan taani ammanikke yaageedda.</seg>
          <seg type="verse" id="b.JOH.20.26">Saaminttaappe guyyiyan, Yesuusa kaalliyaawanttu qassikka gollen shiiqi utteeddino; Toomaasikka unttunttunna de7ee. Penggi qashetti utti de7ishshin, Yesuusi yiide, unttunttu gidduwaan eqqiide, Sarotethay hinttenttussi gido yaageedda.</seg>
          <seg type="verse" id="b.JOH.20.27">Hewaappe guyyiyan, Yesuusi Toomaasa, Ne kushiyaa haa ahaade, Ta kushiyaa be7a, qassi ne kushiyaa haa ahaadde, Ta miyyiyaan yeedda be7a, neeni ammaniyaawaa gidappe attin, ammanennawaa gidoppa! yaageedda.</seg>
          <seg type="verse" id="b.JOH.20.28">Toomaasi zaariide, Ta Godaw, ta Xoossaw! yaageedda.</seg>
          <seg type="verse" id="b.JOH.20.29">Yesuusi, Neeni Taana be7eedda diraw ammanaadda; be7ennaan ammaneeddawanttu anjjetteeddawantta yaageedda.</seg>
          <seg type="headline">Ha Maxaafaa Qofaa</seg>
          <seg type="verse" id="b.JOH.20.30">Yesuusi ha maxaafan xaafettibeenna hara daro malaatatuwaa barena kaalliyaawanttu sinthan ootheedda.</seg>
          <seg type="verse" id="b.JOH.20.31">Shin Yesuusi, I Kiristtoosa, Xoossaa Na7aa gidiyaawaa hinttenttu ammanana malanne, qassi A ammaniide A sunthan de7uwaa hinttenttu demmana mala, hawe xaafetteedda.</seg>
        </div>
        <div type="chapter" complete="y" id="b.JOH.21">
          <seg type="headline">Yesuusi Laappu Kaalliyaawanttoo Beetteedda</seg>
          <seg type="verse" id="b.JOH.21.1">Hewaappe guyyiyan, Yesuusi Xibiriyaadoosa geetettiyaa abbaa gaxaan bare kaalliyaawanttussi laa7enthuwaa beetteedda. I unttunttussi hawaadan beetteedda.</seg>
          <seg type="verse" id="b.JOH.21.2">Simooni Phexiroosinne manttiyaa geetettiyaa Toomaasi, Qaanaa Galiilaappe yeedda Naatinaa7eeli, Zabiddiyoosa naanaynneYesuusa kaalliyaawanttuppe hara laa77atuu ittippe de7iino.</seg>
          <seg type="verse" id="b.JOH.21.3">Simooni Phexiroose unttunttussi, Taani moliyaa oyqqanaw bay yaageedda. Unttunttu, Nuunikka neenanna baana yaagiide, kesiide wongiriyaa giddo geleeddino; shin unttunttu he gallassi qamma moliyaa aynne oyqqibeykkino.</seg>
          <seg type="verse" id="b.JOH.21.4">Wonttiyaa wode away kessanaappe kase, Yesuusi abbaa gaxaan eqqeedda; shin A kaalliyaawanttu Yesuusa gideeddawaa eribeykkino.</seg>
          <seg type="verse" id="b.JOH.21.5">Yesuusi unttuntta, Naatoo, moliyaa oyqqibeykkiteyee? yaageedda. Unttunttu zaariide, Aynne oyqqibeykko yaageeddino.</seg>
          <seg type="verse" id="b.JOH.21.6">I zaariide, Hinttenttu dabbaa wonggiriyaappe ushechcha baggakko yeggite; amareeddawa hinttenttu oyqqana yaageedda. Hewaa diraw, dabbaa ushechcha baggakko yeggina, molii dareedda diraw, goochchi kessanawe unttuntta xooneedda.</seg>
          <seg type="verse" id="b.JOH.21.7">Yesuusi siiqiyaa A kaalliyaawe Phexiroosa, Hawe Godaattennee! yaageedda. Simooni Phexiroose Godaa I gideeddawaa siseedda wode, kallo de7iya diraw, bare mayuwaa mayyiide, abbaa giddo guppi geleedda.</seg>
          <seg type="verse" id="b.JOH.21.8">Shin yokko kaalliyaawanttu molii kumi utteedda dabbaa goochchiidde, wonggiriyan abbaappe gaxaa kesseeddino; unttunttu abbaappe laa77u xeetu wadhaa keenaa haakkiide de7iinoppe attin, loythi haakkiide de7ikkino.</seg>
          <seg type="verse" id="b.JOH.21.9">Unttunttu abbaappe gaxaa kesseedda wode, xiixuntha bonqquwan molii de7iyaawaanne ukithaa be7eeddino.</seg>
          <seg type="verse" id="b.JOH.21.10">Yesuusi unttuntta, Ha77i hinttenttu oyqqeedda moliyaappe amareeddawaa haammite yaageedda.</seg>
          <seg type="verse" id="b.JOH.21.11">Simooni Phexiroose wonggiriyan geliide, xeetanne ishatamanne heezzu wogga moletuu kumi utteedda dabbaa goochchiide, abbaappe gaxaa kesseedda; molii hewaa keena daro gidinakka dabbay daakettibeenna.</seg>
          <seg type="verse" id="b.JOH.21.12">Yesuusi unttuntta, Ha yiide, qan77iyaa qan77ite yaageedda. Yesuusa kaalliyawanttuppe ittunne, Neeni oonee? giide A oochchanaw xalibeenna; ayissi gooppe, Godaa I gideeddawaa unttunttu ereeddino.</seg>
          <seg type="verse" id="b.JOH.21.13">Yesuusi yiide, ukithaa akkiide, unttunttussi immeedda; moliyaakka hewaadan immeedda.</seg>
          <seg type="verse" id="b.JOH.21.14">Yesuusi hayquwaappe denddeeddawaappe guyyiyan, bare kaalliyaawanttussi beettishshin hawe heezzenthuwaa.</seg>
          <seg type="headline">Yesuusanne Phexiroosa</seg>
          <seg type="verse" id="b.JOH.21.15">Unttunttu qumaa meeddawaappe guyyiyan, Yesuusi Simooni Phexiroosa, Yohaannisa na7aa Simoonaa, Taana hawanttuppe aathaade siiqay?yaageedda. Simooni Phexiroose, E Godaw, taani neena dosiyaawaa neeni eraasa yaageedda. Yesuusi A, Ta dorssa maratuwaa heemma yaageedda.</seg>
          <seg type="verse" id="b.JOH.21.16">Yesuusi qassikka, Yohaannisa na7aa Simoonaa, Taana siiqay? yaageedda. Simooni Phexiroose, E Godaw, taani neena dosiyaawaa neeni eraasa yaageedda. Yesuusi, Ta dorssatuwaa heemma yaageedda.</seg>
          <seg type="verse" id="b.JOH.21.17">Yesuusi heezzenthuwaa, Yohaannisa na7aa Simoonaa, Taana dosay? yaageedda. Yesuusi heezzenthuwaa Simooni Phexiroosa, Taana dosay? yaagiide oochcheedda diraw, Phexiroose azzaniide, Godaw, neeni ubbabaa eraasa; taani neena dosiyaawaa neeni eraasa yaageedda. Yesuusi, Ta dorssatuwaa heemma.</seg>
          <seg type="verse" id="b.JOH.21.18">Taani new tumuwaa oday; neeni wodallatethaan de7iya wode, ne xeessan saqqiyaa neerekka danccaadde, neeni koyyeeddasaa baasa. Shin cimeeddawaappe guyyiyan, ne kushiyaa micca bessaasa. Neena hara uray dancissanawaa; neeni dosennasaakka afee yaageedda.</seg>
          <seg type="verse" id="b.JOH.21.19">Yesuusi hewaa Phexiroose ay mala hayquwaa hayqqiide, Xoossaa bonchchissanenttonne erissanaw geedda; qassi hewaa geeddawaappe guyyiyan, Yesuusi Phexiroosa, Taana kaalla yaageedda.</seg>
          <seg type="headline">Yesuusanne Yokko Kaalliyaawaa</seg>
          <seg type="verse" id="b.JOH.21.20">Phexiroose guyye simmiide, Yesuusi siiqiyaa kaalliyaawe bareppe guyyenna yiyaawaa be7eedda; he kaalliyaawe kawuwaa miyaa sa7an Yesuusakko shiiqiide A, Godaw, neena aathi immanawe oonee? yaageeddawaa.</seg>
          <seg type="verse" id="b.JOH.21.21">Phexiroose he kaalliyaawaa be7iide Yesuusa, Godaw, ha bitani qassi waananee? yaageedda.</seg>
          <seg type="verse" id="b.JOH.21.22">Yesuusi A, Taani yaana gakkanaw I de7ana mala Taani koyyooppe, hewe neena ayaa metii? Neeni Taana kaalla yaageedda.</seg>
          <seg type="verse" id="b.JOH.21.23">Hewaa diraw, he kaalliyaawe hayqqenna giya haasayay ishatuwaa ubbaakko gakkeedda; shin Yesuusi, Taani yaana gakkanaw, I de7ana mala, Taani koyyooppe, neena ayaa metii? geeddawaappe attin, Hayqqenna gibeenna.</seg>
          <seg type="verse" id="b.JOH.21.24">He yewuwaabaa markkatteeddawenne qassi hewaa xaafeeddawe he kaalliyaawaa A markkatethay tuma gidiyaawaa nuuni ereetto.</seg>
          <seg type="verse" id="b.JOH.21.25">Yesuusi ootheedda hara darobaykka de7ee; ubbabay huuphiyaan huuphiyaan xaafettintto, xaafettiyaa maxaafatoo ha mule alamii gidanawaa taw malatenna.</seg>
        </div>
      </div>
      <div type="book" complete="y" id="b.ACT">
        <div type="chapter" complete="y" id="b.ACT.1">
          <seg type="verse" id="b.ACT.1.1-Acts.1.2">Toofiloosaa,Yesuusi saluwaa beedda gallassay gakkanaw, oothanawunne tamaarissanaw doommeeddawaa ubbabaa taani ta koyro maxaafaanxaafaaddi. Saluwaa baanaappe kase I bare dooriide kiitteeddawantta Geeshsha Ayyaanaan azazeedda.</seg>
          <seg type="verse" id="b.ACT.1.3">I bare kiitteeddawanttoo oytamu gallassaa beettiiddinne qassi Xoossaa kawutethaabaa unttunttoo odiidde, bare waayyiyaappe guyyiyan, hayquwaappe denddeeddawaa sidhe baynnaan loythi ammanthiide, barena unttuntta besseedda.</seg>
          <seg type="verse" id="b.ACT.1.4">Unttunttunna ittippe de7iidde, unttuntta hawaadan yaagiide azazeedda; Yeerusalaameppe kesoppite; shin hinttenttu Taappe siseedda Ta Aabbu hinttenttoo immana giide hidooteeddawaa naagite.</seg>
          <seg type="verse" id="b.ACT.1.5">Ayissi gooppe, Yohaannisi haathaan xammaqeedda; shin guutha wodiyaappe guyyiyan, Geeshsha Ayyaanaan hinttenttu xammaqettanita yaageedda.</seg>
          <seg type="headline">Yesuusi Saluwaa Beedda</seg>
          <seg type="verse" id="b.ACT.1.6">Yesuusi kiitteeddawanttu Yesuusanna gaketteedda wode A, Godaw, ha wodiyaan Israa7eelatuwassi kawutethaa zaaranii? yaagiide oochcheeddino.</seg>
          <seg type="verse" id="b.ACT.1.7">Yesuusi unttuntta, Ta Aabbu bare godatethaan keereedda agenaanne wodiyaa hinttenttu eranaassa gidenna.</seg>
          <seg type="verse" id="b.ACT.1.8">Shin Geeshsha Ayyaanay hinttenttu bolla wodhdhiyaa wode, wolqqaa hinttenttu akkanita; yaatiide Yeerusalaameninne Yihudaa gadiyaa ubbaan, Sammaariyaaninne gadiyaa gaxaa ubbaa gakkanaw Taw markkattiyaawantta gidanita yaageedda.</seg>
          <seg type="verse" id="b.ACT.1.9">Hewaa geeddawaappe guyyiyan, unttunttu xeellishshin, dhoqqu dhoqqu giidde, saluwaa biina, unttunttu ayfiyaappe shaarii A gentheedda.</seg>
          <seg type="verse" id="b.ACT.1.10">Yesuusi bollaw denddiyaa wode, unttunttu saluwaa caddi xeellishshin, bootha mayuwaa mayyeedda laa77u asatuu ellekka unttunttu matan eqqiide,</seg>
          <seg type="verse" id="b.ACT.1.11">Galiilaa asatoo, saluwaa xeelliidde, hinttenttu ayissi eqqeedditee? Ha hinttenttuppe saluwaa beedda Yesuusi saluwaa biyaawaa hinttenttu be7eeddawaadankka, simmiide yaanawaa yaageeddino.</seg>
          <seg type="headline">Yihudaa Kotaa Maatiyaasi Dooretteedda</seg>
          <seg type="verse" id="b.ACT.1.12">Hewaappe guyyiyan, Yesuusi kiitteeddawanttu Debre Zayte geetettiyaa Wogaraa mithaa deriyaappe Yeerusalaame simmeeddino. Wogaraa mithaa derii Yeerusalaameppe itti kiilo mitiriyaa keena.</seg>
          <seg type="verse" id="b.ACT.1.13">Yesuusi kiitteeddawanttu Yeerusalaame geliide, barenttu de7iyaa sa7aa dhoqqaa pude keseeddino; yaa keseeddawanttu sunthay Phexiroosa, Yohaannisa, Yayiqooba, Inddiraasa, Piliphphoosa, Toomaasa, Barttalamoosa, Maatoossa, Ilppiyoosa na7aa Yayiqooba, bare gadiyaassi seelettiyaaSimoonanne Yayiqooba na7aa Yihudaa.</seg>
          <seg type="verse" id="b.ACT.1.14">Hawanttu ubbatuu maccawanttunna, Yesuusa dayi Mayraamminnanne Yesuusa ishatuwaanna ubbay itti wozanaa gidiide, ubba wode ittippetethaan woossaw shiiqiino.</seg>
          <seg type="verse" id="b.ACT.1.15">He wode, Phexiroosi xeetanne laatama gidiyaa ammaniyaa asaa shiiquwaan ittippe de7iyaa bare ishatuwaa giddon denddi eqqiide, hawaadan yaageedda;</seg>
          <seg type="verse" id="b.ACT.1.16">Taanaadan ammaniyaawanttoo, Yesuusa oyqqeeddawantta kaaletheedda Yihudaabaa Geeshsha Ayyaanay kase Daawite doonaan odeedda Xoossaa maxaafaa qaalay polettanaw bessee.</seg>
          <seg type="verse" id="b.ACT.1.17">Ayissi gooppe, Yihudaa Asqqorootu nuunanna de7ee; qassi nuunanna ittuwaa gidi paydettiide oosuwaa baggay de7ana mala dooretteedda yaageedda.</seg>
          <seg type="verse" id="b.ACT.1.18">Yihudaa Asqqorootu bare iita oosuwan demmeedda miishshaan gadiyaa shammeedda; sinthaw guufanniide kunddina, A uluu gidduwaappe daaketteedda; A maraccii ubbaykka karew phulxxetti kesi aggeedda.</seg>
          <seg type="verse" id="b.ACT.1.19">Yihudaa bolla haneeddawaa Yeerusalaamen de7iyaa asay ubbay siseedda; hewaa diraw, he gadiyaa barenttu qaalaan Akelddaamaa giide suntheeddino; hewaa bilethay suuthaa gadiyaa giyaawaa.</seg>
          <seg type="verse" id="b.ACT.1.20">Phexiroosi odiidde, Ayissi gooppe, Mazimuriyaa Maxaafaan, A golli mela atto; ooninne hewaan de7oppo qassi A sunthatethaakka haray akko geetettiide xaafetteedda.</seg>
          <seg type="verse" id="b.ACT.1.21-Acts.1.22">Hewaa diraw, itti asay Godaa Yesuusa dendduwaa markkattanaw, nuunanna gakettanaw bessee; Yohaannisi xammaqeedda wodiyaappe doommiide, Yesuusi nuuppe saluwaa beedda wodii gakkanaassi, Godaa Yesuusi nuunanna hametteedda wodiyaa ubbaan I nuunanna de7iyaawanttuppe ittuwaa gidi sunthettanaw bessee.</seg>
          <seg type="verse" id="b.ACT.1.23">Hewaappe guyye ammaniyaa asay dooruwaassi Yosxxoosa giyaa Barssaabaa geetettiyaa Yooseefanne Maatiyaasa laa77uwaa esseeddino.</seg>
          <seg type="verse" id="b.ACT.1.24-Acts.1.25">Hewaappe guyyiyan, Xoossaa woossiidde, Ubbaa wozanaa eriyaa Godaw, Yihudaa Asqqorootu baresaa baanaw yeggiide beedda oosuwaanne Yesuusi kiitteedda oosuwaa hadaraa akkanaadan, ha laa77u asatuwaappe ittuwaa neeni dooreeddawaa nuuna bessa yaageeddino.</seg>
          <seg type="verse" id="b.ACT.1.26">Unttunttun saamaa yeggeeddino; saamay Maatiyaasa bollan wodhdhina, Maatiyaasi Yesuusi kiitteedda tammanne itti kiitettawanttunna paydetteedda.</seg>
        </div>
        <div type="chapter" complete="y" id="b.ACT.2">
          <seg type="headline">Yesuusa Kaalliyaawanttu Bolla Geeshsha Ayyaanaa Wodhethaa</seg>
          <seg type="verse" id="b.ACT.2.1">Phenxxeqosttegiyaa gallassay gakkeedda wode, ammaniyaawanttu ubbatuu ittippe gidiide, ittisaa shiiqi de7ishshin,</seg>
          <seg type="verse" id="b.ACT.2.2">wolqqaama gotuwaadan guummiyaa gunthay wozanaa aathennaan saluwaappe yiide, unttunttu utteedda golliyaa ubbaa kumeedda.</seg>
          <seg type="verse" id="b.ACT.2.3">Qassi tamaa lacuwaadan poddugiyaawe unttunttoo beettiide, shaaketti shaaketti, unttunttu ubbaa bolla wodhdheedda.</seg>
          <seg type="verse" id="b.ACT.2.4">Unttunttu ubbaan Geeshsha Ayyaanay kumiide, dumma dumma qaalaan haasayana mala, unttuntta danddayissina, haasayaa doommeeddino.</seg>
          <seg type="verse" id="b.ACT.2.5">Sa7aan de7iyaa asaa zerethaa ubbaappe yiide, Xoossaw yayyiyaa ittippe de7iyaa Ayihudatuu Yeerusalaamen de7iino.</seg>
          <seg type="verse" id="b.ACT.2.6">Ha gunthaa siseedda wode, asay ubbay shiiqeedda; unttunttu barenttu qaalaan qaalaan haasayishshin siseedda diraw, giyaawaa dhayeeddino.</seg>
          <seg type="verse" id="b.ACT.2.7">Asay ubbay maalalettiiddenne hawe oorathabaa giidde, Be7ite; ha haasayiyaawanttu ubbatuu Galiilaa asatuwaa gidikkinoo?</seg>
          <seg type="verse" id="b.ACT.2.8">Yaatina, nuuni nu yeletteedda gade qaalaan unttunttu haasayishshin waaniide siseettoo?</seg>
          <seg type="verse" id="b.ACT.2.9">Nuuni Phartte asatuu, Meedoone asatuu, Elaameexe asatuu, laa77u shaafatuwaappe gidduwan de7iyaawanttu, Yihudaan, Qaphphadooqiyan, Phanxxoossan, Iisiyan,</seg>
          <seg type="verse" id="b.ACT.2.10-Acts.2.11">Pirggiyan, Phinifiliyan, Gibxen, Qereena baggan de7iyaa Liibiyaa woradatuwan de7iyaawanttu, Roomeppe yeedda immathatuu, Ayihudatuu, Ayihudatethaw laametteedda nuuppe amareeddawanttu, Qarixxeese asatuunne, Arabiyaa asatuu, Xoossay ootheedda wolqqaama oosuwaa nu qaalaan unttunttu haasayishshin siseeddo yaageeddino.</seg>
          <seg type="verse" id="b.ACT.2.12">Ubbaykka maalalettiide, yewuu barenttoo gelennaan ixxina barenttu giddon, Laa hawe waagiyaawee? yaageeddino.</seg>
          <seg type="verse" id="b.ACT.2.13">Shin hara asatuu ammaniyaawanttu bollan Qilliicciidde, Hawanttu ushiide mathotteeddino yaageeddino.</seg>
          <seg type="headline">Phexiroosa Haasayaa</seg>
          <seg type="verse" id="b.ACT.2.14">Shin Phexiroosi, Yesuusi kiitteedda hara tammanne itti kiitettowanttunna denddi eqqiide, bare kooshshaa dhoqqu oothiide, unttunttoo hawaadan yaagi odeedda; Ayihudatoo, qassi Yeerusalaamen de7iyaa ubbatoo, taani odiyaawaa sisite. Hawe hinttenttoo eretto; hinttenttu qoppiyaawaadan, hawanttu mathottibeykkino.</seg>
          <seg type="verse" id="b.ACT.2.15">Ayissi gooppe, wonttaappe biro heezzu saate gidee.</seg>
          <seg type="verse" id="b.ACT.2.16">Shin hawe Nabiyaa Iyu7eel haasayeeddawaa.</seg>
          <seg type="verse" id="b.ACT.2.17">I haasayiidde, Xoossay hawaadan yaageedda; wodiyaa wurssethaan hawaadan hananawaa. Taani asaa ubbaa bollan ta Ayyaanaa gussana. Hinttenttu attuma naanaynne hinttenttu macca naanay timbbitiyaa odanawantta. Hinttenttu wodalla naanaykka saxaa be7anawantta; hinttenttu cimatuukka akumuwaa akumettanawantta.</seg>
          <seg type="verse" id="b.ACT.2.18">He gallassatun ta attuma qoomatuwaa bollaninne ta macca ashikkaratuwaa bollan Taani Ta Ayyaanaa gussana. Hewaappe guyye unttunttu timbbitiyaa odanawantta.</seg>
          <seg type="verse" id="b.ACT.2.19">Qassi Taani bolla saluwan oorathabaa, garssa sa7ankka malaataa bessana. Suuthay, tamaynne shaariyaadan kammeedda cuway de7ana.</seg>
          <seg type="verse" id="b.ACT.2.20">Wolqqaamanne bonchcho gideedda Godaa gallassay gakkanaappe kase away dhumaana; agenaykka suuthaa malatana.</seg>
          <seg type="verse" id="b.ACT.2.21">He wode hawaadan hananawaa; Godaa sunthaa xeesiyaa ooninne attana yaageedda.</seg>
          <seg type="verse" id="b.ACT.2.22">Israa7eeliyaa asatoo, ha qaalaa sisite; Naazireetiyaa Yesuusi hinttenttu giddon Xoossay barenan ootheedda wolqqaama oosuwan, oorathabaaninne malaatan hinttenttoo dhiishisseedda asa; hewaa hinttenttukka eriita.</seg>
          <seg type="verse" id="b.ACT.2.23">Yesuusi hinttenttoo imettana mala, Xoossay kase bare sheniyaaninne bare eraan bare qofaa qachchi wotheedda; yaatina, A hinttenttu nagaranchchatuwaa kushiyan masqqaliyaa bolla misimaariyan dhishissiide, kaqissi wodhisseeddita.</seg>
          <seg type="verse" id="b.ACT.2.24">Shin hayquu Yesuusa oyqqanaw danddayibeenna diraw, Xoossay hayquwaa seelaa aappe dhayissiide, A dentheedda.</seg>
          <seg type="verse" id="b.ACT.2.25">Ayissi gooppe, Daawite Yesuusabaa hawaadan yaageedda; Taani metootennaadan, Goday ta ushechchaan de7iyaa diraw, taani ubba wode Godaa ta matan be7ay.</seg>
          <seg type="verse" id="b.ACT.2.26">Hewaa diraw, ta wozanay nashetteedda; ta inxxarssankka nashechchay kumeedda. Qassi ta bollaykka lo77o de7ana giide, nashechchaan naagee.</seg>
          <seg type="verse" id="b.ACT.2.27">Ayissi gooppe, ta shemppuwaa Si7ooliyan aggakka. Qassi ne Geeshsha Na7aa anhaakka wooqethakka.</seg>
          <seg type="verse" id="b.ACT.2.28">Neeni taana de7uwaa ogiyaa erssaadda. Neeni taananna de7iyaawaan taani darii nashettay yaageedda.</seg>
          <seg type="verse" id="b.ACT.2.29">Ishatoo, nu aawatuwa kaappuwaa Daawitebaa taani hinttenttoo geeshshaade odanaw bessee; Daawite hayqqiide moogetteedda; A duufuu hachche gakkanawukka nu matan de7ee.</seg>
          <seg type="verse" id="b.ACT.2.30">Daawite Nabiyaa gideedda dirawunne Xoossay A naanaa zerethaappe ittuwaa A kawutethaa oydiyaan utissanaw aw caaqqeeddawaa ereedda diraw,</seg>
          <seg type="verse" id="b.ACT.2.31">Kiristtoosa dendduwaa sinthaw xeelliide, A shemppuu Si7ooliyan attibeenna; A bollaykka wooqqibeenna giide odeedda.</seg>
          <seg type="verse" id="b.ACT.2.32">Xoossay Yesuusa hayquwaappe dentheeddawaassi nuuni ubbay markka.</seg>
          <seg type="verse" id="b.ACT.2.33">Hewaa diraw, Xoossay bareppe ushechcha bagganA dhoqqu dhoqqu udiide, aw Geeshsha Ayyaanaa immana geeddawaadan, Geeshsha Ayyaanaa akkiide, hawaa hinttenttu ha77i be7iyaawaanne sisiyaawaa nu bolla gusseedda.</seg>
          <seg type="verse" id="b.ACT.2.34-Acts.2.35">Ayissi gooppe, Daawite bare huuphew saluwaa kesibeenna; shin yaageedda; Goday ta Godaa; Taani ne morkketuwaa neeni gediyaan yedhdha eqqiyaawaa oothana gakkanaw hawaan taappe ushechcha bagganna utta geedda yaageedda.</seg>
          <seg type="verse" id="b.ACT.2.36">Hewaa diraw, Xoossay masqqaliyaa bolla misimaariyan ha hinttenttu dhishiide kaqqeedda Yesuusa Godanne Kiristtoosa ootheeddawaa Israa7eeliyaa asaa zerethay ubbay tumuppe ero yaageedda.</seg>
          <seg type="verse" id="b.ACT.2.37">Asay Phexiroosi geeddawaa siseedda wode, asaw wozanay daroppe boshettina, Phexiroosanne Yesuusi kiitteedda haratuwaa, Nu ishatoo, yaatina nuuni ayaa udanee? yaageeddino.</seg>
          <seg type="verse" id="b.ACT.2.38">Phexiroosi unttuntta, Hinttenttu nagaray atto geetettana mala, nagaraappe simmiide, hinttenttu huuphiyan huuphiyan Yesuusi Kiristtoosa sunthan xammaqettite. Xoossay immiyaa Geeshsha Ayyaanaa hinttenttu akkana.</seg>
          <seg type="verse" id="b.ACT.2.39">Ayissi gooppe, Xoossay immana geedda qaalay hinttenttussa, hinttenttu naanatuwassanne Goday nu Xoossay barekko xeesiyaa haakuwaan de7iyaawanttu ubbaassa yaageedda.</seg>
          <seg type="verse" id="b.ACT.2.40">Phexiroosi unttunttoo qaalaa haraakka gujji markkattiide, Ha wodiyaa geella asaappe hinttenttu huuphiyaa ashshite yaagiide zoreedda.</seg>
          <seg type="verse" id="b.ACT.2.41">Phexiroosi odeeddawaa akkeeddawanttu xammaqetteeddino; he gallassi heezzu sha77a gidiyaa asay ammaneeddino.</seg>
          <seg type="verse" id="b.ACT.2.42">Unttunttu Yesuusi kiitteeddawanttu timirttiyaan, ittippetethaan ukithaa menthi miyaawaaninne Xoossaa woosan gencciino.</seg>
          <seg type="headline">Ammaniyaa Asay Ishatethaaninne Ittippetethaan De7iyaa De7uwaa</seg>
          <seg type="verse" id="b.ACT.2.43">Yesuusi kiitteeddawanttu kushiyan daro oorathabaynne malaatatuu oosettina, asaa ubbaa yashshay oyqqeedda.</seg>
          <seg type="verse" id="b.ACT.2.44">Ammaneedda ubbatuu ittippe de7iino; qassi barenttoo de7iyaabaa ubbaakka ittippe shaakki akkeeddino.</seg>
          <seg type="verse" id="b.ACT.2.45">Unttunttu barenttu gadiyaanne barenttoo de7iyaabaa zali77i zali77iide, oonanne koshsheedda keena miishshaa ubbaw shaakkeeddino.</seg>
          <seg type="verse" id="b.ACT.2.46">Qassi ubba gallassi, itti wozanaa gidiide, Geeshsha Golliyaan paccennaan gakettiide, barenttu golle golle xeesettiide nashechchaaninne pashikka wozanaan qumaa miino.</seg>
          <seg type="verse" id="b.ACT.2.47">Xoossaa galatiidde, asaa ubbaan sabetteeddino. Qassi Goday ammani attiyaawantta gallassi gallassikka unttunttu bolla gujjee.</seg>
        </div>
        <div type="chapter" complete="y" id="b.ACT.3">
          <seg type="headline">Itti Wobba Bitani Paxeedda</seg>
          <seg type="verse" id="b.ACT.3.1">Itti gallassi, Phexiroossinne Yohaannisi Xoossaa woossanaw udduppu saatiyaan Geeshsha Golliyaa beeddino.</seg>
          <seg type="verse" id="b.ACT.3.2">Yelettoodeppe doommiide, gundda gidiide de7iyaa itti bitani Geeshsha Golliyaa geliyaa asaappe miishshaa woossanaw, ubba gallassi darii lo77a giyaa Geeshsha Golliyaa penggiyan asay afiide wothiyaawe de7ee.</seg>
          <seg type="verse" id="b.ACT.3.3">He wobba bitani, Phexiroossinne Yohaannisi Geeshsha Golliyaa gelana hanishshin be7iide, miishshaa unttuntta woosseedda.</seg>
          <seg type="verse" id="b.ACT.3.4">Phexiroosi Yohaannisanna A caddi xeelliide, Nuukko haa xeella yaageedda.</seg>
          <seg type="verse" id="b.ACT.3.5">Wobba bitani unttunttuppe ittibaa akkanaw koyyiide, unttunttukko xeelleedda.</seg>
          <seg type="verse" id="b.ACT.3.6">Shin Phexiroosi A, Taw miishshay baawa; shin taw de7iyaabaa taani new immana; Naazireetiyaa Yesuusi Kiristtoosa sunthan denddaade hametta yaageedda.</seg>
          <seg type="verse" id="b.ACT.3.7">Yaatiide, wobba bitaniyaa bare ushechcha kushiyan oyqqiide, pude dentheedda; ellekka A gediinne meeshi meqethay minnii aggeedda.</seg>
          <seg type="verse" id="b.ACT.3.8">Bitani pude guppiide, denddi eqqeedda; yaanne haanne hametaa doommeedda. Hewaappe guyyiyan hamettiidde, guppiiddinne Xoossaa galatiidde, unttunttunna ittippe Geeshsha Golliyaa geleedda.</seg>
          <seg type="verse" id="b.ACT.3.9">I hamettishshiinanne Xoossaa galatishshin, asay ubbay A be7eedda.</seg>
          <seg type="verse" id="b.ACT.3.10">Yaatiide, miishshaa woossanaw darii lo77a giyaa Geeshsha Golliyaa penggiyaan utteeddawe A gideeddawaa akeekeeddino; I haneeddawaa be7iide maalaletteeddino.</seg>
          <seg type="headline">Phexiroosi Geeshsha Golliyan Haasayeedda Haasayaa</seg>
          <seg type="verse" id="b.ACT.3.11">Bitani Phexiroosanne Yohaannisa oyqqi utteedda wode, asay ubbay maalalettiide, Solomone baranddaagiyaasan ittippe unttunttukko woxxeeddino.</seg>
          <seg type="verse" id="b.ACT.3.12">Phexiroosi asaa be7eedda wode unttunttoo yaageedda; Israa7eeliyaa asatoo, ayissi hawoo maalalettiitee? Woy ayissi nuuna caddi xeelliitee? Nuuni nu wolqqaan woy Xoossaa malatiyaawaan ha bitaniyaa hametheeddawaa hinttenttoo malatii?</seg>
          <seg type="verse" id="b.ACT.3.13">Abraahaamo Xoossay, Yisaaqa Xoossay, Yayiqooba Xoossay, nu aawatuwa Xoossay, hinttenttu aathi immeeddawaa Philaaxoosi billanaw qoppi utteedda wode, hinttenttu A sinthan, Nuuni A erokko geedda bare Na7aa Yesuusa bonchcheedda.</seg>
          <seg type="verse" id="b.ACT.3.14">Shin hinttenttu geeshshaanne xilluwaa, Nuuni A erokko giide, shemppuwaa wodheeddawaa A diraa hinttenttoo billanaw Philaaxoosa woosseeddita.</seg>
          <seg type="verse" id="b.ACT.3.15">De7uwaa immiyaawaa hinttenttu wodheeddita; shin Xoossay hayquwaappe A dentheeddawaassi nuuni markka.</seg>
          <seg type="verse" id="b.ACT.3.16">Ha wobba bitaniyaa Yesuusa sunthaa wolqqay minisseedda; hinttenttu be7iyaawenne eriyaawekka I A sunthan ammaniyaawaan oosetteedda; ha hinttenttu ubbaa sinthan A hawaadan loytheeddawe, Yesuusa I ammaniyaawaa.</seg>
          <seg type="verse" id="b.ACT.3.17">Ha77ikka taanaadan ammaniyaawanttoo, hinttenttukka hinttentta kaalliyaawanttudan, erennaan ootheeddawaa taani eray.</seg>
          <seg type="verse" id="b.ACT.3.18">Shin Xoossay beni, nabatuwaa ubbatuwaa doonaan, Kiristtoosi waayyettana bessee yaagiide odeedda; bare odeeddawaakka hewaadan poleedda.</seg>
          <seg type="verse" id="b.ACT.3.19-Acts.3.20">Simmi Xoossay hinttenttu nagaraa maaranaadan, Godaa matappe ayyaanaa minotethaa wodii hinttenttoo yaanaadaaninne Xoossay Yesuusi Kiristtoosa kase hinttenttoo odettowaadan yeddanaadan, hinttenttu nagaraa paaxiide Xoossaakko simmite.</seg>
          <seg type="verse" id="b.ACT.3.21">Xoossay geeshshaa gideedda bare nabatuwaa doonan benippe doommiide haasayeeddawaadan, ubbabay ooraxxiyaa wodii gakkanaw, Yesuusi saluwan gami77anaw bessee.</seg>
          <seg type="verse" id="b.ACT.3.22">Muse, Goday Xoossay, hinttenttu zariyaa giddoppe hinttenttoo taanaadan nabiyaa denthana; hinttenttu I giyaawaa ubbaa sisite.</seg>
          <seg type="verse" id="b.ACT.3.23">He nabii odiyaawaa sisenna asay ooninne asaa giddoppe shaaketti dhayo yaageedda.</seg>
          <seg type="verse" id="b.ACT.3.24">Qassi Saameelappe doommiide, aappe kaalla denddeedda nabatuu ubbatuu, ha wodiyaabaa odeeddino.</seg>
          <seg type="verse" id="b.ACT.3.25">Hinttenttu nabatuwaa naanaa; qassi Xoossay Abraahaamossi, Sa7aan de7iyaa asaa ubbaa taani ne zerethaa bagganna anjjana yaagiide nu aawatuwanna caaqqeedda caaquwaa laattiyaa naanaa.</seg>
          <seg type="verse" id="b.ACT.3.26">Xoossay hinttentta ubbatuwaa hinttenttu iita oosuwaappe zaariide anjjana mala, bare Qoomaadenthiide, hinttenttoo koyro yeddeedda yaageedda.</seg>
        </div>
        <div type="chapter" complete="y" id="b.ACT.4">
          <seg type="headline">Phexiroossinne Yohaannisi Ayihudatuwaa Shanggatuwaa Sintha Shiiqeeddino</seg>
          <seg type="verse" id="b.ACT.4.1">Phexiroossinne Yohaannisi asaassi odishshin, qeesatuwaa kaappatuu, Geeshsha Golliyaa wottaaddaratuwaa azaziyaawenne Saduuqaawanatuu,</seg>
          <seg type="verse" id="b.ACT.4.2">unttunttu asaa tamaarissiyaa dirawunne hara asatuu hayquwaappe denddanawoo markka gidana mala, Yesuusi hayquwaappe denddeeddawaa odeedda diraw, darii yilotiide, unttunttukko yeeddino.</seg>
          <seg type="verse" id="b.ACT.4.3">Unttuntta oyqqiide, sa7ay omarssidiggo diraw wonttanaassi qasho golle gelisseeddino.</seg>
          <seg type="verse" id="b.ACT.4.4">Shin qaalaa siseeddawanttuppe coratuu ammaneeddino; attuma asaa payduu ichcheshu sha77a keena gideedda.</seg>
          <seg type="verse" id="b.ACT.4.5-Acts.4.6">Wonttetha gallassi, unttuntta mooddiyaawanttu, Ayihuda asaa cimatuu, Muse higgiyaa tamaarssiyaawanttu, qeesatuwaa ubbatuwaa kaappatuu Haanni, Qayaafi, Yohaannisi Iskkinddirinne qeesatuwaa ubbatuwaa kaappatuwaa dabbatuu ubbay Yeerusalaamen shiiqeeddino.</seg>
          <seg type="verse" id="b.ACT.4.7">Yesuusi kiitteeddawantta barenttu gidduwan essiide, Ayaa wolqqaan woy O sunthan hawaa hinttenttu ootheedditee? yaagiide oochcheeddino.</seg>
          <seg type="verse" id="b.ACT.4.8">He wode Phexiroosi barenan Geeshsha Ayyaanay kumina, unttuntta hawaadan yaageedda; Asaa kaalethiyaawanttoo, Ayihuda asaa cimatoo,</seg>
          <seg type="verse" id="b.ACT.4.9">hachche ha hargganchcha bitaniyaassi oosetteedda lo77o oosuwaabaanne I waani paxeeddentto, hinttenttu nuuna oochchooppe,</seg>
          <seg type="verse" id="b.ACT.4.10">masqqaliyaa bolla misimaariyan hinttenttu dhishiide kaqqina, Xoossay hayquwaappe dentheedda Naazireetiyaa Yesuusi Kiristtoosa sunthan ha bitani paxiide, hinttenttu sinthaan eqqeeddawe hinttenttu ubbaassinne Israa7eeliyaa asaa ubbaw eretto.</seg>
          <seg type="verse" id="b.ACT.4.11">Golliyaa keexxiyaawanttu hinttenttu kadhiide ixxeedda tuussay golliyaa ubbaa tookkiyaa koshshiyaa tuussaa gideedda.</seg>
          <seg type="verse" id="b.ACT.4.12">Asay atotethaa Yesuusa bagganna demmanaappe attin, hara O baggannanne demmenna; nuuni A sunthan oothanaw bessee; ayissi gooppe, Xoossay saluwaappe garssan asaassi immeedda hara sunthay baawa yaageedda.</seg>
          <seg type="verse" id="b.ACT.4.13">Shiiquwaa asay Phexiroossinne Yohaannisi xaleedda xalaa be7eedda wode, unttunttu tamaaribeenna coo asaa gideeddawaa akeekiide maalaletteeddino; unttunttu Yesuusanna de7iyaawaakka ereeddino.</seg>
          <seg type="verse" id="b.ACT.4.14">Qassi paxeedda bitani Phexiroossannanne Yohaannisanna eqqeeddawaa asay be7iide, giyaawaa dhayeeddino.</seg>
          <seg type="verse" id="b.ACT.4.15">Shin Phexiroossinne Yohaannisi shiiquwaappe kare kesana mala asay azaziide, bare giddon zorettiide,</seg>
          <seg type="verse" id="b.ACT.4.16">Ha asatuwaa ayaa udanee? Ayissi gooppe, unttunttu kushiyan oosetteedda wolqqaama malaatatuu Yeerusalaamen de7iyaa ubbaw beetteedda. Nuuni hewaa erokko gaanaw danddayokko.</seg>
          <seg type="verse" id="b.ACT.4.17">Shin yewuu asaw laalettenna mala, hawaappe sinthaw ha asatuu Yesuusa sunthaa oossinne odennaadan, minissiide unttuntta, Hinttena erite goytte yaageeddino.</seg>
          <seg type="verse" id="b.ACT.4.18">Unttunttu xeesiide, Yesuusa sunthaa mulekka denthenaadaninne aabaa tamaarissennaadan azazeeddino.</seg>
          <seg type="verse" id="b.ACT.4.19">Shin Phexiroossinne Yohaannisi zaariide, Xoossaw eeno giyaawaa aggiide, hinttenttoo eeno giyaawe Xoossaa sinthan lo77enttonne ane hintte pirddite.</seg>
          <seg type="verse" id="b.ACT.4.20">Ayissi gooppe, nuuni be7eeddabaanne siseeddabaa odennaan agganaw danddayokko yaagiide shiiqeedda asaw odeeddino.</seg>
          <seg type="verse" id="b.ACT.4.21">Shiiqeedda asay unttuntta muranaw gaasottiyaabay dhayina, laa7ethuwaa darissi palumettiide, haneeddabaw asay ubbay Xoossaa galatiyaa diraw, unttuntta billiide yeddeeddino.</seg>
          <seg type="verse" id="b.ACT.4.22">He harggiyaappe pathiyaa malaatatuu aw oosetteedda bitani yelettoodeppe laythay aw oytamuwaappe aadhdheedda.</seg>
          <seg type="headline">Yesuusi Kiitteeddawanttunne Hara Ammaniyaa Asatuu Dhuma Wode Woosseedda Woosaa</seg>
          <seg type="verse" id="b.ACT.4.23">Phexiroossinne Yohaannisi bilettiide, barenttu dabbatuwakko biide, qeesatuwaa kaappatuunne Ayihuda cimatuu barentta geeddabaa ubbaa unttunttoo odeeddino.</seg>
          <seg type="verse" id="b.ACT.4.24">Unttunttu hewaa siseedda wode, itti wozana gidiide, Xoossaa hawaadan yaagiide woosseeddino; Ubbaa Mooddiyaa Godaw, saluwaa, sa7aa, abbaanne unttunttu giddon de7iyaa ubbabaa medhdheeddawoo,</seg>
          <seg type="verse" id="b.ACT.4.25">Neeni New oothiyaa nu aawuwaa Daawite doonaan Geeshsha Ayyaanan haasayaadde, Ayihuda gidenna asay ayissi yiloteeddee? Qassi asay ayissi danbbennabaw maqqetteeddee?</seg>
          <seg type="verse" id="b.ACT.4.26">Sa7aa kaatatuu giigetteeddino; gadiyaa mooddiyaawanttu Godaa bollaninne I okkeedda Kiristtoosa bolla ittippe denddeeddino yaagaade haasayaadda.</seg>
          <seg type="verse" id="b.ACT.4.27">Ayissi gooppe, Heeroodisinne Phenxxenaawiyaa Philaaxoosi Ayihuda gidenna asaannanne Israa7eeliyaa asaanna, neeni okkeedda Kiristtoosa ne Geeshsha Na7aa Yesuusa bolla denddanaw, ha katamaan shiiqeeddawe tuma.</seg>
          <seg type="verse" id="b.ACT.4.28">Qassi neeni ne wolqqaaninne ne sheniyaan hanana gaade qoppa utteeddabaa ubbaa oothanaw shiiqeeddino.</seg>
          <seg type="verse" id="b.ACT.4.29">Ha77ikka Godaw, unttunttu naasiyaa xeella; nuuni neena kaalliyaawanttu, ne qaalaa kumentha qonccetethaan odanaadan, nuuna danddayissa.</seg>
          <seg type="verse" id="b.ACT.4.30">Pathanaw ne wolqqaa bessa; qassi ne Geeshsha Na7aa Yesuusa sunthan oorathabaanne malaataa oosissa giide woosseeddino.</seg>
          <seg type="verse" id="b.ACT.4.31">Unttunttu Xoossaa woosseeddawaappe guyyiyan, he unttunttu shiiqeeddasay qaaxxeedda. Unttunttu ubbaan Geeshsha Ayyaanay kumina, Xoossaa qaalaa qonccetethaan odeeddino.</seg>
          <seg type="headline">Koyro Ammaneedda Asatuwaa Ittipetethaa De7uwaa</seg>
          <seg type="verse" id="b.ACT.4.32">Ammaniyaawanttu ubbatuu qofaaninne wozanaan ittuwaa gideeddino. Unttunttu mehii ubbay ittippe de7iyaawaappe attin, barew de7eeddabaa ooninne barenttubaa gibeenna.</seg>
          <seg type="verse" id="b.ACT.4.33">Yesuusi kiitteeddawanttu Godaa Yesuusi hayquwaappe denddeeddawaa wolqqaama wolqqaan markkattiino; qassi Xoossay unttunttoo ubbaw aadho keekatethaa darissiide immeedda.</seg>
          <seg type="verse" id="b.ACT.4.34">Ammaniyaawanttu giddon metootanchchay ittuunne baawa; ayissi gooppe, biittay woy golli de7iyaawanttu ubbatuu zali77iide, akkeedda miishshaa ahiide,</seg>
          <seg type="verse" id="b.ACT.4.35">Yesuusi kiitteeddawanttussi immiino; he miishshay asaw koshshiyaawaadan shaaketti, huuphiyan huuphiyan imettee.</seg>
          <seg type="verse" id="b.ACT.4.36">Qophiroosa geetettiyaa saan yeletteedda Yooseefa giyaa Leewiyaa zarii ittuu de7ee; A sunthaa Yesuusi kiitteeddawanttu Barnaabaasa geeddino. Hewaa bilethay Menthethiyaa Na7aa giyaawaa.</seg>
          <seg type="verse" id="b.ACT.4.37">Barnaabaasi barew de7iyaa gadiyaa zali77eedda miishshaa ahiide, Yesuusi kiitteeddawanttussi immeedda.</seg>
        </div>
        <div type="chapter" complete="y" id="b.ACT.5">
          <seg type="headline">Hanaaniyaanne A Machchatti Saphphiiro</seg>
          <seg type="verse" id="b.ACT.5.1">Itti Hanaaniyaa geetettiyaa bitani bare machchatti Saphphiirinna gadiyaa zali77eedda.</seg>
          <seg type="verse" id="b.ACT.5.2">He zali77eedda miishshaappe bare machchatta erishshin ashshiide, attowaa Yesuusi kiitteeddawanttussi immeedda.</seg>
          <seg type="verse" id="b.ACT.5.3">Shin Phexiroosi Hanaaniyaa, Neeni Geeshsha Ayyaanaa cimmaade ne gadiyaa zali77eedda miishshaappe shaakka ashshana mala, xalahii ne wozanaan ayissi geleeddee?</seg>
          <seg type="verse" id="b.ACT.5.4">Neeni zali77anaappe kase gadii newaa gidennee? Qassi neeni zali77a simminakka miishshay neessa gidennee? Yaatina, hawaa malabaa oothanaw ayissi ne wozanaan qoppaaddii? Neeni Xoossaw worddotowaappe attin, asaw worddotabeykka yaageedda.</seg>
          <seg type="verse" id="b.ACT.5.5">Hanaanii he qaalaa siseedda man77iyankka kunddiide hayqqi aggeedda; hewaa siseedda ubbay daro yayyeedda.</seg>
          <seg type="verse" id="b.ACT.5.6">Wodalla asatuu soy geliide, A anhaa xaaxiide, karew kesi A moogeeddino.</seg>
          <seg type="verse" id="b.ACT.5.7">Heezzu saate gidowaappe guyyiyan, Hanaaniyaa machchatta hewaa erennaan de7aadde gelaaddu.</seg>
          <seg type="verse" id="b.ACT.5.8">Phexiroosi izo, Hinttenttu gadiyaa hanni keena miishshaan zali77eedditee? Ane taw oda yaageedda. Iza, E hanni keena miishshaan zali77eeddo yaagaaddu.</seg>
          <seg type="verse" id="b.ACT.5.9">Phexiroosi mishiratto, Neeninne ne asinay Godaa Ayyaanaa paaccanaw ayissi zoretteedditee? Be7a; ne asinaa moogeedda asatuu karen de7iino; ne anhaakka unttunttu kare kessana yaageedda.</seg>
          <seg type="verse" id="b.ACT.5.10">Mishiratta he man77iyankka Phexiroosa gediyaa matan kunddaade hayqqaa aggaaddu; wodalla asatuu geliyaa wode hayqqeeddawunno demmiide, kare kesseeddawaappe guyye, izi asinaa duufuwaa matan moogeeddino.</seg>
          <seg type="verse" id="b.ACT.5.11">Ammaniyaa asaa ubbaynne hewaa siseedda hara asay ubbay darii yayyeedda.</seg>
          <seg type="headline">Yesuusi Kiitteeddawanttu Kushiyan Oosetteedda Oorathabatuwanne Maalalissiyaawantta</seg>
          <seg type="verse" id="b.ACT.5.12">Yesuusi kiitteeddawanttu daro malaataanne oorathabaa asaa giddon oothiino; ammaniyaa ubbatuu Solomone baranddaan ittippe shiiqiino.</seg>
          <seg type="verse" id="b.ACT.5.13">Hara asaappe unttunttunna gakettanaw haray atto ittuunne xalibeenna; shin asay unttuntta bonchchee.</seg>
          <seg type="verse" id="b.ACT.5.14">Ammaniyaa attuma asaynne macca asay kasewaappe coray Godaassi gujettee.</seg>
          <seg type="verse" id="b.ACT.5.15">Hewaa diraw, asay hargganchchatuwaa shanchchamaaninne saleenan qeri tookkiide, Phexiroosi hewaanna aadhdhiyaa wode haray atto, aw kuwenttonne unttunttuppe ittuwaa ittuwaa bollanna aadhdhana mala, katamaa ogiyaa doonaa kessiide wothee.</seg>
          <seg type="verse" id="b.ACT.5.16">Qassi cora asay Yeerusalaame matan de7iyaa katamatuwaappe harganchchatuwanne iita ayyaanan oyqetteedda asatuwaa akki yeeddino; ubbatuukka paxeeddino.</seg>
          <seg type="headline">Yesuusi Kiitteeddawanttu Bolla Yedesay Denddeedda</seg>
          <seg type="verse" id="b.ACT.5.17">Hewaappe simmina qeesatuwaa kaappuunne aananna de7iyaa Saduqaawanatuu ubbatuu Yesuusi kiitteeddawantta daro qanaatiide, unttunttu bolla denddeeddino.</seg>
          <seg type="verse" id="b.ACT.5.18">Qassi Yesuusi kiitteeddawantta oyqqiide, ubba asaa qachchiyaa golliyaan yeggeeddino.</seg>
          <seg type="verse" id="b.ACT.5.19">Shin Godaa kiitanchchay qamma qasho golle penggiyaa dooyyiide, Yesuusi kiitteeddawantta kare kessiide,</seg>
          <seg type="verse" id="b.ACT.5.20">Hinttenttu biide, Geeshsha Golliyan eqqiide, ha ooratha de7uwaa qaalaa ubba asaw odite yaageedda.</seg>
          <seg type="verse" id="b.ACT.5.21">Yesuusi kiitteeddawanttu hewaa siseedda wode, wonttumaathaan Geeshsha Golliyaa geliide, tamaarssanaw doommeeddino. Qassi qeesatuwaa kaappuunne aananna de7iyaawanttu yiide, shiiqeedda asaanna Israa7eeliyaa cimatuwaa ubbatuwaa ittippe xeesiide, Yesuusi kiitteeddawantta barenttu sintha ahana mala, wottaaddaratuwaa qasho golle kiitteeddino.</seg>
          <seg type="verse" id="b.ACT.5.22-Acts.5.23">Shin wottaaddaratuu qasho golle biide, Yesuusi kiitteeddawantta demmibeykkino; guyye simmiide shiiqeedda asaw, Nuuni biyaa wode qasho golle kariyaa daro minissi qachchina, naagiyaawanttukka penggiyaan eqqeeddawantta demmeeddo; shin nuuni qasho golliyaa dooyyiyaa wode, golle garssan haray atto itti asaynne baawa yaageeddino.</seg>
          <seg type="verse" id="b.ACT.5.24">Geeshsha Golliyaa wottaaddaratuwaa kiittiyaawenne qeesatuwaa kaappatuu hewaa siseedda wode, Hawe waanuwashshaa? Qassi gidini aye hananddeeshsha? yaagiide hirggeeddino.</seg>
          <seg type="verse" id="b.ACT.5.25">Hewaappe guyyiyan, itti bitani unttunttukko yiide, Be7ite; qasho golliyaan hintte qachcheedda asatuu Geeshsha Golliyan eqqiide, asaa tamaarissiino yaagiide unttunttoo odeedda.</seg>
          <seg type="verse" id="b.ACT.5.26">Geeshsha Golliyaa wottaaddaratuwaa azaziyaawe wottaaddaratuwaanna biide, Yesuusi kiitteeddawantta aheedda; shin unttunttu barentta asay shuchchan caddanawantta giide yayyeedda diraw, unttuntta loddaan aheeddino.</seg>
          <seg type="verse" id="b.ACT.5.27">Unttunttu Yesuusi kiitteeddawantta ahiide, hewaa shiiqeedda shangguwaa sinthan essina, qeesatuwaa kaappuu unttuntta,</seg>
          <seg type="verse" id="b.ACT.5.28">Hinttentta nuuni he bitaniyaa sunthan tamaarissenna mala minissiide azazibeykkoo? Be7ite; hintte timirttiyaa Yeerusalaame katamaa ubbaa gatheeddita; qassi he bitaniyaa shemppuwaan nuuna oythanaw qoppiita! yaagiide oochcheedda.</seg>
          <seg type="verse" id="b.ACT.5.29">Phexiroossinne Yesuusi kiitteedda haranttu zaariide yaageeddino; Nuuni asaw azazettanaappe Xoossaw azazettanaw bessee.</seg>
          <seg type="verse" id="b.ACT.5.30">Masqqaliyaa bolla misimaariyan dhishi kaqqiide, hintte wodheedda Yesuusa nu aawatuwa Xoossay hayquwaappe dentheedda;</seg>
          <seg type="verse" id="b.ACT.5.31">Israa7eelatuwassi nagaraappe simaanne nagaraa atto guussaa Yesuusi immana mala, Xoossay mooddiyaawaanne ashshiyaawaa A oothiide, bareppe ushechcha baggan dhoqqu dhoqqu ootheedda.</seg>
          <seg type="verse" id="b.ACT.5.32">Hewaassi nuuni markka; qassi Xoossay barew azazettiyaawanttussi immeedda Geeshsha Ayyaanaykka markka yaageeddino.</seg>
          <seg type="verse" id="b.ACT.5.33">Shiiqeedda asay hewaa siseedda wode, daro yilotiide, Yesuusi kiitteeddawantta wodhanaw qoppeeddino.</seg>
          <seg type="verse" id="b.ACT.5.34">Shin asaa ubbaan daro bonchchetteedda Gamaaliyaala geetettiyaa, higgiyaa tamaarissiyaa itti Parisaawii, shiiquwaan denddi eqqiide, Yesuusi kiitteeddawanttu guutha wodiyaa kare kesana mala</seg>
          <seg type="verse" id="b.ACT.5.35">azaziide hewaan shiiqeedda asaa hawaadan yaageedda; Israa7eeliyaa asatoo, hintte ha asatuwaa oothana qoppiyaawaan hinttentta naagite.</seg>
          <seg type="verse" id="b.ACT.5.36">Ayissi gooppe, hawaappe kase wodiyaan Tewodaasa geettettiyaawe barena wolqqaama giide denddeedda; denddina oyddu xeetu gidiyaa asatuu aananna gaketteeddino; shin A wodhina, A kaalleedda ubbatuukka laalettiide, maaddenna asa gidiide atteeddino.</seg>
          <seg type="verse" id="b.ACT.5.37">Hewaappe guyyiyan, asay paydettiyaa wode, Galiilaa Yihuday denddiide, daro asaa paannuwaa udiide kaaletheedda; shin aakka wodhina, A kaalleedda asay ubbay laaletteedda.</seg>
          <seg type="verse" id="b.ACT.5.38">Ha77ikka taani hinttenttoo oday; ha asatuwaappe shaakettite; unttuntta bochchoppite. Ayissi gooppe, ha qofaynne ha oosuu asay ootheeddawaa gidooppe dhayana.</seg>
          <seg type="verse" id="b.ACT.5.39">Shin ha qofaynne ha oosuu Xoossaappe yeeddawaa gidooppe, hintte unttuntta dhayissanaw danddaykkita; ooni eri hawaa haniide Xoossaanna hintte iitettennaadan yaageedda.</seg>
          <seg type="verse" id="b.ACT.5.40">Hewaappe guyye shiiqeedda asay Gamaaliyaala zoriyaa akkiide, Yesuusi kiitteeddawantta xeesiide, lissuwan shocisseeddino; hewaappe guyyiyan unttuntta, Yesuusa sunthaa laa7ethuwaa ubbakka denthoppite gi billiide yeddeeddino.</seg>
          <seg type="verse" id="b.ACT.5.41">Yesuusa sunthaa diraw, unttunttu ugatiidde yeellatanaw bessiyaabaa qoppeedda diraw, shangguwaa sinthaappe nashettiide keseeddino.</seg>
          <seg type="verse" id="b.ACT.5.42">Unttunttu ubba gallassi Geeshsha Golliyaaninne asaa soyin Yesuusi, Kiristtoosa gideeddawaa tamaarissiyaawaanne odiyaawaa yaa gujjeeddino.</seg>
        </div>
        <div type="chapter" complete="y" id="b.ACT.6">
          <seg type="headline">Woosa Golliyaa Maaddiyaa Laappu Asatuu Dooretteeddino</seg>
          <seg type="verse" id="b.ACT.6.1">He wode, kaalliyaawanttu payduu dari dari biishshin, Giriike qaalaa haasayiyaa Ayihudatuunne Yihudaan de7iyaa Ayihudatuu walaqetteeddino; ayissi gooppe, Giriike qaalaa haasayiyaa Ayihudatuu, Ubba gallassi gishettiyaa qumaan nu asinay hayqqo maccawanttu naaqettiino yaageeddino.</seg>
          <seg type="verse" id="b.ACT.6.2">Yesuusi kiitteedda tammanne laa77atuu woosa golle asaa ubbaa xeesiide, hawaadan yaageeddino; Nuuni Xoossaa qaalaa odiyaawaa aggiide, qumaa gishanaw nuussi bessenna.</seg>
          <seg type="verse" id="b.ACT.6.3">Ishatoo, lo77a geetettiyaawantta Geeshsha Ayyaanaynne aadho eratethay kumeedda laappu asatuwaa hintte giddoppe doorite; nuuni qassi unttuntta ha oosuwaassi sunthana.</seg>
          <seg type="verse" id="b.ACT.6.4">Shin nuuni Xoossaa woosaaninne qaalaa oduwan minnana yaageeddino.</seg>
          <seg type="verse" id="b.ACT.6.5">Yesuusi kiitteeddawanttu haasayeedda haasayay asaa ubbaa nashechcheedda; hewaappe guyye, ammanuunne Geeshsha Ayyaanay kumeedda Isxxifaanoosa, Piliphphoosa, Phirookoroosa, Niqaaroona, Ximoona, Pharimeenanne Ayihudatuwaa ammanuwan geleedda Anxxookiyaa Niiqolaawoosa dooreeddino.</seg>
          <seg type="verse" id="b.ACT.6.6">Yaatiide Yesuusi kiitteeddawanttu sinthaan unttuntta essina, Yesuusi kiitteeddawanttu Xoossaa woosseeddawaappe guyyiyan, barenttu kushiyaa unttunttu bolla wotheeddino.</seg>
          <seg type="verse" id="b.ACT.6.7">Xoossaa qaalay aakki aakki beedda; kaalliyaawanttu payduwaan Yeerusalaamen darissi dari dari beedda; qassi cora qeesatuukka ammaneeddino.</seg>
          <seg type="headline">Woosa Golliyaa Kaalethiyaa Isxxifaanoosi Oyqetteedda</seg>
          <seg type="verse" id="b.ACT.6.8">Aadho keekatethaynne wolqqay kumeedda Isxxifaanoosi, asaa giddon oorathabaanne wolqqaama malaataa oothee.</seg>
          <seg type="verse" id="b.ACT.6.9">Aylletethaappe keseedda asaa giyaa Ayihuda ammaniyaawanttuppe, Qereenappe, Iskkinddiriyaa asatuwaappe, Kilqqiyaappenne Iisiyappe yeedda itti itti asatuu denddiide, Isxxifaanoosanna palumetteeddino.</seg>
          <seg type="verse" id="b.ACT.6.10">Shin Isxxifaanoosi aadho eratethaaninne Ayyaanaan haasayiyaawaa digganaw danddaybeykkino.</seg>
          <seg type="verse" id="b.ACT.6.11">He wode unttunttu, Muse bollanne Xoossaa bolla I boriyaa qaalaa haasayishshin siseeddo giyaa worddo asatuwaa shammeeddino.</seg>
          <seg type="verse" id="b.ACT.6.12">Asaa ubbaa, cimatuwaanne Muse higgiyaa tamaarissiyaawantta hanqqetheeddino; Isxxifaanoosakko yiide A oyqqiide, shiiqeedda asaakko ahina,</seg>
          <seg type="verse" id="b.ACT.6.13">A bolla xeeseedda worddo markkatuu, Ha bitani ha Geeshsha Golliyaanne Muse higgiyaa boriyaawaa awudenne aggenna.</seg>
          <seg type="verse" id="b.ACT.6.14">Ayissi gooppe I, Hawe Naazireetiyaa Yesuusi ha Geeshsha Golliyaa kolana; Muse nuussi immeedda higgiyaakka laammana yaagishshin, nuuni siseeddo yaageeddino.</seg>
          <seg type="verse" id="b.ACT.6.15">Shiiquwaan utteedda asay ubbay Isxxifaanoosa akeekiide xeelliyaa wode, A som77i kiitanchchaa som77iyaa malatee.</seg>
        </div>
        <div type="chapter" complete="y" id="b.ACT.7">
          <seg type="headline">Isxxifaanoosa Haasayaa</seg>
          <seg type="verse" id="b.ACT.7.1">Qeesatuwaa ubbatuwaa kaappuu Isxxifaanoosa, Hawe tumee? yaagiide oochcheedda.</seg>
          <seg type="verse" id="b.ACT.7.2">Isxxifaanoosi Taanaadan ammaniyaawanttoo, ta aawatoo, sisite! Nu aawuwaa Abraahaamo biro Kaaraane baanaappe kase Masiphphexoomiyan de7ishshin, bonchcho Xoossay aw beettiide,</seg>
          <seg type="verse" id="b.ACT.7.3">Ne biittaappenne ne dabbatuwaappe shaakettaade, taani neena bessiyaa gadiyaa ba yaageedda.</seg>
          <seg type="verse" id="b.ACT.7.4">He wode Abraahaamo Kaladaawatuu gadiyaappe kesiide, Kaaraanen de7anaw beedda. A aabbu hayqqeeddawaappe guyyiyan, Xoossay A ha gade hintte ha77i de7iyaasaa aheedda.</seg>
          <seg type="verse" id="b.ACT.7.5">I ha gadiyaappe haray atto, gediyaan yedhdhiyaa sa7aakka Abraahaamossi immibeenna; shin aw na7ay dhayooppekka, Xoossay A, Taani newunne neeppe guyyiyan, ne zerethaw ha gadiyaa laata oothaade immana yaageedda.</seg>
          <seg type="verse" id="b.ACT.7.6">Xoossay Abraahaamossi, Ne zaratuu hara gadiyan de7ana; yaani oyddu xeetu laythaw unttunttu aylletananne naaqettana.</seg>
          <seg type="verse" id="b.ACT.7.7">Shin taani ne zerethaa mooddiyaa asaa bolla pirddana; hewaappe guyyiyan, unttunttu he gadiyaappe kesiide, hawaan taw goyinnana yaageedda.</seg>
          <seg type="verse" id="b.ACT.7.8">Xoossay Abraahaame zerethay qaxxarettana mala aananna caaqqina, Yisaaqa I yeliide, hosppuntha gallassi qaxxareedda; Yisaaqi Yayiqooba qaxxarina, qassi Yayiqoobi tammanne laa77u aawatuwa kaappatuwaa qaxxareedda.</seg>
          <seg type="verse" id="b.ACT.7.9">Aawatuwaa kaappatuu Yooseefa qanaatiide, Gibxe gadiyaassi aylletanaadan, A zali77eeddino; shin Xoossay aananna ittippe de7ee.</seg>
          <seg type="verse" id="b.ACT.7.10">Xoossay waayyiyaa ubbaappekka A kesseedda; qassi Gibxe kaatiyaa sinthankka nashshuwaanne aadho eratethaa aw immeedda; Gibxe kaatii Yooseefossi Gibxe gadiyaanne bare golliyaa ubbaa mooddanaadan, sunthatethaa immeedda.</seg>
          <seg type="verse" id="b.ACT.7.11">Gibxe gadiyaaninne Kanaane gadiyan ubbaan koshay geliide, cora asaa metootheedda; he gaasuwaan nu aawatuu qumaa demmibeykkino.</seg>
          <seg type="verse" id="b.ACT.7.12">Yayiqoobi Gibxe gadiyan kathay de7iyaawaa sisiide, nu aawatuwaa koyro yaa yeddeedda.</seg>
          <seg type="verse" id="b.ACT.7.13">Laa7ethuwaa buussan Yooseefo bare ishatuwaassi eretteedda; qassi Gibxe kaatiikka Yooseefo zariyaa ereedda.</seg>
          <seg type="verse" id="b.ACT.7.14">Yooseefo bare aawuwaa Yayiqoobinne bare dabbu ubbay mulekka laappun tammanne ichcheshu asay barekko yaana mala, kiittiide xeegisseedda.</seg>
          <seg type="verse" id="b.ACT.7.15">Yayiqoobi Gibxe gadiyaa wodhdhiide hayqqeedda; nu aawatuukka yaani hayqqeeddino.</seg>
          <seg type="verse" id="b.ACT.7.16">Unttunttu anhay hewaappe Sekeema geetettiyaa gadiyaa tookettiide, yaani Abraahaamo Hamoora naanaappe daro biraan shammeedda duufuwan moogetteedda.</seg>
          <seg type="verse" id="b.ACT.7.17-Acts.7.18">Shin Xoossay Abraahaamossi immana geeddawe polettiyaa wodii gakkana matina, Yooseefa erenna hara kaatii Gibxe gadiyan denddana gakkanaassi, asay dari dari beedda.</seg>
          <seg type="verse" id="b.ACT.7.19">He kaatii nu zariyaa cimmiide, guutha naanay hayqqana mala, kare unttuntta kessi olanaadan, nu aawatuwa un77etheedda.</seg>
          <seg type="verse" id="b.ACT.7.20">Muse yeletteeddawe he wode; Xoossaa sinthan I daro lo77o na7aa gideedda; bare aawuwaa golliyaan heezzu agenaa gakkanaassi dicceedda.</seg>
          <seg type="verse" id="b.ACT.7.21">Muse wora oletteedda wode, Gibxe kaatiyaa naatta demmaade bare na7aadan A dichchaaddu.</seg>
          <seg type="verse" id="b.ACT.7.22">Muse Gibxatuwaa aadho eratethaa ubbaa tamaariide, qaalaaninne oosuwan wolqqaama asa gideedda.</seg>
          <seg type="verse" id="b.ACT.7.23">Shin Musew yelettoodeppe laythay oytamuwaa kumeedda wode, bare ishatuwaa, Israa7eeliyaa asatuwaa be7anaw bare wozanaan qoppeedda.</seg>
          <seg type="verse" id="b.ACT.7.24">Isra7eelatuwappe ittuwaa Gibxeppe ittu naaqqishshin be7iide, he Israa7eeliyaa maaddeedda; he naaqqeedda Gibxe bitaniyaa wodhiide, A haluwaa kesseedda.</seg>
          <seg type="verse" id="b.ACT.7.25">Muse bare ishatuwaa bare bagganna Xoossay ashshana haniyaawaa unttunttu akeekeeddino giide qoppeedda; shin unttunttu akeekibeykkino.</seg>
          <seg type="verse" id="b.ACT.7.26">Wonttetha gallassi laa77u Israa7eeliyaa asatuu ittu ittuwaanna wadhettiyaawantta demmiide, unttuntta sigethanaw koyyiide, Asatoo, ishatuu hinttenttu ayissi ittu ittuwaa naaqqiitee? yaageedda.</seg>
          <seg type="verse" id="b.ACT.7.27">Shin he bare shooruwaa naaqqiyaawe Musa, Neena nu bolla mooddiyaawaanne daannaa udiide, suntheeddawe oonee?</seg>
          <seg type="verse" id="b.ACT.7.28">Neeni zino Gibxe bitaniyaa wodheeddawaadan, taanakka wodhanaw koyyay? yaagiide, Musa karew sugi yegeedda.</seg>
          <seg type="verse" id="b.ACT.7.29">Muse hewaa siseedda wode Gibxeppe kesiide, Midiyaama gadiyan bete gidi de7iidde, laa77u attuma naanaa yaani yeleedda.</seg>
          <seg type="verse" id="b.ACT.7.30">Godaa kiitanchchay oytamu laythaappe guyyiyan, Siinaa Deriyaa matan de7iyaa bazzuwaa buuran eexxiyaa tamaa lacuwaa giddon Musew beetteedda.</seg>
          <seg type="verse" id="b.ACT.7.31-Acts.7.32">Muse bare be7eeddawoo maalalettiide, akeeki xeellanaw buuraa mataan I shiiqide7ishshin, Godaa qaalay, Taani ne aawatuwa Xoossaa, Abraahaame Xoossaa, Yisaaqa Xoossaa, Yayiqooba Xoossaa yaagiide Musekko yeedda. Muse yashshaa kokkoriide, xeellanaw xalibeenna.</seg>
          <seg type="verse" id="b.ACT.7.33">Goday Musa, Neeni eqqeedda biittay geeshsha gidiyaa diraw, ne gediyaan de7iyaa caammaakka kessa.</seg>
          <seg type="verse" id="b.ACT.7.34">Taani Gibxen de7iyaa Ta asaa waayyiyaa geeshsha be7aade, qassi unttunttu ooliyaakka sisaade, unttuntta ashshanaw wodhdhaaddi. Ha77i haa ya. Taani neena Gibxe kiittana yaageedda.</seg>
          <seg type="verse" id="b.ACT.7.35">He Musa Israa7eelatuu; Neena nuuna mooddiyaawaanne daannaa udiide suntheeddawe oonee? yaagiide ixxeeddino; buuraa giddon aw beetteedda kiitanchchan mooddiyaawaanne ashshiyaawaa gidana mala, Xoossay A kiitteedda.</seg>
          <seg type="verse" id="b.ACT.7.36">He Muse Israa7eelatuwaa Gibxe gadiyan Zo7o Abbaaninne mela biittaan, oytamu laythaw oorathabaanne malaataa oothiide, Gibxeppe kaaletheedda.</seg>
          <seg type="verse" id="b.ACT.7.37">Israa7eeliyaa asaassi, Xoossay taana dentheeddawaadan, hintte zariyaa giddoppe ta mala nabiyaa hinttenttoo denthanawaa yaageeddawe he Musa.</seg>
          <seg type="verse" id="b.ACT.7.38">I Israa7eeliyaa asaa maabaraanna ittippe mela biittaan de7eeddawaa; I nu aawatuwannanne Siinaa Deriyaa bollan barew haasayeedda kiitanchchaanna ittippe de7eedda. Yaatiide Xoossaappe de7uwaa qaalaa nuussi immanaw akkeedda.</seg>
          <seg type="verse" id="b.ACT.7.39">Musew nu aawatuu azazettanaw dosibeykkino; shin gede A sugi oliide, guyye Gibxe simmanaw amotteeddino.</seg>
          <seg type="verse" id="b.ACT.7.40">Qassi Aaroona, Nuuna kaalethiyaa xoossatuwaa nuussi medhdha; ayissi gooppe, ha nuuna Gibxeppe aheedda Muse waaneeddentto nuuni erokko yaageeddino.</seg>
          <seg type="verse" id="b.ACT.7.41">Miizzaa Maraa malatissiide, he wode eeqaa ootheeddino; he eeqaassi yarshshuwaa yarshshiide, barenttu kushii ootheedda oosuwan nashetteeddino.</seg>
          <seg type="verse" id="b.ACT.7.42">Shin Xoossay unttunttoo zokkiyaa zaareedda; unttunttu saluwaa xoolinttiyaassi goyinnanaadan, unttuntta aggeedda; nabatuwaa maxaafan, Israa7eeliyaa asatoo, oytamu laythaa asay baynna saan shukkeedda mehiyaanne yarshshuwaa taw yarshsheedditee?</seg>
          <seg type="verse" id="b.ACT.7.43">Hinttenttu hinttenttoo goyinnanaw ootheedda eeqatuwaa, Molooka dunkkaaniyaanne Refaana giyaa hintte xoossaa xoolinttiyaa tookkeeddita. Taani hinttentta Baabilooneppe hini bagga yeddana geetettiide xaafetteedda.</seg>
          <seg type="verse" id="b.ACT.7.44">Muse bare be7eeddawaa malatissiide, Goday aw odeeddawaadan medhdheedda markkaa dunkkaanii nu aawatuwassi mela biittaan de7ee.</seg>
          <seg type="verse" id="b.ACT.7.45">Qassi nu aawatuu dunkkaaniyaa barenttu aawatuwappe kaallaan akkiide, Xoossay kase yedersseedda Ayihuda gidenna asaa biittaa oyqqeedda wode, Iyyaasunna gelisseeddino; he dunkkaanii Daawite de7iyaa wodii gakkanawukka hewaan de7eedda.</seg>
          <seg type="verse" id="b.ACT.7.46">Daawite Xoossaan sabetteedda; qassi Yayiqooba, Goday de7ana golliyaa keexxanaw Xoossaa woosseedda.</seg>
          <seg type="verse" id="b.ACT.7.47">Shin aw golliyaa keexxeeddawe Solomona.</seg>
          <seg type="verse" id="b.ACT.7.48-Acts.7.50">Shin nabii, Goday, Saluu ta kawutethaa oydiyaa; sa7aykka ta gedi yedhdhiyaasaa. Yaatina, taw ayaa mala golliyaa keexxanitee? Woy taani shemppanasay haqanee? Ha ubbabaa ta kushiyan medhdhabeykkitaa? yaagee geeddawaadan, Ubbaappe Bolla Xoossay asay keexxeedda golliyaan de7enna.</seg>
          <seg type="verse" id="b.ACT.7.51">Hinttenttu aybe morggii mino asee? Hinttenttu wozanay Xoossaa qaalaa akkanaw aybe dammeeddawee? Hinttenttu haythaykka waani tulleeddee? Ubba wode Geeshsha Ayyaanaassi azazettennan ixxiita.</seg>
          <seg type="verse" id="b.ACT.7.52-Acts.7.53">Nabatuwan hinttenttu aawatuu yederssibeennawe oonee? Xoossaa Na7ay Xilluu yaanawaa kasetiide odeeddawanttakka wodheeddino. Ha77i hinttenttukka kiitanchchatuwaa kushiyaappe Xoossaa higgiyaa akkiide azazettibeennawanttu, Xilluwaa aathi immiide wodheeddita yaageedda.</seg>
          <seg type="headline">Isxxifaanoosa Shuchchan Dechchiide Wodheeddino</seg>
          <seg type="verse" id="b.ACT.7.54">Unttunttu hewaa siseedda wode, barenttu wozanaan Isxxifaanoosassi daro yiillotiide, barenttu menttershshaa sa77iide naasseeddino.</seg>
          <seg type="verse" id="b.ACT.7.55">Shin Isxxifaanoosi barenan Geeshsha Ayyaanay kumina, saluwaa pude caddi xeelliide, Xoossaa bonchchuwaanne Yesuusi Xoossaappe ushechcha baggan eqqeeddawaa be7eedda.</seg>
          <seg type="verse" id="b.ACT.7.56">Yaatiide, Xeellite, taani saluu dooyettina, Asaa Na7ay Xoossaappe ushechcha baggan eqqeeddawaa be7ay yaageedda.</seg>
          <seg type="verse" id="b.ACT.7.57">Kooshshaa dhoqqu oothi waassiidde, barenttu haythaa tucciide, ittippe gidi aakko woxxeeddino.</seg>
          <seg type="verse" id="b.ACT.7.58">Katamaappe gaxaa A kessiide, shuchchan caddeeddino. Markkatuukka barenttu mayuwaa kessiide, itti Saa7oola geetettiyaa wodallaa matan wotheeddino.</seg>
          <seg type="verse" id="b.ACT.7.59">Isxxifaanoosi, Ta Godaa Yesuusaa, ta shemppuwaa akka yaagiide xeegishshin, unttunttu shuchchan A dechchiino.</seg>
          <seg type="verse" id="b.ACT.7.60">He wode I gulbbatiide, bare kooshshaa dhoqqu oothiide, Ta Godaw, ha nagaraa unttunttoo atto ga yaageedda. Hewaa giinnee hayqqi aggeedda.</seg>
        </div>
        <div type="chapter" complete="y" id="b.ACT.8">
          <seg type="headline">Saa7ooli Ammaniyaa Asaa Yedersseedda</seg>
          <seg type="verse" id="b.ACT.8.1">Saa7ooli Isxxifaanose hayquu lo77a gi akkeedda. He gallassi Yeerusalaamen de7iyaa ammaniyaawanttu bolla wolqqaama yederssuu denddeedda; Yesuusi kiitteeddawanttuppe attin, ammaniyaawanttu ubbatuu Yihudaa gadiyaaninne Sammaariyaa gadiyan laaletteeddino.</seg>
          <seg type="verse" id="b.ACT.8.2">Xoossaa asatuu Isxxifaanoosa moogeeddino; qassi aw daro yeekkeeddino.</seg>
          <seg type="verse" id="b.ACT.8.3">Shin Saa7ooli ammaniyaa asaa dhayissanaw baaxetee; ubbaa golliyaa geli geliide, attuma asaanne macca asaa goochchi goochchiide, qasho golle yeddee.</seg>
          <seg type="headline">Wonggalaa Mishiraachchuu Sammaariyan Odetteedda</seg>
          <seg type="verse" id="b.ACT.8.4">Laaletteedda ammaniyaawanttu qaalaa odiidde, ubbasaa beeddino.</seg>
          <seg type="verse" id="b.ACT.8.5">Piliphphoosi Sammaariyaa katamaa wodhdhiide, Kiristtoosabaa asaassi odeedda.</seg>
          <seg type="verse" id="b.ACT.8.6">Cora asay Piliphphoosi geeddawaa darissi akeekiide siseedda; I oothiyaa malaataakka be7eedda.</seg>
          <seg type="verse" id="b.ACT.8.7">Ayissi gooppe, iita ayyanatuu kooshshaa dhoqqu oothi haasayiidde, cora asaappe keseeddino; qassi cora sileeddawanttunne wobbatuu paxeeddino.</seg>
          <seg type="verse" id="b.ACT.8.8">He katamaan asay daro nashetteedda.</seg>
          <seg type="verse" id="b.ACT.8.9">Shin Simoona geetettiyaa itti bitani kase, barena wolqqaama gi kaayiiddi, Sammaariyaa asaa, Laa hawe aybe oorathabee giissiidde he katamaan de7eedda.</seg>
          <seg type="verse" id="b.ACT.8.10">Guuthatethaappe doommiide, woggatethaa gakkanaw, asay ubbay, Xoossaa wolqqay daro wolqqaamay hawaa giide aabaa sisee.</seg>
          <seg type="verse" id="b.ACT.8.11">Daro wodiyaappe doommiide, kaayuwan Sammaariyaa asaa Laa hawe ayba oorathabee giisseedda diraw, asay aabaa sisee.</seg>
          <seg type="verse" id="b.ACT.8.12">Shin Piliphphoosi Xoossaa kawutethaabaanne Yesuusi Kiristtoosa sunthaabaa attumawanttussinne maccawanttussi mishiraachchuwaa odiidde, unttunttu aabaa ammaniide xammaqetteeddino.</seg>
          <seg type="verse" id="b.ACT.8.13">Qassi Simoonikka bare huuphew ammaniide xammaqetteeddawaappe guyyiyan, Piliphphoosanna ittippe de7iidde, oosettiyaa malaataanne Xoossay ootheedda wolqqaama malaataa be7iide maalaletteedda.</seg>
          <seg type="verse" id="b.ACT.8.14">Yesuusi kiitteedda Yeerusalaamen de7iyaawanttu, Sammaariyaa asay Xoossaa qaalaa akkeeddawaa siseedda wode, Phexiroosanne Yohaannisa unttunttukko yeddeeddino.</seg>
          <seg type="verse" id="b.ACT.8.15">Phexiroossinne Yohaannisi wodhdhiide, ammaniyaawanttu Geeshsha Ayyaanaa akkana mala, unttunttoo Xoossaa woosseeddino;</seg>
          <seg type="verse" id="b.ACT.8.16">ayissi gooppe, Sammaariyaa asatuu Godaa Yesuusa sunthan xinqqataa xalalaa xammaqetteeddawaappe attin, unttunttuppe ittuwaa bollaninne Geeshsha Ayyaanay wodhdhibeenna.</seg>
          <seg type="verse" id="b.ACT.8.17">He wode Phexiroossinne Yohaannisi barenttu kushiyaa unttunttu bolla wothowaappe guyyiyaan unttunttu Geeshsha Ayyaanaa akkeeddino.</seg>
          <seg type="verse" id="b.ACT.8.18">Yesuusi kiitteeddawanttu barenttu kushiyaa unttunttu bolla wothina, unttunttoo Geeshsha Ayyaanay imetteeddawaa Simooni be7eedda wode, Phexiroosassinne Yohaannisassi miishshaa ahiide,</seg>
          <seg type="verse" id="b.ACT.8.19">Taanikka ta kushiyaa wothiyaa ubbay Geeshsha Ayyaanaa akkana mala, ha maataa tawukka immeerikkitee yaageedda.</seg>
          <seg type="verse" id="b.ACT.8.20">Shin Phexiroosi aw hawaadan yaageedda; Neeni Xoossaa imotaa miishshaan shammanaw qoppeedda diraw, ne miishshay neenanna coo dhayo.</seg>
          <seg type="verse" id="b.ACT.8.21">Ne wozanay Xoossaa sinthan suure gidenna diraw, new hawaan gishuu baawa.</seg>
          <seg type="verse" id="b.ACT.8.22">Yaatowaappe guyyiyaan ha ne wozanaa iita qofaa diraw, nagaraappe simma; ooni eri ne wozanaan de7iyaa iita qofaa Xoossay atto gaanenttonne Xoossaa woossa.</seg>
          <seg type="verse" id="b.ACT.8.23">Ayissi gooppe, neeni daro qanaatiyaa oyqqaade nagaraa qashuwan de7iyaawaa taani be7ay yaageedda.</seg>
          <seg type="verse" id="b.ACT.8.24">Hewaappe guyye Simooni Phexiroosassinne Yohaannisassi zaariide, Hinttenttu geeddawaappe ittibaynne taana gakkenna mala, hintte taw Xoossaa woossite yaageedda.</seg>
          <seg type="verse" id="b.ACT.8.25">Phexiroossinne Yohaannisi markkatteeddawaappenne Godaa qaalaa odeeddawaappe guyyiyan, guyye Yeerusalaame simmeeddino; yaatiide Sammaariyan de7iyaa daro qeeri katamatuwaan mishiraachchuwaa qaalaa odeeddino.</seg>
          <seg type="headline">Piliphphoosi Tophphiyaa Asaa Gideedda Shuufaa Xammaqeedda</seg>
          <seg type="verse" id="b.ACT.8.26">Godaa kiitanchchay Piliphphoosa, Denddaade Yeerusalaameppe Gaaza afiyaa asi baynna mela sa7aa ogiyaakko ba; he ogii away kesiyaasaa xeelliyaa wode ushechcha dugehaa bagganna de7ee yaageedda.</seg>
          <seg type="verse" id="b.ACT.8.27">Piliphphoosi denddiide beedda. Hinddeko geetettiyaa Tophphiyaa kaatattissi biittaa mooddiyaa I miishshaa ubbaakka naagiyaa Tophphiyaa asa gideedda itti shuufay de7iyaawe goyinnanaw Yeerusalaame beedda.</seg>
          <seg type="verse" id="b.ACT.8.28">Paray goochchiyaa gaariyaan uttiide, Yeerusalaameppe guyye simmiide, nabiyaa Isiyaasa maxaafaa nabbabee.</seg>
          <seg type="verse" id="b.ACT.8.29">Geeshsha Ayyaanay Piliphphoosa, He gaariyaakko shiiqaade ittippe gida yaageedda.</seg>
          <seg type="verse" id="b.ACT.8.30">Piliphphoosi woxxi yiide, nabiyaa Isiyaasa maxaafaa shuufay nabbabishshin sisiide A, Neeni nabbabiyaawaa akeekay? yaageedda.</seg>
          <seg type="verse" id="b.ACT.8.31">Shuufay, Taw odiide akeekissiya asay baynnaan waaniide akeekettii? yaageedda; qassi barenanna gaariyaan kesiide uttana mala, Piliphphoosa woosseedda.</seg>
          <seg type="verse" id="b.ACT.8.32">Shuufay nabbabiyaa maxaafay Dorssaadan I shukettanaw laagettee. Dorssa maray bare isikiyaa qanxxiyaawaa sinthan co77u giyaawaadan, ikka bare doonaa pokibeenna.</seg>
          <seg type="verse" id="b.ACT.8.33">I kawusheeddawaadan aw xillo pirdday dhayeedda. Yesuusa de7uu ha sa7aappe pude akettidiggeedda diraw, A zariyaabaa oonee odanawe? yaageedda.</seg>
          <seg type="verse" id="b.ACT.8.34">Shuufay zaariide Piliphphoosaw, Nabii hawaa oowaa odii? Barebaa odiyee woy hara asaabaa odii? Taw odaarikkii yaageedda.</seg>
          <seg type="verse" id="b.ACT.8.35">Piliphphoosi zaariide, Xoossaa maxaafaa I nabbabiyaasaappe doommiide, Yesuusabaa mishiraachchuwaa qaalaa aw odeedda.</seg>
          <seg type="verse" id="b.ACT.8.36">Unttunttu ogiyaa oyqqi biidde, haathay de7iyaasaa gakkeeddino; shuufay, Haathaa hawaa be7a; xammaqettiyaawaa taana diggiyaawe ayee? yaageedda.</seg>
          <seg type="verse" id="b.ACT.8.37">Piliphphoosi A, Neeni ne kumentha wozanaappe ammanooppe, danddayaa yaageedda. I zaariide, Yesuusi Kiristtoosi Xoossaa Na7aa gidiyaawaa taani ammanay yaageedda.</seg>
          <seg type="verse" id="b.ACT.8.38">Gaari eqqana mala shuufay azazina, inne Piliphphoosi laa77atuu duge wodhdhiide, haathaan gelina Piliphphoosi A xammaqeedda.</seg>
          <seg type="verse" id="b.ACT.8.39">Unttunttu haathaappe gaxaa keseedda wode, Godaa Ayyaanay Piliphphoosa liphphi udiide, afi aggeedda; laa7ethuwaa shuufay Piliphphoosa be7ibeenna; shin bare ogiyaa nashettiide beedda.</seg>
          <seg type="verse" id="b.ACT.8.40">Piliphphoosi bare huuphew Azoxxoosan de7iyaawaa ereedda; qassi Qiisaariyaa yaana gakkanawukka, katamaa ubbaan yuuyyiidde mishiraachchuwaa qaalaa odee.</seg>
        </div>
        <div type="chapter" complete="y" id="b.ACT.9">
          <seg type="headline">Saa7ooli Kiristtoosan Ammaneedda</seg>
          <seg type="verse" id="b.ACT.9.1">Shin Saa7ooli Godaa kaalliyaawantta wodhanaw manddiide, qeesatuwaa ubbatuwaa kaappuwaakko beedda.</seg>
          <seg type="verse" id="b.ACT.9.2">Yaatiide Godaa ogiyaa kaalliyaa asatuwaa maccawanttanne attumawantta demmooppe, qachchiide Yeerusalaame ahanaw, Damasqqon de7iyaa Ayihuda woosa golletoo dabidaabbiyaa xaafanaw A woosseedda.</seg>
          <seg type="verse" id="b.ACT.9.3">I biidde, Damasqqo katamaa gakkana matoode, qoppennaan saluwaappe wolqqaama poo7uu A yuushshuwaa ubbaani poo7eedda.</seg>
          <seg type="verse" id="b.ACT.9.4">Saa7ooli sa7aan kunddi uttina, Saa7oolaa Saa7oolaa, ayissi Taana waayissay? giyaa qaalaa siseedda.</seg>
          <seg type="verse" id="b.ACT.9.5">Saa7ooli, Ta Godaw, neeni oonee? yaagiide oochcheedda. Yesuusikka, Taani neeni yederssaadde de7iyaa Yesuusa. yaageedda.</seg>
          <seg type="verse" id="b.ACT.9.6">Shin Saa7ooli kokkoriiddinne maalalettiidde, Ta Godaw, taani ayaa oothanaadan koyyay? yaageedda. Goday A, Denddaade katamaa gela; neeni oothanaw bessiyaabay new yaani odettanawaa yaageedda.</seg>
          <seg type="verse" id="b.ACT.9.7">Saa7oolanna ogiyaan biyaa asatuu aynne haasayennan eqqi aggiide, kooshshaa sisiino; shin oonanne be7ibeykkino.</seg>
          <seg type="verse" id="b.ACT.9.8">Saa7ooli sa7aappe denddina, A ayfii doyetteedda wode, aynne xeellanaw danddayibeenna; hewaa diraw, unttunttu A kushiyaa oyqqi goochchiidde, Damasqqo gelisseeddino.</seg>
          <seg type="verse" id="b.ACT.9.9">Heezzu gallassa gakkanawukka I xeellibeenna; aynne mibeenna; ayaanneekka ushibeenna.</seg>
          <seg type="verse" id="b.ACT.9.10">Damasqqon itti Hanaaniyaa giyaa kaalliyaawe de7ee; Goday saxaan A, Hanaanew yaageedda. Hanaanii, Ta Godaw, hawaan de7ay yaageedda.</seg>
          <seg type="verse" id="b.ACT.9.11">Goday A, Denddaade Suure geetettiyaa ogiyaa baade, Yihudaa soyin itti Saa7oola giyaa Xersseeseppe yeedda bitaniyaa koyya; ayissi gooppe, I woossee.</seg>
          <seg type="verse" id="b.ACT.9.12">Qassi Hanaaniyaa giyaa bitani geliide, Saa7ooli laa7enthuwaa xeellanaadan, bare kushiyaa A bolla wothiyaawaa saxaan be7eedda yaageedda.</seg>
          <seg type="verse" id="b.ACT.9.13">Hanaanii zaariide, Ta Godaw, Yeerusalaamen ne geeshsha asaa bolla he bitani ay keena iitabaa ootheeddentto, taani daro asaappe sisaaddi.</seg>
          <seg type="verse" id="b.ACT.9.14">Qassi Damasqqon ne sunthaa xeesiyaawantta ubbaa qachchanaw, qeesatuwaa kaappatuu aw maataa immeeddino yaageedda.</seg>
          <seg type="verse" id="b.ACT.9.15">Shin Goday A, Saa7ooli Ayihuda gidenna asaa sinthan, kaatatuwaa sinthaaninne Israa7eeliyaa asaa sinthan, Ta sunthaa erissanawunne Taw oothanaadan dooretteedda miishshaa gidiyaa diraw, neeni ba.</seg>
          <seg type="verse" id="b.ACT.9.16">Ayissi gooppe, Ta sunthaa diraw, I ayikeenaa waayyettanaw bessintto, Taani A bessana yaageedda.</seg>
          <seg type="verse" id="b.ACT.9.17">Hanaanii biide, soy geliide, bare kushiyaa Saa7oola bolla wothiide, Ta ishaw Saa7oolaa, neeni yiyaa ogiyaan new beetteedda Yesuusi, neeni xeellana malanne Geeshsha Ayyaanay neenan kumana mala, taana kiitteedda yaageedda.</seg>
          <seg type="verse" id="b.ACT.9.18">Ellekka, ayentto poquwaa malay Saa7oola ayfiyaappe wodhdhina, Saa7ooli laa7enthuwaa xeelleedda; qassi denddiide xammaqetteedda.</seg>
          <seg type="verse" id="b.ACT.9.19">Qumaa miide minetti, Damasqqon de7iyaa kaalliyaawanttunna amareedda gallassaa gami77eedda.</seg>
          <seg type="headline">Saa7ooli Damasqqon Tamaarisseedda</seg>
          <seg type="verse" id="b.ACT.9.20">Ellekka, Yesuusi Kiristtoosi Xoossaa Na7aa yaagiide, Ayihuda woosa golletuwaan qaalaa odeedda.</seg>
          <seg type="verse" id="b.ACT.9.21">Hewaa siseedda ubbay maalalettiide, Hawe Yeerusalaamen Yesuusa sunthaa xeesiyaawantta dhayissiyaawaa gidennee? Qassi unttuntta qachchiide, qeesatuwaa kaappatuwaa sintha afanaw yibeenneeyee? yaageeddino.</seg>
          <seg type="verse" id="b.ACT.9.22">Shin Saa7ooli qaalaa odiyaa oduu minni minni beedda; Yesuusi qassi Kiristtoosa gidiyaawaakka I akeekissiide odeedda diraw, Damasqqon de7iyaa Ayihudatuu aw zaariyaawaa dhayeeddino.</seg>
          <seg type="verse" id="b.ACT.9.23">Cora gallassaappe guyyiyan, Ayihudatuu shiiqiide, Saa7oola wodhanaw zoretteeddino.</seg>
          <seg type="verse" id="b.ACT.9.24">Shin Ayihudatuu barena wodhanaw qoppowaa Saa7ooli siseedda; unttunttu A wodhanaw qammanne gallassi katamaa penggiyaa naagiino.</seg>
          <seg type="verse" id="b.ACT.9.25">Shin kaalliyaawantta A qamma afiide, dirssaa huuphiyaanna taayyiyaan duge wotheeddino.</seg>
          <seg type="headline">Saa7ooli Yeerusalaamen Tamaarisseedda</seg>
          <seg type="verse" id="b.ACT.9.26">Saa7ooli Yeerusalaame gakkeedda wode, kaalliyaawanttunna ittippe gakettanaw shiiqi be7eedda; shin kaalliyaawaa I gideeddawaa ubbay ammanennaan ixxiide, aw yayyeeddino.</seg>
          <seg type="verse" id="b.ACT.9.27">Shin Barnaabaasi Saa7oola Yesuusi kiitteeddawanttukko afeedda; ogiyaan Godaa I waaniide be7eeddentto, aw Goday wooti haasayeeddenttonne qassi Saa7ooli Damasqqon Yesuusa sunthan yayyennaan wooti qaalaa odeeddentto, unttunttoo geeshshiide odeedda.</seg>
          <seg type="verse" id="b.ACT.9.28">Saa7ooli Yeerusalaamen yuuyyiiddenne Godaa Yesuusa sunthan yayyennaan qaalaa odiidde, Yesuusi kiitteeddawanttunna ittippe de7eedda.</seg>
          <seg type="verse" id="b.ACT.9.29">Qassi Saa7ooli Giriike qaalaa haasayiyaa Ayihudatuwaanna haasayeenne palumettee; shin unttunttu A wodhanaw koyyeeddino.</seg>
          <seg type="verse" id="b.ACT.9.30">Ishatuu hewaa sisiide, Saa7oola duge Qiisaariyaa afiide, Xersseese yeddeeddino.</seg>
          <seg type="verse" id="b.ACT.9.31">Yihudaan, Galiilaaninne Sammaariyan ubbaan de7iyaa ammaniyaa asatuu sarotethaan de7eeddino; qassi minneeddino; Godaassi yayyiyaawaaninne Geeshsha Ayyaanaa maaduwan geemettiidde, payduwankka dari dari beeddino.</seg>
          <seg type="headline">Phexiroosi Lidiyaninne Yoophphen Tamaarisseedda</seg>
          <seg type="verse" id="b.ACT.9.32">Phexiroosi ubbasan yuuyyiidde, Liidaan de7iyaa geeshsha asatuwaakko qassi wodhdheedda.</seg>
          <seg type="verse" id="b.ACT.9.33">Yaatiide hewaan hosppun laythaa siliide, arssaan gisiide de7iyaa itti Eeniyaa giyaa bitaniyaa demmeedda.</seg>
          <seg type="verse" id="b.ACT.9.34">Phexiroosi Eeniyaa, Eenaw, Yesuusi Kiristtoosi neena pathee; denddaade ne hiixaa yeggayaageedda. Hewaappe guyye ellekka denddi eqqeedda.</seg>
          <seg type="verse" id="b.ACT.9.35">Liidaaninne Saaroonan de7iyaa asay ubbay Eeniyaa be7iide, Godaakko simmeeddino.</seg>
          <seg type="verse" id="b.ACT.9.36">Yoophphe katamaan itti Xaabito geetettiyaa ammanewunna de7aw; Xaabito guussay Giriike qaalaan Dorqqo giyaawaa. Iza bare de7eedda wodiyaa ubbaan lo77obaa oothaaddenne hiyyeesaa maaddaadde de7aw.</seg>
          <seg type="verse" id="b.ACT.9.37">He wode iza harggaade hayqqina, asay izi anhaa meecciide, pooqiyaa pude kessiide gisisseedda.</seg>
          <seg type="verse" id="b.ACT.9.38">Liiday Yoophphessi mata; kaalliyaawanttu Phexiroosi Lidiyan de7iyaawaa Yoophphen sisiide, Hayyanaa nuukko ellekka yaarikkii yaagiyaa kiitaa laa77u asatuwaa bolla aakko kiitteeddino.</seg>
          <seg type="verse" id="b.ACT.9.39">Hewaappe guyye Phexiroosi denddiide, unttunttunna bi gakkina, pooqiyaa pude A kessiide, kifiliyaa gelisseeddino. Asini baynna am77e maccawanttu ubbay yeekkiiddenne Dorqqa unttunttunna de7iyaa wode ootheedda qamishatuwanne mayatuwaa ubbaa Phexiroosa bessiidde, A yuushshuwaan yuuyyi aadhdhiide eqqeeddino.</seg>
          <seg type="verse" id="b.ACT.9.40">Phexiroosi unttuntta ubbaa kare kessiide, gulbbati Xoossaa woosseedda; qassi anhaakko simmiide, Xaabitee, dendda yaageedda; Xaabitakka bare ayfiyaa dooyya Phexiroosa be7aade, dhoqqa uttaaddu.</seg>
          <seg type="verse" id="b.ACT.9.41">Phexiroosi izo bare kushiyan maaddiide, denthi esseedda; hewaappe guyyiyan, ammaniyaawanttanne asini baynna am77e maccawantta xeesiide, paxeeddawunno unttunttoo immeedda.</seg>
          <seg type="verse" id="b.ACT.9.42">Ha yewuu Yoophphe katamaa ubbaan laalettina cora asay Godaa ammaneeddino.</seg>
          <seg type="verse" id="b.ACT.9.43">Phexiroosi Yoophphen itti Simoona giyaa galbbaa qaaciyaawaanna daro wodiyaa gami77eedda.</seg>
        </div>
        <div type="chapter" complete="y" id="b.ACT.10">
          <seg type="headline">Phexiroosanne Qornneliyoosa</seg>
          <seg type="verse" id="b.ACT.10.1">Qiisaariyaan Xaalatuwaa Olaa asatuwaa geetettiyaa olanchchatoo itti xeetatuwaa kaappuu Qornneliyoosa giyaawe de7ee.</seg>
          <seg type="verse" id="b.ACT.10.2">Qornneliyoosi Xoossaa loythiide ammaniyaa asanne, bare soy asaa ubbaanna ittippe Xoossaassi goyinniyaa asa; Ayihuda hiyyeesaakka I daro maaddee; qassi Xoossaa ubba wode woossee.</seg>
          <seg type="verse" id="b.ACT.10.3">Itti gallassi udduppu saatiyaa heeran, Qornneliyoosa giide xeesiyaa Xoossaa kiitanchchay barekko gelishshin, Qornneliyoosi saxaan geeshshiide be7eedda.</seg>
          <seg type="verse" id="b.ACT.10.4">Qornneliyoosi yayyiide, kiitanchchaa caddi xeelliide, Ta Godaw, I ayee? yaageedda. Kiitanchchay zaariide, hawaadan yaageedda; Ne woosaynne neeni hiyyeesaa maaddiyawe Xoossaa sinthan hassayettanaw saluwaa beedda.</seg>
          <seg type="verse" id="b.ACT.10.5">Ha77i Yoophphe asaa kiittaade, Phexiroosa geetettiyaa Simoona ahissa.</seg>
          <seg type="verse" id="b.ACT.10.6">Phexiroosi abbaa doonan de7iyaa galbbaa qaaciyaa Simoona gollen imathatethaani utteedda; neeni oothanaw bessiyaawaa I new odanawaa yaageedda.</seg>
          <seg type="verse" id="b.ACT.10.7">Qornneliyoosi barew odeedda kiitanchchay biina, bare qoomatuwaappe laa77atuwaanne Xoossaassi goyinniyaa bareppe shaakettenna wottaaddaratuwaappe ittuwaa xeesiide,</seg>
          <seg type="verse" id="b.ACT.10.8">unttunttoo ubbabaa odiide, unttuntta Yoophphe kiitteedda.</seg>
          <seg type="verse" id="b.ACT.10.9">Wonttetha gallassi unttunttu biide, Yoophphe katamaakko matishshin, Phexiroosi usuppun saatiyaa heeran golliyaa bollan dembbayiide ootheeddasaa Xoossaa woossanaw keseedda.</seg>
          <seg type="verse" id="b.ACT.10.10">Qassi koshattiide, qumaa maanaw koyyeedda; shin qumay ka77ishshin, saxaa be7eedda.</seg>
          <seg type="verse" id="b.ACT.10.11">Saluu dooyettina, wolqqaama mayuwaa malatiyaabay oyddu bagganna oyqettiide, sa7aan wodhdhishshin, Phexiroosi be7eedda.</seg>
          <seg type="verse" id="b.ACT.10.12">Hewaan oyddu gediyaanna de7iyaa mehii, do7ay, shooshshay, zariinne kafuu ubbay de7ee.</seg>
          <seg type="verse" id="b.ACT.10.13">Phexiroosaa, dendda eqqaade shukka ma giyaa qaalay aakko yeedda.</seg>
          <seg type="verse" id="b.ACT.10.14">Shin Phexiroosi, Ta Godaw, hanenna! Taani tunabaanne sheneyiyaabaa ubbakka ma erikke yaageedda.</seg>
          <seg type="verse" id="b.ACT.10.15">Qassi laa7enthuwaa, Xoossay geeshsheeddawaa neeni tunissoppa giyaa qaalay aakko yeedda.</seg>
          <seg type="verse" id="b.ACT.10.16">Heezzu gede hewaadan geedda; hewaappe guyyiyan, ellekka he wolqqaama mayuwaa malatiyaawe pude saluwaa aketti aggeedda.</seg>
          <seg type="verse" id="b.ACT.10.17">Phexiroosi bare be7eedda saxaa bilethay ayaa gidanddeeshsha? Yaagiide, bare wozanaa giddon, Laa hawe ayee? giishshin, Qornneliyoosi kiitteedda asatuu Simoona golli de7iyaasaa koyyiidde, A penggiyaan eqqeeddino.</seg>
          <seg type="verse" id="b.ACT.10.18">Barenttu kooshshaa dhoqqu oothiide, Phexiroosa geetettiyaa Simoona giyaa imathay hewaan de7ii? yaagiide oochcheeddino.</seg>
          <seg type="verse" id="b.ACT.10.19">Phexiroosi saxaan be7eeddabaa akeekanaw qofaan sheekkide7ishshin, Geeshsha Ayyaanay A, Be7a, heezzuasatuu neena koyyiino;</seg>
          <seg type="verse" id="b.ACT.10.20">denddaade wodhdha; Taani unttuntta kiitteedda diraw, sidhennaan unttunttunna ba yaageedda.</seg>
          <seg type="verse" id="b.ACT.10.21">Phexiroosi asatuwaakko wodhdhiide, Hinttenttu koyyiyaawe taana. Ayaa akkana yeedditee? yaageedda.</seg>
          <seg type="verse" id="b.ACT.10.22">Unttunttu, Xoossaassi yayyiyaa xilluu Ayihuda asaa ubbaan daro bonchchetteedda xeetatuwaa kaappuwaa Qornneliyoosi, neena bare soy afissiide, qaalaa neeppe sisana mala, Xoossaa geeshsha kiitanchchay aw odeedda yaageeddino.</seg>
          <seg type="verse" id="b.ACT.10.23">Phexiroosi asatuwaa immatha udi shoobbanaw soy mokkeedda. Wonttetha gallassi, denddiide unttunttunna beedda; Yoophphe katamaan de7iyaa ishatuwaappe ittu ittu aananna ittippe beeddino.</seg>
          <seg type="verse" id="b.ACT.10.24">Wonttetha gallassi, Qiisaariyaa gakkeeddino; Qornneliyoosi bare dabbatuwanne bare laggethatuwaa ittippe xeesi shiishshiide, Phexiroosa naagee.</seg>
          <seg type="verse" id="b.ACT.10.25">Phexiroosi gelana hanishshin, Qornneliyoosi aananna gakettiide, A sinthan kunddiide, aw goyinneedda.</seg>
          <seg type="verse" id="b.ACT.10.26">Shin Phexiroosi, Dendda! Taanikka ta huuphew asa yaagiide A dentheedda.</seg>
          <seg type="verse" id="b.ACT.10.27">Phexiroosi Qornneliyoosanna haasayiidde, soy geleedda; I geliyaa wode cora asay shiiqeeddawaa demmiide,</seg>
          <seg type="verse" id="b.ACT.10.28">asaa, Ayihuda asay hara zariyaanna ittippetethaan de7anaw, woy gakettanaw woga gidennawaa hintte huuphew eriita; shin taani oonanne tunaa woy sheneyiyaabaa geenna mala, Xoossay taana besseedda.</seg>
          <seg type="verse" id="b.ACT.10.29">Hewaa diraw, hintte taw kiittina, palumay baynnaan yaaddi. Ha77i, Taana ayissi ahisseedditee? yaagaade hinttentta oochchay yaageedda.</seg>
          <seg type="verse" id="b.ACT.10.30">Qornneliyoosi hawaadan yaageedda; Taani hachche oyddu gallassaappe kase ha saatiyaan udduppu saatiyaa woosaa ta soyin Xoossaa woossishshin, pholqqiyaa mayuwaa mayyeedda asay ta sinthaan eqqiide,</seg>
          <seg type="verse" id="b.ACT.10.31">taana, Qornneliyoosa, Xoossay ne woosaa siseedda; neeni hiyyeesaa maaddiyaawaakka hassayeedda.</seg>
          <seg type="verse" id="b.ACT.10.32">Simmi asaa Yoophphe kiittaade, Simooni Phexiroosa giyaawaa xeesissa; Simooni Phexiroosi Simoona giyaa galbbaa qaacciyaawaa gollen abbaa doonaan imathatethaa utteedda yaageedda.</seg>
          <seg type="verse" id="b.ACT.10.33">Hewaa diraw, taani neekko ellekka kiittaaddi; neeninne yaadde loythaadda; simmi neeni nuussi odanaw Xoossay neena azazeeddawaa ubbaa sisanaw ha77i nuuni ubbay hawaan Xoossaa sinthan de7eetto yaageedda.</seg>
          <seg type="headline">Phexiroosa Haasayaa</seg>
          <seg type="verse" id="b.ACT.10.34-Acts.10.35">Phexiroosi haasayaa hawaadan yaagi doommeedda; Xoossay asaa som77iyaa xeellenna; shin gade ubbaan barew yayyiyaawaanne xillo oosuwaa oothiyaawaa galatiyaawaa taani tumu akeekaaddi.</seg>
          <seg type="verse" id="b.ACT.10.36">Xoossay asaa ubbaa Godaa, Yesuusi Kiristtoosa bagganna, sarotethaa odiidde, ha wonggalaa mishiraachchuwaa Israa7eeliyaa asaassi kiitteeddawaa hinttenttu eriita.</seg>
          <seg type="verse" id="b.ACT.10.37">Yohaannisi qaalaa odeedda xinqqataappe guyyiyan, Galiilaappe doommiide, Yihudaa gadiyaa ubbaan haneeddawaa hintte eriita.</seg>
          <seg type="verse" id="b.ACT.10.38">Xoossay Naazireetiyaa Yesuusa Geeshsha Ayyaanaaninne wolqqaan kuntheedda; Xoossay aananna de7iyaa diraw, lo77obaa I oothiiddinne xalahiyaa kaappuwaassi moodetteedda ubbaa pathiidde yuuyyeedda.</seg>
          <seg type="verse" id="b.ACT.10.39">Ayihuda gadiyaaninne Yeerusalaamen I ootheedda ubbabaassi nuuni markka. Unttunttu masqqaliyaa bolla misimaariyan dhishi kaqqiide, A wodheeddino.</seg>
          <seg type="verse" id="b.ACT.10.40">Shin Xoossay heezzenthiyaa gallassan hayquwaappe A denthiide besseedda.</seg>
          <seg type="verse" id="b.ACT.10.41">Xoossay koyro dooreedda markkatuwaa nuuna, A besseeddappe attin, asaa ubbaa gidenna; hayquwaappe I denddeeddawaappe guyyiyan, nuuni aananna meeddonne usheeddo.</seg>
          <seg type="verse" id="b.ACT.10.42">Xoossay wonggalaa mishiraachchuwaa asaassi nuuni odanawunne, paxa de7iyaawanttu bollaninne hayqqeeddawanttu bollan pirddanaw I suntheeddawe Yesuusa gideeddawaa nuuni markkattanaw nuuna azazeedda.</seg>
          <seg type="verse" id="b.ACT.10.43">Xoossay aani ammaniyaa ubbaa nagaraa A sunthan atto gaanawaa nabatuu ubbatuu markkattiino yaageedda.</seg>
          <seg type="headline">Ayihuda Gidenna Asatuu Ammaniide Geeshsha Ayyaanaa Akkeeddino</seg>
          <seg type="verse" id="b.ACT.10.44">Phexiroosi biro he yewuwaa odishshin, qaalaa sisiyaa ubbaa bolla Geeshsha Ayyaanay wodhdhii aggeedda.</seg>
          <seg type="verse" id="b.ACT.10.45">Phexiroosanna Yoophpheppe yeedda, ammaniyaa qaxxaretteedda Ayihuda ubbatuu Ayihuda gidennawanttu bollankka Geeshsha Ayyaanaa imotay gukkeedda diraw maalaletteeddino.</seg>
          <seg type="verse" id="b.ACT.10.46">Ayissi gooppe, unttunttu dumma dumma qaalaan haasayishshiininne Xoossaa darotethaa sabbishshin siseeddino. He wode Phexiroosi zaariide,</seg>
          <seg type="verse" id="b.ACT.10.47">Hawanttu qassi nuunaadan Geeshsha Ayyaanaa akkeeddawanttu xammaqettennaadan, haathaa unttuntta digganaw danddayiyaawe oonee? yaageedda.</seg>
          <seg type="verse" id="b.ACT.10.48">Unttunttu Yesuusi Kiristtoosa sunthan xammaqettana mala, unttuntta azazeedda; hewaappe guyyiyan, unttunttu barenttunna amareedda gallassaa uttana mala, A woosseeddino.</seg>
        </div>
        <div type="chapter" complete="y" id="b.ACT.11">
          <seg type="headline">Phexiroosi Ayihuda Gidenna Asaappe Ammaneeddawanttu Soy Ayaw Geleeddentto Odeedda</seg>
          <seg type="verse" id="b.ACT.11.1">Yesuusi kiitteeddawanttunne Yihudaa ubbaan de7iyaa ishatuu, Ayihuda gidennawanttukka Xoossaa qaalaa akkeeddawaa siseeddino.</seg>
          <seg type="verse" id="b.ACT.11.2">Phexiroosi Yeerusalaame beedda wode, qaxxaretteedda asatuu aananna palumettiidde,</seg>
          <seg type="verse" id="b.ACT.11.3">A, Neeni qaxxarettibeennawanttukko gelaade, unttunttunna qumaa maadda yaageeddino.</seg>
          <seg type="verse" id="b.ACT.11.4">Shin Phexiroosi haneeddawaa koyruwaappe doommiide, maaran maaran hawaadan yaagiide odeedda;</seg>
          <seg type="verse" id="b.ACT.11.5">Taani Yoophphe katamaan Xoossaa woossishshin, taani ayyaanaani gidaade saxaa be7aaddi; wolqqaama mayuwaa malatiyaawe oyddu bagganna oyqettiide, saluwaappe wodhdhiide, taakko yeedda.</seg>
          <seg type="verse" id="b.ACT.11.6">Hewaa gidduwaa taani cadda xeelliyaa wode, oyddu gedi de7iyaa mehiyaa, du7aa, shooshshaa, zariyaanne kafuwaa be7aaddi.</seg>
          <seg type="verse" id="b.ACT.11.7">Qassi, Phexiroosaa, dendda; shukka ma giyaa qaalaa taani sisaaddi.</seg>
          <seg type="verse" id="b.ACT.11.8">Shin taani, Ta Godaw, hanenna! Tunabay woy sheneyiyaabay ubbakka ta doonaakko shiiqi erenna gaaddi.</seg>
          <seg type="verse" id="b.ACT.11.9">Qaalay saluwaappe laa7ethuwaakka, Xoossay geeshsheeddawaa neeni tunaa gooppa yaagiide taw zaareedda.</seg>
          <seg type="verse" id="b.ACT.11.10">Hewe heezzu gede hanina, wurssethaan ubbabay saluwaa pude gooshetteedda.</seg>
          <seg type="verse" id="b.ACT.11.11">He man77iyankka heezzu asatuu Qiisaariyaappe taakko kiitettiide, taani de7iyaa golliyaa gakki aggeeddino.</seg>
          <seg type="verse" id="b.ACT.11.12">Taanikka sidhennaani unttunttunna baana mala, Geeshsha Ayyaanay taw odeedda. Qassi ha usuppun ishatuu Yoophpheppe taananna Qiisaariyaa biina, nuuni Qornneliyoosa soy geleeddo.</seg>
          <seg type="verse" id="b.ACT.11.13-Acts.11.14">Kiitanchchay bare soyin eqqiide barena, Phexiroosa geetettiyaa Simoona xeesanaw asaa Yoophphe kiitta; neeninne ne golle asay ubbay attiyaa qaalaa I new odanawaa geeddawaa Qornneliyoosi wooti siseeddentto, nuussi odeedda.</seg>
          <seg type="verse" id="b.ACT.11.15">Taani haasayanaw doommiyaawan Geeshsha Ayyaanay koyro nu bolla wodhdheeddawaadan, unttunttu bollaakka wodhdhii aggeedda.</seg>
          <seg type="verse" id="b.ACT.11.16">Goday, Yohaannisi haathaan xammaqeedda; shin hinttenttu Geeshsha Ayyaanaan xammaqettanita yaageedda qaalaa taani hassayaaddi.</seg>
          <seg type="verse" id="b.ACT.11.17">Xoossay nuussi Godaa Yesuusi Kiristtoosa ammaneeddawanttussi immeedda imotaa malaa Ayihuda gidennawanttookka qassi immooppe, simmi Xoossaa digganaw taani oonee? yaageedda.</seg>
          <seg type="headline">Ammaniyaawanttu Kiristtaane Geetetteeddino</seg>
          <seg type="verse" id="b.ACT.11.18">Unttunttu hawaa siseedda wode barenttu palumaa aggiide, Yaatina, Xoossay Ayihuda gidennawanttukka qassi nagaraappe simmiide de7anaadan, unttuntta qaadeedda yaagiide Xoossaa galateeddino.</seg>
          <seg type="verse" id="b.ACT.11.19">Isxxifaanoosa bolla gakkeedda waayyiyaa geeduwan laaletteedda ammaniyaawanttu qaalaa Ayihudatuwaa xalalaappe attin, haraassi ittuwaassinne odennaan, Pinqqe, Qophiroosanne Anxxookiyaa gakkanaw yuuyyeeddino.</seg>
          <seg type="verse" id="b.ACT.11.20">Shin Qophiroosappenne Qereenappe yeedda itti itti ammaniyaa asatuu Anxxookiyaa biide, Godaa Yesuusa wonggalaa mishiraachchuwaa odiidde, Giriike asaassikkaodeeddino.</seg>
          <seg type="verse" id="b.ACT.11.21">Godaa wolqqay unttunttunna de7ee; qassi cora asay ammaniide, Godaakko simmeeddino.</seg>
          <seg type="verse" id="b.ACT.11.22">Ha yewuu Yeerusalaamen de7iyaa ammaniyaa asaassi sisettina, ammaniyaa asay Barnaabaasa Anxxookiyaa kiitteedda.</seg>
          <seg type="verse" id="b.ACT.11.23">Barnaabaasi Anxxookiyaa beedda wode, Xoossaa aadho keekatethaa oosuwaa be7iide nashetteedda; unttunttu ubbay Godan barenttu kumentha wozanaappe minni de7anaadan, unttuntta zoreedda.</seg>
          <seg type="verse" id="b.ACT.11.24">Ayissi gooppe, Barnaabaasi Geeshsha Ayyaanaynne ammanuu kumeedda lo77o asaa; he gaasuwan cora asay Godaakko yeeddino.</seg>
          <seg type="verse" id="b.ACT.11.25">Hewaappe guyyiyan, Barnaabaasi Saa7oola koyyanaw Xersseese beedda.</seg>
          <seg type="verse" id="b.ACT.11.26">Yaatiide Saa7oola demmeedda wode, Anxxookiyaa aheedda. Barnnaabaasinne Saa7ooli ammaniyaa asaanna itti laythaa kumenthaa uttiide, cora asaa tamaarisseeddino; kaalliyaawanttu Anxxookiyan Ammaniyaa asaa geetettiide, koyro xeesetteeddino.</seg>
          <seg type="verse" id="b.ACT.11.27">Nabatuu Yeerusalaameppe Anxxookiyaa he wode wodhdheeddino.</seg>
          <seg type="verse" id="b.ACT.11.28">Unttunttu giddoppe Agaaboosa giyaawe denddiide, sa7aa ubbaan wolqqaama koshay denddanawaa Ayyaanaa wolqqaan timbbitiyaa odeedda; hewe haneeddawe Qalawudeyoosa kawutethaa wodiyaana.</seg>
          <seg type="verse" id="b.ACT.11.29">Kaalliyaawanttu huuphiyan huuphiyan barenttu wolqqaa keena miishshaa kessiide, Yihudaan de7iyaa barenttu ishatuwaassi maaduwaa yeddanaw qofaa qachcheeddino.</seg>
          <seg type="verse" id="b.ACT.11.30">Unttunttu hewaadan oothiide, miishshaa Barnaabaasa bollaninne Saa7oola bolla woosa golle cimatoo yeddeeddino.</seg>
        </div>
        <div type="chapter" complete="y" id="b.ACT.12">
          <seg type="headline">Woosa Gollen Wolqqaama Iita Yedesay Doommeedda</seg>
          <seg type="verse" id="b.ACT.12.1">Kaatiyaa Heroodisehe wode woosa golle asaappe amareeddawantta waayissuwaa doommeedda.</seg>
          <seg type="verse" id="b.ACT.12.2">Yohaannisa ishaa Yayiqooba mashshaan wodhisseedda.</seg>
          <seg type="verse" id="b.ACT.12.3">Hewe Ayihudatuwaa nashechcheeddawaa be7iide, gujji Phexiroosakka oyqqeedda; hewe Maagage Ukithaa Baalaa bonchchiya gallassatuwana.</seg>
          <seg type="verse" id="b.ACT.12.4">Phexiroosa oyqqiide qachcheedda. Paasigaa Baalaa Bonchchiya gallassatuwaappe guyyiyan, gade asaa sintha aathanaw qoppiide, oyddu oyddu wottaaddaratuu A naaganaadan, tammanne usuppun wottaaddaratuwaassi aathiide immeedda.</seg>
          <seg type="verse" id="b.ACT.12.5">Hewaa diraw, Phexiroosi qasho golliyaan naagettee; shin woosa golle asay aw minissiide Xoossaa woossee.</seg>
          <seg type="headline">Kiitanchchay Phexiroosa Qasho Golleppe Kesseedda</seg>
          <seg type="verse" id="b.ACT.12.6">Heroodise Phexiroosa asaa sintha aathanaw qoppanaappe kase qamma, Phexiroosi laa77u santhalataan qashettiide, laa77u wottaadaratuwaappe gidduwan gemi77isheedda; naagiyaawanttukka qasho golle penggiyaan eqqiide naagiino.</seg>
          <seg type="verse" id="b.ACT.12.7">Akeekennaan de7ishshin, Godaa kiitanchchay hewaan eqqi aggeedda; qasho gollenkka poo7uu poo7ii aggeedda. Kiitanchchay Phexiroosa miyyiyaa dechchi beegothiide A, Elle dendda yaageedda; he man77iyankka santhalatay A kushiyaappe wodhdhii aggeedda.</seg>
          <seg type="verse" id="b.ACT.12.8">Kiitanchchay A, Ne suriyaa dancca; ne caammaakka wotha yaagina, Phexiroosi hewaadan ootheedda; kiitanchchay, Ne mayuwaa mayyaade taana kaalla yaageedda.</seg>
          <seg type="verse" id="b.ACT.12.9">Phexiroosi qasho golliyaappe kesiide, kiitanchchaa kaalleedda; aw saxaa be7iyaawaa malateeddappe attin, kiitanchchay oothiyaabay tuma gideeddawaa eribeenna.</seg>
          <seg type="verse" id="b.ACT.12.10">Kiitanchchaynne Phexiroosi koyro wottaaddaraappenne laa7entho wottaaddaraappe aadhdhiide, katamaa afiyaa birataa penggiyaakko gakkeeddino; penggiikka unttunttoo barekka dooyetti aggeedda; unttunttu kesiide itti ogiyaanna biishshin, kiitanchchay ellekka Phexiroosappe shaaketti aggeedda.</seg>
          <seg type="verse" id="b.ACT.12.11">Phexiroosi barena gakkeeddabaa akeekiide, Taana Goday bare kiitanchchaa kiittiide, Heroodisa kushiyaappenne Ayihuda asay naagi utteedda ubbabaappe ashsheeddawaa ha77i tumu eraaddi yaageedda.</seg>
          <seg type="verse" id="b.ACT.12.12">I hewaa akeekeedda wode, cora asay ittippe shiiqiide Xoossaa woossiyaasaa, Marqqoossa giyaa Yohaannisa dayi Mayraami soy</seg>
          <seg type="verse" id="b.ACT.12.13">biide penggiyaan xeesina, itti Roodo giyaa ashikkaratta dooyyanaw yaaddu.</seg>
          <seg type="verse" id="b.ACT.12.14">Rooda Phexiroosa qaalaa gideeddawaa ereedda wode, barena nashechchina, penggiyaa dooyyennan guyye woxxaadde, Phexiroosi karen eqqeeddawaa asaassi odaaddu.</seg>
          <seg type="verse" id="b.ACT.12.15">Asay izo, Hanne, neeni gooyaa yaageedda. Rooda Phexiroosa gideeddawaa geeshshaade odaaddu. Unttunttu, Hewe A kiitanchchaayaageeddino.</seg>
          <seg type="verse" id="b.ACT.12.16">Shin Phexiroosi karen xeesiide aggennaan ixxina, asay kariyaa dooyyi, A be7iide maalaletteeddino.</seg>
          <seg type="verse" id="b.ACT.12.17">Shin unttunttu co77u gaana mala, Phexiroosi bare kushiyan xorssiide, Goday qasho golliyaappe A wooti kesseeddentto, unttunttoo qonccissi odiide, Hawaa Yayiqoobassinneishatuwaassiodite giide, kesi harasaa beedda.</seg>
          <seg type="headline">Heroodisa Hayquwaa</seg>
          <seg type="verse" id="b.ACT.12.18">Sa7ay wontteedda wode, Phexiroosi haqa bidiggeeddentto giina wottaaddaratuwaa giddon daro walassay keseedda.</seg>
          <seg type="verse" id="b.ACT.12.19">Heroodise Phexiroosa koyyishshin, I dhayeedda wode, naagiyaawantta qoriide, unttuntta wodhana mala azazeedda; hewaappe guyyiyan, Yihudaappe Qiisaariyaa wodhdhiide, hewaan amareedda wodiyaa utteedda.</seg>
          <seg type="verse" id="b.ACT.12.20">Heroodise Xiiroosa asaassinne Sidoonaa asaassi loythi hanqqetteedda; unttunttu gade asay kathaa Heroodisa gade asaappe demmiyaa diraw, unttunttu ittippe gidiide, A golliyaa kaappuwaa Bilasxxoosa barenttu bagga oothiide, sigettana mala woossanaw Heeroodisakko beeddino.</seg>
          <seg type="verse" id="b.ACT.12.21">Heroodise sunthetteedda gallassi, bare kawutethaa mayuwaa mayyiide, kawutethaa oydiyan uttiide, asaassi haasayeedda.</seg>
          <seg type="verse" id="b.ACT.12.22">Asay, Hawe Xoossaa qaalaa; asaa qaalaa gidenna yaagiide kooshshaa dhoqqisside haasayeedda.</seg>
          <seg type="verse" id="b.ACT.12.23">Heroodise Xoossaa bonchchibeenna diraw, he man77iyankka Godaa kiitanchchay A dechchina, guxuniyan meetettiide, hayqqi aggeedda.</seg>
          <seg type="verse" id="b.ACT.12.24">Shin Xoossaa qaalay dicceenne dar dar bee.</seg>
          <seg type="verse" id="b.ACT.12.25">Barnnaabaasinne Saa7ooli barenttu oosuwaa poliide, Marqqoossa giyaa Yohaannisa barenttunna akkiide, Yeerusalaameppe simmeeddino.</seg>
        </div>
        <div type="chapter" complete="y" id="b.ACT.13">
          <seg type="headline">Barnnaabaasinne Saa7ooli Geeshsha Ayyaanay Doorina, Tamaarissanaw Kiitetteeddino</seg>
          <seg type="verse" id="b.ACT.13.1">Anxxookiyan de7iyaa ammaniyaa asaa giddon nabatuunne tamaarssiyaawanttu de7iino; unttunttukka Barnaabaasa, Karethaa giyaa Simoona, Qereenappe yeedda Luuqiyoosa, gadiyaa mooddiyaa Heroodisannadicceedda Minaahanne Saa7oola.</seg>
          <seg type="verse" id="b.ACT.13.2">Unttunttu Godaassi goyinnishshinanne xoomishshin, Geeshsha Ayyaanay, Taani xeeseedda oosuwaassi Barnnaabaasanne Saa7oola taw dummayite yaageedda.</seg>
          <seg type="verse" id="b.ACT.13.3">Unttunttu xoomeeddawaappenne woosseeddawaappe guyyiyan, barenttu kushiyaa Barnaabaasa bollaninne Saa7oola bollan wothiide, unttuntta yeddeeddino.</seg>
          <seg type="headline">Barnnaabaasinne Saa7ooli Qophiroosa Beeddino</seg>
          <seg type="verse" id="b.ACT.13.4">Hewaa diraw, Geeshsha Ayyaanay unttuntta kiittina, Seeluuqiyaa wodhdheeddino; hewaappe wonggiriyaan geliide, Qophiroosa haathaani doodetteeddasaa beeddino.</seg>
          <seg type="verse" id="b.ACT.13.5">Unttunttu Silmaana gakkiide, Ayihuda woosa golletuwaan Xoossaa qaalaa odeeddino; unttuntta maaddanaw Yohaannisiunttunttunna de7ee.</seg>
          <seg type="verse" id="b.ACT.13.6">Unttunttu Qophiroosa haathaan doodetteedda sa7aa ubbaa Phaafu gakkanaw yuuyyiide, nabiyaa itti worddanchchaa, Ayihuda asaa Bar-Yesuusa giyaa shareechchuwaa demmeeddino.</seg>
          <seg type="verse" id="b.ACT.13.7">He sharechchuu gadiyaa mooddiyaa Sarggiyoosa Phawuloosa giyaa akeekanchcha bitaniyaanna de7ee. Sarggiyoosa Phawuloosa Barnnaabaasanne Saa7oola barekko xeesiide, Xoossaa qaalaa sisanaw koyyeedda.</seg>
          <seg type="verse" id="b.ACT.13.8">Shin shareechchuwaa Elimaasi (Giriike qaalaan hewe A sunthaa) gadiyaa mooddiyaawaa ammanuwaa digganaw koyyiide, unttunttu haasayaa phalqqeedda.</seg>
          <seg type="verse" id="b.ACT.13.9">Shin Phawuloosa giyaa Saa7ooli barenan Geeshsha Ayyaanay kumina, shareechchuwaa caddi xeelliide,</seg>
          <seg type="verse" id="b.ACT.13.10">A, Laa ha xalahiyaa kaappuwaa na7aw, genetethay ubbaynne iitatethay ubbay kumeeddawoo, xillotethaa ubbaa morkkew, Godaa ogiyaa suuriyaa geellayiyaawaa aggikkii?</seg>
          <seg type="verse" id="b.ACT.13.11">Be7a; ha77i Godaa kushii ne bolla de7ee; neeni qooqa gidana; amareedda wodii gakkanaw, awaa poo7uwaa be7akka yaageedda. He man77iyankka shaannochchaynne dhumay A ayfiyaa goozzina, bare kushiyaa oyqqiide, kaalethiyaa uraa koyyiidde yuuyyeedda.</seg>
          <seg type="verse" id="b.ACT.13.12">He wode gadiyaa mooddiyaawe hewaa be7eedda wode, Goday tamaarissiyaawaan maalalettiide ammaneedda.</seg>
          <seg type="headline">Barnnaabaasinne Phawuloosi Phiisiidiyan De7iyaa Anxxookiyaa Beeddino</seg>
          <seg type="verse" id="b.ACT.13.13">Phawuloosinne aananna de7iyaawanttu Phaafuppe denddiide, Phinifiliyan de7iyaa Phergge wonggiriyaan beeddino; Yohaannisi unttunttuppe shaaketti, Yeerusalaame simmeedda.</seg>
          <seg type="verse" id="b.ACT.13.14">Shin unttunttu Pherggeppe aadhdhiide, Phiisiidiyan de7iyaa Anxxookiyaa gakkeeddino; Sambbata gallassan Ayihuda woosa golle geliide utteeddino.</seg>
          <seg type="verse" id="b.ACT.13.15">Muse higgiinne nabatuwaa maxaafaynabbabetteeddawaappe guyyiyan, Ayihuda woosa golle kaappatuu, Nu ishatoo asaa minissiyaa qaalay hinttenttoo de7ooppe, asaw haasayeerikkitee yaagiide unttunttoo kiitteeddino.</seg>
          <seg type="verse" id="b.ACT.13.16">Phawuloosi denddi eqqiide, bare kushiyan xorssiide, hawaadan yaageedda; Israa7eeliyaa asatoo, Xoossaassi yayyiyaawanttoo sisite.</seg>
          <seg type="verse" id="b.ACT.13.17">Ha Israa7eeliyaa asaa Xoossay nu aawatuwa dooriide, Gibxe gadiyan imathatethaan unttunttu de7ishshin, unttuntta corisseedda; bare wolqqaama wolqqaanikka Gibxe gadiyaappe unttuntta kesseedda.</seg>
          <seg type="verse" id="b.ACT.13.18">Bazzuwan oytamu laythaa keenaa nu aawatuwa I danddayeedda.</seg>
          <seg type="verse" id="b.ACT.13.19">Kanaane giyaa gadiyan Ayihuda gidenna laappu kawutethaa dhayissiide, unttunttu gadiyaa bare asaa laatisseedda.</seg>
          <seg type="verse" id="b.ACT.13.20">Hewaappe guyyiyan, nabiyaa Saameela wodiyaa gakkanaassi, oyddu xeetanne ishatamu laythaa keenaa daannatuwaa unttunttoo immeedda.</seg>
          <seg type="verse" id="b.ACT.13.21">Hewaappe guyyiyan, unttunttu barenttoo kaatiyaa immana mala woossina, Xoossay Biiniyaama zariyaappe Qiisa na7aa Saa7oola oytamu laythaw kawutana mala, unttunttoo immeedda.</seg>
          <seg type="verse" id="b.ACT.13.22">Xoossay Saa7oola shaareeddawaappe guyyiyan, unttunttu bolla Daawite kawutana mala, A dentheedda; Daawitebaa markkattiidde, Taani koyyiyaa ubbabaa ta wozanaadan oothiyaa Issey na7aa Daawita demmaaddi yaageedda.</seg>
          <seg type="verse" id="b.ACT.13.23">Xoossay, Taani Daawita zariyaappe Israa7eeliyaa asaa ashshiyaawaa ahana qaalaa geleeddawaadankka, Yesuusa aheedda.</seg>
          <seg type="verse" id="b.ACT.13.24">Yesuusi yaanaappe kase Israa7eeliyaa asay ubbay barenttu nagaraappe simmiide xammaqettana mala, Yohaannisi qaalaa odeedda.</seg>
          <seg type="verse" id="b.ACT.13.25">Qassi Yohaannisi bare oosuwaa wurssana haniidde asaa, Taana oona giide qoppiitee? Taani hintte naagiyaawaa gidikke; shin be7ite, A gediyaa caammaa qashuwaakka gediyaappe billanaw taw bessennawe taappe guyyenna yee yaageedda.</seg>
          <seg type="verse" id="b.ACT.13.26">Taanaadan ammaniyaawanttoo, Abraahaame zerethatoo, qassi hawaan Ayihuda gidennawanttoo Xoossaassi yayyiyaawanttoo, ha atotethaa qaalay nuussi kiitetteedda.</seg>
          <seg type="verse" id="b.ACT.13.27">Ayissi gooppe, Yeerusalaamen de7iyaa asaynne unttunttu kaappatuu Yesuusanne Sambbata gallassaa ubbaan nabbabettiyaa nabatuwaa qaalaa akeekibeenna diraw, A bolla pirddiide, nabatuwaa qaalaa poleeddino.</seg>
          <seg type="verse" id="b.ACT.13.28">Yesuusa wodhissanaw itti gaasuukka unttunttoo beettennaan ixxina, Philaaxoosi A wodhana mala woosseeddino.</seg>
          <seg type="verse" id="b.ACT.13.29">Unttunttu Yesuusabay Xoossaa Maxaafan xaafetteeddawaa ubbaa poleedda wode, masqqaliyaappe A wothiide moogeeddino.</seg>
          <seg type="verse" id="b.ACT.13.30">Shin Xoossay hayquwaappe Yesuusa dentheedda.</seg>
          <seg type="verse" id="b.ACT.13.31">Hewaappe guyyiyan I barenanna Galiilaappe Yeerusalaame yeedda asatoo cora gallassaa beetteedda unttunttu ha77i aabaa asaassi markkattiino.</seg>
          <seg type="verse" id="b.ACT.13.32">Xoossay nu aawatuwassi immana geedda wonggalaa mishiraachchuwaa nuuni hinttenttoo odeetto.</seg>
          <seg type="verse" id="b.ACT.13.33">Daawite Mazimuriyaa Maxaafaan laa7etho shemppuwaan, Neeni Ta Na7aa. Hachche Taani ne Aawuwaa gidaaddi geetettiide xaafetteeddawaadan, Xoossay Yesuusa denthiide, nu aawatuwassi immana geeddawaa nuussi unttunttu naanaassi poleedda.</seg>
          <seg type="verse" id="b.ACT.13.34">Laa7enthuwaa I hayqqenna mala, hayquwaappe A dentheeddawaassi Xoossay, Taani Daawitew immana geedda ammanetteedda geeshsha anjjuwaa hinttenttoo immana yaagiide haasayeedda.</seg>
          <seg type="verse" id="b.ACT.13.35">Hewaa diraw, Mazimuriyaa Maxaafaan harasaan qassi, Ne Geeshsha Na7aa anhaakka musissakka yaageedda.</seg>
          <seg type="verse" id="b.ACT.13.36">Ayissi gooppe, Daawite bare wodiyaan Xoossaa qofaa ootheeddawaappe guyyiyan hayqqiide, bare aawatuwanna hayqqi museedda.</seg>
          <seg type="verse" id="b.ACT.13.37">Shin Xoossay hayquwaappe dentheeddawe musibeenna.</seg>
          <seg type="verse" id="b.ACT.13.38-Acts.13.39">Hewaa diraw, taanaadan ammaniyaawanttoo, nagaraa atto geetetteeddawe hinttenttoo Yesuusa bagganna odetteeddawenne, Muse higgiyan xillanaw hinttenttoo danddayettenna ubbabaappe aani ammaniyaa ubbay xillanawe hinttenttoo eretto.</seg>
          <seg type="verse" id="b.ACT.13.40">Hewaa diraw, nabatuu geeddawe hintte bolla gakkenna mala naagettite;</seg>
          <seg type="verse" id="b.ACT.13.41">Xoossay geeddabaa qilliicciyaawanttoo, be7ite; haray atto itti uray hinttenttoo odinttokka, hintte ammanenna oosuwaa taani hinttenttu wodiyaan oothiyaa diraw, poora giite; hayqqite geeddino yaageedda.</seg>
          <seg type="verse" id="b.ACT.13.42">Phawuloosinne Barnaabaasi Ayihuda woosa golliyaappe kesishshin, asay unttuntta laa7enthuwaa Sambbatankka hewaa gujjiide odana mala woosseeddino.</seg>
          <seg type="verse" id="b.ACT.13.43">Shiiquu laaletteeddawaappe guyyiyan, cora Ayihudatuunne Ayihudatuwaa ammanuwan geliide Xoossaw yayyiyaa coratuu, Phawuloosanne Barnaabaasa kaalleeddino; Yesuusi kiitteeddawanttu Xoossaa aadho keekatethaan minni de7ana mala, unttunttoo odiide minisseeddino.</seg>
          <seg type="verse" id="b.ACT.13.44">Laa7enthuwaa Sambbataan amareedda asatuwaappe attin, katamaa asay ubbay Xoossaa qaalaa sisanaw shiiqeedda.</seg>
          <seg type="verse" id="b.ACT.13.45">Shin Ayihudatuu cora asaa be7eedda wode, Phawuloosa qanaateeddino; A haasayaa phalqqiide, A boreeddino.</seg>
          <seg type="verse" id="b.ACT.13.46">Phawuloosinne Barnaabaasi xaliide, Xoossaa qaalay kasetiide hinttenttoo odettanaw koshshee; shin qaalaa hintte ixxeedda dirawunne medhinaa de7uwaa akkanaw hinttenttoo bessenna giide, hintte hinttenttu huuphiyan pirddeedda diraw, be7ite, nuuni Ayihuda gidennawanttukko simmeetto.</seg>
          <seg type="verse" id="b.ACT.13.47">Ayissi gooppe, Goday nuuna, Asay ubbay hintte bagganna attana mala, hinttentta taani Ayihuda gidennawanttoo poo7uwaa oothaaddi yaagi azazeedda yaageeddino.</seg>
          <seg type="verse" id="b.ACT.13.48">Ayihuda gidennawanttu hewaa siseedda wode, nashettiide Xoossaa qaalaa bonchcheeddino; qassi medhinaa de7uwaassi dooretteedda ubbay ammaneeddino.</seg>
          <seg type="verse" id="b.ACT.13.49">Godaa qaalay he gadiyaa ubbaa gakkeedda.</seg>
          <seg type="verse" id="b.ACT.13.50">Shin Ayihudatuu Xoossaw goyinniyaa bonchchetteedda maccawanttanne katamaan de7iyaa wolqqaama asatuwaa Phawuloosa bollaninne Barnaabaasa bolla denthethina, asatuu unttuntta yederssuwaa doommiide, barenttu gadiyaappe keseeddino.</seg>
          <seg type="verse" id="b.ACT.13.51">Shin Yesuusi kiitteeddawanttu unttuntta ixxiyaawanttussi malaata gidana mala, barenttu gediyaappe baanaa shociide,Iqooniyoone katamaa beeddino.</seg>
          <seg type="verse" id="b.ACT.13.52">Qassi Anxxookiyan de7iyaa kaalliyaawanttunikka Geeshsha Ayyaanaynne nashechchay kumeedda.</seg>
        </div>
        <div type="chapter" complete="y" id="b.ACT.14">
          <seg type="headline">Phawuloosinne Barnaabaasi Iqooniyoone Beeddino</seg>
          <seg type="verse" id="b.ACT.14.1">Kasewaadankka Phawuloosinne Barnaabaasi Iqooniyoonen Ayihudatuwaa woosa golle geliide, qaalaa odeeddino; hewaappe guyyiyan cora Ayihudatuunne Ayihuda gidennawanttu ammaneeddino.</seg>
          <seg type="verse" id="b.ACT.14.2">Shin ammanibeenna Ayihudatuu Ayihuda gidennawanttu wozanaa laammiide, ishatuwaa bolla hanqqetheeddino.</seg>
          <seg type="verse" id="b.ACT.14.3">Yesuusi kiitteeddawanttu hewaan daro wodiyaa gami77eeddino; unttunttu Godaabaa yayyennaan odeeddino; Goday malaataanne oorathabaa unttunttu oothana mala, unttunttoo wolqqaa immeeddawaan bare aadho keekatethaa qaalaabay tuma gideeddawaa markkatteedda.</seg>
          <seg type="verse" id="b.ACT.14.4">Shin katamaa asay shaaketti, baggay Ayihudatuwakko, baggay Yesuusi kiitteeddawanttukko simmeeddino.</seg>
          <seg type="verse" id="b.ACT.14.5">Ayihuda gidennawanttunne Ayihudatuu barenttu kaappatuwaanna ittippe Yesuusi kiitteeddawantta qohanawunne shuchchan caddanaw qoppeedda wode,</seg>
          <seg type="verse" id="b.ACT.14.6">Yesuusi kiitteeddawanttu hewaa eriide, Lisxxiraanne Derbbe geetettiyaa Liqaa7ooniyaa katamatuwaanne unttunttu heeran de7iyaa gadiyaa bii aggeeddino;</seg>
          <seg type="verse" id="b.ACT.14.7">hewaan wonggalaa mishiraachchuwaa odiino.</seg>
          <seg type="verse" id="b.ACT.14.8">Bare dayi uluwaappe yelettoodeppe doommiide, laa77u gedi silina, ubbakka hamettenna itti bitani Lisxxiraan de7ee.</seg>
          <seg type="verse" id="b.ACT.14.9">He bitani Phawuloosi odishshin sisee; Phawuloosi A caddi xeelliyaa wode, paxanaw aw ammanuu de7iyaawaa be7iide,</seg>
          <seg type="verse" id="b.ACT.14.10">kooshshaa dhoqqissiide A, Sitti gaade ne gediyaan eqqa yaageedda; guppi denddiide, hametaa doommeedda.</seg>
          <seg type="verse" id="b.ACT.14.11">Phawuloosi ootheeddawaa asay be7iide, bare kooshshaa Liqaa7ooniyaa qaalaan dhoqqu oothiide, Xoossatuu asaa malatiide nuukko wodhdheeddino yaageedda.</seg>
          <seg type="verse" id="b.ACT.14.12">Asay Barnaabaasa, Diyaagiide, Phawuloosi haasayaassi waannatiyaa diraw, A, Hermeesa giide suntheedda.</seg>
          <seg type="verse" id="b.ACT.14.13">Geeshsha Golli katamaa matan de7iyaa Diyaa qeesaynne asay korumatuwaanne darii lo77iyaa ciishshatuwaa Yesuusi kiitteeddawanttussi yarshshuwaa yarshshanaw koyyiide, penggiyaa aheeddino.</seg>
          <seg type="verse" id="b.ACT.14.14">Shin Yesuusi kiitteedda Barnnaabaasinne Phawuloosi hewaa siseedda wode barenttu mayuwaa peedhiide, asaa giddo woxxiidde,</seg>
          <seg type="verse" id="b.ACT.14.15">barenttu kooshshaa dhoqqu oothiide, hawaadan yaageeddino; Asaw, hawaa ayissi oothiitee? Nuunikka hinttenttuwaadan medhetteedda asaa; ha pathenna yewuwaappe saluwaanne sa7aa, abbaanne unttunttu giddon de7iyaa ubbabaa medhdheedda de7uwaa Xoossaakko hintte simmana mala, hinttenttoo nuuni wonggalaa mishiraachchuwaa odeetto.</seg>
          <seg type="verse" id="b.ACT.14.16">I beni asaa zerethay ubbay barenttu ogiyaa baana mala yeddii aggeedda.</seg>
          <seg type="verse" id="b.ACT.14.17">Hinttenttoo iraa saluwaappe bukisseedda; kathaakka I wodiyaan immeedda; qassi qumaa immiide, hinttentta loythi nashechchee; yaatiide hinttenttoo lo77obaa oothiide, ubba wodekka barew markkaa dhayibeenna yaageeddino.</seg>
          <seg type="verse" id="b.ACT.14.18">Yesuusi kiitteeddawanttu hewaa giide, barenttoo asay yarshshenna mala, metootiide diggeeddino.</seg>
          <seg type="verse" id="b.ACT.14.19">Anxxookiyaappenne Iqooniyooneppe yeedda Ayihudatuu asaa barenttu bagga zaariide, shuchchan Phawuloosa caddeeddino; unttunttoo hayqqeeddawaa malatina, katamaappe karew A goochchi kesseeddino.</seg>
          <seg type="verse" id="b.ACT.14.20">Shin kaalliyaawanttu A matan yuuyyi aadhdhiide eqqishshin, I denddiide, katamaa geleedda. Wonttetha gallassi Barinabaasanna ittippe Derbbe beedda.</seg>
          <seg type="headline">Phawuloosinne Barnaabaasi Anxxookiyaa Simmeeddino</seg>
          <seg type="verse" id="b.ACT.14.21-Acts.14.22">Unttunttu Deribe katamaan wonggalaa mishiraachchuwaa odiide, cora asay Yesuusa ammanana mala ootheeddawaappe guyyiyan, Lisxxiraa, Iqooniyoonenne Phiisiidiyan de7iyaa Anxxookiyaa simmeeddino; yaatiide hewaan kaalliyaawantta minissiiddenne unttunttu ammanuwan minni de7ana mala zoriidde, Nuuni Xoossaa kawutethaa gelanaw loythi waayyettana bessee yaageeddino.</seg>
          <seg type="verse" id="b.ACT.14.23">Qassi ammaniyaawanttoo de7iyaasan de7iyaasan cimatuwaa dooriide, xoomeeddawaappenne woosseeddawaappe guyyiyan, unttunttu ammaneedda Godaassi unttuntta hadaraa immeeddino.</seg>
          <seg type="verse" id="b.ACT.14.24">Phiisiidiyaa gadiyaappe aadhdhiide, Phinifiliyaa yeeddino;</seg>
          <seg type="verse" id="b.ACT.14.25">Pherggen qaalaa odeeddawaappe guyyiyan, Axaaliyaa beeddino.</seg>
          <seg type="verse" id="b.ACT.14.26">Hewaappe unttunttu barenttu poleedda oosuwaa diraw, asay unttunttu hadaraa Xoossaa aadho keekatethaw immeedda Anxxookiyaa Markkabiyan simmeeddino.</seg>
          <seg type="verse" id="b.ACT.14.27">Anxxookiyaa gakkeedda wode ammaniyaa asaa shiishshiide, Xoossay barenttunna ittippe ootheedda ubbabaanne, Ayihuda gidenna asay ammanana mala, unttunttoo penggiyaa dooyyeeddawaa, asaw odeeddino.</seg>
          <seg type="verse" id="b.ACT.14.28">Yaatiide hewaan kaalliyaawanttunna daro wodiyaa gami77eeddino.</seg>
        </div>
        <div type="chapter" complete="y" id="b.ACT.15">
          <seg type="headline">Yeerusalaame Shiiquwaa</seg>
          <seg type="verse" id="b.ACT.15.1">Itti itti asatuu Yihudaappe Anxxookiyaa wodhdhiide, Muse wogaadan, hintte qaxxarettennawaa gidooppe, attanaw danddaykkita yaagiide ishatuwaa tamaarissuwaa doommeeddino.</seg>
          <seg type="verse" id="b.ACT.15.2">Phawuloosinne Barnaabaasi unttunttunna darissi walaqettiide palumettina, Anxxookiyan de7iyaa itti itti hara asatuu he palumaa diraw, Phawuloosannanne Barinabaasanna Yeerusalaame biide, Yesuusi kiitteeddawanttunnanne cimatuwaanna gakettanaw qofay qashetteedda.</seg>
          <seg type="verse" id="b.ACT.15.3">Ammaniyaa asatuu unttuntta kiittiide ogiyaan maaddishshin, Ayihuda gidennawanttu Xoossaakko simmeeddawaa odiidde, Pinqqiyaannanne Sammaariyaanna aadhdheeddino; hewe ishatuwaa ubbaa loythi nashechcheedda.</seg>
          <seg type="verse" id="b.ACT.15.4">Unttunttu Yeerusalaame gakkeedda wode, ammaniyaawanttu, Yesuusi kiitteeddawanttunne cimatuu unttuntta mokkeeddino; Xoossay barenttun ootheeddawaa ubbaa odeeddino.</seg>
          <seg type="verse" id="b.ACT.15.5">Shin Parisaawatuwaa baggappe ammaneedda itti itti asatuu denddi eqqiide, Hinttenttu unttuntta qaxxaranawunne Muse higgiyaa naagana mala azazanaw bessee yaageeddino.</seg>
          <seg type="verse" id="b.ACT.15.6">Yesuusi kiitteeddawanttunne cimatuu hewaa zorettanaw shiiqeeddino.</seg>
          <seg type="verse" id="b.ACT.15.7">Loythi haasayeeddawaappe guyyiyan, Phexiroosi denddi eqqiide, unttuntta hawaadan yaageedda; Taanaadan ammaniyaawanttoo, Ayihuda gidennawanttu wonggalaa mishiraachchuwaa qaalaa ta doonaappe sisiide ammanana mala, taana Xoossay hintte giddoppe beni dooreeddawaa hinttenttu eriita.</seg>
          <seg type="verse" id="b.ACT.15.8">Asaa wozanaa eriyaa Xoossay Geeshsha Ayyaanaa nuussi immeeddawaadan, unttunttookka immiide tumayeedda.</seg>
          <seg type="verse" id="b.ACT.15.9">Unttunttu ammaneedda diraw, I unttunttu wozanaa geeshshiide, nu gidduwaaninne unttunttu gidduwan dummatethaa wothibeenna.</seg>
          <seg type="verse" id="b.ACT.15.10">Hewaa diraw, nu aawatuunne nuuni tookkanaw danddayibeenna wolqqaama tookuwaa kaalliyaawanttu morggiyan wothiide, ha77i hintte ayissi Xoossaa paacciitee?</seg>
          <seg type="verse" id="b.ACT.15.11">Shin Godaa Yesuusi Kiristtoosa aadho keekatethaan unttunttu atteeddawaadan, nuunikka atteeddawaa ammaneetto yaageedda.</seg>
          <seg type="verse" id="b.ACT.15.12">Asay ubbay co77u giide, Barnnaabaasinne Phawuloosi Ayihuda gidenna asaa giddon barenttu bagganna Xoossay ootheedda malaataanne oorathabaa ubbaa odishshin sisee.</seg>
          <seg type="verse" id="b.ACT.15.13">Unttunttu haasayaa wursseeddawaappe guyyiyan, Yayiqoobi hawaadan yaagiide zaareedda; Ishatoo, taani giyaawaa sisite.</seg>
          <seg type="verse" id="b.ACT.15.14">Xoossay Ayihuda gidennawanttu giddoppe barew haniyaa asaa akkanaw Ayihuda gidennawanttoo koyro wooti qoppeeddentto Simooni odeedda.</seg>
          <seg type="verse" id="b.ACT.15.15-Acts.15.18">Nabiyaa qaalay hawaanna giigee; Goday daro wodiyaappe doommiide, asaa hawaa erissiide, Xoossaa Maxaafan hawaadan yaageedda; Hawaappe guyyiyan, sa7aan de7iyaa hara asay ubbaynne tawaa gidanaw taani xeeseedda Ayihuda gidenna asay ubbay Godaa koyyana mala, taani simmana. Taani kolettiide kunddeedda golliyaadan haneedda Daawite kawutethaa denthana. Koletteeddawaakka zaaraade keexxana; taani laa7ethuwaa A essana yaageedda.</seg>
          <seg type="verse" id="b.ACT.15.19">Hewaa diraw, ta qofaa gidooppe, Ayihuda gidennawanttuppe Xoossaakko simmiyaawantta nuuni metothanaw koshshenna.</seg>
          <seg type="verse" id="b.ACT.15.20">Shin unttunttu eeqaani tuneeddawaa meenna mala, woshummenna mala, bakuteedda mehiyaa ashuwaa meenna malanne suuthaa ushenna mala, unttunttoo nuuni dabidaabbiyaa xaafanaw koshshee.</seg>
          <seg type="verse" id="b.ACT.15.21">Ayissi gooppe, Muse higgiyaa kase yeletaappe doommiide Sambbataan Sambbataan Ayihuda woosa golletuwaan nabbabiidde, A qaalaa katamaa ubbaan odiyaawanttu de7iino yaageedda.</seg>
          <seg type="verse" id="b.ACT.15.22">Hewaappe guyyiyan, Yesuusi kiitteeddawanttunne cimatuu woosa golle asaa ubbaanna ittippe barenttu giddoppe amareedda asatuwaa dooriide, Phawuloosannanne Barinabaasanna Anxxookiyaa yeddanaw qofaa qachcheeddino; unttunttu daro bonchchetteedda laa77u asatuwaa Barssaabaa geetettiyaa Yihudaanne Sillaasa dooreeddino.</seg>
          <seg type="verse" id="b.ACT.15.23">Yaatiide hawaadan giyaa dabidaabbiyaa xaafiide, unttunttu bolla kiitteeddino; Nuuni Yesuusi kiitteeddawanttunne cimatuu hintte ishatuu, Anxxookiyan, Sooriyaaninne Kilqqiyaan de7iyaa Ayihuda bagga gidenna ishatuwaassi nu sarotaa kiitteetto.</seg>
          <seg type="verse" id="b.ACT.15.24">Nuuni azazibeenna asatuu nu giddoppe biide, Hinttenttu qaxxarettanawunne Muse higgiyaa naaganaw bessee giide, hinttentta metootheeddawaanne yiloyeeddawaa sisiide,</seg>
          <seg type="verse" id="b.ACT.15.25-Acts.15.26">nu Godaa Yesuusi Kiristtoosa sunthaa diraw, barenttu shemppuwaa oleedda nuuni siiqiyaa Barnnaabaasannanne Phawuloosanna dooretteedda asatuwaa hinttenttukko kiittanaw itti wozanaan nu qofaa qachcheeddo.</seg>
          <seg type="verse" id="b.ACT.15.27">Hewaa diraw, nuuni xaafeeddawaa unttunttu barenttu huuphew barenttu doonaan hinttenttoo odana mala, Yihudaanne Sillaasa kiitteeddo.</seg>
          <seg type="verse" id="b.ACT.15.28-Acts.15.29">Ayissi gooppe, eeqaw yarsheeddawaa mooppite; suuthaa ushoppite; bakuteedda mehiyaa ashuwaa mooppite; woshummoppite. Ha koshshiyaawanttuppe attin, hara deexiyaa yewuwaa hinttentta toossenna mala, nuuninne Geeshsha Ayyaanay yewuwaa eeno giide akkeeddo; ha ubbabaappe hintte huuphiyaa naagooppe, hinttenttu lo77obaa oothiita. Simmi saro de7ite yaageeddino.</seg>
          <seg type="verse" id="b.ACT.15.30">Hewaa diraw, kiitetteeddawanttu moyizzetti, Anxxookiyaa wodhdhiide, ammaniyaa asaa shiishshiide, dabidaabbiyaa asaassi immeeddino.</seg>
          <seg type="verse" id="b.ACT.15.31">Unttunttu he minissiyaa dabidaabbiyaa nabbabeedda wode, nashetteeddino.</seg>
          <seg type="verse" id="b.ACT.15.32">Qassi Yihudaynne Sillaase barenttu huuphew nabatuwaa gidiyaa diraw, ishatuwaa loythi maqqiide minisseeddino.</seg>
          <seg type="verse" id="b.ACT.15.33">Unttunttu Anxxookiyan amareedda gallassaa utteeddawaappe guyyiyan, ishatuu sarotethaan moyizzina, barentta kiitteeddawanttukko simmeeddino.</seg>
          <seg type="verse" id="b.ACT.15.34">Shin Sillaase yaani attanaw bare qofaa qachcheedda.</seg>
          <seg type="verse" id="b.ACT.15.35">Qassi Phawuloosinne Barnaabaasi hara cora asatuwaanna ittippe Godaa qaalaa tamaarissiiddenne wonggalaa mishiraachchuwaa odiidde, Anxxookiyan utteeddino.</seg>
          <seg type="headline">Phawuloosinne Barnaabaasi Shaaketteeddino</seg>
          <seg type="verse" id="b.ACT.15.36">Amareedda gallassaappe guyyiyan, Phawuloosi Barnaabaasa, Nuuni Godaa qaalaa odeedda katamaa ubbaan nu ishatuu wooti de7iinontto, guyye simmiide, xomoosi be7oytte yaageedda.</seg>
          <seg type="verse" id="b.ACT.15.37">Hewaappe guyye Barnaabaasi Marqqoossa geetettiyaa Yohaannisa barenttunna afanaw koyyeedda.</seg>
          <seg type="verse" id="b.ACT.15.38">Shin Phawuloosi Marqqoossa barenttunna afanaw koyyibeenna; ayissi gooppe, I unttunttuppe Phinifiliyan shaaketteedda; qassi unttunttunna oosuwaassi bibeenna.</seg>
          <seg type="verse" id="b.ACT.15.39">Unttunttu gidduwan lo77enna walassay kesina, ittu ittuwaappe shaaketteedda; Barnaabaasi Marqqoossa akkiide, markkabiyaan Qophiroosa beedda.</seg>
          <seg type="verse" id="b.ACT.15.40">Shin Phawuloosi Sillaasa akkina, ishatuu A hadaraa Xoossaa aadho keekatethaw immeeddawaappe guyyiyan beedda.</seg>
          <seg type="verse" id="b.ACT.15.41">Yaatiide ammaniyaa asatuwaa minissiide, Sooriyaannanne Kilqqiyaanna aadhdheedda.</seg>
        </div>
        <div type="chapter" complete="y" id="b.ACT.16">
          <seg type="headline">Ximootoose Phawuloosannanne Sillaasenna Gaketteedda</seg>
          <seg type="verse" id="b.ACT.16.1">Phawuloosi qassi Derbbenne Lisxxiraa beedda; hewaan Ximootoosa geetettiyaa kaalliyaawe, itti ammaniyaa Ayihuda mishiratti na7ay de7ee; A aabbu Giriike asa.</seg>
          <seg type="verse" id="b.ACT.16.2">Lisxxiraaninne Iqooniyoonen de7iyaa ishatuu Ximootoosabaa loythi markkatteeddino.</seg>
          <seg type="verse" id="b.ACT.16.3">Phawuloosi Ximootoosa barenanna afanaw koyyiide, A aabbu Giriikeasa gideeddawaa hewaan de7iyaa Ayihuda ubbay eriyaa diraw, A oyqqiide qaxxareedda.</seg>
          <seg type="verse" id="b.ACT.16.4">Unttunttu katamatuwaanna biidde, Yesuusi kiitteedda Yeerusalaamen de7iyaawanttunne cimatuu wotheedda higgiyaa ammaniyaawanttu naagana mala, unttunttoo odiidde aadhdheeddino.</seg>
          <seg type="verse" id="b.ACT.16.5">Hewaa diraw, ammaniyaawanttu ammanuwan minni, payduwankka gallassaappe gallassan dari dari beeddino.</seg>
          <seg type="headline">Phawuloosi Maqidooniyaa Baanaadan Xeegetteedda</seg>
          <seg type="verse" id="b.ACT.16.6">Iisiyan qaalaa odenna mala, Geeshsha Ayyaanay unttuntta diggeedda diraw, Pirggiyaa gadiyaannanne Galaatiyaa gadiyaanna aadhdheeddino.</seg>
          <seg type="verse" id="b.ACT.16.7">Unttunttu Miisiyaa zawaa gakkeedda wode, Biitiiniya baanaw koyyeeddino; shin Yesuusa Ayyaanay unttuntta diggeedda.</seg>
          <seg type="verse" id="b.ACT.16.8">Hewaa diraw, unttunttu Miisiyaa mataanna aadhdhiide, Xiro7aadaa wodhdheeddino.</seg>
          <seg type="verse" id="b.ACT.16.9">Phawuloosi qamma saxaan itti Maqidooniyaa bitani barena, Maqidooniyaa pinnaade nuuna maaddaarikkii yaagiidde eqqi woossishshin be7eedda.</seg>
          <seg type="verse" id="b.ACT.16.10">Saxaa I be7eeddawaappe guyyiyan, nuuni ellekka Maqidooniyaa baanaw koyyeeddo; ayissi gooppe, wonggalaa mishiraachchuwaa yaani de7iyaa asaassi odanaw, Xoossay nuuna xeeseeddawaa nuussi malateedda.</seg>
          <seg type="headline">Liidiyaa Piliphphisiyoosan Kiristtoosa Ammanaaddu</seg>
          <seg type="verse" id="b.ACT.16.11">Hewaa diraw, Xiro7aadappe denddiide, sitti giide markkabiyaan Saamootiraaqe beeddo; wonttetha gallassi Naaphphule beeddo.</seg>
          <seg type="verse" id="b.ACT.16.12">Hewaappe Piliphphisiyoosa beeddo; Piliphphisiyoosi Maqidooniyaa biittaw huuphe katamaa; qassi Roome asay de7iyaa katamaa; nuuni he katamaan amareedda gallassaa utteeddo.</seg>
          <seg type="verse" id="b.ACT.16.13">Sambbata gallassi, katamaappe gaxaan shaafaa doonaan Ayihudatuu Xoossaa woossiyaa sa7ay de7iyaawaa akeekiide beeddo; hewaan uttiide shiiqeedda macca asaassi qaalaa odeeddo.</seg>
          <seg type="verse" id="b.ACT.16.14">Itti Liidiyaa geetettewunna, Tiyaaxiroona katamaappe yaade Xoossaa ammanewunna, zo7o mayuwaa zali77iyaa mishiratta, nuuni odiyaawaa sisaaddu; Phawuloosi odiyaawaakka iza sisana mala Xoossay I wozanaa doyyeedda.</seg>
          <seg type="verse" id="b.ACT.16.15">Liidiyaa bare soy asaanna ittippe xammaqetteeddawaappe guyyiyan nuuna, Hinttenttu taana Godaa tumatethaan ammanaw giide qoppooppe, ta soyin de7ishshite gaade woossaaddu; minissaade shoobbaaddu.</seg>
          <seg type="headline">Phawuloosinne Sillaase Qashetteeddino</seg>
          <seg type="verse" id="b.ACT.16.16">Nuuni Xoossaa woossiyaasaa biishshin, iita ayyaanay izi bolla aqina kaayiyaa itti ashikkare naatta nuunanna gakettaaddu; he naatta kaayaade daro miishshaa bare godatuwaassi demmaaddu.</seg>
          <seg type="verse" id="b.ACT.16.17">Gakettaade Phawuloosanne nuuna kaallaadde, Hawanttu hinttenttoo attana ogiyaa odiyaawanttu, Ubbaappe Bolla Xoossaa aylletuwaa gaade kooshshaa dhoqqu oothaade haasayaw.</seg>
          <seg type="verse" id="b.ACT.16.18">Ubba gallassi hewaadan gaw; shin Phawuloosi yilotiide guyye simmi, he iita ayyaanaa, Neeni iippe kesana mala Yesuusi Kiristtoosa sunthan neena azazay yaageedda; he man77iyankka iita ayyaanay iippe kesi aggeedda.</seg>
          <seg type="verse" id="b.ACT.16.19">Shin izi godatuu barenttu miishshaa demmana ogii dhayeeddawaa be7iide, Phawuloosanne Sillaasa oyqqiide, geyaa sa7aan de7iyaa daannatuwaa sintha goochchi kesseeddino.</seg>
          <seg type="verse" id="b.ACT.16.20">Daannatuwaa sintha unttuntta afiide, Hawanttu Ayihuda asaa gidiide, nu katamaa asaa loythi metoothiino.</seg>
          <seg type="verse" id="b.ACT.16.21">Nuuni Roome gadiyaa asaa gidiide, akkanawunne oothanaw woga gidennabaa tamaarissiino yaageeddino.</seg>
          <seg type="verse" id="b.ACT.16.22">Asay itti bagga gidiide, Phawuloosa bollaninne Sillaasa bolla denddeedda; daannatuukka unttunttu mayuwaa qaari akkiide, xam77aan unttuntta shocana mala azazeeddino.</seg>
          <seg type="verse" id="b.ACT.16.23">Unttunttu darissi wadhdheeddawaappe guyyiyan, qasho golliyaan yeggeeddino. Qasho golliyaa naagiyaawekka unttuntta minissi naaganaadan azazeeddino.</seg>
          <seg type="verse" id="b.ACT.16.24">Qasho golliyaa naagiyaawe he azazuwaa akkiide, Phawuloosanne Sillaasa qasho golliyaa qol77o gelisseedda; unttunttu gediyaakka mithaanna gathi daraxiide qachcheedda.</seg>
          <seg type="verse" id="b.ACT.16.25">Shin qamma bilahe gidiyaa heeran Phawuloosinne Sillaase Xoossaa woossiidde, mazimuriyaa yexxiide Xoossaa galatiino; qashetto asay unttunttu giyaawaa sisee.</seg>
          <seg type="verse" id="b.ACT.16.26">Qasho golliyaa xaphuu qaaxxana gakkanaw wozanaa aathennaan biittay darissi qaaxxeedda; he man77iyankka penggiikka ubbay dooyetti aggina, qashetteedda asaa ubbaa santhalatay biletti wodhdheedda.</seg>
          <seg type="verse" id="b.ACT.16.27">Qasho golliyaa naagiyaawe gemi77ishuwaappe beegottiyaa wode, qasho golliyaa penggiikka ubbay dooyetteeddawaa be7iide, qashetto asay kessi akkiide bidiggeeddawaa aw malatina, barena wodhanaw qoppiide, cubiyaa akkeedda.</seg>
          <seg type="verse" id="b.ACT.16.28">Shin Phawuloosi kooshshaa dhoqqu oothiide, Neeni neena ayanne udoppa; ayissi gooppe, nuuni ubbay hawaan de7eetto yaageedda.</seg>
          <seg type="verse" id="b.ACT.16.29">Qasho golliyaa naagiyaawe xomppiyaa woossi akkiide, ellekka qol77o woxxeedda; kokkoriidde Phawuloosa sinthaaninne Sillaase sinthan guufanneedda;</seg>
          <seg type="verse" id="b.ACT.16.30">unttuntta kare kessiide, Ta godatoo, taani attanaw ayaa oothana bessii? yaageedda.</seg>
          <seg type="verse" id="b.ACT.16.31">Phawuloosinne Sillaase A, Godaa Yesuusi Kiristtoosa ammana; neeni attana; ne soy asaykka yaageeddino.</seg>
          <seg type="verse" id="b.ACT.16.32">Unttunttu awunne A soyin de7iyaa ubbaw Godaa qaalaa odeeddino.</seg>
          <seg type="verse" id="b.ACT.16.33">Qamma he saatiyankka qasho golliyaa naagiyaawe unttuntta afiide unttunttu maythaa meecceedda; he man77iyankka bare soy asaa ubbaanna xammaqetti aggeedda.</seg>
          <seg type="verse" id="b.ACT.16.34">Phawuloosanne Sillaasa pude bare soy afiide, unttunttoo qumaa aatheedda; I bare soy asaa ubbaanna Xoossaa ammaneedda diraw, nashetteedda.</seg>
          <seg type="verse" id="b.ACT.16.35">Wonttina daannatuu, He asatuwaa billa yaagiide, polisiyaa kaappatuwaa aakko kiitteeddino.</seg>
          <seg type="verse" id="b.ACT.16.36">Hewaappe guyye qasho golliyaa naagiyaawe, Hinttenttu bilettana mala, daannatuu taw kiitteeddino; simmi ha77i kesiide sarotethaan biite yaagiide he kiitaa Phawuloosaw odeedda.</seg>
          <seg type="verse" id="b.ACT.16.37">Shin Phawuloosi he polisiyaa kaappatuwaa, Nuuni Roome gade asaagidishshin, unttunttu nuuna pirdday baynnaan asaa sinthan wadhdhiide, qasho golliyaan yeggeeddino. Ha77i nuuna geeman kessi yeddiinoo? Hanenna; unttunttu barenttu huuphew yiide, nuuna kessino yaageedda.</seg>
          <seg type="verse" id="b.ACT.16.38">Polisiyaa kaappatuu daannatuwaassi hewaa odina, Phawuloosinne Sillaase Roome gade asa gideeddawaa siseedda wode, yayyeeddino.</seg>
          <seg type="verse" id="b.ACT.16.39">Hewaa diraw, daannatuu yiide unttuntta, Nuuni hinttentta naaqqeeddo geeddino. Qasho golliyaappe kare unttuntta kessiide, katamaappe kesiide baana mala woosseeddino.</seg>
          <seg type="verse" id="b.ACT.16.40">Phawuloosinne Sillaase qasho golliyaappe kesiide, Liidiyaa soy beeddino; yaani ishatuwaanna gakettiide, unttuntta minissiide hewaappe beeddino.</seg>
        </div>
        <div type="chapter" complete="y" id="b.ACT.17">
          <seg type="headline">Teselonqqen Denddeedda Walassaa</seg>
          <seg type="verse" id="b.ACT.17.1">Phawuloosinne Sillaase, Amppipholiisaannanne Apholooniyanna aadhdhiide, Teselonqqe yeeddino; Teselonqqen Ayihuda woosa golli de7ee.</seg>
          <seg type="verse" id="b.ACT.17.2">Phawuloosi bare dooyaadankka yaa geleedda; hewaan heezzu Sambbata gallassatuwan Xoossaa Maxaafatuwaappe asaanna haasayeedda;</seg>
          <seg type="verse" id="b.ACT.17.3">Kiristtoosi waayyiyaa akkanawunne hayquwaappe denddanaw bessiyaawaa unttunttoo billiide odiiddinne tuma gideeddawaakka unttuntta erissiidde, Yesuusi ha taani hinttenttoo odiyaawe Kiristtoosa yaagee.</seg>
          <seg type="verse" id="b.ACT.17.4">Unttunttuppe ittu ittuu yewuu tuma gideeddawaa akeekiide, Phawuloosannanne Sillaasenna gaketteeddino; hawaadankka, Xoossaassi goyinniyaa cora Giriike asaynne cora bonchchetteedda maccawanttu, Phawuloosannanne Sillaasenna gaketteeddino.</seg>
          <seg type="verse" id="b.ACT.17.5">Shin Ayihudatuu qanaatiide, itti itti oosuu bayinna iita asatuwaa qocaappe shiishshiide katamaa asaa walasseeddino; Phawuloosanne Sillaasa asaakko kessana mala koyyiide, Yaasoona golliyaa dooddeeddino.</seg>
          <seg type="verse" id="b.ACT.17.6">Phawuloosinne Sillaase unttunttoo beettennaan ixxina, Yaasoonanne itti itti ishatuwaa katamaa kaappatuwaakko afiide, Hawanttu gadiyaa ubbaa metootheeddawanttu, hawaakka yeeddino.</seg>
          <seg type="verse" id="b.ACT.17.7">Yaatina Yaasooni unttuntta bare soyin wotheedda; hawanttu ubbay, Yesuusa giyaa hara kaatii de7ee giide Qeesaare azazuwaa minissiino yaagiide, kooshshaa dhoqqisside haaseyeeddino.</seg>
          <seg type="verse" id="b.ACT.17.8">Shiiqeedda asaynne katamaa kaappatuu hewaa sisiide metooteeddino.</seg>
          <seg type="verse" id="b.ACT.17.9">Kaappatuu Yaasoonanne haratuwaa waasiyan billeeddino.</seg>
          <seg type="headline">Phawuloosinne Sillaase Beeriyaa Beeddino</seg>
          <seg type="verse" id="b.ACT.17.10">Ammaniyaawanttu Phawuloosanne Sillaasa sa7ay qammiyaawaani ellekka Beeriyaa yeddeeddino. Yaa gakkiide, Ayihuda woosa golle geleeddino.</seg>
          <seg type="verse" id="b.ACT.17.11">Beeriyaa asatuu Teselonqqen de7iyaa asatuwaappekka aadhdhi dooyetto wozanay de7iyaa diraw, Phawuloosi geeddawe tumenttonne yaagiide, ubba gallassi Xoossaa Maxaafatuwaa tamaariidde, qaalaa kumentha laamotaan akkeeddino.</seg>
          <seg type="verse" id="b.ACT.17.12">Hewaa diraw, unttunttuppe coratuu, Giriikatuwappe bonchchetteedda cora maccawanttunne cora attuma asatuu ammaneeddino.</seg>
          <seg type="verse" id="b.ACT.17.13">Shin Teselonqqen de7iyaa Ayihudatuu Phawuloosi Xoossaa qaalaa Beeriyankka odeeddawaa siseedda wode, Beeriyaa yiide, asaa aananna walasseeddino.</seg>
          <seg type="verse" id="b.ACT.17.14">Hewaappe guyyiyan, ishatuu ellekka Phawuloosa abbaa mataan yeddii aggeeddino; shin Sillaasenne Ximootoose Beeriyan atteeddino.</seg>
          <seg type="verse" id="b.ACT.17.15">Phawuloosa moyizzeedda asatuu Ateenaa gatheeddino; he asatuu Sillaasenne Ximootoose barenttoo danddayetteeddawaadan, ellekka barekko yaana mala, Phawuloosi kiitteedda kiitaa akkiide, Beeriyaa simmeeddino.</seg>
          <seg type="headline">Phawuloosi Ateenaa Beedda</seg>
          <seg type="verse" id="b.ACT.17.16">Phawuloosi Ateenaan Sillaasanne Ximootoosa naagiidde, katamaan eeqay kumeeddawaa be7iide yiloteedda.</seg>
          <seg type="verse" id="b.ACT.17.17">Hewaa diraw, Ayihuda woosa golliyaan Ayihudatuwannanne Xoossassi goyinniyaa Ayihuda gidenna asatuwaanna palumettee; qassi ubba gallassi geyaan barenanna gakettiyaa asaannakka palumettee.</seg>
          <seg type="verse" id="b.ACT.17.18">Qassi EppiqoroosappenneIsxxo7ikiyaappeyeedda itti itti eranchchatuu Phawuloosanna palumetteeddino; unttunttuppe ittu ittuu, Ha toofiinay ayaa haasayanaw koyyii? yaageeddino. Haratuu Phawuloosa Yesuusabaanne hayquwaappe I denddeeddawaa barenttoo odiyaa diraw, Ooratha xoossatubaa odiyaawaa malatee yaageeddino.</seg>
          <seg type="verse" id="b.ACT.17.19-Acts.17.20">Phawuloosa oyqqiide, Ha neeni tamaarissiyaa ooratha yewuu ayentto nuuna erissaarikkii? Ayissi gooppe, neeni nuussi oorathabaa odaasa; simmi hawe ayentto nuuni eranaw koyyeetto yaagiide Phawuloosa Ariyosppaagoosa geetettiyaasaa afeeddino.</seg>
          <seg type="verse" id="b.ACT.17.21">Ateenaa asay ubbaynne hewaan de7iyaa immathatuu oorathabaa haasayiiddinne sisiidde peeshiyaawaappe attin, harabaan peeshikkino.</seg>
          <seg type="verse" id="b.ACT.17.22">Phawuloosi Ariyosppaagoosan de7iyaa shiiquwaa sinthan eqqiide, hawaadan yaageedda; Ateenaa asatoo, xoossatuwassi ubbabaani hinttenttu darii yayyiyaawaa taani be7ay.</seg>
          <seg type="verse" id="b.ACT.17.23">Ayissi gooppe, taani hinttenttu goyinniyaawaa xeellaadde aadhdhishshin, Erettenna Xoossaassi geetettiide xaafetteedda yarshshuwaa sa7aa qassi demmaaddi; hewaa diraw, ha hintte erennaan goyinniyaawaa taani hinttenttoo oday.</seg>
          <seg type="verse" id="b.ACT.17.24">Alamiyaanne alamiyaan de7iyaa ubbabaa medhdheedda Xoossay saluwaanne sa7aa Goday, asay keexxeedda Geeshsha Golliyan de7enna.</seg>
          <seg type="verse" id="b.ACT.17.25">Ayentto pacceedda asaadan, asaa kushiyaa I xeellenna; ayissi gooppe, I bare huuphew de7uwaa shemppuwaanne ubbabaa asaa ubbaw immeedda.</seg>
          <seg type="verse" id="b.ACT.17.26">Xoossay asaa zariyaa ubbaa itti uraappe medhdhiide, gadiyaa ubbaan wotheedda; I bare huuphew unttunttu de7ana wodiyaanne sa7aa kase zawayeedda.</seg>
          <seg type="verse" id="b.ACT.17.27">I hewaa ootheeddawe unttunttu oyqqi oyqqi xeelliide, barena koyyiidde, ooni eri demmanawantteeshsha giyaawaana; gidooppenne, Xoossay nuuppe oossinne haako gidenna.</seg>
          <seg type="verse" id="b.ACT.17.28">Ayissi gooppe, hinttenttuppe itti itti eranchchatuu, Nuuni A naanaa geeddawaadan, nuuni aani paxa de7eettonne qaaxetteetto.</seg>
          <seg type="verse" id="b.ACT.17.29">Simmi nuuni Xoossaa naanaa gideedda diraw, Xoossay asaa cinccatethaaninne qofaan worqqaappe woy biraappe woy shuchchaappe oosetteeddawaa malatee yaagiide, qoppanaw bessenna.</seg>
          <seg type="verse" id="b.ACT.17.30">Hewaa diraw, Xoossay asay eribeenna wodiyaa aatheedda; shin ha77i ubbasan asay ubbay nagaraappe simmana mala azazeedda.</seg>
          <seg type="verse" id="b.ACT.17.31">Ayissi gooppe, Xoossay wodiyaa keeri wotheedda; he wodiyaan bare dooreedda uraan sa7aan de7iyaa asaa ubbaa bolla xillo pirddaa I pirddana; asaa ubbaw hayquwaappe Yesuusa dentheeddawaan hewaa tumayeedda yaageedda.</seg>
          <seg type="verse" id="b.ACT.17.32">Unttunttuppe itti itti asatuu hayquwaappe dendduwaabaa Phawuloosappe sisiide, A bolla qilliicceeddino; shin hara asatuu A, Nuuni hawaa neeppe gujjiide sisana koyyeetto geeddino.</seg>
          <seg type="verse" id="b.ACT.17.33">Hewaa diraw, Phawuloosi unttunttu giddoppe keseedda.</seg>
          <seg type="verse" id="b.ACT.17.34">Shin itti itti attuma asatuu Phawuloosanna gakettiide ammaneeddino; unttunttu gidduwan Ariyosppaagoosan de7iyaa pirdda golle daannay Diyoonaasiyoosi, Damaariiso geetettiyaa itti mishirattinna hara asatuu de7iino.</seg>
        </div>
        <div type="chapter" complete="y" id="b.ACT.18">
          <seg type="headline">Phawuloosi Qoronttoosa Beedda</seg>
          <seg type="verse" id="b.ACT.18.1">Hewaappe guyyiyan, Phawuloosi Ateenaappe kesiide, Qoronttoosa beedda.</seg>
          <seg type="verse" id="b.ACT.18.2">Hewaan Aqiilaa giyaa itti Ayihuda bitaniyaa demmeedda; Aqiilay Phanxxoossan yeletteedda; Ayihuda asay ubbay Roomeppe kesana mala, Qalawudeyoosi azazeedda diraw, amareedda wodiyaappe kase, I bare machchatti Phirisqqillaanna Xaaliyappe yeedda; Phawuloosi unttunttunna gakettanaw beedda.</seg>
          <seg type="verse" id="b.ACT.18.3">A oosuunne unttunttu oosuu itti mala dunkkaaniyaa sikaa gidiyaa diraw, unttunttunna uttiide, ittippe ootheedda.</seg>
          <seg type="verse" id="b.ACT.18.4">Phawuloosi Sambbataa ubbaan Ayihudatuwaanna Giriikatuwaa ammanthanaw Ayihuda woosa golliyaan palumettee.</seg>
          <seg type="verse" id="b.ACT.18.5">Sillaasenne Ximootoose Maqidooniyaappe yeedda wode, Phawuloosi Ayihudatuwaassi Yesuusi bare huuphew Kiristtoosa gideeddawoo qaalaa oduwaa toleedda.</seg>
          <seg type="verse" id="b.ACT.18.6">Shin unttunttu Phawuloosa haasayaa phalqqinanne A borina, Phawuloosi bare mayuwaappe baanaa qoqqofiidde,Hinttenttu iitatethay hinttentta oyqqo; taani hewaan gelikke; hawaappe hini baggan taani Ayihuda gidenna asaakko bay yaageedda.</seg>
          <seg type="verse" id="b.ACT.18.7">Hewaappe kesiide, Xoossaassi goyinniyaa Yosxxoosa giyaa bitaniyaa soy beedda; Yosxxoosa golli Ayihuda woosa golliyaa matan de7ee.</seg>
          <seg type="verse" id="b.ACT.18.8">Ayihuda woosa golle kaappuu Qarisiphphoosi bare soy asaa ubbaanna Godaa ammaneedda; Qoronttoosa asatuwaappekka coratuu Xoossaa qaalaa siseedda wode, ammaniide xammaqetteeddino.</seg>
          <seg type="verse" id="b.ACT.18.9-Acts.18.10">Goday itti qamma saxaan Phawuloosa, Yayyoppa; oda; co77u gooppa. Taani neenanna de7iyaa diraw, neena qohanaw iitabaan yeggana asay ooninne baawa; ayissi gooppe, taw ha katamaan cora asay de7ee yaageedda.</seg>
          <seg type="verse" id="b.ACT.18.11">Phawuloosi Xoossaa qaalaa asaa tamaarissiidde, itti laythanne usuppun agenaa unttunttunna utteedda.</seg>
          <seg type="verse" id="b.ACT.18.12">Gaaliyoose Akaayiyaa gadiyaa mooddiyaa wode, Ayihudatuu ittippe Phawuloosa bolla denddiide, pirdda golle A afiide,</seg>
          <seg type="verse" id="b.ACT.18.13">Ha bitani Muse higgiyaa ixxiide, asay Xoossaassi goyinnana mala cimmee yaageeddino.</seg>
          <seg type="verse" id="b.ACT.18.14">Phawuloosi haasayana hanishshin, Gaaliyoose Ayihudatuwaa, Ayihudatoo, hewe bala oosuwaa woy iita naaqo gidooppe, taani hinttenttubaa danddayaade sisanaw bessee.</seg>
          <seg type="verse" id="b.ACT.18.15">Shin qaalaassi sunthaassinne hintte huuphe higgiyaassi hinttenttu palumettooppe, hintte huuphew erite; hawaa taani pirddikke yaageedda.</seg>
          <seg type="verse" id="b.ACT.18.16">Pirdda golliyaappe karew unttuntta kesseedda.</seg>
          <seg type="verse" id="b.ACT.18.17">Hewaappe guyyiyan, Giriike asay ubbay Ayihuda woosa golle kaappuwaa Sostteniisa oyqqiide, pirdda golliyaa sinthan shoceeddino; shin Gaaliyoosa hewe aynne metibeenna.</seg>
          <seg type="headline">Phawuloosi Anxxookiyaa Beedda</seg>
          <seg type="verse" id="b.ACT.18.18">Phawuloosi daro wodiyaa Qoronttoosan utteeddawaappe guyyiyan, ishatuwaa sarotiide, Phirisqqillinnanne Aqiilaanna markkabiyaan Sooriyaa beedda; barew shiiqqeedda gasuu de7iyaa diraw, Kinkkiriyaa katamaan bare huuphiyaa meedetteedda.</seg>
          <seg type="verse" id="b.ACT.18.19">Unttunttu Efesoone gakkeedda wode, Phawuloosi Phirisqqillonne Aqiilaa yaani yeggi yeedda; shin barew Ayihuda woosa golle geliide, Ayihudatuwaanna palumetteedda.</seg>
          <seg type="verse" id="b.ACT.18.20">Unttunttu barenttunna daro wodiyaa uttana mala Phawuloosa woossina I ixxeedda.</seg>
          <seg type="verse" id="b.ACT.18.21">Shin unttunttuppe shaakettiide, Xoossay gooppe, laa7ethuwaa hinttenttukko simmana yaagiide Efesoonappe markkabiyaan beedda.</seg>
          <seg type="verse" id="b.ACT.18.22">Qiisaariyaa gakkeedda wode Yeerusalaame biide, ammaniyaa asaa saroteeddawaappe guyyiyan, Anxxookiyaa wodhdheedda.</seg>
          <seg type="verse" id="b.ACT.18.23">Yaani amareedda wodiyaa gami77iide beedda; kaalliyaawantta ubbaa minissiide, Galatiyaannanne Pirggiyaanna aadhdheedda.</seg>
          <seg type="headline">Aphiloosi Efesoonanne Qoronttoosa Beedda</seg>
          <seg type="verse" id="b.ACT.18.24">Iskkinddiriyan yeletteedda Ayihuda asaa itti Aphiloosa giyaa lo77o haasayiyaawe Efesoone beedda; Xoossaa Maxaafatuwaa I darissi eriyaa asa.</seg>
          <seg type="verse" id="b.ACT.18.25">Godaa ogiyaakka tamaareedda asa; Yohaannisa xinqqataa xalalaa eriide, ayyaanan bare garssan eexettiidde, Yesuusabaa suurissiide haasayeeddanne tamaarsseedda.</seg>
          <seg type="verse" id="b.ACT.18.26">Yaatiide Ayihuda woosa golliyaan yayyennaan haasayaa doommeedda. Phirisqqillaynne Aqiilay I odiyaawaa siseedda wode, barenttunna soy A afiide, Xoossaa ogiyaa kaseppe suurissiide, aw geeshshi odeeddino.</seg>
          <seg type="verse" id="b.ACT.18.27">Aphiloosi Akaayiyaa pinnana koyyina, ishatuu A minissiide, Akaayiyaan de7iyaa kaalliyaawanttu A mokkana mala, unttunttoo dabidaabbiyaa xaafeeddino; I yaa gakkiide, Xoossaa aadho keekatethaan ammaniyaawantta daro maaddeedda.</seg>
          <seg type="verse" id="b.ACT.18.28">Ayissi gooppe, Yesuusi bare huuphew Kiristtoosa gideeddawaa Ayihudatuwaassi Xoossaa Maxaafatuwaappe qonccissiide, asaa sinthan minissiide odeedda.</seg>
        </div>
        <div type="chapter" complete="y" id="b.ACT.19">
          <seg type="headline">Phawuloosi Efesoone Beedda</seg>
          <seg type="verse" id="b.ACT.19.1">Aphiloosi Qoronttoosan de7ishshin, Phawuloosi qommo bagganna aadhdhiide, Efesoone beedda; itti itti kaalliyaawantta demmeedda.</seg>
          <seg type="verse" id="b.ACT.19.2">Phawuloosi unttuntta, Hinttenttu ammaneedda wode Geeshsha Ayyaanaa akkeedditee? yaagiide oochcheedda. Unttunttu, Tuytti, akkibeykko; haray atto, Geeshsha Ayyaanay de7iyaawaakka sisibeykko yaageeddino.</seg>
          <seg type="verse" id="b.ACT.19.3">Phawuloosi unttuntta, Yaatina, Ayaan xammaqetteedditee?yaageedda. Unttunttu, Nuuni Yohaannisa xinqqataani xammaqetteeddo yaagiide zaareeddino.</seg>
          <seg type="verse" id="b.ACT.19.4">Phawuloosi, Yohaannisi bareppe guyyiyan yiyaa Yesuusi Kiristtoosan asay ammanana mala, asaassi odiidde, nagaraappe simmiyaa xinqqataani xammaqeedda yaageedda.</seg>
          <seg type="verse" id="b.ACT.19.5">Unttunttu hewaa siseedda wode, Godaa Yesuusi Kiristtoosassi gidanaw xammaqetteeddino.</seg>
          <seg type="verse" id="b.ACT.19.6">Phawuloosi bare kushiyaa unttunttu bolla wotheedda wode Geeshsha Ayyaanay unttunttu bollan wodhdhina, dumma dumma qaalaan haaseyeeddino; qassi timbbitiyaakka odeeddino.</seg>
          <seg type="verse" id="b.ACT.19.7">Hewaan tammanne laa77u asatuwaa gidiyaawanttu de7iino.</seg>
          <seg type="verse" id="b.ACT.19.8">Phawuloosi Ayihuda woosa golle geliide, Xoossaa kawutethaabaa palumettiiddinne akeekissiidde, asaanna heezzu agenaa gidiyaawaa keenaa yayyennaan haasayee.</seg>
          <seg type="verse" id="b.ACT.19.9">Shin unttunttuppe ittu ittuu makkaliide, cora asaa sinthan Godaa ogiyaa boriidde ammanennaan ixxina, Phawuloosi unttunttuppe shaaketti, barena kaalliyaawantta barenanna afeedda; Xiraanoosa giyaa timirtte golliyaan ubba gallassi palumettee.</seg>
          <seg type="verse" id="b.ACT.19.10">Phawuloosi laa77u laythaa gakkanaw qaalaa odeedda; hewaa diraw, Iisiyan de7iyaa asay ubbay, Ayihudatuukka Ayihuda gidennawanttukka Godaa qaalaa siseeddino.</seg>
          <seg type="headline">Xoossay Phawuloosa Kushiyan Ootheedda Oorathabaa</seg>
          <seg type="verse" id="b.ACT.19.11">Xoossay Phawuloosa bagganna dumma malaataa ootheedda.</seg>
          <seg type="verse" id="b.ACT.19.12">Hewaa diraw, asay A bollay bochcheedda maarabiyaa woy mayuwaa hargganchchatuwassi afee; hargganchchatuukka paxiino; iita ayyaanatuukka unttunttuppe kesiino.</seg>
          <seg type="verse" id="b.ACT.19.13">Iita ayyaanatuwaa kessiidde yuuyyiyaa Ayihudatuwaappe ittu ittuu, Phawuloosi qaalaa odiyaa Yesuusa sunthan nuuni hinttentta kesite giide azazeetto yaagiide, iita ayyanatuu de7iyaa asatuwaa bollan Godaa Yesuusa sunthaa xeesi be7eeddino.</seg>
          <seg type="verse" id="b.ACT.19.14">Qeesatuwaa kaappuwaa Asqqeewa giyaa itti Ayihuda bitaniyaassi hewaa ootheedda laappu naanay de7iino.</seg>
          <seg type="verse" id="b.ACT.19.15">Iita ayyaanay unttunttoo zaariide, Taani Yesuusa eray; Phawuloosakka eray. Shin hinttenttu oonee? yaageedda.</seg>
          <seg type="verse" id="b.ACT.19.16">Iita ayyaanay de7iyaa bitani unttunttu bolla guppi wodhdhina, unttunttu masunxxiide, he golliyaappe kallo woxxana gakkanaassi, wolqqaamiide xooneedda.</seg>
          <seg type="verse" id="b.ACT.19.17">Efesoonen de7iyaa Ayihudatuunne Ayihuda gidennawanttu ubbay hewaa sisiide ubbay daro yayyeeddino; Godaa Yesuusa sunthaykka daro bonchchetteedda.</seg>
          <seg type="verse" id="b.ACT.19.18">Ammaniyaawanttuppe cora asatuu barenttu ootheeddawaa paaxiiddinne qoncciyaan odiidde yiino.</seg>
          <seg type="verse" id="b.ACT.19.19">Bitiyaawanttuppe coratuu barenttu maxaafatuwaa shiishshiide, asaa ubbaa sinthan guuddeeddino; he maxaafatuwaa gatiyaa heettiyaa wode, ishatamu sha77a Biraa santtimiyaa gideedda.</seg>
          <seg type="verse" id="b.ACT.19.20">Hewaa mala wolqqaama ogiyaan Xoossaa qaalay dicceenne aakkee.</seg>
          <seg type="headline">Efesoone Katamaan Walassay Denddeedda</seg>
          <seg type="verse" id="b.ACT.19.21">Hewe poletteeddawaappe guyyiyan Phawuloosi, Taani Yeerusalaame baade Roomekka qassi be7anaw besseeyaagiide, Maqidooniyaannanne Akaayiyaanna aadhdhiide, Yeerusalaame baanaw qofaa qachcheedda.</seg>
          <seg type="verse" id="b.ACT.19.22">Qassi barena maaddiyaawanttuppe laa77atuwaa Ximootoosanne Erasxxoosa Maqidooniyaa kiittiide, barew Iisiyan amareedda wodiyaa gami77eedda.</seg>
          <seg type="verse" id="b.ACT.19.23">Godaa ogiyaa diraw, he wode daro walassay keseedda.</seg>
          <seg type="verse" id="b.ACT.19.24">Ayissi gooppe, xagaraa biraa muushissiide tigi medhdhiyaa Dimexiroosa giyaa itti bitani Arxxemiisi Geeshsha Golliyaa misiliyaa biraappe tigi tigiide, oosanchchatuwaassi daro wodhiyaa demmee.</seg>
          <seg type="verse" id="b.ACT.19.25">Hewanttanne unttunttuwaa mala oosuwaa oothiyaawantta ittippe shiishshiide, hawaadan yaageedda; Asaw, nu duretethay ha oosuwaanna gidiyaawaa hintte eriita.</seg>
          <seg type="verse" id="b.ACT.19.26">Hewe Phawuloosi, Asaa kushii medhdheeddawanttu xoossatuwaa gidikkino yaagiide, Efesoone xalalaan gidennaan amareedda gadatuwaappe attin, Iisiyan ubbaan cora asaassi odi ammantheeddawaa hinttenttu be7eedditanne siseeddita.</seg>
          <seg type="verse" id="b.ACT.19.27">Lo77ennabay, nu oosuu kadhettanawaa xalalaa gidenna; shin Iisiyan de7iyaa ubbatuunne sa7aa ubbaan de7iyaawanttu goyinniyaa wolqqaama xoossatto geetettiyaa Arxxemiisi geeshsha golli bonchchettennan attanawaanne, izi darotethay kunddanawaa yaageedda.</seg>
          <seg type="verse" id="b.ACT.19.28">Asay hewaa siseedda wode loythi hanqqettiide Efesoone Arxxemiisa wolqqaama yaagiide cabbotteeddino.</seg>
          <seg type="verse" id="b.ACT.19.29">Katamaa ubbaan walassay denddeedda; Phawuloosanna hamettiyaa Maqidooniyaa asatuwaa Gaayoosanne Arisxxirokoosa barenttunna oyqqi akkiide, ittippe kaassaa sa7aa woxxeeddino.</seg>
          <seg type="verse" id="b.ACT.19.30">Phawuloosikka asay shiiqeeddasaa gelanaw koyyeedda. Shin kaalliyaawanttu A diggeeddino.</seg>
          <seg type="verse" id="b.ACT.19.31">Iisiyaa gadiyaa kaappatuwaappe Phawuloosa laggethatuwaappe ittu ittuu Phawuloosaw kiittiide, kaassaa sa7aan qoncciyaa kesiide I beettenna mala, A woosseeddino.</seg>
          <seg type="verse" id="b.ACT.19.32">Shiiquwaan walassay denddina, dariya bagga asay haray atto ayissi shiiqeeddentto erenna diraw, ittu ittibaw walaqettiyaa wode, yokkuu qay harabaw walaqettee.</seg>
          <seg type="verse" id="b.ACT.19.33">Ayihudatuu Iskkinddira aathi bessina, itti itti asay I haasayana mala, asaa giddoppe sinthaw A aatheedda; asay co77u gaana mala, I bare kushiyan xorssi bessiide, asaassi mootettanaw koyyeedda.</seg>
          <seg type="verse" id="b.ACT.19.34">Shin Iskkinddire Ayihuda asaa gideeddawaa asay ereedda wode, laa77u saate gidiyaawaa keenaa ubbay itti qaalaan, Efesoone Arxxemiisa wolqqaama yaagiide cabbotteeddino.</seg>
          <seg type="verse" id="b.ACT.19.35">Katamaw xaafe gideeddawe asaa co77u oothiide, hawaadan yaageedda; Efesoone asaw, Efesoone katamay wolqqaama Arxxemiisissinne saluwaappe wodhdheedda eeqaa shuchchaassi eeqaa golliyaa naagiyaawaa gideeddawaa erenna asay oonee?</seg>
          <seg type="verse" id="b.ACT.19.36">Hawaa kaddiyaa asay baynna diraw, hinttenttu woppu gaanawunne dirbbennan agganaw bessee.</seg>
          <seg type="verse" id="b.ACT.19.37">Ayissi gooppe, hawanttu Geeshsha Golliyaa miishshaa wuu77ibeennawantta nu xoossatuwaakka boribeennawantta aheeddita.</seg>
          <seg type="verse" id="b.ACT.19.38">Hewaa diraw, Dimexiroosinne aananna de7iyaa oosanchchatuu asaa mootanaw koyyooppe, pirdda golli dooya de7ee; qassi gadiyaa mooddiyaawanttukka de7iino; unttunttu barenttu giddon mootettiino.</seg>
          <seg type="verse" id="b.ACT.19.39">Shin hintte hara yewuwaa koyyooppe, higgiyaa shiiquwaan yewuwaa qachchana.</seg>
          <seg type="verse" id="b.ACT.19.40">Ayissi gooppe, hachche haneeddawaa shabbirethaa giide, Roome gadiyaa asatuu nuuna mootana; ha shiiqookka gaasuu bayinna diraw, nuuni gaasuwaa odanaw danddayokko</seg>
          <seg type="verse" id="b.ACT.19.41">yaagiide shiiquwaa laaleedda.</seg>
        </div>
        <div type="chapter" complete="y" id="b.ACT.20">
          <seg type="headline">Phawuloosi Maqidooniyaanne Giriike Beedda</seg>
          <seg type="verse" id="b.ACT.20.1">Walassay irxxeeddawaappe guyyiyan, Phawuloosi kaalliyaawantta ahissiide zoreedda; unttuntta, Saruwan de7ite giide, Maqidooniyaa baanaw keseedda.</seg>
          <seg type="verse" id="b.ACT.20.2">He gadiyaanna aadhdhiidde, qaalaa odiide, asaa loythi minisseeddawaappe guyyiyan, Giriike gade yeedda.</seg>
          <seg type="verse" id="b.ACT.20.3">I hewaan heezzu agenaa uttiide, markkabiyaan Sooriyaa baanaw qoppishshin, Ayihudatuu barena wodhanaw koyyiyaawaa be7iide, Maqidooniyaanna guyye simmanaw bare qofaa qachcheedda.</seg>
          <seg type="verse" id="b.ACT.20.4">Phawuloosa moyizzeeddawanttu, Beeriyaappe Pharihaasa na7aa Sosiiphaaxiroosa, Teselonqqeppe Arisxxirokoosanne Sikonddisa, Derbbeppe Gaayoosanne Iisiyappe Tikiqoosanne Xirofimoosa, qassi Ximootoosa.</seg>
          <seg type="verse" id="b.ACT.20.5">Hewanttu sinthaw biide, nuuna Xiro7aadan naagiino.</seg>
          <seg type="verse" id="b.ACT.20.6">Nuuni Ukithaa Baalaa gallassaa bonchchowaappe guyyiyan, Piliphphisiyoosa giyaa gadiyaappe markkabiyaan denddiide, ichcheshu gallassan Xiro7aadan unttuntta gakkiide, yaani laappu gallassaa utteeddo.</seg>
          <seg type="headline">Phawuloosi Xiro7aadaa Beedda</seg>
          <seg type="verse" id="b.ACT.20.7">Nuuni Woggaa gallassiukithaa menthanaw shiiqide7ishshin, Phawuloosi wonttina baanaw qoppeedda diraw, unttunttoo qaalaa odiidde, qamma bilahii gakkanaw yewuwaa adusseedda.</seg>
          <seg type="verse" id="b.ACT.20.8">Nuuni shiiqi utteedda pooqiyan cora xomppii de7ee.</seg>
          <seg type="verse" id="b.ACT.20.9">Ewuxikoosa giyaa itti wodallay maskkootiyaa bolla uttiide, darissi gemi77isheedda. Phawuloosi haasayaa adusseedda wode, Ewuxikoosi gemi77ishuwan hayreeddawe heezzenthiyaa pooqiyaappe sa7aan kunddiide hayqqeeddawaa asay dentheedda.</seg>
          <seg type="verse" id="b.ACT.20.10">Shin Phawuloosi wodhdhiide, A bolla guufanneedda. A idimmiide, A shemppuu kesibeenna diraw hirggoppite yaageedda.</seg>
          <seg type="verse" id="b.ACT.20.11">Yaatiide pude pooqiyaa kesiide, ukithaa menthiide meedda; sa7ay wonttana gakkanaassi, daro wodiyaa haasayeeddawaappe guyyiyan beedda.</seg>
          <seg type="verse" id="b.ACT.20.12">Wodallay paxina, soy afiide, darissi nashetteeddino.</seg>
          <seg type="headline">Phawuloosi Xiro7aadaappe Miliixe Beedda</seg>
          <seg type="verse" id="b.ACT.20.13">Shin Phawuloosi barena yaappe nuuni mokkana mala, nuussi odeedda diraw, kasetiide markkabiyaakko biide, Asoosa baanaw denddeeddo; ayissi gooppe, gediyaan baanaw I qoppeedda diraw nuuna hewaadan azazeedda.</seg>
          <seg type="verse" id="b.ACT.20.14">I nuunanna Asoosan gakettina, markkabiyaan A akkiide Mixiliine yeeddo.</seg>
          <seg type="verse" id="b.ACT.20.15">Wonttetha gallassi yaappe markkabiyaan denddiide, Kiyoosa heeraa gakkeeddo; qassi wonttetha gallassi Saamoosa pinneeddo; Tirogiliyoomen aqiide, wonttina Miliixe yeeddo.</seg>
          <seg type="verse" id="b.ACT.20.16">Ayissi gooppe, Phawuloosi Iisiyan darii gami77ennaan Efesoone lanqqiyanna aadhdhanaw bare qofaa qachcheedda; barew danddayettooppe, Phenxxeqostte geetettiyaa gallassi Yeerusalaame gakkanaw elleellee.</seg>
          <seg type="headline">Phawuloosi Efesoone Cimatoo Wursethaa Haasayaa Haasayeedda</seg>
          <seg type="verse" id="b.ACT.20.17">Phawuloosi Miliixeppe Efesoone kiittiide, ammaniyaa asaa kaalethiyaawantta xeegisseedda.</seg>
          <seg type="verse" id="b.ACT.20.18-Acts.20.19">Woosa golle cimatuu Phawuloosakko yiina, unttuntta I hawaadan yaageedda; Taani Iisiya geleedda koyro gallassaappe doommin, kawushshatethaaninne daro afothaani Godaassi oothaadde, Ayihudatuwaa shiiquwaappe taana gakkeedda paace gideedda wodiyaa ubbaan hinttenttunna waanaade de7aadditantto hinttenttu eriita.</seg>
          <seg type="verse" id="b.ACT.20.20-Acts.20.21">Nagaraappe Xoossaakko simmiyaawaanne nu Godaa Yesuusi Kiristtoosa ammaniyaawaa Ayihudatuwassinne Ayihuda gidennawanttoo markkattaadde, shiiquwankka hinttenttu gollen gollenkka hinttenttoo odaadde tamaarisseeddawaappe attin, hinttentta go77iyaabaappe ittibaanne pacissa beykke.</seg>
          <seg type="verse" id="b.ACT.20.22">Be7ite; ha77ikka taani Geeshsha Ayyaanaassi azazettaade, Yeerusalaame bay; yaani taw ayee kesanenttonne erikke.</seg>
          <seg type="verse" id="b.ACT.20.23">Geeshsha Ayyaanay qashuunne waayyii taana naagiyaawaa katamaa ubbaan taw odee.</seg>
          <seg type="verse" id="b.ACT.20.24">Shin ta wothaa polanawunne Godaa Yesuusi Kiristtoosappe taani akkeedda oosuwaa Xoossaa aadho keekatethaa wonggalaa mishiraachchuwaa markkattiyaawaa polanaw, ta shemppuwaa maaddennawaadan payday.</seg>
          <seg type="verse" id="b.ACT.20.25">Be7ite; taani ha77ikka Xoossaa kawutethaabaa odaadde, hinttenttu ubbaa giddon yuuyyaaddi; simmi hawaappe sinthaw hinttenttuppe ooninne taana be7ennawaa eray.</seg>
          <seg type="verse" id="b.ACT.20.26">Hewaa diraw, hinttenttuppe itti uray bayooppekka taani hewaan gelennawaa hachche hinttenttoo geeshshaade oday.</seg>
          <seg type="verse" id="b.ACT.20.27">Ayissi gooppe, Xoossay oothanaw qoppeeddawaa ubbaa hinttenttoo aynne ashshennaan odaaddi.</seg>
          <seg type="verse" id="b.ACT.20.28">Yesuusi bare suuthaan wozeedda Xoossaa ammaniyaawantta naagite; qassi Geeshsha Ayyaanay hinttentta kaappatuwaa oothiide suntheedda wudiyaa ubaanne hinttenttu huuphiyaa naagite.</seg>
          <seg type="verse" id="b.ACT.20.29-Acts.20.30">Taani beeddawaappe guyyiyan, wudiyaassi qarettenna iita worakanatuu hinttenttu giddo gelanawanttanne, kaalliyaawantta barenttu geeduwaa kaalethanaw wordduwaa haasayiyaa asatuu hinttenttu giddoppe denddanawaa eray.</seg>
          <seg type="verse" id="b.ACT.20.31">Hewaa diraw, taani heezzu laythaa qammanne gallassaa afothaani hinttentta huuphiyan huuphiyan minissiyaawaa aggabeennawaa qoppiide genccite.</seg>
          <seg type="verse" id="b.ACT.20.32">Ha77ikka hinttentta minissanawunne geeshsha asaa ubbaa giddon laatissanaw danddayiyaa Xoossaassinne A aadho keekatethaa qaalaassi hinttentta hadaraa immay.</seg>
          <seg type="verse" id="b.ACT.20.33">Taani ooppenne biraa woy worqqaa woy mayuwaa amottabeykki;</seg>
          <seg type="verse" id="b.ACT.20.34">taani ha ta kushiyan taananne taananna ittippe de7iyaawantta kooshsheeddawaa ootheeddawaa hinttenttu hinttenttu huuphew eriita.</seg>
          <seg type="verse" id="b.ACT.20.35">Hinttenttu hawaadan daaburi oothiidde, daaburanchchatuwaa maaddanaassinne Godaa Yesuusi bare huuphew, Akkiyawaappe immiyaawe anjjetteeddawaa geeddawaadan, A qaalaa hinttenttu wozanaa aathanaw bessiyaawaa taani cora ogiyaan hinttentta bessaaddi yaageedda.</seg>
          <seg type="verse" id="b.ACT.20.36">Phawuloosi hewaa haasay wurssiide, unttunttu ubbaanna ittippe gulbbatiide, Xoossaa woosseedda.</seg>
          <seg type="verse" id="b.ACT.20.37">Unttunttu ubbay Phawuloosa idimmiide, yeekkiidde yereeddino.</seg>
          <seg type="verse" id="b.ACT.20.38">Ubbaappe I, Taana laa7ethuwaa ubbakka be7ikkita yaageedda qaalay unttuntta daro qarethina markkabiyaa gakkanaw A moyizzeeddino.</seg>
        </div>
        <div type="chapter" complete="y" id="b.ACT.21">
          <seg type="headline">Phawuloosi Yeerusalaame Beedda</seg>
          <seg type="verse" id="b.ACT.21.1">Nuuni Efesoone cimatuwaappe shaakettiide, Qoosa geetettiyaa haathaan doodetto sa7aa yii aggeeddo; wonttissa gallassi Rooda gakkeeddo; hewaappe Phaaxira beeddo.</seg>
          <seg type="verse" id="b.ACT.21.2">Pinqqe pinniyaa markkabiyaa demmiide, aani geliide baanaw denddeeddo.</seg>
          <seg type="verse" id="b.ACT.21.3">Nuuni Qophiroosappe be7anaw danddayiyaasaa yiide, away kesiyaasaa xeelliyaa wode Qophiroosa haddirssa bagga yeggiide, Sooriyaa beeddo; hewaappe guyyiyaan Xiiroosa gakkeeddo; ayissi gooppe, markkabii bare caanaa Xiiroosan wothee.</seg>
          <seg type="verse" id="b.ACT.21.4">Yaani kaalliyaawantta demmiide, unttunttunna laappu gallassaa utteeddo; Phawuloosi Yeerusalaame beenna mala, unttunttu aw Ayyaanaan odeeddino.</seg>
          <seg type="verse" id="b.ACT.21.5">Nuuni unttunttunna uttiyaa wodii wurina, kesiide beeddo; unttunttu ubbatuu barenttu maccawanttunnanne barenttu naanaanna ittippe katamaappe karew kessana gakkanaassi, nuuna moyizzeeddino; nuuni abbaa doonaan gulbbatiide, Xoossaa woosseeddo.</seg>
          <seg type="verse" id="b.ACT.21.6">Hewaappe guyyiyan, ittu ittuwaa sarotiide, markkabiyaan geleeddo; unttunttu barenttu soy simmeeddino.</seg>
          <seg type="verse" id="b.ACT.21.7">Nuuni abbaa ogiyaa wurssiide, Xiiroosappe Phexelemayse gakkeeddo; ishatuwaa sarotiidde, unttunttu matan itti gallassaa peesheeddo.</seg>
          <seg type="verse" id="b.ACT.21.8">Wonttissa gallassi kesiide, Qiisaariyaa beeddo; wonggalaa mishiraachchuwaa odiyaa Piliphphoosa soy gakkiide, A matan utteeddo; Yeerusalaamen dooretteedda laappunatuwappe I ittuwaa.</seg>
          <seg type="verse" id="b.ACT.21.9">Piliphphoosassi nabatuwaa gideedda oyddu wodoro macca naanatuu de7iino.</seg>
          <seg type="verse" id="b.ACT.21.10">Nuuni unddenneedda gallassaa utteedda wode, nabiyaa Agaaboosa giyaa bitani Yihudaappe Qiisaariyaa yeedda.</seg>
          <seg type="verse" id="b.ACT.21.11">Nuukko yiide, Phawuloosa saqqiyaa akkiide bare kushiyaanne bare gediyaa qachchiide, Geeshsha Ayyaanay giyaawe hawaa; ha saqqiyaa godaa Yeerusalaamen Ayihudatuu hawaadan qachchiide, Ayihuda gidenna asatuwaassi aathiide immana yaageedda.</seg>
          <seg type="verse" id="b.ACT.21.12">Nuuni hewaa siseedda wode, nuuninne yaani de7iyaa asatuu Phawuloosi Yeerusalaame beenna mala woosseeddo.</seg>
          <seg type="verse" id="b.ACT.21.13">Shin Phawuloosi zaariide, Hinttenttu yeekkiiddenne ta wozanaa qaretissiidde waaniitee? Taani Godaa Yesuusa sunthaa diraw qashettanawaa xalalaa gidennaan, haray atto Yeerusalaamen hayqqanawukka giiga uttaaddi yaageedda.</seg>
          <seg type="verse" id="b.ACT.21.14">Zoriyaa I akkennaan ixxina, Goday geeddawe hano yaagiide co77u geeddo.</seg>
          <seg type="verse" id="b.ACT.21.15">Yaani amareedda wodiyaa gami77eeddawaappe guyyiyan, giigettiide Yeerusalaame baanaw keseedda.</seg>
          <seg type="verse" id="b.ACT.21.16">Qiisaariyaan de7iyaa kaalliyaawanttuppe amareeddawanttu qassi nuunanna beeddino; unttunttu nuuni aqanasaa Minaasoona giyaa Qophiroosa bitaniyaa soy nuuna afeeddino; Minaasooni daro wodiyaappe doommiide kaalliyaawaa.</seg>
          <seg type="headline">Phawuloosi Yeerusalaamen Yayiqooba Oochcheedda</seg>
          <seg type="verse" id="b.ACT.21.17">Nuuni Yeerusalaame gakkeedda wode, ishatuu nuuna nashechchaan mokkeeddino.</seg>
          <seg type="verse" id="b.ACT.21.18">Wonttissa gallassi, Phawuloosinne nuuni Yayiqoobanna gakettanaw beeddo. Woosa golle cimatuu ubbatuukka de7iino.</seg>
          <seg type="verse" id="b.ACT.21.19">Phawuloosi unttuntta saroteeddawaappe guyyiyan, Ayihuda gidenna asaa giddon bare bagganna Xoossay ootheeddawaa unttunttoo wurssiide odeedda.</seg>
          <seg type="verse" id="b.ACT.21.20">Unttunttu hewaa siseedda wode Xoossaa galatiide, Phawuloosa hawaadan yaageeddino; Nu ishaw, Ayihudatuwaa giddon Xoossaa ammaneeddawanttuppe aappun sha77ay de7iinontto be7aasa; unttunttu ubbay higgiyaa minissi naagiino.</seg>
          <seg type="verse" id="b.ACT.21.21">Yeerusalaame Ayihudatuu, Ayihuda gidennawanttu gadiyan de7iyaa Ayihuda ubbatuu barenttu naanaa qaxxarenna mala, woy Ayihudatuu oothiyaawaa kaallenna mala, Muse higgiyaakka bayizzana mala neeni tamaarssiyaawaa siseeddino.</seg>
          <seg type="verse" id="b.ACT.21.22">Yaatina, ayee lo77uu? Neeni yeeddawaa coratuu sisiyaa diraw, shiiqennaan aggikkino.</seg>
          <seg type="verse" id="b.ACT.21.23">Hewaa diraw, hawaa nuuni new odiyaawaa ootha; ittippe shiiquu de7iyaa oyddu asatuu nu matan de7iino.</seg>
          <seg type="verse" id="b.ACT.21.24">Unttuntta akkaade unttunttunna geeyya; qassi unttunttu barenttu huuphiyaa meedettana mala, unttunttoo miishshaa imma; unttunttu ubbay newaa siiseeddawe tuma gidennawaanne neeni ne huuphewukka qassi Muse higgiyaa naagaadde maaran de7iyaawaa erana.</seg>
          <seg type="verse" id="b.ACT.21.25">Shin ammaneedda Ayihuda gidenna asatuwaa gidooppe, unttunttu eeqaw yarsheeddawaa meenna malanne suuthaa ushenna mala, bakuteedda mehiyaa ashuwaa meenna malanne woshummenna mala, nuuni yewuwaa qachchiide, unttunttoo dabidaabbiyaa xaafeeddo yaageeddino.</seg>
          <seg type="verse" id="b.ACT.21.26">Hewaappe guyyiyan, Phawuloosi wonttissa gallassi asatuwaa akkiide, unttunttunna geeyyeedda; I barentta geeshshussaa awude polintto erissanawunne qassi yarshshuwaa huuphiyan huuphiyan awude immanentto erissanaw Geeshsha Golliyaa geleedda.</seg>
          <seg type="headline">Phawuloosi Geeshsha Golliyaan Oyqetteedda</seg>
          <seg type="verse" id="b.ACT.21.27-Acts.21.28">Laappu gallassay wurana hanoode, Iisiyappe yeedda Ayihudatuu Geeshsha Golliyaan Phawuloosa be7iide, asaa ubbaa hanqqethiide, Israa7eeliyaa asaw, nuuna maaddite; Israa7eeliyaa asaa, Muse higgiyaanne ha Geeshsha Golliyaa ixxiide, ubbasan asaa ubbaa tamaarissiyaawe ha bitaniyaa; gujjiide qassi Giriike asaakka Geeshsha Golliyaa gelissiide, ha geeshsha sa7aa tunisseedda yaagi waassiidde, Phawuloosa oyqqeeddino.</seg>
          <seg type="verse" id="b.ACT.21.29">Unttunttu kase Efesoonen de7iyaa Xirofimoosa Phawuloosanna katamaan be7eedda diraw, Geeshsha Golliyaa Phawuloosi A gelisseeddawaa unttunttoo malateedda.</seg>
          <seg type="verse" id="b.ACT.21.30">Katamaa ubbay shabbiretteedda; asay ubbay shiiqiide Phawuloosa oyqqiide, Geeshsha Golliyaappe karew goochchi kesseedda; he man77iyankka Geeshsha Golliyaa penggetuu qashettii aggeeddino.</seg>
          <seg type="verse" id="b.ACT.21.31">Asay Phawuloosa wodhana hanishshin, Yeerusalaame katamay mulekka shabbirettidiggeedda giyaa haasayay Roome gadiyaa olaa kaappuwaassi gakkeedda.</seg>
          <seg type="verse" id="b.ACT.21.32">He olaa kaappuu wottaaddaratuwaanne xeetatuwaa kaappatuwaa ittippe akkiide, woxxiidde asaa bolla kesi wodhdheedda; asay olaa kaappuwaanne wottaaddaratuwaa be7eedda wode, Phawuloosa shociyaawaa bashi aggeedda.</seg>
          <seg type="verse" id="b.ACT.21.33">He wode, he olaa kaappuu shiiqi, Phawuloosa oyqqiide, laa77u santhalataan qashettana mala azaziide, I oonenttonne qassi ayaa ootheeddenttonne asaa oochcheedda.</seg>
          <seg type="verse" id="b.ACT.21.34">Asaappe baggay ittibaw waassiyaa wode, baggay harabaw waassee; waasuu coreedda diraw, olaa kaappuwaassi tumuwaa eranaw danddayettennan ixxina, wottaaddaratuu Phawuloosa barenttu de7iyaasaa afana mala, unttuntta azazeedda.</seg>
          <seg type="verse" id="b.ACT.21.35">Yedhdhiide kesiyaa dethaa Phawuloosi gakkeedda wode, asaa sugethaa diraw, wottaaddaratuu A tookkeeddino.</seg>
          <seg type="verse" id="b.ACT.21.36">Ayissi gooppe, cora asay, A wodha! yaagiiddinne waassiidde kaallee.</seg>
          <seg type="headline">Phawuloosi Mootuwaassi Zaaruwaa Immeedda</seg>
          <seg type="verse" id="b.ACT.21.37">Wottaaddaratuu Phawuloosa barenttu de7iyaasaa afana hanishshin Phawuloosi olaa kaappuwaa, Taani new ittibaa odoo? yaageedda. He olaa kaappuu Phawuloosa, Neeni Giriike qaalaa eray?</seg>
          <seg type="verse" id="b.ACT.21.38">Neeni hawaappe kase wode, walassaa kessaade shemppuwaa wodheeddawanttuppe oyddu sha77a asatuwaa asay baynna mela sa7aa kaaletheedda Gibxe bitaniyaa gidikkii? yaageedda.</seg>
          <seg type="verse" id="b.ACT.21.39">Shin Phawuloosi, Taani Ayihuda asa; qassi Kilqqiyaan de7iyaa Xersseesen yeletteedda huuphe katamaan de7iyaa asa. Hayyanaa taana asaassi haasayissarikkii! yaageedda.</seg>
          <seg type="verse" id="b.ACT.21.40">Olaa kaappuu A, Haasaya yaagina, Phawuloosi yedhdhiide kesiyaa dethaan eqqiide, asay co77u gaana mala, bare kushiyan asaakko xorsseedda. Asay co77u giina, Ibraayisxxe qaalaan haasayiidde, hawaadan yaageedda.</seg>
        </div>
        <div type="chapter" complete="y" id="b.ACT.22">
          <seg type="verse" id="b.ACT.22.1">Taanaadan ammaniyaawanttoo, ta aawatoo, taani ha77i hinttenttoo odiyaa yewuwaa sisite!</seg>
          <seg type="verse" id="b.ACT.22.2">Phawuloosi unttunttoo Ibraayisxxe qaalaan haasayiyaawaa sisiide, kaseppe loythi co77u giina I hawaadan yaageedda.</seg>
          <seg type="verse" id="b.ACT.22.3">Taani Kilqqiyaan de7iyaa Xersseesen yelettaade, ha katamaan Gamaaliyaali taana tamaarissina diccaade, nu aawatuwa higgiyaakka minissa tamaaraade, hachche hintte ubbay haniyaawaadankka, taani Xoossaa yewuwaassi seelettiyaa Ayihuda asa.</seg>
          <seg type="verse" id="b.ACT.22.4">Taani macca asaanne attuma asaa oyqqa oyqqaade qasho gollen yeggeedda asaanne, ha ogiyaa kaalliyaa asaa wodhissana gakkanaassi metootheedda asa.</seg>
          <seg type="verse" id="b.ACT.22.5">Hawaadankka, qassi, qeesatuwaa ubbatuwaa kaappuunne cimaa ubbaa shiiquu tawaa markkattanaw danddayee; taani Damasqqon de7iyaa unttunttu ishatuwaa Ayihudatuwaassi, unttunttuppe dabidaabbiyaa akkaade, hewaan de7iyaa asatuu qashettiide murettanaadan, Yeerusalaame unttuntta ahanaw yaa baaddi.</seg>
          <seg type="headline">Phawuloosi Kiristtoosakko Simmeedda Bare Simaabaa Odeedda</seg>
          <seg type="verse" id="b.ACT.22.6">Taani baade Damasqqo mateedda wode, seeta gallassaa gidishshin, qoppennaan saluwaappe wolqqaama poo7uu ta matan yuuyyi aadhdhiide poo7eedda.</seg>
          <seg type="verse" id="b.ACT.22.7">Taani sa7aan kundda uttaade, Saa7oolaa, Saa7oolaa, taana ayaw yederssay? giyaa qaalaa sisaaddi.</seg>
          <seg type="verse" id="b.ACT.22.8">Taani zaaraade, Ta Godaw, neeni oonee? yaagaaddi. Hewaappe guyye, Taani neeni yederssiyaa Naazireetiyaa Yesuusa yaageedda.</seg>
          <seg type="verse" id="b.ACT.22.9">Taananna ittippe de7iyaawanttu poo7uwaa be7iide yayyeeddino; shin taw haasayiyaawaa qaalaa sisibeykkino.</seg>
          <seg type="verse" id="b.ACT.22.10">Ta Godaw, taani ayaa udoo? yaagaaddi. Goday taana, Denddaade Damasqqo ba. Neeni oothanaw Xoossay qoppeedda ubbabay new yaani odettanawaa yaageedda.</seg>
          <seg type="verse" id="b.ACT.22.11">He wolqqaama poo7uwaa diraw, ta ayfii qooqina, taananna de7iyaa asatuu ta kushiyaa oyqqiide, taana goochchina, Damasqqo gakkaaddi.</seg>
          <seg type="verse" id="b.ACT.22.12">Damasqqon de7iyaa Ayihuda ubbay loythi bonchchiya itti Hanaaniyaa giyaa bitani, nu higgiyaassi azazettiide, Xoossaw imetteedda asa.</seg>
          <seg type="verse" id="b.ACT.22.13">Hanaanii taakko yiide, ta matan eqqiide taana, Ta ishaw Saa7oolaa, xeella yaageedda. Taani he wode he man77iyankka aakko xeellaa aggaaddi.</seg>
          <seg type="verse" id="b.ACT.22.14">I taana hawaadan yaageedda; Nu aawatuwa Xoossay neeni A qofaa eranaw, A xillo Na7aa be7anawunne A doonaappekka haasayaa sisanaw neena kasenna dooreedda.</seg>
          <seg type="verse" id="b.ACT.22.15">Ayissi gooppe, neeni be7eeddabaanne siseeddabaa asaa ubbaa sinthan aw markkattanaassa.</seg>
          <seg type="verse" id="b.ACT.22.16">Ha77ikka ayaw gami77ay? Denddaade xammaqetta; A sunthaa xeesaadde, ne nagaraappekka meecetta yaageedda.</seg>
          <seg type="verse" id="b.ACT.22.17">Taani guyye Yeerusalaame simmaade Geeshsha Golliyan woossishshin, ta ayyaanaan gidaaddi.</seg>
          <seg type="verse" id="b.ACT.22.18">Goday taana, Elleellaade, Yeerusalaame kesa ayaw gooppe, neeni taw hawaan markkattiyaawaa asay akkenna yaagishshin taani A be7aaddi.</seg>
          <seg type="verse" id="b.ACT.22.19">Taani, Ta Godaw, Ayihuda woosa golliyaa ubbaan neena ammaniyaawantta oyqqaade wadhdheeddawaanne qasho golliyaan yeggeeddawaa unttunttu eriino.</seg>
          <seg type="verse" id="b.ACT.22.20">Unttunttu ne markkaa Isxxifaanoosa wodhiyaa wode, taani he yewuwaa eeno gaaddi. Qassi unttunttu miyyiyaan eqqaade, A wodhiyaawanttu mayuwaa naagay yaageedda.</seg>
          <seg type="verse" id="b.ACT.22.21">Goday taana, Taani neena Ayihuda gidenna asaakko haakosaa kiittiyaa diraw ba geedda yaageedda.</seg>
          <seg type="headline">Phawuloosi Roome Asa Gidiyaawaa Qonccisseedda</seg>
          <seg type="verse" id="b.ACT.22.22">Phawuloosi he qaalaa haasayana gakkanaw asay I giyaawaa sisee; hewaappe guyyiyan, barenttu kooshshaa dhoqqu oothiide, Hawaa gadiyaappe dhayissa; I de7anaw bessenna yaageeddino.</seg>
          <seg type="verse" id="b.ACT.22.23-Acts.22.24">Unttunttu waassishshin, barenttu mayuwaa bollaw olishshiininne baanaa carkkuwan laalishshin, olaa kaappuu wottaaddaratuu Phawuloosa barenttu de7iyaasaa afana mala azazeedda. Qassi asay ayissi hewaadan aabolla waasseeddinontto eranaw, Phawuloosa lissuwan shocana mala, unttuntta azazeedda.</seg>
          <seg type="verse" id="b.ACT.22.25">Shin wottaaddaratuu Phawuloosa dafuwan minissi qachcheedda wode, Phawuloosi bare matan eqqeedda xeetatuwaa kaappuwaa, Roome gadiyaa asaa pirdday baynnaan shociyaawe hinttenttoo wogee? yaageedda.</seg>
          <seg type="verse" id="b.ACT.22.26">Hewaa xeetatuwaa kaappuu siseedda wode, olaa kaappuwaakko biide, Ha bitani Roome asa. Neeni ayaa oothana qoppay? yaagiide oochcheedda.</seg>
          <seg type="verse" id="b.ACT.22.27">Olaa kaappuu Phawuloosakko shiiqiide, Neeni Roome asee? Taw oda yaageedda. Phawuloosi, E yaageedda.</seg>
          <seg type="verse" id="b.ACT.22.28">Olaa kaappuu Phawuloosaw zaariide, Taani ha zaretethaa daro miishshaan shammaaddi yaageedda. Shin Phawuloosi, Taani he zerethaappe yelettaaddi yaageedda.</seg>
          <seg type="verse" id="b.ACT.22.29">Hewaa diraw, Phawuloosa biddanaw qooppeeddawanttu man77iyan aappe shaaketti aggeeddino. Olaa kaappuukka Phawuloosi Roome asa gideeddawaa ereedda wode yayyeedda; ayissi gooppe, santhalataan A qashissi wotheedda.</seg>
          <seg type="headline">Phawuloosi Ayihudatuwaa Shanggatuwaakko Shiiqeedda</seg>
          <seg type="verse" id="b.ACT.22.30">Wonttetha gallassi olaa kaappuu, Ayihudatuu Phawuloosa ayissi mooteeddinonttonne geeshshiide eranaw koyyiide, Phawuloosa billeedda. Yaatiide qeesatuwaa kaappatuunne asay ubbay shiiqana mala azazeedda; qassi Phawuloosa duge wothiide, unttunttu sinthan esseedda.</seg>
        </div>
        <div type="chapter" complete="y" id="b.ACT.23">
          <seg type="verse" id="b.ACT.23.1">Phawuloosi hewaan shiiqeedda asaa caddi xeelliide, Taanaadan ammaniyaawanttoo, taani hachche gakkanawukka Xoossaa sinthan ta de7uwaa ubbaan tilla wozanaan de7aaddi yaageedda.</seg>
          <seg type="verse" id="b.ACT.23.2">Qeesatuwaa ubbatuwaa kaappuu Hanaanii, Phawuloosa doonaa baqqana mala, A matan eqqeeddawantta azazeedda.</seg>
          <seg type="verse" id="b.ACT.23.3">Phawuloosi he wode A, Laa ha booshinchchaan okkeeddagodaw, Xoossay neena baqqana. Neeni ta bolla higgiyan pirddanaw uttaade, wogay baynnaan taana baqqana mala azazay? yaageedda.</seg>
          <seg type="verse" id="b.ACT.23.4">Phawuloosa matan eqqeeddawanttu A, Neeni Xoossaa qeesatuwaa ubbatuwaa kaappuwaa boray? yaageeddino.</seg>
          <seg type="verse" id="b.ACT.23.5">Hewaappe guyye Phawuloosi, Taanaadan ammaniyaawanttoo, I qeesatuwaa ubbatuwaa kaappuwaa gideeddawaa taani erabeykke; ayissi gooppe, Ne gadiyaa mooddiyaawaa bolla iita qaalaa haasayoppa geetettiide Xoossaa Maxaafan xaafetteedda yaageedda.</seg>
          <seg type="verse" id="b.ACT.23.6">Shin Phawuloosi baggatuu Saduqaawanatuwaa; baggatuu Parisaawatuwaa gideeddawaa be7iide, Taanaadan ammaniyaawanttoo, taani Parisaawiyaanne Parisaawiyaa na7aa; Hayqqeeddawanttu hayquwaappe denddanawantta gaade taani nashechchaan naagiyaa diraw, unttunttu ta bolla pirddiino yaagiide, dhoqqu oothiide haasayeedda.</seg>
          <seg type="verse" id="b.ACT.23.7">Phawuloosi hewaa yaagina, Parisaawatuwaa giddoninne Saduqaawanatuwaa giddon walassay kesina, shiiqeedda asay laaletteedda.</seg>
          <seg type="verse" id="b.ACT.23.8">Ayissi gooppe, Saduuqaawanatuu, Hayqqeedda asay denddenna; kiitanchchaykka ayyaanaykka baawa yaageeddino; Parisaawatuu qassi laa77uukka de7iyaawaa ammaniino.</seg>
          <seg type="verse" id="b.ACT.23.9">Wolqqaama walassay denddeedda; Parisaawatuwaa baggappe Muse higgiyaa tamaarssiyaawanttu denddi eqqiide, Ha bitaniyaa bolla aynne balaa demmibeykko; aw ayyaanay woy kiitanchchay haasayennan aggenna yaagiide palumetteeddino.</seg>
          <seg type="verse" id="b.ACT.23.10">Walassay darina, olaa kaappuu Phawuloosa unttunttu menthereethanenttonne gi yayyiide, bare wottaaddaratuu wodhdhiide, unttunttu giddoppe A ellekka kesiide, barenttu de7iyaasaa afana mala azazeedda.</seg>
          <seg type="verse" id="b.ACT.23.11">He qamma Goday Phawuloosa matan eqqiide, Phawuloosaa, neeni taw Yeerusalaamen markkatteeddawaadan, Roomenkka markkattanaw bessee; minna; aynne baawa yaageedda.</seg>
          <seg type="headline">Phawuloosa Wodhanaw Oosetteedda Maqquwaa</seg>
          <seg type="verse" id="b.ACT.23.12">Wonttissa gallassi, Ayihudatuu Phawuloosa wodhana gakkanaassi, meennaadaaninne ushennaadan, caaqettiide giigetteeddino.</seg>
          <seg type="verse" id="b.ACT.23.13">Phawuloosa bolla hewaa maqqetteedda asatuu oytamuwaappe dariino.</seg>
          <seg type="verse" id="b.ACT.23.14">Unttunttu qeesatuwaa kaappatuwakkonne cimatuwaakko yiide, Nuuni Phawuloosa wodhana gakkanaassi, aynne baarennaadan, giigetti utteeddo.</seg>
          <seg type="verse" id="b.ACT.23.15">Hewaa diraw, hinttenttunne shiiqeedda asay Phawuloosabaa geeshshiide biddiyaawaa malatiide, olaa kaappuu A hinttenttukko duge wothana mala oochchite; nuuni I haa shiiqanaappe kasenna A wodhanaw giigi utteeddo yaageeddino.</seg>
          <seg type="verse" id="b.ACT.23.16">Shin Phawuloosa michchatti na7ay he maqquwaa siseedda wode, biide wottaaddaratuu de7iyaasaa geliide, Phawuloosaw odeedda.</seg>
          <seg type="verse" id="b.ACT.23.17">Phawuloosi xeetatuwaa kaappatuwaappe ittuwaa xeesiide, Ha na7aa olaa kaappuwaakko afa; ayissi gooppe, olaa kaappuwaassi I odiyaawe de7ee yaageedda.</seg>
          <seg type="verse" id="b.ACT.23.18">Hewaa diraw, xeetatuwaa kaappuu na7aa olaa kaappuwaakko afiide, Qasho gollen de7iyaa Phawuloosi, ha na7ay new ayentto odiyaabay de7iyaa diraw, taana barekko xeesiide, A neekko ahanaadan, taana woosseedda yaageedda.</seg>
          <seg type="verse" id="b.ACT.23.19">Olaa kaappuu na7aa kushiyaa oyqqiide, dumma gaxaa kessiide, Neeni taw odanabay ayee? yaagiide oochcheedda.</seg>
          <seg type="verse" id="b.ACT.23.20">Na7ay olaa kaappuwaassi, Ayihudatuu Phawuloosabaa kaseppe minissi oochchiyaawaa malatiide, neeni shiiquwaa A utissanaadan, neena wontti woossanaw zoretaa qachcheeddino.</seg>
          <seg type="verse" id="b.ACT.23.21">Shin neeni unttunttu giyaawaa sisoppa; ayissi gooppe, oytamuwaappe dariya asatuu Phawuloosa wodhana gakkanaassi, qumaa meennaadaaninne haathaa ushennaadan, caaqettiide geemetti uttiide A naagiino; neeni giyaawaa sisanaw ha77ikka giigetti uttiide naagiino yaageedda.</seg>
          <seg type="verse" id="b.ACT.23.22">Hewaa diraw, olaa kaappuu na7aa, Ha yewuwaa neeni taana erisseeddawaa oossinne odoppa yaagiide azazeeddawaappe guyyiyan, A yeddeedda.</seg>
          <seg type="headline">Phawuloosi Gadiyaa Mooddiyaa Filikisa Sintha Shiiqeedda</seg>
          <seg type="verse" id="b.ACT.23.23">Olaa kaappuu xeetatuwaa kaappatuwaappe laa77uwaa xeesiide, Qiisaariyaa baanaw, laa77u xeetu wottaaddaratuwaa, laappun tammu paraa oyqqeedda asatuwaanne laa77u xeetu tooranchchatuwaa qammaappe heezzu saatiyaan giigissite;</seg>
          <seg type="verse" id="b.ACT.23.24">gadiyaa mooddiyaa Filikisakko Phawuloosa sarotethaan gathanaw togissiyaa mehiyaanne giigissite yaagiide, unttuntta azazeedda.</seg>
          <seg type="verse" id="b.ACT.23.25">Olaa kaappuu hawaadan giyaa dabidaabbiyaa xaafeedda.</seg>
          <seg type="verse" id="b.ACT.23.26">Qalawudeyoosa Luusiyoosappe; gadiyaa mooddiyaa bonchchetteedda Filikisaa! Sarotethay new gido.</seg>
          <seg type="verse" id="b.ACT.23.27">Ayihudatuu ha bitaniyaa oyqqiide wodhana hanishshin, Roome katamaa asa I gideeddawaa eraade, wottaddaratuwaanna gakkaade A ashshaaddi.</seg>
          <seg type="verse" id="b.ACT.23.28">Unttunttu A ayissi mooteeddinontto eranaw koyyaade, duge unttunttu shiiquwaassi A afaaddi.</seg>
          <seg type="verse" id="b.ACT.23.29">Unttunttu barenttu higgiyaabaa I oochcheeddawaassi A mooteeddawaappe attin, A wodhissiyaa woy qashissiyaa mooto gidenna.</seg>
          <seg type="verse" id="b.ACT.23.30">Unttunttu ha bitaniyaa bolla maqqetti utteedda zigirissay taana gakkina, taani he man77iyankka A neekko yeddaa aggaaddi; A mootiyaawanttukka biide, ne sinthan mootana mala odaaddi; saro de7a yaageedda.</seg>
          <seg type="verse" id="b.ACT.23.31">Hewaa diraw, wottaaddaratuu azazetteeddawaadankka Phawuloosa akkiide, qamma Anttiphaaxiriisa gatheeddino.</seg>
          <seg type="verse" id="b.ACT.23.32">Wonttissa gallassi aananna baana mala paraa toggo asatuwaa wothiide, gediyaan biyaawanttu guyye wottaaddaratuu de7iyaasaa simmeeddino.</seg>
          <seg type="verse" id="b.ACT.23.33">Paraawanttu Qiisaariyaa geliide, dabidaabbiyaa gadiyaa mooddiyaawoo immiide, Phawuloosa A sintha aatheeddino.</seg>
          <seg type="verse" id="b.ACT.23.34">Gadiyaa mooddiyaawe dabidaabbiyaa nabbabeeddawaappe guyyiyan, Phawuloosi haqa awuraajjaa asentto A oochcheedda; Kilqqiyaa asa I gideeddawaa ereedda wode,</seg>
          <seg type="verse" id="b.ACT.23.35">Taani nebaa neena mootiyaawanttu yiyaa wode sisana yaagiide, wottaaddaratuu Heroodisa kawutethaa gollen A naagana mala azazeedda.</seg>
        </div>
        <div type="chapter" complete="y" id="b.ACT.24">
          <seg type="headline">Phawuloosa Ayihudatuu Mooteeddino</seg>
          <seg type="verse" id="b.ACT.24.1">Ichcheshu gallassaappe guyyiyan, qeesatuwaa ubbatuwaa kaappuu, Hanaaniyaa, cimatuwaannannee Xarxxaluusa giyaa itti xabaqaanna duge Qiisaariyaa wodhdheedda; unttunttu gadiyaa mooddiyaawaa bolla Phawuloosa mooteeddino.</seg>
          <seg type="verse" id="b.ACT.24.2-Acts.24.3">Phawuloosi xeesetteedda wode, Xarxxaluuse A hawaadan yaagiide, mootuwaa doommeedda. Bonchchetteedda Filikisaa, nuuni ne bagganna daro sarotethaa demmeeddoshshin, ne qofaan ha gadiyaassi ubbabaani ubbasankka lo77o laamii beettiyaawoo neena loythi galatiide, hawaa akkeetto.</seg>
          <seg type="verse" id="b.ACT.24.4">Shin taani neena gami77ethennaan, dooya gideedda ne keekatethaan nubaa neeni qanthaan sisana mala, neena woossay.</seg>
          <seg type="verse" id="b.ACT.24.5">Ayissi gooppe, ha bitani dhubo gidiide, sa7aa ubbaan de7iyaa Ayihudatuwaa giddon walassaa dentheedda, Naaziraawatu bagga asaa kaalethiyaawaa gideeddawaa ereeddo.</seg>
          <seg type="verse" id="b.ACT.24.6">Haray atto Geeshsha Golliyaakka tunissanaw koyyishshin A oyqqiide, nu higgiyaadan, A bolla pirddanaw qoppeeddo;</seg>
          <seg type="verse" id="b.ACT.24.7">shin olaa kaappuwaa Luusiyoosi yiide, wolqqaan nu kushiyaappe A wothi akkeedda.</seg>
          <seg type="verse" id="b.ACT.24.8">A mootiyaawanttukka neekko yaana mala azazeedda; neeni ne huuphew ha bitaniyaa biddaade, nuuni A mootiyaa yewuwaa ubbaa eranaw danddayaa yaageedda.</seg>
          <seg type="verse" id="b.ACT.24.9">Ayihudatuukka qassi, Ha yewuu tuma giide, A qofaa akkeeddino.</seg>
          <seg type="headline">Phawuloosi Filikisa Sinthan Mootoo Zaaruwaa Immeedda</seg>
          <seg type="verse" id="b.ACT.24.10">Gadiyaa mooddiyaawe Phawuloosa yaanaadan wuttina, I hawaadan yaagiide zaareedda; Neeni daro wodiyaappe doommaade, ha asaassi pirddaadde de7iyaawaa taani eraade, ta yewuwaa nashechchaan zaaray.</seg>
          <seg type="verse" id="b.ACT.24.11">Taani Yeerusalaame goyinnanaw kesoodeppe tammanne laa77u gallassaappe darennawaa neeni ne huuphew erana danddayaa.</seg>
          <seg type="verse" id="b.ACT.24.12">Ayihudatuu taana Geeshsha Golliyan gidina, Ayihuda woosa gollen gidina, katamaan gidina, oonannanne palumettishshin woy asaa shiishshaade maqqishshin, itti uraannanne be7ibeykkino.</seg>
          <seg type="verse" id="b.ACT.24.13">Unttunttu ha77ikka taana mootiyaawaa shatimmanaw danddaykkino.</seg>
          <seg type="verse" id="b.ACT.24.14">Shin taani hawaa new oday; taani Muse higgiyan de7iyaawaanne nabatuu xaafeedda ubbabaa ammananaadan, nu aawatuwa Xoossaassi unttunttu worddo giyaa ogiyaan goshetay.</seg>
          <seg type="verse" id="b.ACT.24.15">Hawanttu barenttu huuphew, Asay ubbay, wordduukka xilluukka hayquwaappe denddanawantta giyaawaadan, taanikka unttunttu denddiyaawaa Xoossaani hidootaa wothaade amuwaani naagay.</seg>
          <seg type="verse" id="b.ACT.24.16">Hewaa diraw, taani qassi, Xoossaa sinthaninne asaa sinthan ubba wode, pokkuu baynna tilla wozanay taw de7ana mala minnay.</seg>
          <seg type="verse" id="b.ACT.24.17">Taani Yeerusalaameppe kesoodeppe cora laythaappe guyyiyan, ta gade hiyyeesaassi miishshaa immanawunne yarshshuwaa yarshshanaw Yeerusalaame baaddi.</seg>
          <seg type="verse" id="b.ACT.24.18">Hewaa oothishshin, asay shiiqennaan, walassay denddennaan, taani Geeshsha Golliyan geeyyishshin, unttunttu taana demmeeddino.</seg>
          <seg type="verse" id="b.ACT.24.19">Shin Iisiyappe yeedda itti itti Ayihudatuu hewaan de7iino; unttunttu ta bolla yewuwaa koyyooppe, yiide taana ne bollan mootanaw bessee.</seg>
          <seg type="verse" id="b.ACT.24.20-Acts.24.21">Woy taani unttunttu giddon eqqaade, Hayqqeeddawanttu denddanawaa ammaniyaa diraw, hachche hintte sinthaan ta bolla pirddiino gaade haa dhoqqissaade hasayeedda itti qaalaappe attin, shiiquwaa sinthan eqqishshin, ta bolla itti bayizzuwaa demmeeddawaa gidooppe, hawanttu barenttu huuphew hawaan odanawantta yaageedda.</seg>
          <seg type="verse" id="b.ACT.24.22">Shin Filikise Xoossaa ogiyaabaa geeshshi ereedda diraw, Taani hintte yewuwaa olaa kaappuwaa Luusiyoosi yiyaa wode ogiyaa oythana yaagiide, pirddiyaa wodiyaa sinthaw keereedda.</seg>
          <seg type="verse" id="b.ACT.24.23">Filikise qassi Phawuloosa qachchennaan naagana malanne A dabbatuwaappe ooninne aw oothishshin, woy aakko yiishshin diggenna mala, xeetatuwaa kaappuwaa azazeedda.</seg>
          <seg type="headline">Phawuloosi Filikisanne Dirusilla Sintha Shiiqeedda</seg>
          <seg type="verse" id="b.ACT.24.24">Amareedda gallassaappe guyyiyan, Filikise Ayihuda asaa zare gideedda bare machchatti Dirusillinna yiide, Phawuloosa kiitti ahissiide, Yesuusi Kiristtoosan ammaniyaa ogiyaa I haasayishshin siseedda.</seg>
          <seg type="verse" id="b.ACT.24.25">Phawuloosi xillotethaabaa, bare huuphiyaa naaguwaabaanne yaana pirddaabaa haasayishshin, Filikise yayyiide, Neeni ha77iw ba; taw miikkeedda wode, neena kiittaade xeegissana yaageedda.</seg>
          <seg type="verse" id="b.ACT.24.26">He wode qassi Phawuloosi bilettanaw, barew maganxxaa immanddeeshsha giide qoppeedda; hewaa diraw, daro wode A ahissi ahissiide, aananna haasayee.</seg>
          <seg type="verse" id="b.ACT.24.27">Laa77u laythaa kumeeddawaappe guyyiyan, Filikisa kotaa Phorqqiyoosa Pisxxoosi akkeedda. Filikise Ayihudatuwaa nashechchanaw koyyiide, qasho gollen Phawuloosa bashi aggeedda.</seg>
        </div>
        <div type="chapter" complete="y" id="b.ACT.25">
          <seg type="headline">Phawuloosi Roome Kaatiyaakko Bare Yewuwaa Akkiide Baanaw Oochcheedda</seg>
          <seg type="verse" id="b.ACT.25.1">Pisxxoosi awuraajjaa geleedda heezzenthiyaa gallassaappe guyyiyan, Qiisaariyaappe Yeerusalaame beedda.</seg>
          <seg type="verse" id="b.ACT.25.2">Yaani qeesatuwaa kaappatuunne Ayihudatuwaa kaalethiyaawanttu Phawuloosa mooteeddino.</seg>
          <seg type="verse" id="b.ACT.25.3">Unttunttu Phawuloosa wodhanaw ogiyaan qosetti uttanaw, barenttoo lo77obaa udiide A Yeerusalaame ahana mala, Pisxxoosa woosseeddino.</seg>
          <seg type="verse" id="b.ACT.25.4">Pisxxoosi unttunttoo, Phawuloosi Qiisaariyaan qashetti utteedda; taani ta huuphewukka ellekka yaa guyye simmanaw qoppa uttaaddi.</seg>
          <seg type="verse" id="b.ACT.25.5">Hewaa diraw, I ayentto bayizzeeddawe de7ooppe, hinttenttu giddon aawotiyawanttu taananna Qiisaariyaa biide, A mootino yaagiide zaareedda.</seg>
          <seg type="verse" id="b.ACT.25.6">Pisxxoosi Yeerusalaamen hosppun woy tammu gallassaappe aathennaan uttiide, Qiisaariyaa beedda; wonttissa gallassi pirddiyaasan uttiide, Phawuloosa ahana mala azazeedda.</seg>
          <seg type="verse" id="b.ACT.25.7">I gakkeedda wode, Yeerusalaameppe yeedda Ayihudatuu A matan yuuyyi aadhdhi eqqiide, barenttoo shatimmanaw danddayettenna daro deexo mootuwaa A bolla wotheeddino.</seg>
          <seg type="verse" id="b.ACT.25.8">Phawuloosi mootettiidde, Taani Ayihudatuwaa higgiyaakka Geeshsha Golliyaakka Roome Kaatiyaa Qeesaarakka aynne naaqqabeykki yaageedda.</seg>
          <seg type="verse" id="b.ACT.25.9">Pisxxoosi Ayihudatuwaa nashechchanaw koyyiide Phawuloosa, Pude Yeerusalaame kesaade, ha yewuwaabaa yaani ta sinthan ooshettanaw koyyay? yaagiide oochcheedda.</seg>
          <seg type="verse" id="b.ACT.25.10">Shin Phawuloosi, Taani ooshettanaw bessiyaa Qeesaara pirdda gollen eqqaaddi. Neenikka loytha eriyaawaadan, taani Ayihudatuwaa aynne naaqqabeykki.</seg>
          <seg type="verse" id="b.ACT.25.11">Simmi taani naaqqeeddawaa woy hayqqanaw bessiyaawaa ootheeddawaa gidooppe, hayquwaappe attana giikke; shin unttunttu taana mootiyaa mootuu mela gideeddawaappe hini baggan, ooninne taana unttunttoo aathiide immanaw danddayenna; Qeesaare tabaa pirddo gaade oochchay yaageedda.</seg>
          <seg type="verse" id="b.ACT.25.12">Hewaappe guyyiyan, Pisxxoosi barenanna zorettiyaawanttunna zoretti simmiide A, Neeni Qeesaare tabaa pirddo gaade oochchaadda; Qeesaarakko baanaassa yaagiide zaareedda.</seg>
          <seg type="headline">Pisxxoosi Phawuloosabaa Agriphaanna Maqqetteedda</seg>
          <seg type="verse" id="b.ACT.25.13">Amareedda gallassaappe guyyiyan, Kaatiyaa Agriiphphaynne Bariniiqe Pisxxoosa sarotanaw Qiisaariyaa beeddino.</seg>
          <seg type="verse" id="b.ACT.25.14">Yaani unttunttu cora gallassaa utti de7ishshin, Pisxxoosi kaatiyaassi Phawuloosabaa hawaadan yaagiide odeedda; Hawaan Filikise qachchiide bashi beedda itti bitani de7ee.</seg>
          <seg type="verse" id="b.ACT.25.15">Taani Yeerusalaamen de7ishshin, qeesatuwaa kaappatuunne Ayihuda cimatuu A bolla pirddana mala, taana woossiidde, aabaa taw odeeddino.</seg>
          <seg type="verse" id="b.ACT.25.16">Taani, Mootetteedda uray barena mootiyaawanttunna ittippe eqqennaaninne barena mooteedda yewuwaassi zaaruwaa immennaan, oona gidooppenne aathiide immiyaawe Roome asaassi woga gidenna yaagaade unttunttoo zaaraaddi.</seg>
          <seg type="verse" id="b.ACT.25.17">Hewaa diraw, unttunttu hawaan shiiqeedda wode, taani gami77ennaan wonttissa gallassi, pirdda golle gelaade Phawuloosa ahana mala azazaaddi.</seg>
          <seg type="verse" id="b.ACT.25.18">A mootiyaawanttu eqqiide, iitabaan A mootennaan aggikkino gaade taani qoppeeddawaadan, aynne A mootibeykkino.</seg>
          <seg type="verse" id="b.ACT.25.19">Shin unttunttu barenttu ammaneeddabanttubaanne Phawuloosi, Paxa de7ee giyaa hayqqeedda itti Yesuusa geetettiyaa bitaniyaabaa aananna palumetteeddino.</seg>
          <seg type="verse" id="b.ACT.25.20">Taani ha yewuwaa wootaade bidda demmanitantto, qofaa qachchennaan de7aadde, Phawuloosi Yeerusalaame biide, ha yewuwaa yaani ooshettanaw koyyinttonne gaade A oochchaaddi;</seg>
          <seg type="verse" id="b.ACT.25.21">shin Phawuloosi bare yewuwaa Awugisxxoose Qeesaare ogiyaa oythana gakkanaw naagettanaadan oochchina, taani A Qeesaarakko yeddana gakkanaassi, I qashettana mala azazaaddi yaageedda.</seg>
          <seg type="verse" id="b.ACT.25.22">Hewaappe guyye Agriiphphay Pisxxoosa, Taani ta huuphewukka qassi he bitani giyaawaa sisana koyyay yaageedda. Pisxxoosi A, Neeni wontti I giyaawaa sisanaassa yaageedda.</seg>
          <seg type="verse" id="b.ACT.25.23">Wonttissa gallassi, Agriiphphaynne Bariniiqe daro bonchchuwan olaa kaappatuwaannanne katamaan de7iyaa wolqqaama asaanna yiide, pirdda golle geleeddino; Pisxxoosi Phawuloosa ahana mala azazina aheeddino.</seg>
          <seg type="verse" id="b.ACT.25.24">Pisxxoosi hawaadan yaageedda; Kaatiyaa Agriiphphaa, hawaan nuunanna de7iyaa asaa ubbaw, Ayihuda asay ubbay Yeerusalaamenikka hawankka waassiidde, I hawaappe sinthaw paxa de7anaw bessenna yaagiide, taana woosseedda bitaniyaa hawaa be7iita.</seg>
          <seg type="verse" id="b.ACT.25.25">Shin I aynne hayqqanaw bessiyaawaa ootheeddawaa taani demmabeykke; I bare huuphew, Awugisxxoose Qeesaare tabaa pirddo yaagaade oochchaaddi geedda diraw, Qeesaarakko A yeddanaw taani qoppaaddi.</seg>
          <seg type="verse" id="b.ACT.25.26">Taani aabaa ta godaa Awugisxxoose Qeesaaressi xaafanaw tumu yewuu taw aynnee baawa; hewaa diraw, I loythi ooshettowaappe guyyiyan, taani xaafiyaabaa demmana mala, hinttenttu sintha, Kaatiyaa Agriiphphaa, ubba ne sintha A ahaaddi.</seg>
          <seg type="verse" id="b.ACT.25.27">Ayissi gooppe, qashetteedda uraa kiittiyaa wode, A ayaw mooteeddentto, erissennaan co77u gi bashiyaawe taw eeyatethaa malatee yaageedda.</seg>
        </div>
        <div type="chapter" complete="y" id="b.ACT.26">
          <seg type="headline">Phawuloosi Agriiphphaa Sinthan Haasayeedda Haasayaa</seg>
          <seg type="verse" id="b.ACT.26.1">Agriiphphay Phawuloosa, Neeni nebaa haasayanaw danddayaa yaageedda. He wode Phawuloosi bare kushiyaa micciide hawaadan yaagi zaareedda.</seg>
          <seg type="verse" id="b.ACT.26.2-Acts.26.3">Kaatiyaa Agriiphphaa, Ayihudatuwaa wogaanne palumaa ubbaa neeni loythaade eriyaa diraw, taana Ayihudatuu mootiyaa yewuwaa ubbaa hachche taani ne sinthan zaariyaawoo ta qaaday darissi lo77a yaagaade qoppay; hewaa diraw, neeni ta haasayaa salettennaan sisana mala, neena woossay.</seg>
          <seg type="verse" id="b.ACT.26.4">Taani na7atethaappe doommaade ta asaa giddoninne Yeerusalaamen de7eedda ta de7uwaa Ayihuda ubbatuu kaseppe doommiide eriino.</seg>
          <seg type="verse" id="b.ACT.26.5">Taani koyroppe doommaade, nu ammanuwaa higgiyaa ooppenne minissiide naagiyaa Parisaawatuwaa bagga Parisaawe gidaade de7iyaawaa, unttunttu markkattanaw koyyooppe eriino.</seg>
          <seg type="verse" id="b.ACT.26.6">Taani ha77ikka Xoossay nu aawatuwassi immana geeddawaa nashechchaan naagiyaa diraw, pirddettanaassi hawaan eqqay.</seg>
          <seg type="verse" id="b.ACT.26.7">Qassi tammanne laa77u nu aawatuwa zaratuu Xoossaw qammanne gallassi ubbaade minissi goyinniidde, Xoossay immana geeddawaa akkanaw nashechchaan naagiino; Kaatiyaa Agriiphphaa, Ayihudatuu taana mootiyaawe taani hewaa nashechchaan naagiyaa diraassa.</seg>
          <seg type="verse" id="b.ACT.26.8">Ayihudatoo, Xoossay hayqqeeddawantta denthiyaawaa ayissi ammanikkitee?</seg>
          <seg type="verse" id="b.ACT.26.9">Taani ta huuphewukka Naazireetiyaa Yesuusa eqettanaw bessee gaade kase qoppaaddi.</seg>
          <seg type="verse" id="b.ACT.26.10">Taani Yeerusalaamen ootheeddawe hawaa; qeesatuwaa kaappatuwaappe maataa akkaade, Xoossaa asatuwaappe coratuwaa qashissaaddi; unttuntta wodhiyaa wodekka unttunttu hayqqiyaawaa dosaaddi.</seg>
          <seg type="verse" id="b.ACT.26.11">Ayihuda woosa golle ubbaan daro wode unttuntta muraadde, barenttu ammanuwaa unttunttu aggana mala godetaaddi; taani wogay baynnawaa unttunttoo hanqqettaade, haray atto, hara gadiyaa katamaa gakkanawukka unttuntta metoothay.</seg>
          <seg type="headline">Phawuloosi Bare Huuphew Kiristtoosa Wooti Ammaneeddentto Odeedda</seg>
          <seg type="verse" id="b.ACT.26.12">Taani ha yewuwaassi qeesatuwaa kaappatuwaappe maataanne azazuwaa akkaade Damasqqo baaddi.</seg>
          <seg type="verse" id="b.ACT.26.13">Kaatew, taani seeta gallassi ogiyaan de7ishshin, awaa poo7uwaappe loythi aadhdhiyaa poo7uu taananne taananna beeddawantta yuuyyi aadhdhiide, saluwaappe poo7ishshin be7aaddi.</seg>
          <seg type="verse" id="b.ACT.26.14">Nuuni ubbay sa7aan kunddeedda wode, Ibraayisxxe qaalaan, Saa7oolaa, Saa7oolaa, taana ayaw yedesaan metoothay? Neeni taana ixussaan neena qohaasa yaagiide taw odishshin sisaaddi.</seg>
          <seg type="verse" id="b.ACT.26.15">Yaataade, Ta Godaw, neeni oonee? yaagaaddi. Goday, Taani neeni yedesaan metoothiyaa Yesuusa.</seg>
          <seg type="verse" id="b.ACT.26.16">Shin dendda eqqa; ayissi gooppe, hachche neeni taana bee7eeddawaanne taani neena sinthappe bessanawaa haranttoo markkattana mala, taw oothiyaawaa udaade neena sunthanaw new qonccaaddi.</seg>
          <seg type="verse" id="b.ACT.26.17-Acts.26.18">Unttunttu taana ammanina, unttunttu nagaray atto geetettanaadan, Xoossay dooreedda asaa giddon unttunttu barenttu de7iyaasaa demmanaadan, qassi dhumaappe poo7uwaa simmanaadaaninne xalahiyaa godatethaappekka Xoossaakko simmanaadan, unttunttu ayfiyaa neeni dooyyana mala, Israa7eeliyaa asaappenne taani neena unttunttukko kiittiyaa Ayihuda gidennawanttuppe neena ashshana yaageedda.</seg>
          <seg type="verse" id="b.ACT.26.19">Kaatiyaa Agriiphphaa, hewaa diraw, taw saluwaappe beetteedda saxaassi taani azazettanawaa ixxabeykke.</seg>
          <seg type="verse" id="b.ACT.26.20">Shin taani kasetaade, Damasqqoninne Yeerusalaamen hewaappe guyyiyan, Yihudaa gadiyaa ubbaan de7iyaawanttussinne Ayihuda gidennawanttoo barenttu nagaraappe simmana mala, qassi nagaraappe simmanaw bessiyaawaa oothiidde, Xoossaakko simmana mala qaalaa odaaddi.</seg>
          <seg type="verse" id="b.ACT.26.21">Hewaa diraw, Ayihudatuu taana Geeshsha Golliyan oyqqiide wodhanaw koyyeeddino.</seg>
          <seg type="verse" id="b.ACT.26.22-Acts.26.23">Hewaa diraw, taani Xoossaa maaduwaa akkaade, daroonne guuthaw hachche gakkanawukka eqqaade markkattay. Nabatuunne Muse, Kiristtoosi metootanaw bessee; qassi hayquwaappe koyro denddiide, Ayihudatuwassinne Ayihuda gidennawanttoo atotethaa poo7uwaa odanaw bessee geeddawaadan, taanikka unttunttu haasayeeddawaappe haraa ittibaanne haasayeeddabay baawa yaageedda.</seg>
          <seg type="verse" id="b.ACT.26.24">Phawuloosi barenttubaa hawaadan yaagiide zaarishshin, Pisxxoosi kooshshaa dhoqqu udiide A haasayaa dhubbanaw, Phawuloosaa, neeni gooyaa; neeni darii tamaareeddawe neena gooshshana hanee yaageedda.</seg>
          <seg type="verse" id="b.ACT.26.25">Shin Phawuloosi hawaadan yaageedda; Bonchchetteedda Pisxxoosaa, taani tumatethaan lo77o yewuwaanne wozanaa qofaa haasayiyaawaappe attin gooyikke.</seg>
          <seg type="verse" id="b.ACT.26.26">Taani Kaatiyaa Agriiphphaassi ha yewuwaa qoncciyaan odiyaawaa I eree; ayissi gooppe, ha yewuu geeman oosettibeenna diraw, hawaappe ittuunne aappe geemmennawaa taani geeshshaade eray.</seg>
          <seg type="verse" id="b.ACT.26.27">Kaatiyaa Agriiphphaa, neeni nabatuu geeddawaa ammanay? Neeni unttunttu geeddawaa ammaniyaawaa taani eray yaageedda.</seg>
          <seg type="verse" id="b.ACT.26.28">Kaatiyaa Agriiphphay Phawuloosa, Ha77i ha qantha wodattinkka taana ammanthanaw koyyay? yaageedda.</seg>
          <seg type="verse" id="b.ACT.26.29">Hewaappe guyye Phawuloosi, Daro wode gidina, guutha wode gidina, ne xalalaa gidakka; shin hachche taani odiyaawaa sisiyaa ubbay qassi tawaadan qashettoppino attin, ta mala gidanaadan Xoossaa woossay yaageedda.</seg>
          <seg type="verse" id="b.ACT.26.30">Hewaappe guyyiyan kaatii, mooddiyaa Pisxxoose, Bariniiqenne, unttunttunna de7iyaa ubbay denddi,</seg>
          <seg type="verse" id="b.ACT.26.31">itti bagga simmiide, ittu ittuwaanna, Ha bitani hayqussay atto shin, qashuwaassikka bessiyaabaa oothibeenna yaagi haaseyeeddino.</seg>
          <seg type="verse" id="b.ACT.26.32">Agriiphphay Pisxxoosa, Ha bitani, Qeesaari tabaa pirddo gibeennentto, bilettanaw danddayee shin yaageedda.</seg>
        </div>
        <div type="chapter" complete="y" id="b.ACT.27">
          <seg type="headline">Phawuloosi Roome Beedda</seg>
          <seg type="verse" id="b.ACT.27.1">Nuuni markkabiyaan Xaaliya baanaw qoppi utteedda wode, Phawuloosanne hara amareedda qashetteedda asatuwaa Awugisxxoosa wottaaddaratuwaa giyaawanttuppe itti Yuuliyoosa giyaa xeetatuwaa kaappuwaassi aathiide immeeddino.</seg>
          <seg type="verse" id="b.ACT.27.2">Iisiya gaxaan de7iyaa gadatuwaa biyaa Adiraamixiyoona markkabiyaan geliide beeddo; Maqidooniyaa asa gidiyaa Teselonqqe Arisxxirokoosi nuunanna de7ee.</seg>
          <seg type="verse" id="b.ACT.27.3">Wonttissa gallassi nuuni Sidoonaa gakkishshin, Yuuliyoosi Phawuloosaw daroppe A, Ne dabbatuu neena koshshiyaabaa maaddana mala, neeni unttunttukko baanaw danddayaa yaageedda.</seg>
          <seg type="verse" id="b.ACT.27.4">Hewaappe denddiide, sinthanna nu bolla carkkiyaa diraw, Qophiroosa haathaan doodetteedda sa7aan carkkenna bagga beeddo.</seg>
          <seg type="verse" id="b.ACT.27.5">Kilqqiyaa mataaninne Phinifiliyaa matan de7iyaa abbaa pinniide, Liqiyan de7iyaa Muura gakkeeddo.</seg>
          <seg type="verse" id="b.ACT.27.6">Hewaan xeetatuwaa kaappuu Xaaliya biyaa Iskkinddiriyaa markkabiyaa demmiide, aani nuuna gelisseedda.</seg>
          <seg type="verse" id="b.ACT.27.7">Nuuni cora wodiyaa loddaan biidde, daro metuwan Qenidoosa katamaa gakkeeddo; hewaanna baanaw nuuna carkkuu diggina Salmoonanna aadhdhiide, haathaan doodetteedda Qarxxeesan carkkuwaappe te7ettiidde beeddo.</seg>
          <seg type="verse" id="b.ACT.27.8">Qassikka daro metuwan gaxanna gaxanna aadhdhiide, Laasiya katamaa matan de7iyaa abbaa doonaan Markkabii Woppu Giide Shemppiyaasaa geetettiyaasaa yeeddo.</seg>
          <seg type="verse" id="b.ACT.27.9">Nuuni hewaan cora wodiyaa gami77eeddawaappe guyyiyan, Xoomay bilettidiggeedda diraw, markkabiyaan biyaawekka hirggishshin Phawuloosi unttuntta zoriidde,</seg>
          <seg type="verse" id="b.ACT.27.10">Asaw, nu buussan wolqqaama boshaynne daro bashshay de7anawe taw beettee; bashshay yiyaawe caanaa bollanne markkabiyaa bolla xalalaan gidenna; nu shemppuwaa bollaakka yaanawaa yaageedda.</seg>
          <seg type="verse" id="b.ACT.27.11">Shin xeetatuwaa kaappuu Phawuloosi geeddawaappe aathiide, markkabiyaan de7iyaawantta azaziyaawenne markkabiyaa goday giyaawaa ammanee.</seg>
          <seg type="verse" id="b.ACT.27.12">He abbaa mataa katamay balgguwaa shaaccanaw unttunttoo miikkenna katamaa; hewaa diraw, cora asatuu barenttoo danddayettooppe, Pinqqe giyaa katamaa gakkiide, balgguwaa yaani shaaccana mala, yaappe denddanaw zoretteeddino; Pinqqen de7iyaa markkabii shemppiyaa miikko sa7ay doyetteeddawe, away wulliyaasaappenne ushechcha baggappe gidduwan, qassi wulliyaasaappenne haddirssappe gidduwana.</seg>
          <seg type="headline">Abbaa Bollan Gotuu Denddeedda</seg>
          <seg type="verse" id="b.ACT.27.13">Away kesiyaasaa xeelliyaa wode ushechcha dugehaa bagga carkkuu loddaan carkkeedda wode, barenttu qoppeeddawaadan haneeddawaa unttunttoo malatina denddeeddino; markkabii beenna mala oyqqiyaa birataa pude dafiide, Qarxxeesa matattiide, lanqqiyanna aadhdheeddino.</seg>
          <seg type="verse" id="b.ACT.27.14">Shin darii gami77ennaan, Awuraaqiisgiyaa daro wolqqaama gotuu haathaa giddon de7iyaa sa7aappe duge unttunttu bolla denddeedda.</seg>
          <seg type="verse" id="b.ACT.27.15">He gotuu markkabiyaa dechchiide aathennaan diggina, baanaw nuussi danddayettennan ixxeedda diraw, markkabiyaa I afiyaasaa aggiide beeddo.</seg>
          <seg type="verse" id="b.ACT.27.16">Nuuni Qeeda giyaa haathaan doodetteedda carkkuwaappe geemmeedda saanna aadhdhiyaa wode, darissi metootiide markkabiyaa wonggiriyaan naagi ashshanaw danddayeeddo.</seg>
          <seg type="verse" id="b.ACT.27.17">Unttunttu wonggiriyaa pude kesseeddawaappe guyyiyan, gaadiyaan markkabiyaa xaaxiide, minissi qachcheeddino; Sirxxisa giyaa shafii kumeedda saan barentta kunddissanenttonne giide hirggiide, markkabiyaa afiyaa sharaa wothiide, carkkuwan markkabiyaa coo yeddii aggeeddino.</seg>
          <seg type="verse" id="b.ACT.27.18">Gotuu wolqqaamiide nu bollan wolqqaameedda diraw, wonttissa gallassi caanaappe abbaan oluwaa doommeeddino.</seg>
          <seg type="verse" id="b.ACT.27.19">Heezzenthiyaa gallassikka markkabiyaan de7iyaa miishshaa unttunttu barenttu kushiyan oleeddino.</seg>
          <seg type="verse" id="b.ACT.27.20">Nuuni daro wodiyaa awaanne xoolinttiyaa be7ennaan, wolqqaama uushuu nu bolla bukkishshin, sinthappe dhayanaan attokko giide qoppeeddo.</seg>
          <seg type="verse" id="b.ACT.27.21">Unttunttu daro wodiyaa qumaa meennaan gami77eeddawaappe guyyiyan, Phawuloosi he wode unttunttu giddon denddi eqqiide, hawaadan yaageedda; Asaw, hinttenttu ta zoriyaa akkeeddenttonne Qarxxeesappe denddennaan atteeddentto, hawaa mala bayethaynne qohuu nuuna gakkenna.</seg>
          <seg type="verse" id="b.ACT.27.22">Shin ha77ikka taani hinttentta yayyoppite gaade zoray; ayissi gooppe, ha markkabii bayanaappe attin, hinttenttuppe itti uraa shemppuukka bayenna.</seg>
          <seg type="verse" id="b.ACT.27.23">Ayissi gooppe, Xoossaa kiitanchchay, taana mooddeedda taani goyinniyaa Xoossaawe, zino qamma ta matan eqqiide,</seg>
          <seg type="verse" id="b.ACT.27.24">Phawuloosaa, yayyoppa; neeni Roome gadiyaa Kaatiyaa Qeesaara sinthan eqqanaw bessee; be7a, Xoossay bare keekatethaan neenanna biyaa asaa ubbaa shemppuwaa ashshana yaageedda.</seg>
          <seg type="verse" id="b.ACT.27.25">Hewaa diraw asaw, yayyoppite. Ayissi gooppe, he kiitanchchay taw odeeddawaadan hananawaa taani Xoossaa ammanay;</seg>
          <seg type="verse" id="b.ACT.27.26">shin carkkuu nuuna itti haathaan doodetteedda sa7aan abbaa doonaan dom77issana yaageedda.</seg>
          <seg type="verse" id="b.ACT.27.27">Tammanne oyddentho gallassi Meediteraaniyaa Abbaan nuuna carkkuu yaanne haanne sugishshin, markkabiyaan oothiyaawanttussi qamma bilahii biittaakko mateeddawaa malateedda.</seg>
          <seg type="verse" id="b.ACT.27.28">Unttunttu likkiyaa gaadiyaa xeeraan dexiyaabaa qachchiide, haathaan yeggina, haathay oytamu mitiriyaa ciimmateeddawaa ereeddino. Guuthaa gami77iidde, laa7ethuwaa yeggiide, hattamu mitiriyaa ciimmateeddawaa ereeddino.</seg>
          <seg type="verse" id="b.ACT.27.29">Unttunttu shuchchattiyaasan kunddenna mala yayyiide, markkabii beenna mala oyqqiyaa oyddu birataa markkabiyaappe guyyenna abbaan yeggiide, sa7ay wonttana mala, barenttu xoossatuwaa woossiino.</seg>
          <seg type="verse" id="b.ACT.27.30">Markkabiyan oothiyaawanttu markkabiyaappe kichchanaw koyyiide, markkabii beenna mala oyqqiyaa amareedda biratatuwaa markkabiyaappe sintha bagganna abbaan yeggiyaawaa malatiide, wonggiriyaa abbaan wotheedda wode,</seg>
          <seg type="verse" id="b.ACT.27.31">Phawuloosi xeetatuwaa kaappuwaanne wottaaddaratuwaa, Hawanttu markkabiyaa giddon de7ana dhayooppe, hinttenttu attanaw danddaykkita yaageedda.</seg>
          <seg type="verse" id="b.ACT.27.32">Hewaappe guyyiyan, wottaaddaratuu wonggirii qashetteedda gaadiyaa qanxxiide, yeddii aggeeddino.</seg>
          <seg type="verse" id="b.ACT.27.33">Sa7ay wonttana hanishshin, Phawuloosi ubbay qumaa maana mala, hawaadan yaagiide woosseedda; Hinttenttu hachchenna tammanne oyddu gallassaa naageeddita; qassi he ubbankka qumaa mibeykkita.</seg>
          <seg type="verse" id="b.ACT.27.34">Hewaa diraw, guutha qumaa hinttenttu maana mala, taani hinttentta woossay; ayissi gooppe, hinttenttu paxa de7anaw guutha qumaa maana koshshee; haray atto hinttenttu huuphiyaa binnanaappe ittuukka bayenna yaageedda.</seg>
          <seg type="verse" id="b.ACT.27.35">Phawuloosi hawaa giide, ukithaa akkiide, ubbaa sinthan Xoossaa galateedda; menthi muussaa doommeedda.</seg>
          <seg type="verse" id="b.ACT.27.36">Hewaappe guyyiyaan ubbay loythi, barenttoo qassi qumaa meeddino.</seg>
          <seg type="verse" id="b.ACT.27.37">Nuuni markkabiyaan de7iyaawanttu laa77u xeetanne laappun tammanne usuppuna.</seg>
          <seg type="verse" id="b.ACT.27.38">Unttunttu miide kaalleedda wode, caanaa zarggaa abbaan oliide markkabiyaa deexuwaa kawushisseeddino.</seg>
          <seg type="headline">Markkabiyaa Me7ussaa</seg>
          <seg type="verse" id="b.ACT.27.39">Sa7ay wontteedda wode, markkabiyaan oothiyaawanttu gadiyaa eribeykkino; shin haathay goggiide abbaan geleeddasaa miyyiyaan de7iyaa shafiyaa akeekaan xeelleeddino. Barenttussi danddayettintto, markkabiyaa he shafiyaakko laagganaw barenttu qofaa qachcheeddino.</seg>
          <seg type="verse" id="b.ACT.27.40">Yaatiide markkabii beenna mala oyqqiyaa biratatuwaa billiide, abbaa giddo yeggeeddino; he wode, markkabiyaa koyyeeddasaa zaariide laaggiyaa mithaa qachcheedda gaadiyaa billeeddino; hewaappe guyyiyan, carkkuu markkabiyaa sinthaw sugana mala, markkabiyaa afiyaa sharaa sintha bagganna dhoqqu udiide, buussaa doommeeddino.</seg>
          <seg type="verse" id="b.ACT.27.41">Shin markkabii ciimmuu de7iyaasaappe aadhdhiide haathaan doodetteedda sa7aa matan de7iyaa dethasaan dom77etti eqqeedda; markkabiyaassi guyye baggay beetaa sugethaan me7erettishshin, sintha baggay duge dhishettiide, qaaxxennaan ixxi aggeedda.</seg>
          <seg type="verse" id="b.ACT.27.42">Wottaaddaratuu qashetteedda asaappe ittuunne haathaa wadhdhiide kessi akki beenna mala, unttuntta wodhanaw zoretteeddino.</seg>
          <seg type="verse" id="b.ACT.27.43">Shin xeetatuwaa kaappuu Phawuloosa ashshanaw koyyiide, wottaaddaratuwaa maqquwaa ixxeedda; haathaa wadhaa eriyaa ubbay markkabiyaappe haathaan guppi guppiide kasetiide gaxaa kesana mala azazeedda.</seg>
          <seg type="verse" id="b.ACT.27.44">Atteeddawanttuppe amareeddawanttu sanqqaan, amareeddawanttu qay markkabiyaa me7uwan kesana mala azazeedda; hewaadan ubbatuukka gaxaa sarotethaan keseeddino.</seg>
        </div>
        <div type="chapter" complete="y" id="b.ACT.28">
          <seg type="headline">Phawuloosi Malttaa Giyaa Haathaan Doodetteedda Sa7aa Beedda</seg>
          <seg type="verse" id="b.ACT.28.1">Nuuni gaxaa sarotethaan keseedda wode, he haathaan doodetteedda sa7ay Malttaa geetettiyaawaa ereeddo.</seg>
          <seg type="verse" id="b.ACT.28.2">Haathaan doodetteedda sa7aan de7iyaa asatuu nuussi daro keekatethaa keekeeddino; iray bukkanaw doommeedda dirawunne meeguwaa diraw, tamaa eethiide, nuuna ubbaa mokkeeddino.</seg>
          <seg type="verse" id="b.ACT.28.3">Phawuloosi daro qayxeeriyaa mithaa mixiide tamaan yeggishshin, marzzaama shooshshay seelaa diraw kesiide, A kushiyan xaaxettiide, A dukkeedda.</seg>
          <seg type="verse" id="b.ACT.28.4">Haathaan doodetteedda sa7aan de7iyaa asatuu qirccanttiyaa shooshshay Phawuloosa kushiyan xaaxetteeddawaa be7eedda wode ittu ittuwaassi, Tumu ha bitani shemppuwaa wodhiyaa asa; haray atto abbaappe I attinakka nu Xoossaa pirdday A paxa de7o gibeenna yaageeddino.</seg>
          <seg type="verse" id="b.ACT.28.5">Shin Phawuloosi bare kushiyaappe qirccanttiyaa shooshshaa wuxakkiide, tamaan oleedda; A aynne oothibeenna.</seg>
          <seg type="verse" id="b.ACT.28.6">Unttunttu, A bollay gaafee; woy akeekennaan kunddiide hayqqee yaagiide A naagiino; shin cora wodiyaa naagiide, A bollan aynnee dummateeddabay dhayina, Hawe xoossaa yaagiide barenttu qofaa bashi aggeeddino.</seg>
          <seg type="verse" id="b.ACT.28.7">Hewaa heeran haathaan doodetti utteedda sa7aa kaappuwaa Pupiliyoosa giyaawaassi gadii de7ee; I nuuna imathatethaa, heezzu gallassaa siiquwan mokki moyizzeedda.</seg>
          <seg type="verse" id="b.ACT.28.8">Pupiliyoosa aabbu qoxuwaa, seelaanne uluwaa kadhaa saketti gisiide de7ee; Phawuloosi A soy geliide, aw Xoossaa woosseedda; bare kushiyaa A bolla wothiide, A patheedda.</seg>
          <seg type="verse" id="b.ACT.28.9">Hewaappe guyyiyan, he haathaan doodetteedda sa7aan harggiyaa hara ubba asaykka qassi yiide paxeedda.</seg>
          <seg type="verse" id="b.ACT.28.10">Hewaappe simmina nuuna daro bonchchuwaa bonchcheeddino; nuuni markkabiyaan baanaw denddeedda wode, ogew nuuna koshshiyaabaa nuussi immeeddino.</seg>
          <seg type="headline">Phawuloosi Malttappe Roome Beedda</seg>
          <seg type="verse" id="b.ACT.28.11">Heezzu agenaappe guyyiyan, haathaan doodetteedda sa7aan balgguwaa aathiide, mantte xoossaagiyaa Iskkinddiriyaa markkabiyaan baanaw denddeeddo.</seg>
          <seg type="verse" id="b.ACT.28.12">Nuuni Siraakuse giyaa katamaa geliide, yaani heezzu gallassaa utteeddo.</seg>
          <seg type="verse" id="b.ACT.28.13">Hewaappe yuuyyiidde, Regiiyume giyaa katamaa gakkeeddo. Itti gallassaappe guyyiyan, away kesiyaasaa xeelliyaa wode ushechcha dugehaa bagga carkkuu carkkina, wonttissa gallassi Putiyaaluusa giyaa katamaa yeeddo.</seg>
          <seg type="verse" id="b.ACT.28.14">Hewaan nuuni itti itti ammaniyaawantta demmina, barenttunna laappu gallassaa uttana mala, nuuna woosseeddino; hewaappe qassi Roome yeeddo.</seg>
          <seg type="verse" id="b.ACT.28.15">Roomen de7iyaa ammaniyaawanttu nubaa sisiide, Afiyaasaa Geyaanne Heezzu Aqiyaasaa geetettiyaasaa gakkanaassi nuuna mokkanaw yeeddino; Phawuloosi unttuntta be7eedda wode Xoossaa galatiide, wozanaan minisseedda.</seg>
          <seg type="headline">Phawuloosi Roomen Tamaarisseedda</seg>
          <seg type="verse" id="b.ACT.28.16">Nuuni Roome geleedda wode, Phawuloosi barena naagiyaa wottaaddaraanna barekka de7anaadan udetteedda.</seg>
          <seg type="verse" id="b.ACT.28.17">Heezzu gallassaappe guyyiyan, Phawuloosi Ayihudatuwaa kaappatuwaa barekko xeeseedda; unttunttu shiiqeedda wode, unttuntta hawaadan yaageedda; Taanaadan ammaniyaawanttoo, taani nu asaa woy nu aawatuwa wogaa iitabaa aynne oothennaan, taana Yeerusalaamen qachchiide, Roome asaassi aathiide immeeddino.</seg>
          <seg type="verse" id="b.ACT.28.18">Unttunttu taana biddeeddawaappe guyye, hayqqanaw bessiyaabay ta bolla aynne bayinna diraw, taana billanaw koyyeeddino.</seg>
          <seg type="verse" id="b.ACT.28.19">Shin hewaa Ayihudatuu eeno geennaan ixxeedda wode, Tabaa Qeesaare pirddo gaanawe taana koshsheeddappe attin, taani ta zariyaa mootiyaabay taw de7ina gidenna.</seg>
          <seg type="verse" id="b.ACT.28.20">Taani hinttenttunna gakettanawunne haasayanaw hinttentta xeeseeddawe hewaassa; ayissi gooppe, Israa7eeliyaa asay nashechchaan naagiyaawaa diraw taani ha santhalataan qashettaaddi yaageedda.</seg>
          <seg type="verse" id="b.ACT.28.21">Ayihuda cimatuu Phawuloosa, Nuuni Yihudaappe nebaw dabidaabbiyaa akkibeykko. Nu ishatuwaappekka haray atto, ittuukka yiide, nebaa odibeenna; woy ne sunthaa bayizziide, nuussi odibeenna.</seg>
          <seg type="verse" id="b.ACT.28.22">Shin he asaa sunthaa ubbasan asay bayizziide haasayiyaawaa nuuni eriyaa diraw, ne qofaa sisanaw koyyeetto yaageeddino.</seg>
          <seg type="verse" id="b.ACT.28.23">Unttunttu barenttu yaana gallassaa Phawuloosaw keeriide, he gallassi coriide I de7iyaasaa yeeddino; ikka unttunttoo Xoossaa kawutethaabaa markkatteedda. Qassi unttunttu Yesuusabaa ammanana mala, Muse higgiyaappenne nabatuu xaafeeddawaappe akkiide unttuntta tamaarissiidde, wonttappe omarssi gakkanaw loythi odeedda.</seg>
          <seg type="verse" id="b.ACT.28.24">Baggatuu Phawuloosi geeddawaa ammaneeddino; shin baggatuu ammanibeykkino.</seg>
          <seg type="verse" id="b.ACT.28.25">Unttunttu barenttu giddon yewuwaa eeno geennaan ixxeedda wode, Phawuloosi ittibaa geeddawaappe guyyiyan beeddino; I hawaadan yaageedda; Geeshsha Ayyaanay nu aawatuwassi nabiyaa Iisiyaasa maxaafaan,</seg>
          <seg type="verse" id="b.ACT.28.26">Neeni he asaakko baade hawaadan ga; Hinttenttu sissaa sisana, shin hinttenttoo gelenna; hinttenttu xeelaa xeellana, shin be7ikkita.</seg>
          <seg type="verse" id="b.ACT.28.27">Ayissi gooppe, ha asaa wozanay guzumeedda; barenttu haythaa tullisseeddino; barenttu ayifiyaakka ciilummeeddino. Hewe baawentto, barenttu ayfiyaan be7ana; unttunttu haythaykka sisana; unttunttu wozanaykka akeekana; unttunttu taakko Xoossaakko simmana. Qassi taanikka unttuntta pathana yaaga yaageedda.</seg>
          <seg type="verse" id="b.ACT.28.28">Simmi hawe Xoossaa atotethay, Ayihuda gidennawanttoo kiitetteeddawe hinttenttoo eretto. Qassi unttunttukka sisana yaageedda.</seg>
          <seg type="verse" id="b.ACT.28.29">[Phawuloosi hewaa geeddawaappe guyyiyan, Ayihudatuu barenttu giddon daro palumettiidde beeddino.]</seg>
          <seg type="verse" id="b.ACT.28.30">Phawuloosi kiraa golliyaan laa77u laythaa kumenthaa de7iidde, barekko yiyaa ubbaa mokkee.</seg>
          <seg type="verse" id="b.ACT.28.31">Barena ooninne diggennan Xoossaa kawutethaabaanne Godaa Yesuusi Kiristtoosabaa odiidde, yayyennaan darii qonccissiide tamaarsseedda.</seg>
        </div>
      </div>
      <div type="book" complete="y" id="b.ROM">
        <div type="chapter" complete="y" id="b.ROM.1">
          <seg type="verse" id="b.ROM.1.1">Bare mishiraachchuwaa qaalaa odanaw Xoossay dooriide xeeseedda Kiristtoosa Yesuusa qoomay, Yesuusi Kiristtoosi kiitteedda Phawuloosi, taani ha dabidaabbiyaa xaafay.</seg>
          <seg type="verse" id="b.ROM.1.2">Xoossay daro wodeppe kase bare nabatuwaa bagganna mishiraachchuwaa qaalaa immana yaageeddawe Xoossaa Geeshsha Maxaafatuwan xaafetteedda;</seg>
          <seg type="verse" id="b.ROM.1.3">he mishiraachchuwaa qaalay asa gidiide Daawite zariyaappe yeletteedda Xoossaa Na7aa, nu Godaa Yesuusi Kiristtoosabaa.</seg>
          <seg type="verse" id="b.ROM.1.4">Qassi I bare Geeshsha Ayyaanaanhayquwaappe denddeeddawaan, Xoossaa Na7aa gidiyaawaa wolqqaama wolqqaan besseedda.</seg>
          <seg type="verse" id="b.ROM.1.5">Ayihuda gidenna asay ubbay ammananaadaaninne azazettanaadan, nuuni unttuntta kaalethana mala, Xoossay Kiristtoosa sunthaa diraw, Kiristtoosa bagganna aadho keekatethaanne Yesuusi kiitteeddawantta gidiyaa maataa nuussi immeedda.</seg>
          <seg type="verse" id="b.ROM.1.6">Yesuusi Kiristtoosawaa gidanaadan, Xoossay xeeseedda hinttenttukka hewanttu giddon de7iita.</seg>
          <seg type="verse" id="b.ROM.1.7">Xoossay siiqiyaawanttoonne geeshshabaa oothanaw xeeseedda Roome gadiyan de7iyaa ubbatoo Xoossaa nu Aawuwaappenne Godaa Yesuusi Kiristtoosappe aadho keekatethaynne sarotethay hinttenttoo gido.</seg>
          <seg type="headline">Galataa Woosaa</seg>
          <seg type="verse" id="b.ROM.1.8">Kasetaade taani hinttenttu ammanuu sa7aa ubbaan sisetteedda diraw, Yesuusi Kiristtoosa bagganna hinttenttoo taani Xoossaa galatay.</seg>
          <seg type="verse" id="b.ROM.1.9-Rom.1.10">Ayissi gooppe, taani ubba wode ta woosaan hinttentta hassayissiyaawoo, Xoossay, taani A Na7aa mishiraachchuwaa qaalaa odiyaawaan ta ayyaanan aw oothiyaawe markka. Xoossay, bare sheniyaan, taani ha77i hinttenttukko baanaw ta ogiyaa miikkoyanaadaan, ubba wode woossay.</seg>
          <seg type="verse" id="b.ROM.1.11">Ayissi gooppe, taani hinttentta minissanaw, hinttenttunna ittippe Ayyaanaa imotaa shaakkana mala, hinttentta be7anaw laamotay.</seg>
          <seg type="verse" id="b.ROM.1.12">Taani giyaawe, hinttenttukka takka itti wode minettana. Hinttenttu ta ammanuwan, qassi taanikka hintte ammanuwan minettana.</seg>
          <seg type="verse" id="b.ROM.1.13">Taanaadan ammaniyaawanttoo, taani ubba wode hinttenttukko baanaw qoppaaddi. Shin taana diggiyaabay de7iyaawaa hintte eranaw bessee; taani haray atto Ayihuda gidenna hara asaappekka ayfiyaa demmeeddawaadan, hinttenttuppekka ayfiyaa demmanaw koyyay.</seg>
          <seg type="verse" id="b.ROM.1.14">Taani asaa ubbaw, Giriike asawunne tamaaribeenna asaw qassi aadho eranchchatoonne eeyatoo qanxxana acuu de7ee.</seg>
          <seg type="verse" id="b.ROM.1.15">Hewaa diraw, taw danddayetteedda keenaan Roomen de7iyaa hinttenttussikka mishiraachchuwaa qaalaa odanaw amottay.</seg>
          <seg type="headline">Mishiraachchuwaa Qaalay Xoossaa Wolqqaa</seg>
          <seg type="verse" id="b.ROM.1.16">Mishiraachchuwaa qaalay taana yeellayenna; I ammaniyaa ubbaa, kasetiide Ayihuda asaa qassi Ayihuda gidenna asaa ashshanaw Xoossaappe yiyaa wolqqaa.</seg>
          <seg type="verse" id="b.ROM.1.17">Ayissi gooppe, Xoossaa Maxaafay, Xilluu Xoossaan ammanettiide de7ana yaagiyaawaadan, Xoossay asaa koyroppe wurssethaa gakkanaw, ammanuwan xillissiyaawaa mishiraachchuwaa qaalay qonccissee.</seg>
          <seg type="headline">Asaa Iita Oosuwaa</seg>
          <seg type="verse" id="b.ROM.1.18">Tumatethay erettanawaa barenttu iita hanotaan diggiyaa nagaraa oosuwaa ubbaa bollaninne asaa iita oosuwaa ubbaa bollan, Xoossaa hanqquu saluwaappe wodhdhiide qonccana.</seg>
          <seg type="verse" id="b.ROM.1.19">Unttunttu Xoossaabaa erana danddayiyaawe unttunttoo qonccee; ayissi gooppe, Xoossay unttunttoo qonccisseedda.</seg>
          <seg type="verse" id="b.ROM.1.20">Beettenna A hanotay, hewekka A medhinaa wolqqaynne A Xoossatethay ittippe Xoossay ha alamiyaa medhdheeddawaappe doommiide, unttunttoo qoncciide beetteedda; unttunttu hewaa Xoossay medhdheeddabaappe be7anaw danddayiyaa diraw, unttunttoo gaasoyiyaabay baawa.</seg>
          <seg type="verse" id="b.ROM.1.21">Ayissi gooppe, unttunttu Xoossaa erooppekka, aw bessiyaa bonchchuwaa immibeykkino; qassi A galatikkino. Shin unttunttu allaalle kessennabaa qooppiino; qassi unttunttu akeekenna wozanay dhumeedda.</seg>
          <seg type="verse" id="b.ROM.1.22">Unttunttu barentta aadhdheedda eranchcha giino; shin unttunttu eeya.</seg>
          <seg type="verse" id="b.ROM.1.23">Unttunttu hayqqenna Xoossaassi goyinniyaawaa ixxiide, hayqqiyaa asaa medhetaa, kafatuwaa medhetaa, do7atuwaa medhetaanne tiraan gooshettiyaawanttu medhetaa medhetteeddawanttussi goyinneeddino.</seg>
          <seg type="verse" id="b.ROM.1.24">Hewaa diraw, unttunttu ittu ittuwaanna pokkobaa oothana mala, Xoossay unttunttu wozanay amottiyaa tunabaa oothanaadan unttuntta aggeedda.</seg>
          <seg type="verse" id="b.ROM.1.25">Ayissi gooppe, unttunttu Xoossaa tumatethaa wordduwan laammeeddino; qassi medhdheedda Xoossaa aggiide, I medheeddabaw goyinneeddinonne ootheeddino. Xoossay medhinaw galatetteeddawaa. Amen77i.</seg>
          <seg type="verse" id="b.ROM.1.26">Hewaa diraw, Xoossay unttunttu pokkobaa amottana mala, unttuntta aggeedda; haray atto unttunttu maccawanttu barenttoo bessiyaawaa aggiide, bessennawaa haneeddino.</seg>
          <seg type="verse" id="b.ROM.1.27">Hawaadankka, attuma asay qassi barenttoo bessiyaawaadan maccawanttunna gakettiyaawaa aggiide, ittu ittuwaanna gakettanaw koyyeeddino; attuma asay ittu ittuwaanna pokkobaa oothiide, barenttu ootheedda balaan barenttoo bessiyaa pirddaa akkeeddino.</seg>
          <seg type="verse" id="b.ROM.1.28">Unttunttu Xoossaa eranaw dosennaan ixxeeddawaa keenaa Xoossay unttunttu bessennawaa oothana mala, unttunttoo pathenna qofaa immeedda.</seg>
          <seg type="verse" id="b.ROM.1.29">Unttunttun tunatethay, iitatethay, yoratethaynne iita hanotay kumeedda; qassi unttunttun qanaatii, shemppuwaa wodhiyaa qofay, palumay, cimmussaynne iita qofay kumeedda; qassi unttunttu soqiyaawantta,</seg>
          <seg type="verse" id="b.ROM.1.30">zigiriyaawantta, Xoossaa ixxiyaawantta, boriyaawantta, otorettiyaawantta, ceeqettiyaawantta, iitabaa oothanaw koyyiyaawanttanne barenttu aawoonne aattiw azazettennawantta,</seg>
          <seg type="verse" id="b.ROM.1.31">qofay baynnawantta, ammanuu baynnawantta, haranttoo qarettennawanttanne maarennawantta.</seg>
          <seg type="verse" id="b.ROM.1.32">Unttunttu hawanttu malaa oothiyaawanttussi hayquu bessee giyaa Xoossaa higgiyaa eriidde, hawantta oothiino; hewaa xalalaa gidennaan, hawantta oothiyaawanttakka oothite giide minissiino.</seg>
        </div>
        <div type="chapter" complete="y" id="b.ROM.2">
          <seg type="headline">Xoossaa Pirddaa</seg>
          <seg type="verse" id="b.ROM.2.1">Hewaa diraw, neenoo haranttu bolla pirddiyaawoo, new gaasoyiyaabay baawa; ayissi gooppe, neeni haranttu bolla pirddaadde, he neeni unttunttu bolla pirddiyaawaa malaa udooppe, ne bolla pirddaasa.</seg>
          <seg type="verse" id="b.ROM.2.2">Nuuni hawaa mala oosuwaa oothiyaawanttu bolla Xoossay xillo pirddaa pirddiyaawaa ereetto.</seg>
          <seg type="verse" id="b.ROM.2.3">Neenoo, hawaa mala oosuwaa oothiyaawanttu bolla pirddiyaawoo, qassi he neeni pirddiyaawaa malaa oothiyaawoo, neeni Xoossaa pirddaappe attiyaawaa malatii?</seg>
          <seg type="verse" id="b.ROM.2.4">Woy Xoossaa wolqqaama keekatethaa, genccuwaanne danddayaa kadhayishsha? Xoossay neena nagaraappe zaaranaw koyyiyaa diraw, I keeka gidiyaawaa neeni eraasa.</seg>
          <seg type="verse" id="b.ROM.2.5">Shin hinttenttoo guzuma wozanaynne nagaraappe simmenna wozanay de7ee; hewaa diraw, Xoossaa hanqquunne xillo pirdday qoncciyaa gallassi, neeni ne bolla hanqquwaa kasewaappe darissaasa.</seg>
          <seg type="verse" id="b.ROM.2.6">Xoossay asaa ubbaw A oosuwaa malaa immanawaa.</seg>
          <seg type="verse" id="b.ROM.2.7">Itti itti asatuu lo77obaa danddayan oothiino; qassi galataa, bonchchuwaanne bayenna de7uwaa koyyiino; unttunttoo Xoossay medhinaa de7uwaa immana.</seg>
          <seg type="verse" id="b.ROM.2.8">Shin haranttu iitabaa oothanaw yaaretiinonne tumatethaa ixxiino; Xoossay unttunttu bolla bashshaanne hanqquwaa yeddana.</seg>
          <seg type="verse" id="b.ROM.2.9">Iitabaa oothiyaa asay ubbay metootananne waayyettana; hewe kasetiide, Ayihuda asaa gakkana; hewaappe qassi Ayihuda gidenna asaa gakkana.</seg>
          <seg type="verse" id="b.ROM.2.10">Shin Xoossay lo77o oosuwaa oothiyaa ubbatoo galataa, bonchchuwaanne sarotethaa immana. Kasetiide Ayihudatoo immana; hewaappe qassi Ayihuda gidennawanttoo immana.</seg>
          <seg type="verse" id="b.ROM.2.11">Ayissi gooppe, Xoossaa Ayifiyan asay ubbay itti mala.</seg>
          <seg type="verse" id="b.ROM.2.12">Muse higgii baynnaan nagaraa ootheedda ubbay higgii baynnaan dhayana. Muse higgii de7ishshin, nagaraa ootheedda ubbay higgiyan pirddettana.</seg>
          <seg type="verse" id="b.ROM.2.13">Ayissi gooppe, Xoossaa sinthan higgiyaa naagiyaawanttu xilliinoppe attin, higgiyaa sisiyaawanttu xillikkino.</seg>
          <seg type="verse" id="b.ROM.2.14">Ayihuda gidenna asaw higgii baawa; shin barenttu tilla qofaan higgii azaziyaawaa oothiino; unttunttoo higgii dhayooppekka, unttunttu barenttu huuphew higge.</seg>
          <seg type="verse" id="b.ROM.2.15">Higgii azaziyaawe unttunttu wozanaa giddon xaafetteeddawaa unttunttu hanotay bessee; itti itti kaalla unttunttu tilla qofay unttunttoo markkattiyaa dirawunne qassi itti itti kaalla unttunttu qofay unttuntta mootiyaa diraw, woy qassi unttunttunna gaaddatiyaa diraw, hewe tuma gidiyaawaa erissee.</seg>
          <seg type="verse" id="b.ROM.2.16">Taani tamaarisseedda mishiraachchuwaa qaalaadan, asaa wozanaan geemmeedda qofaa Xoossay Yesuusi Kiristtoosa bagganna hawaadan pirddana.</seg>
          <seg type="headline">Ayihudatuwaanne Muse Higgiyaa</seg>
          <seg type="verse" id="b.ROM.2.17">Shin neeni neena Ayihuda gaasa; higgiyan zemppaade Xoossaan ceeqettaasa.</seg>
          <seg type="verse" id="b.ROM.2.18">Neeni oothana mala, Xoossay koyyiyaawe ayentto eraa; qassi tuma gidiyaawaa dooranaw higgiyaappe tamaaraadda.</seg>
          <seg type="verse" id="b.ROM.2.19-Rom.2.20">Neeni qooqatuwaa kaalethiyaawaa, qassi dhumaani de7iyaawanttookka poo7issiyaawaa, erennawantta erissiyaawaanne naanatuwaa tamaarissiyaawaa gidiyaawaa eraaddi; higgiyaappe neeni kumentha eratethaanne tumatethaa demmiyaawaa eraasa.</seg>
          <seg type="verse" id="b.ROM.2.21">Yaatina, neeni haratuwaa tamaarissiyaawe neena ne huuphew ayissi tamaarissikkii? Neeni, Wuu77oppa yaagaade qaalaa odaasa. Shin neeni ne huuphew wuu77ayee?</seg>
          <seg type="verse" id="b.ROM.2.22">Neeni, Woshummoppa yaagaa. Shin neeni ne huuphew woshummay? Neeni eeqaa shenetaa. Shin eeqay de7iyaa golliyaa bonqqay?</seg>
          <seg type="verse" id="b.ROM.2.23">Xoossaa higgii new de7iyaa diraw, neeni ceeqettaasa; shin he higgiyaa menthaade Xoossaa yeellayay?</seg>
          <seg type="verse" id="b.ROM.2.24">Ayissi gooppe, Xoossaa Maxaafay, Ayihuda asatoo, hintte gaasuwan Ayihuda gidenna asatuwaa giddon Xoossaa sunthay bayee yaagee.</seg>
          <seg type="verse" id="b.ROM.2.25">Neeni higgew azazettooppe, ne qaxxaray maaduwanna de7ee; shin neeni higgiyaa menthooppe, neeni qaxxaretteeddawe qaxxarettibeennawaadan paydettee.</seg>
          <seg type="verse" id="b.ROM.2.26">Ayihuda gidenna asay qaxxarettennan higgii azaziyaawaa naagooppe, Xoossay A qaxxaretteeddawaadan paydennee?</seg>
          <seg type="verse" id="b.ROM.2.27">Hinttenttu, Ayihuda asatuu, hinttenttoo xaafetteedda higgii de7ooppekka qassi hintte qaxxarettooppekka, higgiyaa hintte menthiyaa diraw, Ayihuda gidenna asay bollaa qaxxarettana dhayooppekka, higgew azazettiide, hintte bolla pirddana.</seg>
          <seg type="verse" id="b.ROM.2.28">Ayissi gooppe, Ayihuda asaa malatiyaa ubbay tumu Ayihuda asa gidenna; qassi asay bare ashuwaa asatethaa qaxxaretteedda diraw, tumu Ayihuda asa gidenna.</seg>
          <seg type="verse" id="b.ROM.2.29">Shin tumu Ayihuda asa giyaa uray garssa bagganna Ayihuda asagideeddawaa; qaxxarettiyaawaa Xoossaa Ayyaanan oosettiyaa wozanaa qaxxaraappe attin, xaafetteedda higgiyaana gidenna; he uray bare galataa Xoossaappe akkiyawaappe attin, asaappe akkibeenna.</seg>
        </div>
        <div type="chapter" complete="y" id="b.ROM.3">
          <seg type="headline">Ayihudatuu Ammanennaan Aggussaan Bayizzeeddino</seg>
          <seg type="verse" id="b.ROM.3.1">Yaatina, Ayihuda asatuu ayaani Ayihuda gidenna asaappe aadhdhiinoo? Woy qaxxarettiyaawaan ay maaduu de7ii?</seg>
          <seg type="verse" id="b.ROM.3.2">Hawe Ayihudatuwaa ubbabaani loythi maaddee; ubbabaappe kase Xoossay bare kiitaa hadaraa Ayihudatoo immeedda.</seg>
          <seg type="verse" id="b.ROM.3.3">Yaatina unttunttuppe ittu ittuu ammanettennawaa gidooppe, waanii? Hewaa diraw, Xoossay ammanettenna yaagiyaawee?</seg>
          <seg type="verse" id="b.ROM.3.4">Hewaa gidenna; asay ubbay worddanchchaa gidooppekka, Xoossay giyaawe tuma gidanaw bessee. Xoossaa Maxaafay, Neeni haasayiyaa wode, neeni xillo gidiyaawaa erissanaw koshshee; neeni mootettiyaa wode, shatimmanaw bessee yaagee.</seg>
          <seg type="verse" id="b.ROM.3.5">Shin nu bayizzuu Xoossaa xillo oosuwaa erissintto, nuuni waaganee? Nu bolla hanqquwaa ahiyaa Xoossay bayizzanchchee? Taani asay giyaawaadan gay.</seg>
          <seg type="verse" id="b.ROM.3.6">Hewe waayyii hanana. Ayissi gooppe, hewaadan gidooppe, Xoossay ha alamiyaa bolla wooti pirddanee?</seg>
          <seg type="verse" id="b.ROM.3.7">Shin ta wordduwan Xoossaa tumatethay A bonchchoo darooppe, yaatina, hawaa gakkanaw ayissi ta bolla nagaranchchaadan pirddii?</seg>
          <seg type="verse" id="b.ROM.3.8">Yaatina nuuni, Lo77uu yaanaadan, ane iitabaa oothoytte ayissi gookkoo? Itti itti asay hawaa taana mootiidde boreeddino; unttunttu Xoossaappe bessiyaa pirddaa akkana.</seg>
          <seg type="headline">Asay Ubbay Nagaranchchaa</seg>
          <seg type="verse" id="b.ROM.3.9">Hewaa diraw, nuuni waaganee? Nuuni Ayihudatuu, Ayihuda gidenna asaappe dareettoo? Hewaa gidenna; ayissi gooppe, Ayihudatuukka Ayihuda gidenna asatuukka ubbay ittippe nagaraappe garssan de7iyaawaa taani kase hinttenttoo odaaddi.</seg>
          <seg type="verse" id="b.ROM.3.10">Xoossaa Maxaafay hawaadan yaagee; Xillo asay ittuunne baawa.</seg>
          <seg type="verse" id="b.ROM.3.11">Akeekiyaa asaykka baawa; woy Xoossaa koyyiyaawekka baawa.</seg>
          <seg type="verse" id="b.ROM.3.12">Asay ubbay ogiyaappe kare keseeddino; ubbay mulekka maaddennawaa gideedda. Lo77obaa oothiyaa ooninne baawa; haray atto ittuunne baawa.</seg>
          <seg type="verse" id="b.ROM.3.13">Unttunttu doonay dooya de7iyaa duufuwaa mala. Barenttu inxxarssan worddoteeddino. Unttunttu doonaappe asaa wodhiyaa shooshshaa yishsha mala haasayay kesee.</seg>
          <seg type="verse" id="b.ROM.3.14">Unttunttu doonaan sheqaynne camobay kumeedda.</seg>
          <seg type="verse" id="b.ROM.3.15">Unttunttu suuthaa gussanaw darii elleelliino.</seg>
          <seg type="verse" id="b.ROM.3.16">Bayzzuunne kolethay unttunttu beeddasaan haqaninne dhayenna.</seg>
          <seg type="verse" id="b.ROM.3.17">Unttunttu sarotethaa ogiyaakka erikkino.</seg>
          <seg type="verse" id="b.ROM.3.18">Qassi Xoossaw yayyiyaabay unttunttu qofaan baawa yaagee.</seg>
          <seg type="verse" id="b.ROM.3.19">Asaa ubbaa haasayaa diggana malanne kumentha sa7aa Xoossaa pirddaappe garssaw aathana mala, higgiyaa giddon odetteedda ubbabay higgiyaappe garssan de7iyaa asaw haasayiyaawaa nuuni ereetto.</seg>
          <seg type="verse" id="b.ROM.3.20">Xoossaa sinthan ooninne higgii azaziyaawaa oothiyaawaan xillenna; higgii itti asay nagaraa ootheeddawaa eranaadan udee.</seg>
          <seg type="headline">Asay Xilliyaawe Ammanuwaana</seg>
          <seg type="verse" id="b.ROM.3.21">Shin Xoossay asaa xillissiyaa ogii higgii baynnaan ha77i qoncceedda; higgiinne nabatuu he xillotethaabaa markkatteeddino.</seg>
          <seg type="verse" id="b.ROM.3.22">Xoossay asaa Yesuusi Kiristtoosa ammaniyaawaan xillissee; Xoossay hewaa A ammaniyaa ubbaw oothee; ay shaakotethaynne baawa.</seg>
          <seg type="verse" id="b.ROM.3.23">Ayissi gooppe, asay ubbay nagaraa ootheedda; Xoossaa bonchchuukka unttunttoo guuxxeedda.</seg>
          <seg type="verse" id="b.ROM.3.24">Shin unttunttu Xoossay immiyaa A aadho keekatethaan, barentta woziyaa Kiristtoosi Yesuusa bagganna coo xilleeddino.</seg>
          <seg type="verse" id="b.ROM.3.25">Yesuusa suuthaan asay A ammaniide, bare nagaraw maarotethaa demmanaw, Xoossay A immeedda; Xoossay hewaa bare xillotethaa bessanaw ootheedda; I beni wodiyaan asaa nagaraa danddayiide, kadhi bashi aggeedda; shin</seg>
          <seg type="verse" id="b.ROM.3.26">ha wodiyaan bare xillotethaa bessanaw asaa nagaraa aggenna; Xoossay hewaa oothiyaawaan I bare huuphew xillo gidiyaawaanne Yesuusa ammaniyaa ubbaa xillissiyaawaa bessee.</seg>
          <seg type="verse" id="b.ROM.3.27">Yaatina, nuuni ayaw ceeqettanee? Aynne baawa. Ayaa gasuwaanee? Nuuni higgew eeno giyaawaanee? Gidenna; ammanuwaa higgiyaanappe attin.</seg>
          <seg type="verse" id="b.ROM.3.28">Ayissi gooppe, asay ammanuwan xillanaappe attin, higgii azaziyaawaa oothiyaawaana gidenna yaagiide qoppeetto.</seg>
          <seg type="verse" id="b.ROM.3.29">Woy Xoossay Ayihudatuwaa xalalaw Xoossee? Ayihuda gidenna asaw Xoossaa gidennee? Tuma, Ayihuda gidennawanttookka I qassi Xoossaa.</seg>
          <seg type="verse" id="b.ROM.3.30">Itti Xoossaa xalalay de7ee; Ayihudatuwaa unttunttu ammanuwan I xillissana; qassi Ayihuda gidennawanttakka unttunttu ammanuwan xillissana.</seg>
          <seg type="verse" id="b.ROM.3.31">Yaatina, nuuni higgiyaa ammanuwan gaxaa suganee? Gidenna; higgiyaa minissoytteppe attin.</seg>
        </div>
        <div type="chapter" complete="y" id="b.ROM.4">
          <seg type="headline">Abraahaamo Ammanuwan Xilleedda</seg>
          <seg type="verse" id="b.ROM.4.1">Yaatina, nuuni nuussi ashuwan zare gidiyaa Abraahaamo ayaa demmeedda gaanee?</seg>
          <seg type="verse" id="b.ROM.4.2">Ayissi gooppe, Abraahaamo oosuwan xilleeddawaa gidooppe, aw ceeqettiyaabay de7ee; shin Xoossaa sinthan ceeqettana danddayenna.</seg>
          <seg type="verse" id="b.ROM.4.3">Ayissi gooppe, Xoossaa Maxaafay waagii? Abraahaamo Xoossaa ammaneedda; Xoossay hewaa aw xillotethaan paydeedda yaagee.</seg>
          <seg type="verse" id="b.ROM.4.4">Oothiyaa uray akkiya miishshaa barew bessina akkeeppe attin, aw coo imettiyaawaadan paydettenna.</seg>
          <seg type="verse" id="b.ROM.4.5">Shin oosuwaa oothennaan, nagaranchchaa xillissiyaa Xoossaa ammaniyaa uraa, Xoossay A ammanuwan A xillissee.</seg>
          <seg type="verse" id="b.ROM.4.6">Hawaadankka, ay oosuunne baynnaan, Xoossay xilluwaadan paydeedda asaa nashechchiyaabaa Daawite haasayeedda wode geeddawe hawaa.</seg>
          <seg type="verse" id="b.ROM.4.7">Xoossay unttunttu bayizzuwaa atto geeddawanttunne unttunttu nagaraa kammeeddawanttu anjjetteeddawantta.</seg>
          <seg type="verse" id="b.ROM.4.8">Goday A nagaraa paydenna asay anjjetteeddawaa yaagee.</seg>
          <seg type="verse" id="b.ROM.4.9">Yaatina, ha Daawite hasayeedda anjjuu qaxxaretteedda asaa xalalaasseeyee? Woy qassi qaxxarettibeenna asatuwaassee? Ayissi gooppe nuuni, Xoossaa Maxaafay, Abraahaamo Xoossaa ammaneedda; Xoossay hewaa aw xillotethaan paydeedda yaagee goytte.</seg>
          <seg type="verse" id="b.ROM.4.10">Yaatina, hawe awude haneeddee? Abraahaamo qaxxaretti simmineyee? Woy qaxxarettanaappe kasennee? Qaxxarettanaappe kasennappe attin, qaxxarettina gidenna.</seg>
          <seg type="verse" id="b.ROM.4.11">Guyyeppe I qaxxaretteedda; Xoossay A ammanuwaa diraw, I qaxxarettanaappe kase A xillo udeeddawaa erissanaw, A qaxxaray malla gideedda. Hewekka qassi qaxxarettennan Xoossaa ammaniyaa ubbatuwaa Xoossay xillo oothiide paydanaadan, unttunttoo Abraahaamo aawuwaa gidanaassa.</seg>
          <seg type="verse" id="b.ROM.4.12">I qaxxaretteeddawanttookka aawuwaa; gidooppekka, unttunttu qaxxaretteedda diraassa gidenna; shin nu aawuwaa Abraahaamo qaxxarettanaappe kase ammaniyaa ammanuwaa malaa kaalliyaawanttookka aawuwaa.</seg>
          <seg type="headline">Xoossay Immana Geeddabay Ammanuwan Akettee</seg>
          <seg type="verse" id="b.ROM.4.13">Abraahaamossinne A zerethaw Xoossay, Ha sa7aa taani hinttenttoo immana yaageeddawe, Abraahaamo Xoossaa ammaniide xilleedda diraassappe attin, higgew I azazetteedda diraassa gidenna.</seg>
          <seg type="verse" id="b.ROM.4.14">Ayissi gooppe, higgew azazettiyaawanttu Xoossay immana geeddawaa laattiyaawantta gidooppe, asaa ammanuu maaddennabaa gideedda; Xoossay geeddawekka mela gideedda;</seg>
          <seg type="verse" id="b.ROM.4.15">higgii Xoossaa boshaa ahee; shin higgii baynnasaan higgiyaa menthiyaabay baawa.</seg>
          <seg type="verse" id="b.ROM.4.16-Rom.4.17">Hewaa diraw, higgiyaa naagiyaawanttu xalalaw gidennaan, qassi Abraahaamo ammaneeddawaadan, ammaniyaa Abraahaame zerethaa ubbaw Xoossay immana geeddawe, woytaadan tumattanawe ammanuwaana. Abraahaamo nuussi ubbaw aawuwaa. Xoossaa Maxaafay, Taani neena cora kawutethatoo aawo oothaaddi giyaawaadan, hayqqeeddawanttoo de7uwaa immiyaa, bare azazuwan baynnabaa de7iyaabaadan oothiide xeesiyaa, I ammaneedda Xoossaa sinthan Abraahaamo nuussi ubbaw aawuwaa.</seg>
          <seg type="verse" id="b.ROM.4.18">Xoossaa Maxaafay Abraahaamossi, Ne zerethay hawaa keena gidana yaageeddawaadan, hawaa keena gidana giide, nashechchaan naaganaw danddayenna wode, Abraahaamo ammaniidenne sinthappe demmana giide, nashechchaan naagiide, cora zerethaw aawuwaa gideedda.</seg>
          <seg type="verse" id="b.ROM.4.19">He wode, Abraahaamo yelettoodeppe xeetu laythaa kumana haniyaa cimaa; shin bare daaburanchcha asatethaanne Saara na7aa yelanaw danddayennawaa qoppeedda wode, I bare ammanuwan daaburibeenna.</seg>
          <seg type="verse" id="b.ROM.4.20-Rom.4.21">Xoossaa I bonchchiidde, aw immana geedda Xoossay qassi polanaw danddayiyaawaa loythi eriide bare ammanuwan minneeddawaappe attin, ammanennaan ixxiide, Xoossay immana geeddawaa sidhibeenna.</seg>
          <seg type="verse" id="b.ROM.4.22">Hewaa diraw, Xoossay qassi A ammanuwaa xillotethaan paydeedda.</seg>
          <seg type="verse" id="b.ROM.4.23">Aw xillotethaan paydeedda giyaa qaalay A xalalaw xaafettibeenna.</seg>
          <seg type="verse" id="b.ROM.4.24">He qaalay nu Godaa Yesuusa hayquwaappe dentheedda Xoossaa ammaniyaa nuussikka xillotethaan paydettana mala xaafetteedda.</seg>
          <seg type="verse" id="b.ROM.4.25">Xoossay A nu nagaraa diraw, hayqoo aathiide immina, I nuuna xillissanaw hayquwaappe denddeedda.</seg>
        </div>
        <div type="chapter" complete="y" id="b.ROM.5">
          <seg type="headline">Ammanuwan Beettiyaa Sarotethaanne Sigatethaa</seg>
          <seg type="verse" id="b.ROM.5.1">Hewaa diraw, nuuni ammanuwan xilleeddawaan, nu Godaa Yesuusi Kiristtoosa bagganna nuussi Xoossaanna sarotethay de7ee;</seg>
          <seg type="verse" id="b.ROM.5.2">qassi I nuuna ha77i nuuni de7iyaa Xoossaa aadho keekatethaa giddo ammanuwan aheedda; yaatina, nuuni Xoossaa bonchchuwaa shaakkanaw nuussi de7iyaa hidootaan ceeqetteetto.</seg>
          <seg type="verse" id="b.ROM.5.3-Rom.5.4">Hewaa xalalaa gidenna; nuuni nu waayyiyankka nashetteetto; ayissi gooppe, waayyiyaappe danddayay, qassi danddayaappe paaciyaan minniyaawe, paaciyaan minotaappe hidootay yiyaawaa nuuni ereetto.</seg>
          <seg type="verse" id="b.ROM.5.5">Xoossay nuussi immeedda Geeshsha Ayyaanaa bagganna bare siiquwaa nu wozanaan gusseedda diraw, he nuuni demmanaw nashechchaan naagi utteeddawe nuuna yeellayenna.</seg>
          <seg type="verse" id="b.ROM.5.6">Ayissi gooppe, nuuni biro wolqqay baynnawantta gidiide de7ishshin, Xoossay dooreedda wodii gakkina, Kiristtoosi nagaranchchatuwaa diraw hayqqeedda.</seg>
          <seg type="verse" id="b.ROM.5.7">Xillo uraa diraw, itti uray hayqqanawe daro metobaa; shin lo77o asaa diraw hayqqanaw, Eeno giyaa uray ooni eri beettennaan aggenna.</seg>
          <seg type="verse" id="b.ROM.5.8">Shin nuuni biro nagaranchcha gidiide de7ishshin, Kiristtoosi nu diraw hayqqeedda; hewe Xoossay nuuna ay keenaa siiqinttonne A siiquwaa erissee.</seg>
          <seg type="verse" id="b.ROM.5.9">Simmi nuuni ha77i A suuthaan xilleeddawaa gidooppe, A bagganna Xoossaa hanqquwaappe attana.</seg>
          <seg type="verse" id="b.ROM.5.10">Ayissi gooppe, nuuni Xoossaanna kase morkke; shin A Na7aa hayquwan aananna sigetteeddo. Hewaappe aathiide, ha77i nuuni Xoossaanna sigetteeddaawaappe guyyiyan, I paxa gidiyaa diraw nuuna ashshana.</seg>
          <seg type="verse" id="b.ROM.5.11">Shin hewaa xalalaa gidenna; ha77i nuuna Xoossaanna sigetheedda nu Godaa Yesuusi Kiristtoosa bagganna nuuna Xoossaabay nashechchee.</seg>
          <seg type="headline">Hayquu Addaaman Yiina, De7uu Kiristtoosan Yeedda</seg>
          <seg type="verse" id="b.ROM.5.12">Hewaa diraw, nagaray ha sa7aa itti asaa bagganna geleedda; he nagaray barenanna hayquwaa aheedda; hewaa gaasuwan, asay ubbay Addaama bagganna nagaraa ootheedda diraw, hayquu asaa zariyaa ubbaa gakkeedda.</seg>
          <seg type="verse" id="b.ROM.5.13">Higgii imettanaappe kase, ha alamiyaan nagaray de7ee; shin higgii baynna wode nagaray paydettenna.</seg>
          <seg type="verse" id="b.ROM.5.14">Shin Addaama wodiyaappe, Muse wodiyaa gakkanaassi, hayquu asaa ubbaa mooddeedda; haray atto Addaami Xoossaa higgew azazettennan ixxeeddawaadan, nagaraa oothibeennawanttakka hayquu mooddeedda. Ayissi gooppe, Addaami yaanawoo leemisuwaa.</seg>
          <seg type="verse" id="b.ROM.5.15">Shin Xoossaa imotay Addaama nagaraa keena gidenna diraw, unttunttu itti mala gidikkino; itti bitaniyaa nagaraa diraw, cora asay hayqqeeddawe tuma; shin Xoossaa aadho keekatethaynne A imotay itti asaa aadho keekatethaa bagganna, Yesuusi Kiristtoosa aadho keekatethaa bagganna cora asaw dareedda.</seg>
          <seg type="verse" id="b.ROM.5.16">Xoossaa imotay nagaraa ootheedda bitaniyaa bagganna yeeddawaa mala gidenna; ayissi gooppe, Addaami itti nagaraa ootheeddawaappe guyyiyan, Xoossay A bayizzeeddawaadan pirddeedda; shin asay daro nagaraa ootheeddawaappe guyyiyan Xoossay, Hinttenttu bayizzibeykkita giide, bare aadho keekatethaa unttuntta bessee.</seg>
          <seg type="verse" id="b.ROM.5.17">Ayissi gooppe, itti bitaniyaa nagaraa gaasuwan, A nagaraa bagganna, hayquu kawuteeddawe tuma; shin itti uray, Yesuusi Kiristtoosi ootheeddabay ay keena daree; Xoossaa daro aadho keekatethaanne xillotethaa imotaa akkiya ubbay Kiristtoosa bagganna xooniide de7ana.</seg>
          <seg type="verse" id="b.ROM.5.18">Simmi itti uray nagaraa ootheedda gaasuwan asaa ubbaa bolla bayizzeeddawaadan pirdday yeedda. Hewaadankka itti uray xillobaa ootheedda gaasuwan, Xoossay asaa ubbaa, Bayzzibeykkita giide unttunttoo de7uwaa immeedda.</seg>
          <seg type="verse" id="b.ROM.5.19">Ayissi gooppe, itti uray azazettennan ixxeedda gaasuwan, daro asay nagaranchcha gideedda, hawaadankka qassi ittuu eeno geeddawaan cora asay xillana.</seg>
          <seg type="verse" id="b.ROM.5.20">Nagaraa darissanaw, higgii yeedda; shin nagaray dariyaa wode Xoossaa aadho keekatethay loythi dareedda.</seg>
          <seg type="verse" id="b.ROM.5.21">Nagaray hayquwaa wolqqaan kawuteeddawaadan, hawaadankka qassi Xoossaa aadho keekatethay xillotethaa wolqqaan kawutiide, nu Godaa Yesuusi Kiristtoosa bagganna, nuuna medhinaa de7oo kaalethee.</seg>
        </div>
        <div type="chapter" complete="y" id="b.ROM.6">
          <seg type="headline">Nagaraappe Shaakettiide Kiristtoosan De7ussaa</seg>
          <seg type="verse" id="b.ROM.6.1">Yaatina, nuuni waaganee? Xoossaa aadho keekatethay daranaadan, nagaraan minniide de7anee?</seg>
          <seg type="verse" id="b.ROM.6.2">Gidenna; nuuni nagaraa oothenna mala hayqqidiggeeddo. Yaatina, nuuni hawaappe sinthaw wooti A giddon de7anee?</seg>
          <seg type="verse" id="b.ROM.6.3">Woy nuuni ubbatuu Kiristtoosa Yesuusanna ittippe gidanaw, xammaqetteedda wode, A hayquwankka aananna ittippe gidanaw xammaqetteeddawaa erikkitee?</seg>
          <seg type="verse" id="b.ROM.6.4">Hewaa diraw, Kiristtoosi bare Aawuwaa bonchcho wolqqaan hayquwaappe denddowaadan, nuunikka ooratha de7uwaa de7anaw, A hayquwaa aananna shaakkanaw xinqqataani aananna ittippe moogetteeddo.</seg>
          <seg type="verse" id="b.ROM.6.5">Ayissi gooppe, nuuni I hayqqeeddawaadan hayqqiide, aananna ittuwaa gidooppe, hawaadankka, hayquwaappe I denddowaadan nuunikka denddiide, aananna ittuwaa gidana.</seg>
          <seg type="verse" id="b.ROM.6.6">Nuuni hawaappe sinthaw nagaraw aylle gidenna mala, qassi nu nagaranchcha asatethaa wolqqay dhayana mala, nu eca asatethaa Kiristtoosanna masqqaliyaa bolla misimaariyan dhishetti kaqetteeddawaa ereetto.</seg>
          <seg type="verse" id="b.ROM.6.7">Ayissi gooppe, itti uray hayqqiyaa wode nagaraa wolqqay A mooddenna; shin</seg>
          <seg type="verse" id="b.ROM.6.8">nuuni Kiristtoosanna hayqqeeddawaa gidooppe, aananna qassi de7anawaa ammaneetto.</seg>
          <seg type="verse" id="b.ROM.6.9">Ayissi gooppe, Kiristtoosi hayquwaappe denddeeddawaa, qassi laa7enthuwaa I hayqqennawaanne hayquu sinthappe A mooddennawaa nuuni ereetto.</seg>
          <seg type="verse" id="b.ROM.6.10">I itti kaallakka hayqqeedda; nagaraw A bolla wolqqay baawa; shin I ha de7iyaa de7uwaa Xoossaw de7ee.</seg>
          <seg type="verse" id="b.ROM.6.11">Hawaadan qassi hintte nagaraa oothennaadan, hinttentta hayqqeeddawaadan qoppite; shin Godaa Kiristtoosa Yesuusa bagganna Xoossaw hintte paxa de7iyaawaadan, hinttentta qoppite.</seg>
          <seg type="verse" id="b.ROM.6.12">Hewaa diraw, hintte hinttenttu asatethaa amuwaassi azazettana mala, nagaray hayqqiyaa hintte asatethaa mooddoppo.</seg>
          <seg type="verse" id="b.ROM.6.13">Qassi hintte asatethaappe itti saanne iita oosuwaa oothanaw nagaraw immoppite; shin hayquwaappe denddeedda asaadan hinttentta Xoossaw immite; qassi hintte kumentha asatethaakka xillo oosuwaa oothanaw Xoossaw immite;</seg>
          <seg type="verse" id="b.ROM.6.14">ayissi gooppe, nagaray hinttentta mooddanaw danddayenna; hintte Xoossaa aadho keekatethaa garssanna de7iitappe attin, higgiyaappe garssanna de7ikkita.</seg>
          <seg type="headline">Xillotethaw Aylle Gidiyaawaa</seg>
          <seg type="verse" id="b.ROM.6.15">Yaatina, waananee? Xoossaa aadho keekatethaa garssanna de7iinoppe attin, higgiyaappe garssanna de7enna diraw, nagaraa oothaanee? Gidenna;</seg>
          <seg type="verse" id="b.ROM.6.16">hintte hinttentta itti uraw azazettanaw, aylliyaadan oothiide immiyaa wode, he hinttentta azaziyaawoo aylletuwaa gidiyaawaa eriita; woy hintte hinttenttoo hayquwaa ahiyaa nagaraw eeno giita; woy hintte hinttentta xillo oothiyaa azazoo eeno giita.</seg>
          <seg type="verse" id="b.ROM.6.17">Shin Xoossaw galatay gido; ayissi gooppe, nagaraw kase hintte aylle; shin guyyeppe hintte akkeedda timirttiyaa giddon de7iyaa tumatethaw hintte kumentha wozanaappe azazetteeddita.</seg>
          <seg type="verse" id="b.ROM.6.18">Hinttenttu nagaraa aylletethaappe kesiide, xillotethaw aylle gideeddita.</seg>
          <seg type="verse" id="b.ROM.6.19">Hinttenttu medhetaan daaburanchcha gidiyaa diraw, taani oossikka geliyaa haasayaa haasayay; hintte kase hintte kumentha asatethaa naaquwaa oothanaw, tunatethawunne naaqoo aylle udiide immeeddita; ha77i hewaadankka hintte kumentha asatethaa geeshshabaa oothanaw, xillotethaw aylle udiide immite.</seg>
          <seg type="verse" id="b.ROM.6.20">Hinttenttu nagaraw aylletiide de7iyaa wode, xillotethay hinttenttoo godaa gidenna.</seg>
          <seg type="verse" id="b.ROM.6.21">Hinttentta ha77i yeellayiyaa yewatuwaa he wode ootheeddawaappe ay maaduwaa demmeedditee? Ayissi gooppe, he yewatuwaa wurssethay hayquwaa.</seg>
          <seg type="verse" id="b.ROM.6.22">Shin nagaraa aylletethaappe hintte kesiide, Xoossaw eenogeeddita; qassi hintte oothiyaa ubbabaani hinttentta ubbakka aw aathiide immeeddita. Hewe hinttenttoo wore; hewaa wurssethay medhinaa de7uwaa.</seg>
          <seg type="verse" id="b.ROM.6.23">Ayissi gooppe, nagaraa gatii hayquwaa. Shin Xoossay nu Godaa Kiristtoosa Yesuusa bagganna immiyaa imotay medhinaa de7uwaa.</seg>
        </div>
        <div type="chapter" complete="y" id="b.ROM.7">
          <seg type="headline">Muse Higgiyaa Qashuwaappe Bilettiyaawaa</seg>
          <seg type="verse" id="b.ROM.7.1">Taanaadan ammaniyaawanttoo, hinttenttu ubbay higgiyaa eriyaa diraw, taani giyaawaa loythi eriita; higgii itti asay paxa de7eedda wode xalalaan A mooddee.</seg>
          <seg type="verse" id="b.ROM.7.2">Ayissi gooppe, asinaa geleedda mishiratta izi asinay paxa de7eedda keenan, higgiyan aananna qashetta uttaaddu; shin izi asinay hayqqooppe, aananna caaqqeedda higgii izo mooddenna.</seg>
          <seg type="verse" id="b.ROM.7.3">Hewaa diraw, iza bare asinay paxa de7ishshin, hara attumawaa gelooppe, asay izo, Woshummewunno gaana. Shin izi asinay hayqqooppe, higgii izo mooddenna; iza hara asinaa gelooppenne izo ooninne, Woshummewunno geenna.</seg>
          <seg type="verse" id="b.ROM.7.4">Taanaadan ammaniyaawanttoo, hewaadan hinttenttu qassi Kiristtoosa asatethaappe itti bagga gidiyaa diraw, hinttenttu aabagganna hayqqeeddita. Qassi nuuni Xoossaa maaddiyaa oosuwaa oothana mala, hinttenttu Xoossay hayquwaappe dentheedda Kiristtoosawantta.</seg>
          <seg type="verse" id="b.ROM.7.5">Ayissi gooppe, nuuni nu asatethay koyyeeddawaadan de7iyaa wode, higgii nuuni nagaraa oothanaadan, nuuna denthethee; nu asatethaa giddon iita amuu de7iyaa diraw, nuuni hayqoo ayfiyaa ayfeeddo.</seg>
          <seg type="verse" id="b.ROM.7.6">Shin ha77i nuuni nuuna qachcheeddawoo hayqqeedda diraw, Xoossay nuuna higgiyaa qashuwaappe billeedda. Hewaa diraw, nuuni Geeshsha Ayyaanay giigisseedda ooratha ogiyaan Xoossaw eeno gaanawaappe attin, xaafetteedda higgii nuussi giigisseedda eca ogiyaan eeno gookko.</seg>
          <seg type="headline">Higgiyaanne Nagaraa</seg>
          <seg type="verse" id="b.ROM.7.7">Yaatina, nuuni waaganee? Higgii bare huuphew nagaree? Hewaa gidenna; shin higgii nagaray ayentto taana erisseedda. Ayissi gooppe, taani higgii, Asaabaa amottoppa gibeennentto, asaabaa amottiyaawe ayentto erikke.</seg>
          <seg type="verse" id="b.ROM.7.8">Shin nagaray taani ubbabaa amottana mala, azazuwaa bagganna ta bolla ogiyaa demmeedda; ayissi gooppe, higgii baawentto, nagaraw wolqqay baawa.</seg>
          <seg type="verse" id="b.ROM.7.9">Kase higgii baynna wode taani paxa; shin azazuu yeedda wode nagaray de7oo simmina,</seg>
          <seg type="verse" id="b.ROM.7.10">taani qassi hayqqaaddi; taana paxa wothanaw Xoossay qoppeedda azazuu, taw hayquwaa aheedda.</seg>
          <seg type="verse" id="b.ROM.7.11">Ayissi gooppe, nagaray azazuwaa bagganna taana cimmiyaa ogiyaa demmiide, he azazuwan taana wodheedda.</seg>
          <seg type="verse" id="b.ROM.7.12">Hewaa diraw, higgii geeshsha; azazuukka geeshsha, xillanne lo77a.</seg>
          <seg type="verse" id="b.ROM.7.13">Yaatina, lo77obay taw hayquwaa aheeddee? Hewaa gidenna; shin taw hewaa nagaray aheedda; asay nagaray ayentto shaakkiide erana mala, nagaray lo77obaa bagganna, taw hayquwaa aheedda. Qassi azazuu, Ooninne nagaraa oothanaw bessenna yaagiyaa diraw, nagaray kasewaappe aadhdhi iiteedda.</seg>
          <seg type="headline">Asaa De7uwaa Garssan De7iyaa Baaxiyaa</seg>
          <seg type="verse" id="b.ROM.7.14">Nuuni higgii Xoossawaa gidiyaawaa ereetto; shin taani taana nagaraw zali77eedda hayqqiyaa asa;</seg>
          <seg type="verse" id="b.ROM.7.15">taani oothiyaawaa wozanaa aathikke; ayissi gooppe, taani ixxiyaawaa oothayppe attin, taani oothanaw dosiyaawaa oothikke.</seg>
          <seg type="verse" id="b.ROM.7.16">Taani ixxiyaawaa oothiyaawaa gidooppe, higgii lo77a gidiyaawaa markkattay.</seg>
          <seg type="verse" id="b.ROM.7.17">Hewaa gidooppe, he yewuwaa ta bolla de7iyaa nagaray oothiyaawaappe attin, ha77i taani oothikke.</seg>
          <seg type="verse" id="b.ROM.7.18">Taanan, hewenne ta asatethaan lo77obay de7ennawaa taani eray; ayissi gooppe, lo77obaa oothiyaa amuu ta bolla de7ooppekka, taani he lo77obaa oothananaw danddayikke.</seg>
          <seg type="verse" id="b.ROM.7.19">Taani ixxiyaa iitabaa oothayppe attin, taani dosiyaa lo77obaa oothikke.</seg>
          <seg type="verse" id="b.ROM.7.20">Shin taani ixxiyaawaa oothiyaawaa gidooppe, hewaa ta bolla de7iyaa nagaray oothiyaawaappe attin, ha77i hewaa oothiyaawe taana gidikke.</seg>
          <seg type="verse" id="b.ROM.7.21">Simmi taani lo77obaa oothanaw dosishshin, iitabaa oothiyaawe taw higge gidiyaawaa demmaaddi.</seg>
          <seg type="verse" id="b.ROM.7.22">Ayissi gooppe, taani ta wozanaa giddon Xoossaa higgiyan nashettay;</seg>
          <seg type="verse" id="b.ROM.7.23">shin ta bollaa giddon de7iyaa ta wozanaa qofaa higgiyaanna wadhettiyaa dumma higgiyaa be7ay. He higgii ta bollaa giddon de7iyaa nagaraa oosissiyaa higgiyan taana qashissee.</seg>
          <seg type="verse" id="b.ROM.7.24">Taani ayba nashechchi baynna asee! Taana hayqoo afiyaa ha asatethaappe ashshanawe oonee?</seg>
          <seg type="verse" id="b.ROM.7.25">Nu Godaa Yesuusi Kiristtoosa bagganna Xoossaw galatay gido. Simmi taani ta wozanaa qofaan Xoossaa higgew eeno gay. Shin ta asatethaan taana nagaraa oosissiyaa higgew eeno gay.</seg>
        </div>
        <div type="chapter" complete="y" id="b.ROM.8">
          <seg type="headline">Geeshsha Ayyaanay Koyyiyaawaadan De7ussaa</seg>
          <seg type="verse" id="b.ROM.8.1">Hewaa diraw, Kiristtoosa Yesuusanna de7iyaawanttu bollan pirdday ha77i baawa;</seg>
          <seg type="verse" id="b.ROM.8.2">ayissi gooppe, Kiristtoosa Yesuusa bagganna nuussi de7uwaa immiyaa Geeshsha Ayyaanaa higgii taananagaraa higgiyaa aylletethaappenne hayquwaa higgiyaa aylletethaappe kesseedda.</seg>
          <seg type="verse" id="b.ROM.8.3">Asaa asatethay daaburanchcha gidiyaa diraw, higgii oothanaw danddayibeennawaa Xoossay ootheedda; nagaranchchatuwaa asatethaa mala asatethaanna de7iyaa bare Na7aa, asay ootheedda nagaraw yarshshuwaa gidanaw Xoossay kiittiide, asaa asatethaa giddon de7iyaa nagaraa pirddeedda.</seg>
          <seg type="verse" id="b.ROM.8.4">Geeshsha Ayyaanay koyyiyaawaadan de7iyaawanttuppe attin, nu asatethay koyyiyaawaadan de7anawanttu bolla, nu bolla, higgiyaa xillo azazuu polettana mala, Xoossay hawaa ootheedda.</seg>
          <seg type="verse" id="b.ROM.8.5">Barenttu asatethay koyyiyaawaadan de7iyaawanttu barenttu asatethaabaa qoppiino; shin Geeshsha Ayyaanay koyyiyaawaadan de7iyaawanttu Geeshsha Ayyaanaabaa qooppiino.</seg>
          <seg type="verse" id="b.ROM.8.6">Asatethaabaa qoppussay hayquwaa ahee; shin Geeshsha Ayyaanaabaa qoppussay de7uwaanne sarotethaa ahee.</seg>
          <seg type="verse" id="b.ROM.8.7">Asatethaabaa qoppussay Xoossaw ixo; ayaw gooppe, asatethay Xoossaa higgew eeno geenna; qassi eeno gaanawukka aw danddayettenna.</seg>
          <seg type="verse" id="b.ROM.8.8">Barenttu asatethaw eeno giyaawanttu Xoossaa nashechchanaw danddaykkino.</seg>
          <seg type="verse" id="b.ROM.8.9">Shin Xoossaa Ayyaanay hinttenttun de7ooppe, Geeshsha Ayyaanay giyaawaadan de7iitappe attin, hintte asatethay koyyiyaawaadan de7ikkita. Shin ooninne Kiristtoosa Ayyaanay baynnawaa gidooppe, he uray Kiristtoosawaa gidenna.</seg>
          <seg type="verse" id="b.ROM.8.10">Shin Kiristtoosi hinttenttun de7ooppe, hintte asatethay nagaraa gaasuwan hayqqeeddawaa; shin hintte ayyaanay xillotethaa gaasuwan hinttenttun paxa de7ee.</seg>
          <seg type="verse" id="b.ROM.8.11">Shin Yesuusa hayquwaappe dentheedda Xoossaa Ayyaanay hintte giddon de7ooppe, hayquwaappe Kiristtoosa dentheedda Xoossay qassi hinttenttun de7iyaa bare Geeshsha Ayyaanaan, hayqqiyaa hintte asatethawukka de7uwaa immana.</seg>
          <seg type="verse" id="b.ROM.8.12">Simmi taanaadan ammaniyaawanttoo, nuuni acuwaanna de7eetto; nu asatethay koyyiyaawaadan de7anaw nuussi bessenna.</seg>
          <seg type="verse" id="b.ROM.8.13">Ayissi gooppe, hintte hintte asatethay giyaawaadan de7ooppe, hintte hayqqana; shin hintte hintte nagaraa oosuwaa Geeshsha Ayyaanan wodhooppe, paxa de7ana.</seg>
          <seg type="verse" id="b.ROM.8.14">Xoossaa Ayyaanay kaalethiyaa ubbatuu Xoossaa naanaa.</seg>
          <seg type="verse" id="b.ROM.8.15">Ayissi gooppe, nuuni nu kooshshaa dhoqqu oothiide, Abbaa! Ta Aabboo yaagiide xeesiyaa, nuuna Xoossaa naanaa kessiyaa Geeshsha Ayyaanaa Xoossaappe akkeeddoppe attin, laa7ethuwaa yayyanaw aylle kessiyaa ayyaanaa akkibeykko.</seg>
          <seg type="verse" id="b.ROM.8.16">Xoossaa Ayyaanay bare huuphew nu ayyaanaanna gidiide, nuuni Xoossaa naanaa gidiyaawaa markkattee.</seg>
          <seg type="verse" id="b.ROM.8.17">Nuuni A naanaa gidooppe, I bare asaw minjjeedda anjjuwaa laattana; qassi nuuni Xoossay Kiristtoosaw minjjeeddawaakka aananna laattana; nuuni Kiristtoosa waayyiyaa aananna shaakkooppe, A bonchchuwaakka aananna shaakkana.</seg>
          <seg type="headline">Xoossaa Naanaw Qonccanaw De7iyaa Bonchchuwaa</seg>
          <seg type="verse" id="b.ROM.8.18">Ayissi gooppe, nuuni ha77i waayyettiyaa waayyiyaa nuussi sinthappe qonccana bonchchuwaanna gathanaw, ubbakka danddayettenna gaade taani qoppay.</seg>
          <seg type="verse" id="b.ROM.8.19">Xoossay medhdheedda medhetaa ubbay Xoossaa naanay qonccanawaa loythi laamoti utteedda.</seg>
          <seg type="verse" id="b.ROM.8.20">Ayissi gooppe, medhetaa ubbay maaduu baynnabaa gidanaadan, Xoossay A bolla pirddeedda; sinthappe demmana giide nashechchaan naagi uttanaadan udeedda Xoossay koyyeedda diraw haneeddappe attin, medhetaa ubbay bare huuphew koyyeeddawaan gidenna.</seg>
          <seg type="verse" id="b.ROM.8.21">Medhetaa ubbay bare huuphew bashshaa aylletethaappe itti gallassi kesanawaa; qassi he medhetatuu Xoossaa naanay aylletethaappe keseedda bonchcho kessaa shaakkana.</seg>
          <seg type="verse" id="b.ROM.8.22">Ayissi gooppe, medhetaa ubbay ittippe hawaa gakkanaw, macca asaa yeluu oyqqina ooliyaawaadan, sakuwan ooliyaawaa nuuni ereetto.</seg>
          <seg type="verse" id="b.ROM.8.23">Qassi hewaa xalalaa gidenna; nuuni, Geeshsha Ayyaanaa Xoossaa bayra imotaadaan udiide akkeeddawanttu, nu huuphew qassi Xoossay nuuna bare naanaa oothanaadaninne nu kumentha asatethaa wozanaadan naagiidde, nu giddon ooleetto.</seg>
          <seg type="verse" id="b.ROM.8.24">Ayissi gooppe, nuuni Xoossay immana geeddawaan atteeddo. Shin nuuni Xoossay immana geeddawaa be7ooppe, yaatina, hewe nashechchaan naagiyaawaa gidenna; ayissi gooppe, bare be7iyaawaa demmana giidde, nashechchaan naagiyaawe oonee?</seg>
          <seg type="verse" id="b.ROM.8.25">Shin nuuni be7ennawaa demmana giide, nashechchaan naagooppe, hewaa danddayiide naageetto.</seg>
          <seg type="verse" id="b.ROM.8.26">Hawaadan qassi Geeshsha Ayyaanay nu daaburaa maaddanaw yee; ayissi gooppe, nuuni Xoossaa wooti woossanaw bessintto erokko; shin Geeshsha Ayyaanay bare huuphew qaalaan qonccissanaw danddayettenna ooliyan nuussi gaannatee.</seg>
          <seg type="verse" id="b.ROM.8.27">Qassi asaa wozanaa biddiyaa Xoossay, Geeshsha Ayyaanay I koyyiyaawaadan, Xoossaa naatoo gaannatiyaa diraw, Geeshsha Ayyaanaa qofay ayentto eree.</seg>
          <seg type="verse" id="b.ROM.8.28">Xoossay barena siiqiyaawanttoo, bare qofaadan xeeseeddawanttoo, ubba yewuwaa lo77otethaw oothiyaawaa nuuni ereetto.</seg>
          <seg type="verse" id="b.ROM.8.29">Xoossay bare Na7ay cora ishatuwaa giddon bayra gidanaadan, I kase ereeddawantta qassi bare Na7aa malatanaadan, kasetiide qofaa qachcheedda.</seg>
          <seg type="verse" id="b.ROM.8.30">Xoossay kasetiide qoppeeddawantta, unttuntta qassi xeeseedda; he xeeseeddawanttakka geeshsheedda; he geeshsheeddawanttakka qassi bonchcheedda.</seg>
          <seg type="headline">Xoossaa Siiquwaa</seg>
          <seg type="verse" id="b.ROM.8.31">Yaatina, nuuni hawaa ubbaa waaganee? Xoossay nu bagga gidooppe, nuuna ooni eqettanawe?</seg>
          <seg type="verse" id="b.ROM.8.32">I haray atto bare Na7aakka waayyiyaappe guyye ashshibeenna; shin A nuussi ubbaw aathiide immi aggeedda. I bare Na7aa immeeddawe qassi nuussi ubbabaa coo immennee?</seg>
          <seg type="verse" id="b.ROM.8.33">Xoossay dooreeddawantta oonee mootanawe? Xoossay bare huuphew unttuntta xillisseedda.</seg>
          <seg type="verse" id="b.ROM.8.34">Yaatina, unttunttu bolla pirddanaw danddayiyaawe oonee? Hewaa gooppe, hayquwaappe denddiide, Xoossaappe ushechcha bagganna utteedda, Kiristtoosi Yesuusa; I qassi nuussi gaannatee.</seg>
          <seg type="verse" id="b.ROM.8.35">Simmi nuuna Kiristtoosa siiquwaappe shaakkanawe oonee? Waayyii woy metuu woy yederssuu woy koshay woy kalluu woy yashshay woy olay nuuna shaakkanee?</seg>
          <seg type="verse" id="b.ROM.8.36">Xoossaa Maxaafay, Nuuni ne diraw, ubba gallassi hayqqeetto; shukaw afiyaa dorssaadan paydetteetto yaagee.</seg>
          <seg type="verse" id="b.ROM.8.37">Shin nuuni nuuna siiqeedda aani ha yewuwaa ubbaan nuuna xooniyaawanttuppe aadhdheetto.</seg>
          <seg type="verse" id="b.ROM.8.38-Rom.8.39">Ayissi gooppe, hayquwaa gidina, de7uwaa, kiitanchchatuwaa gidina, mooddiyaawantta, ha77i de7iyaawantta gidina, sinthappe yaanawaa, wolqqaamatuwaa gidina, bolla saluwaa gidina, garssa sa7aa, ay medhetaa gidinakka, nu Godaa Kiristtoosa Yesuusan de7iyaa Xoossaa siiquwaappe nuuna shaakkanaw danddayennawaa taani eraaddi.</seg>
        </div>
        <div type="chapter" complete="y" id="b.ROM.9">
          <seg type="headline">Xoossay Kase Dooreedda Israa7eeliyaa Asaa</seg>
          <seg type="verse" id="b.ROM.9.1">Taani tumuwaa haasayay; taani Kiristtoosassa; qassi worddotikke. Geeshsha Ayyaanay mooddiyaa ta tilla wozanay taani worddotennawaa taw markkattee.</seg>
          <seg type="verse" id="b.ROM.9.2-Rom.9.3">Taw ashuwan zare gidiyaa taanaadan ammaniyaawanttoo, ta wozanaan daro qaretaynne aggenna qofay de7ee. Ayissi gooppe, taani ta huuphew unttunttu diraw, Xoossaa sheqaappe garssanna de7aarikkitaashsha! Qassi Kiristtoosappekka shaakettaarikkitaashshaa!</seg>
          <seg type="verse" id="b.ROM.9.4">Unttunttu Israa7eeliyaa asatuwaa; Xoossay unttuntta bare naanaa udiide, bare bonchchuwaa unttunttunna shaakkeedda. Unttunttunna qaalaa geliide, higgiyaa unttunttoo immeedda. Unttunttu Xoossaw bessiyaa ogiyaan goyinniino; qassi Xoossay immana geeddawaakka akkeeddino.</seg>
          <seg type="verse" id="b.ROM.9.5">Unttunttu zerethaani kase aawatuwa zare; qassi Kiristtoosikka ashuwan unttunttu zare. I, ubbaappe bolla gidiide mooddiyaa, medhinaw galatetteeddawe Xoossaa. Amen77i.</seg>
          <seg type="verse" id="b.ROM.9.6">Shin taani, Xoossay immana geeddawe attana yaagikke. Ayissi gooppe, Israa7eeliyaa asaa ubbatuu Xoossay dooreeddawantta gidikkino.</seg>
          <seg type="verse" id="b.ROM.9.7">Qassi Abraahaame zerethatuu ubbatuu Xoossaa naanaa gidikkino. Xoossay Abraahaamossi, Ne zerethay Yisaaqa bagganna xeesettanawaa yaageedda.</seg>
          <seg type="verse" id="b.ROM.9.8">Hewaa guussay unttunttu Xoossay immana geedda ogiyaan yeletteedda naanay zariyaadan paydettana; shin asaa qofaadan yeletteeddawanttu Xoossaa naanaa gidikkino guussaa.</seg>
          <seg type="verse" id="b.ROM.9.9">Ayissi gooppe, Xoossay immana giide haasayeeddawe hawaa; Taani ha geetetteeddawaadan hewode yaana; Saarakka attuma na7aa yelana yaageedda.</seg>
          <seg type="verse" id="b.ROM.9.10">Hewaa xalalaakka gidenna; Irbbiqa yeleedda mantte naanaa aawuu ittuwaa; ikka nu aawuwaa Yisaaqa.</seg>
          <seg type="verse" id="b.ROM.9.11-Rom.9.12">Shin itti na7aa dooreedda Xoossay bare huuphew qoppeeddawaa gidanaadan, Xoossay Irbbiqiw, Bayray teefaw azazettana yaageedda; I hewaa unttunttu yelettanaappenne iitabaa woy lo77obaa aynne oothanaappe kasenna geedda. Hewaa diraw, Xoossaa dooruu A xeeseeddawaadanippe attin, unttunttu ootheeddawaana gidenna.</seg>
          <seg type="verse" id="b.ROM.9.13">Xoossaa Maxaafay, Yayiqooba siiqaaddi; shin Eesaa ixxaaddi yaagee.</seg>
          <seg type="verse" id="b.ROM.9.14">Yaatina, nuuni waaganee? Xoossay deshissiide pirddii? Hewaa gidenna.</seg>
          <seg type="verse" id="b.ROM.9.15">Ayissi gooppe, Musew I, Taani maaranaw koyyiyaawantta maarana; qassi qarettanaw koyyiyaawanttussikka qarettana yaageedda.</seg>
          <seg type="verse" id="b.ROM.9.16">Simmi Xoossay asaa maariyaawe I maaranaw koyyiyaa diraassappe attin, asay koyyiyaa woy oothiyaa diraassa gidenna.</seg>
          <seg type="verse" id="b.ROM.9.17">Ayissi gooppe, Xoossaa Maxaafay Gibxe kaatiyaassi, Taani ta wolqqaa neenan bessanawunne ta sunthay alamiyaa ubbaan odettanaw, hewaassi taani neena kawuthaaddi yaagee.</seg>
          <seg type="verse" id="b.ROM.9.18">Simmi Xoossay maarana koyyiyaawaa maaree; qassi wozanaa gorddana koyyiyaawaa wozanaa gorddee.</seg>
          <seg type="headline">Xoossaa Hanqquwaanne Maarotaa</seg>
          <seg type="verse" id="b.ROM.9.19">Simmi hintte taana, Hewe tuma gidooppe, Xoossay asaa bayizzuwaassi ayaw toshii? Xoossay geeddawaa ixxaaddi gaanawe oonee? yaaganaw danddayiita.</seg>
          <seg type="verse" id="b.ROM.9.20">Shin ta laggew, Xoossaassi zaaranaw neeni oonee? Urqqaappe medhetteedda miishshay guyye zaariide barena medhdheeddawaa, Taana hawaadan ayissi medhdhaaddii? giide oochchanaw dandday?</seg>
          <seg type="verse" id="b.ROM.9.21">Woy urqqaa medhdhiyaawe bare medhdhiyaa urqqaa bare koyyiyaawaadan oothanawunne itti mala urqqaappe ittuwaa bonchcho miishshaa udiide, qassi ittuwaa tooshetteedda oosuwaa oothiyaa miishshaa udiide medhdhanaw aw maati baawee?</seg>
          <seg type="verse" id="b.ROM.9.22">Xoossay ootheeddawe hawaanna ittuwaa. I bare hanqquwaa bessanawunne bare wolqqaa erissanaw koyyeedda; I bare hanqquwan pirddanawantta, bayizzanaw giigi utteeddawantta, daro genccuwan danddayeedda.</seg>
          <seg type="verse" id="b.ROM.9.23">Qassi I maareeddawanttoo, bare bonchchuwaa akkanaw giigissi wotheeddawanttussi I ay keenaa bonchchettinttonne bessanaw koyyeedda.</seg>
          <seg type="verse" id="b.ROM.9.24">Nuuni I xeeseeddawantta; shin Ayihuda asaa xalalaappe gidennaan, Ayihuda gidenna asaa giddoppekka xeeseedda.</seg>
          <seg type="verse" id="b.ROM.9.25">Hoose7a maxaafan I giyaawe hawaa; Ta asaa gidennawantta, Ta asa gaade xeesana. Taani siiqabeenna zariyaakka, Ta siiqaatoo gaade xeesana.</seg>
          <seg type="verse" id="b.ROM.9.26">Hinttenttu ta asaa gidikkita giyaawaa unttunttu siseedda he sa7aan, unttunttu, De7uwaa Xoossaa naanaa geetettiide xeesettanawantta yaagee.</seg>
          <seg type="verse" id="b.ROM.9.27">Isiyaasi Israa7eeliyaa asaabaa yaagiide haasayeedda; Israa7eeliyaa asay abbaa matan de7iyaa shafiyaa keena gidooppekka, unttunttuppe amareeddawanttu xalalay attana.</seg>
          <seg type="verse" id="b.ROM.9.28">Ayissi gooppe, Goday sa7aa bollan de7iyaa asaa ubbaa bolla ellekka pirddana yaageedda.</seg>
          <seg type="verse" id="b.ROM.9.29">Isiyaasi kasetiide, Ubbaappe Wolqqaama Goday nuussi amareedda zerethaa ashshennentto, nuuni Sodoomaa katamaadaaninne Gamooraa katamaadan haneeddoshshin yaagi haasayeedda.</seg>
          <seg type="verse" id="b.ROM.9.30">Yaatina, nuuni waaganee? Xillotethaa koyyibeenna Ayihuda gidenna asay ammanuwan xilleedda;</seg>
          <seg type="verse" id="b.ROM.9.31">shin Israa7eeliyaa asay barentta xillissiyaa higgiyaa koyyeeddawanttu he higgiyaa demmibeykkino.</seg>
          <seg type="verse" id="b.ROM.9.32-Rom.9.33">Ayissi demmibeykkinoo? Unttunttu oosuwaanappe attin, ammanuwan xillotethaa koyyibeenna diraassa. Unttunttu Xoossaa Maxaafay, Akeekite; taani Xiyoonen asaa dhubbiyaa shuchchaa, unttunttu ogiyaan zaallaa wothana. Shin aani ammaniyaa ooninne yeellatenna yaagiide xaafettowaadan dhubbiyaa shuchchan dhubetteeddino.</seg>
        </div>
        <div type="chapter" complete="y" id="b.ROM.10">
          <seg type="headline">Israa7eeliyaa Asay Xoossaa Ogiyaa Kaallibeenna</seg>
          <seg type="verse" id="b.ROM.10.1">Taanaadan ammaniyaawanttoo, taani Israa7eeliyaa asaw ta kumentha wozanaappe amottiyaawenne Xoossaa woossiyaawe unttunttu attanaassa;</seg>
          <seg type="verse" id="b.ROM.10.2">ayissi gooppe, unttunttu Xoossaw oothanaw loythi koyyiyaawaa taani markkattay; shin unttunttu Xoossaw oothanaw loythi koyyiyaa koshshay tumu eratethaappe gidenna.</seg>
          <seg type="verse" id="b.ROM.10.3">Ayissi gooppe, Xoossay asaa xillissiyaa ogiyaa unttunttu erennaan, barenttu huuphe xillotethaa essanaw koyyeeddino; qassi barenttu huuphew Xoossay asaa xillissiyaa ogew eeno gibeykkino.</seg>
          <seg type="verse" id="b.ROM.10.4">Ayissi gooppe, ammaneedda ubbay xillanaadan, Kiristtoosi higgiyaa qofaa poleedda.</seg>
          <seg type="headline">Atotethay Ubbaassa</seg>
          <seg type="verse" id="b.ROM.10.5">Asay higgew azazettiide xilliyaabaw Muse, Higgii azaziyaawaa oothiyaa ooninne he higgiyan paxa de7ana yaagi xaafeedda;</seg>
          <seg type="verse" id="b.ROM.10.6">shin ammanuwan xilliyaabaw geetetteeddawe hawaa; Ne wozanaan, Ooni saluwaa pude baanee? gooppa. Hewe Kiristtoosa duge wothanaassa;</seg>
          <seg type="verse" id="b.ROM.10.7">woy Duge sa7aa garssa wodhdhanawe oonee? gooppa. Hewe Kiristtoosa hayquwaappe denthanaassa.</seg>
          <seg type="verse" id="b.ROM.10.8">Shin I giyaawe hawaa; Xoossaa qaalay ne mataana; ne doonaaninne ne wozanaan de7ee geetetteedda yaagee. Hewekka nuuni hinttenttoo odiyaa ammanuwaa qaalaa.</seg>
          <seg type="verse" id="b.ROM.10.9">Neeni, Yesuusi Godaa gaade ne doonaan markkattooppe, qassi Xoossay hayquwaappe A dentheeddawaa ne wozanaan ammanooppe, neeni attana.</seg>
          <seg type="verse" id="b.ROM.10.10">Ayissi gooppe, asay bare wozanaan ammaniide xillee; bare doonankka markkattiide attee.</seg>
          <seg type="verse" id="b.ROM.10.11">Xoossaa Maxaafay, Aani ammaniyaa ooninne yeellatenna yaagee.</seg>
          <seg type="verse" id="b.ROM.10.12">Ayihuda asaanne Ayihuda gidenna asaa giddon dummatethay baawa. Itti Xoossay ubbaa Godaa; I barena xeesiyaa ubbatoo daro keeka.</seg>
          <seg type="verse" id="b.ROM.10.13">Ayissi gooppe, Xoossaa Maxaafay, Godaa sunthaa xeesiyaa ooninne attana yaagee.</seg>
          <seg type="verse" id="b.ROM.10.14">Yaatina, unttunttu A ammanibeennawantta gidooppe, wooti A xeesanaw danddayiinoo? Qassi qaalaa sisibeennawanttu waani ammananaw danddayiinoo? Qaalaa odiyaawe dhayooppe, unttunttu waani sisanaw danddayiinoo?</seg>
          <seg type="verse" id="b.ROM.10.15">Qassi qaalaa odiyaawanttu kiitettennan aggooppe, oosuu wooti odettanaw danddayii? Ayissi gooppe, Xoossaa Maxaafay, Nashechchiyaa mishiraachchuwaa odiyaawanttu yuussay wooti lo77ii! yaagee.</seg>
          <seg type="verse" id="b.ROM.10.16">Shin unttunttu ubbay wonggalaw azazettibeykkino; ayissi gooppe Isiyaasi, Ta Godaw, nuuni markkatteeddawaa ooni ammaneeddee? yaageedda.</seg>
          <seg type="verse" id="b.ROM.10.17">Simmi asay qaalaa sisiide ammanee; qassi itti uray Kiristtoosa qaalaa, odina sisee.</seg>
          <seg type="verse" id="b.ROM.10.18">Shin unttunttu qaalaa sisibeennawe tumee gaade taani oochchay. Tuma unttunttu siseeddino; Xoossaa Maxaafay, Unttunttu haasayaa kooshshay sa7aa ubbaan laaletteedda; unttunttu qaalaykka sa7aa gaxaa gakkeedda yaageedda.</seg>
          <seg type="verse" id="b.ROM.10.19">Shin Israa7eeliyaa asatuu eribeykkinoyee gaade taani oochchay. Muse kase, Taani hinttentta asa gidenna asatuwan seelissana; qassi eeya asatuwan taani hinttentta hanqqethissana yaageedda.</seg>
          <seg type="verse" id="b.ROM.10.20">Qassi Isiyaasi daro xaliide, Taana koyyibeennawanttoo beettaaddi; taana oochchibeennawanttookka qonccaaddi yaagee.</seg>
          <seg type="verse" id="b.ROM.10.21">Shin Israa7eelatuwabaa I haasayiidde, Gallassaa ubbaa azazettennawanttoonne tawaa ixxiyaawanttoo ta kushiyaa miccaaddi yaagee.</seg>
        </div>
        <div type="chapter" complete="y" id="b.ROM.11">
          <seg type="headline">Xoossay Israa7eeliyaa Asaa Wurssi Olibeenna</seg>
          <seg type="verse" id="b.ROM.11.1">Yaatina, Xoossay bare asaa ixxeedde gaade oochchoo? Hewaa gidenna; ayissi gooppe, taani ta huuphew Israa7eeliyaa asa; Abraahaame zare; Biiniyaama yaraa.</seg>
          <seg type="verse" id="b.ROM.11.2">Xoossay koyro dooreedda bare asatuwaa ixxenna; Xoossaa Maxaafay, Eelaasa taarikiyaa giddon, Eelaasi Israa7eelatuwaa Xoossaa sinthan wooti mootintto, hintte eriita.</seg>
          <seg type="verse" id="b.ROM.11.3">Godaw, unttunttu he sunthan nabatuwaa wodheeddino; ne yarshshiyaasaakka koleeddino. Yaatina, taani ta xalalay attaaddi. Qassi unttunttu taanakka wodhanaw koyyiino yaageedda.</seg>
          <seg type="verse" id="b.ROM.11.4">Xoossay aw waagi zaareeddee? Taani Eeqaa Ba7aalaw gulbbatibeenna laappu sha77a asaa taw ashshaaddi yaageedda.</seg>
          <seg type="verse" id="b.ROM.11.5">Hawaadankka qassi ha wodiyaan, Xoossay bare aadho keekatethaan dooreedda amareedda asatuu de7iino.</seg>
          <seg type="verse" id="b.ROM.11.6">Shin I bare aadho keekatethaan dooreeddappe attin, unttunttu oosuwan unttuntta dooribeenna; hewe dhayooppe, A aadho keekatethay tumu aadho keekatetha gidenna.</seg>
          <seg type="verse" id="b.ROM.11.7">Yaatina, ayee? Israa7eeliyaa asatuu barenttu koyyiyaawaa demmibeykkino; shin Xoossay dooreedda amareeddawanttu demmeeddino. Yokkonttu wozanay minneedda.</seg>
          <seg type="verse" id="b.ROM.11.8">Hawaadankka, Xoossaa Maxaafay, Xoossay unttunttu barenttu ayfiyaan be7ennaadaaninne barenttu haythaan sisennaadan, hawaa gakkanaw unttunttoo azalla ayyaanaa immeedda yaageedda.</seg>
          <seg type="verse" id="b.ROM.11.9">Qassi Daawite yaageedda; Unttunttu miyaa gaytay unttuntta phiriyaadan oyqqo; unttuntta guufantho; unttunttoo kushiyaa shiri ciggo.</seg>
          <seg type="verse" id="b.ROM.11.10">Unttunttu xeellennaadan, unttunttu ayfii goozetto; ubba wode barenttu metuwan quunniide de7iino yaageedda.</seg>
          <seg type="verse" id="b.ROM.11.11">Yaatina, Ayihudatuu dhubetteedda wode, denddennaadan kunddeeddino? Hewaa gidenna; unttunttu nagaraa ootheedda diraw, atotethay unttunttu Ayihuda gidenna asatuwaa qanaatanaadan, Ayihuda gidenna asaw yeedda.</seg>
          <seg type="verse" id="b.ROM.11.12">Shin Ayihudatuu nagaraa ootheedda diraw, alamew daro anjjuu yeedda; qassi unttunttu kunddethaykka Ayihuda gidenna asaw daro anjjuwaa aheedda. Yaatina, Ayihudatuu ubbay gujettiyaa wode, anjjuu woysa keena daranddeeshsha!</seg>
          <seg type="headline">Ayihuda Gidenna Asay Attana Atotethaa</seg>
          <seg type="verse" id="b.ROM.11.13">Shin taani ha77i hinttenttoo, Ayihuda gidenna asaw haasayay; taani Ayihuda gidenna asaw Yesuusi kiitteeddawaa gidiyaa diraw, ta oosuwaa bonchchana.</seg>
          <seg type="verse" id="b.ROM.11.14">Taani ta zare gidiyaa asatuwaa qanatanchchatuwaa udooppe, ooni eri unttunttuppe amareeddawantta ashshennaan aggikke.</seg>
          <seg type="verse" id="b.ROM.11.15">Ayissi gooppe, Xoossay unttuntta ixxeedda wode, ha alami Xoossaanna sigetteedda. Yaatina Xoossay unttuntta shiishshi akkiya wode, hayqqeeddawe de7uwaa demmanaappe attin, ayee hananee?</seg>
          <seg type="verse" id="b.ROM.11.16">Koyro ayfe bagga munaqay anjjetteeddawaa gidooppe, muume munaqaykka qassi anjjetteeddawaa gidana; itti mithaa xaphuu anjjetteeddawaa gidooppe, haythay ubbaykka qassi anjjetteeddawaa gidana.</seg>
          <seg type="verse" id="b.ROM.11.17">Shin woraan doleedda wogaraa mithaa qankkaappe ittuwaa ittuwaa kareeddasaan, neena woraan doleedda wogaraa mithaa malaa he wogaraanna gathi qachcheeddo; neeni qassi zaytii kesiyaa wogaraa mithaa xaphuwaanna ittippe de7aa.</seg>
          <seg type="verse" id="b.ROM.11.18">Simmi neeni he karetti wodhdheedda qankkatuwaa bollan otorettanaw bessenna; shin neeni otorettiyaawaa gidooppekka, xaphuu neena tookkeeppe attin, neeni xaphuwaa tookkennawaa akeeka.</seg>
          <seg type="verse" id="b.ROM.11.19">Hewaa diraw neeni, E; shin qankkatuu taani unttunttu sa7aan gelanaadan karetteeddino yaagana.</seg>
          <seg type="verse" id="b.ROM.11.20">Hewe tuma; unttunttu ammanibeenna diraw, karetteeddino; neeni ammaneedda diraw, he sa7aan eqqaadda. Shin yayyappe attin, otoro qofaa qoppoppa.</seg>
          <seg type="verse" id="b.ROM.11.21">Ayissi gooppe, Xoossay medhetaa qankkaa malatiyaawanttoo, Ayihudatoo qarettibeennawaa gidooppe, new qarettiyaawaa malatii?</seg>
          <seg type="verse" id="b.ROM.11.22">Simmi Xoossaa keekatethaanne xalatethaa be7a. Kunddeeddawanttoo I xalaa; shin neeni A keekatethaani minnaade de7ooppe, I new keeka; hewe dhayooppe, neenikka qassi karettana.</seg>
          <seg type="verse" id="b.ROM.11.23">Ayihudatuukka qassi ammanennaan ixxiyaawaa aggooppe, Xoossay kase unttunttu de7iyaasaan zaariide wothana; ayissi gooppe, I unttuntta zaariide wothanaw danddayee.</seg>
          <seg type="verse" id="b.ROM.11.24">Ayissi gooppe, Xoossay hinttentta woraan de7iyaa koyro medhetaa wogaraa mithaappe qanxxiide, hinttenttu medhetaan woraan dolowanttudan gidennaan gaden tokkeedda wogaraa mithaanna gathi oytheeddawaa gidooppe, yaatina, he karetti wodhdheedda koyro medhetaa qankkatuwaa zarethiide, unttuntta koyro medhetaan doleedda barenttu wogaraa mithaanna gathi qachchanaw, A ayee xoonanawe?</seg>
          <seg type="headline">Xoossaa Maarotay Ubbaassa</seg>
          <seg type="verse" id="b.ROM.11.25">Taanaadan ammaniyaawanttoo, taani hintte eranaadan koyyiyaa tumu xuuraa yewuu de7ee; hewe hintte hinttentta hinterekka, nuuni aadhdheedda eranchcha yaagiide qoppiyaawaa diggee; Israa7eeliyaa asaappe baggay sisennaan ixxeedda; shin he sisennaan ixxiyaawe Ayihuda gidenna asaa kumentha payduu Xoossaakko gakkanaassi gami77ana.</seg>
          <seg type="verse" id="b.ROM.11.26">Hawaadankka, Israa7eeliyaa asay ubbay attana; Xoossaa Maxaafay hawaadan yaagee; Ashshiyaawe Xiyoone geetettiyaa katamaappe yiide, nagaraa oosuwaa ubbaa Yayiqooba zariyaappe diggana.</seg>
          <seg type="verse" id="b.ROM.11.27">Taani unttunttu nagaraa atto yaagiyaa wode, unttunttunna gelana qaalaa caaquu hawaa yaagee.</seg>
          <seg type="verse" id="b.ROM.11.28">Ayihuda gidenna asatoo, Ayihudatuu wonggalaa mishiraachchuwaa bagganna hintte diraw, Xoossaanna morkke; shin Xoossaa dooruwaa bagganna aawatuwa diraw, unttunttu I siiqiyaawantta.</seg>
          <seg type="verse" id="b.ROM.11.29">Ayissi gooppe, Xoossay bare immeeddawaa guyye akkenna; qassi bare xeeseeddawaa ixxaaddi geenna.</seg>
          <seg type="verse" id="b.ROM.11.30">Ayihuda gidennawanttoo, Xoossaw hintte kasenna azazettibeykkita; shin Ayihudatuu azazettennan ixxeedda diraw, Xoossaa maarotethaa ha77i hintte akkeeddita.</seg>
          <seg type="verse" id="b.ROM.11.31">Hawaadan, hintte akkeedda maarotethaa diraw, Ayihudatuu qassi Xoossaa maarotethaa ha77i akkanaadan, Xoossaw azazettennan ixxeeddino.</seg>
          <seg type="verse" id="b.ROM.11.32">Ayissi gooppe, Xoossay asaa ubbaa maarana mala, asay ubbay aw azazettennan ixxiyaa hanotaan qachcheedda.</seg>
          <seg type="verse" id="b.ROM.11.33">Xoossaa duretethay woysa keena daree? A aadho eratethaynne A eratethay woysa keena ciimmee? A pirddaa odanawe oonee? I bare oothiyaawaa ayissi oothintto, oonee akeekiyaawee?</seg>
          <seg type="verse" id="b.ROM.11.34">Hewaa Xoossaa Maxaafay, Godaa wozanaa eriyaawe oonee? A zoranaw danddayiyaawe oonee?</seg>
          <seg type="verse" id="b.ROM.11.35">Woy bare kushiyaa zaarana mala, aw ittibaa immeeddawe de7ii? yaagee.</seg>
          <seg type="verse" id="b.ROM.11.36">Ayissi gooppe, ubbabaa I medhdheedda; qassi ubbabaykka A maataaninne awunne de7ee; Xoossaw medhinaw bonchchuu gido. Amen77i.</seg>
        </div>
        <div type="chapter" complete="y" id="b.ROM.12">
          <seg type="headline">Xoossaw Oothanaadan Nuuni Waaniide De7anaw Bessii?</seg>
          <seg type="verse" id="b.ROM.12.1">Simmi taanaadan ammaniyaawanttoo, hintte hintte oonatethaa Xoossaa nashechchiyaa de7onne geeshsha yarshshuwaa udiide, Xoossaw shiishshanaadan, taani hinttentta Xoossaa maarotethaan woossay; Xoossaw hintte goyinnanaw bessiyaa tumu ogii hewaa.</seg>
          <seg type="verse" id="b.ROM.12.2">Xoossay hintte qofaa ubbanna dummayiide, hinttentta laammoppe attin, ha alamiyaa asaa malatoppite. He wode hintte, Xoossaa shenii, lo77obay, A nashechchiyaabaynne qassi polo gideeddabay ayentto eranita.</seg>
          <seg type="verse" id="b.ROM.12.3">Xoossay taw immeedda aadho keekatethaan taani hinttenttoo oday. Hinttenttu qoppanaw bessiyaawaappe aathiide, otoruwan qoppoppite; hewaa aggiide, wozanaama asaadan qoppite; Xoossay hinttenttoo huuphiyan huuphiyan immeedda ammanuwaa keenan hintte bolla pirddite.</seg>
          <seg type="verse" id="b.ROM.12.4">Nu itti bollaa giddon, cora bollaa qommotuu de7iino; he qommotuwaa ubbawukka dumma dumma oosuu de7ee.</seg>
          <seg type="verse" id="b.ROM.12.5">Hawaadan, nuuni cora asaa gidooppekka, Kiristtoosa bagganna itti asa. Qassi nuuni itti asatethaa qommotuwaadan, ittu ittuwaanna oyqetti utteeddo.</seg>
          <seg type="verse" id="b.ROM.12.6">Xoossay nuussi immeedda aadho keekatethaan dumma dumma imotay de7ee. Nu imotay nabetethaa gidooppe, nuussi de7iyaa ammanuwaa keenaa odanaw bessee.</seg>
          <seg type="verse" id="b.ROM.12.7">Haratuwaa maddussaa gidooppe, he oosuwan minnanaw bessee; tamaarissussaa gidooppe, he tamaarissuwan minnanaw bessee.</seg>
          <seg type="verse" id="b.ROM.12.8">Hara asatuwaa minissussaa gidooppe, he oosuwan minnanaw bessee. Bare huuphew de7iyaabaappe haratuwassi immiyaa ooninne wozanaappe immo. Maatay de7iyaa uray minissi oothanaw bessee; haratuwassi keekiyaa uray nashechchaan keekanaw bessee.</seg>
          <seg type="verse" id="b.ROM.12.9">Hinttenttu siiquu asaa bessanaw siiqettiyaawaa gidanaw bessenna. Iitabaa ixxite; lo77obaa minissiide oyqqite.</seg>
          <seg type="verse" id="b.ROM.12.10">Ittu ittuwaanna ishatuwaadan siiqettite; ittu ittuwaa bonchchiyaawan nashettite.</seg>
          <seg type="verse" id="b.ROM.12.11">Minniide oothite; azalloppite; hintte kumentha wozanaappe Godaw oothite.</seg>
          <seg type="verse" id="b.ROM.12.12">Xoossay hinttenttoo immana geeddawaan nashettite; waayyiyan genccite. Ubba wode Xoossaa woossite;</seg>
          <seg type="verse" id="b.ROM.12.13">Xoossaa asatuwaa koshshiyaaban maaddite; imathaa mokkite.</seg>
          <seg type="verse" id="b.ROM.12.14">Hinttentta yederssiyaawantta anjjite; unttuntta anjjiteppe attin, sheqqoppite.</seg>
          <seg type="verse" id="b.ROM.12.15">Nashettiyaawanttunna nashettite; yeekkiyaawanttunnakka yeekkite.</seg>
          <seg type="verse" id="b.ROM.12.16">Asaa ubbaw itti mala qofaa qoppite; oothiyaabaan ubbaan hinttentta toochchiide de7iteppeattin, otorettoppite; hinttentta hintterekka aadho eranchcha giide qoppoppite.</seg>
          <seg type="verse" id="b.ROM.12.17">Ooninne hinttenttoo iitabaa oothooppe, he uraw iitabaa oothi zaaroppite; asaa ubbaw lo77obaa oothanaw qoppite.</seg>
          <seg type="verse" id="b.ROM.12.18">Asaa ubbaanna sarotethaan de7anaw, hintte bagganna, hinttenttoo danddayetteeddabaa ubbaa oothite.</seg>
          <seg type="verse" id="b.ROM.12.19">Taanaadan ammaniyaawanttoo, hintte hintte huuphew asaw haluwaa kesoppite. Xoossay haluwaa kesanaadan, A bolla olite. Ayissi gooppe, Xoossaa Maxaafay, Goday, Taani haluwaa kesana; taani kushiyaa ciggana gee yaagee.</seg>
          <seg type="verse" id="b.ROM.12.20">Shin Xoossaa Maxaafay, Ne morkkii koshattooppe, miza. Saamettooppe, ushsha. Ayissi gooppe, neeni hewaa oothiyaawaan A darissa yeellayaasa yaagee.</seg>
          <seg type="verse" id="b.ROM.12.21">Iitabaa lo77obaan xoonappe attin, iitabay neena xoonoppo.</seg>
        </div>
        <div type="chapter" complete="y" id="b.ROM.13">
          <seg type="headline">Gadiyaa Ayissiyaawanttussi Eeno Gaanaw Bessee</seg>
          <seg type="verse" id="b.ROM.13.1">Asay ubbay gadiyaa ayissiyaawanttussi eeno gaanaw bessee; ayissi gooppe, Xoossay geennaan de7ishshin, gadiyaa ayissiyaawe de7anaw danddayenna. Ha77i de7iyaa ayissiyaawanttukka Xoossay wotheeddawantta.</seg>
          <seg type="verse" id="b.ROM.13.2">Hewaa diraw, ha77i de7iyaa ayissiyaawantta ixxiyaa ooninne Xoossaa azazuwaa ixxee; bare bolla pirddaa ahee.</seg>
          <seg type="verse" id="b.ROM.13.3">Ayissi gooppe, ayissiyaawanttu iitabaa oothiyaawantta yashshanawaappe attin, lo77obaa oothiyaawantta yashshikkino. Ayissiyaawoo yayyennaan agganaw koyyay? Yaatooppe lo77obaa ootha; I neena galatana.</seg>
          <seg type="verse" id="b.ROM.13.4">Ayissi gooppe, I new lo77obaa oothanaw, Xoossaw qooma. Shin neeni iitabaa oothooppe, iitabaa ootheeddawaa I seeriyaa diraw, aw yayya; I Xoossaa qoomaa. Qassi iitabaa oothiyaawanttu bolla Xoossaa hanqquwaa I ahee.</seg>
          <seg type="verse" id="b.ROM.13.5">Hewaa diraw, gadiyaa ayissiyaawanttussi eeno giyaawe Xoossaa muraa xalalaassa gidennaan, hinttenttu wozanaa qofaa dirawukka eeno gaanaw bessee.</seg>
          <seg type="verse" id="b.ROM.13.6">Ayissi gooppe, gadiyaa ayissiyaawanttu barenttu oosuwaa oothiyaa wode, Xoossaw oothiyaa diraw, hintte qaraxaa qanxxiyaawe hewaassa.</seg>
          <seg type="verse" id="b.ROM.13.7">Ubba asawukka bessiyaawaa immite. Giiraa giiranaw bessiyaawoo giirite; qaraxaa qanxxanaw bessiyaawoo qanxxite; yayyanaw bessiyaawoo yayyite; bonchchuu bessiyaawaa bonchchite.</seg>
          <seg type="headline">Ittu Ittuwaanna Siiqettite</seg>
          <seg type="verse" id="b.ROM.13.8">Hinttenttu ittu ittuwaanna siiqettanaappe attin, hara acuu O bollaninne de7oppo. Ayissi gooppe, haraa siiqiyaa ooninne higgii giyaawaa poleedda.</seg>
          <seg type="verse" id="b.ROM.13.9">Woshummoppa; wodhoppa; wuu77oppa; asaabaa amottoppa giyaa azazatuunne hara azazatuu ubbatuu, Ne shooruwaa ne huuphiyaadan siiqa giyaa azazuwan kumiino.</seg>
          <seg type="verse" id="b.ROM.13.10">Bare shooruwaa siiqiyaa ooninne aw iitabaa oothenna; hewaa diraw, shooruwaa siiqiyaawe higgiyaa ubbaw eeno giyaawaa.</seg>
          <seg type="verse" id="b.ROM.13.11">Gemi77ushuwaappe hintte beegottiyaa saati ha77i gakkeedda diraw, ha wodiyaa akeekite. Ayissi gooppe, nuuni koyro ammaneedda wodiyaappe, nuuni attiyaa wodii ha77i nuukko matatteedda.</seg>
          <seg type="verse" id="b.ROM.13.12">Qammay aadhdhanaw hanee; gallassay matatteedda. Simmi nuuni dhumaa oosuwaa aggiide, poo7uwan olettanaw, olaa miishshaa mayyoytte;</seg>
          <seg type="verse" id="b.ROM.13.13">gallassi poo7uwan de7iyaa asaadan, ane maara de7oytte. Yethaaninne mathuwan gidoppo; woshummussaaninne woshummanaw kajjeelussaana gidoppo; palumaaninne qanaatiyaan gidoppo.</seg>
          <seg type="verse" id="b.ROM.13.14">Shin Godaa Yesuusi Kiristtoosa, olaa miishshaa A mayyite; hintte nagaranchcha asatethay bare wozanaa amuwaa polanaadan, aw qoppoppite.</seg>
        </div>
        <div type="chapter" complete="y" id="b.ROM.14">
          <seg type="headline">Asaa Bolla Pirddennaan Aggussaa</seg>
          <seg type="verse" id="b.ROM.14.1">Ammanuwan azalliya uraa shiishshi akkite. Shin I bare huuphew qoppiyaabaan aananna palumettoppite.</seg>
          <seg type="verse" id="b.ROM.14.2">Itti uraa ammanuu I ayaa miinanne diggenna. Shin ammanuwan azalliya uray gaden mokkeeddabaa xalalaa mee.</seg>
          <seg type="verse" id="b.ROM.14.3">Ubbabaa miyaa uray ubbabaa meenna uraa kadhoppo; ubbabaa meenna uraykka ubbabaa miyaa uraa bolla pirddoppo. Ayissi gooppe, Xoossay A shiishshi akkeedda.</seg>
          <seg type="verse" id="b.ROM.14.4">Hara asaa qoomaa bolla pirddiyaawe neeni oonee? I kunddina woy denddina bare Godaassa; shin Goday A denthanaw danddayiyaa diraw, I eqqana.</seg>
          <seg type="verse" id="b.ROM.14.5">Itti uray, Hiqqa gallassay hara gallassatuwappe aadhdhee yaagiide qoppiyaa wode, haray, Ubba gallassatuukka itti mala giide qoppee. Asay ubbay huuphiyan huuphiyan hewaadan ayissi qoppintto akeeko.</seg>
          <seg type="verse" id="b.ROM.14.6">Itti gallassaa hara gallassatuwappe aathiide bonchchiya uray Godaa bonchchoo bonchchee; qumaa miyaa uraykka Godaa bonchchoo mee. Ayissi gooppe, I he qumaa diraw, Xoossaa galatee. Qumaa meennawekka Godaa bonchchoo meennaan aggeedda; qassi Xoossaa galatee.</seg>
          <seg type="verse" id="b.ROM.14.7">Ayissi gooppe, nuuppe ooninne bare huuphe xalalaw de7enna; qassi ooninne bare huuphe xalalaw hayqqenna.</seg>
          <seg type="verse" id="b.ROM.14.8">Nuuni paxa de7ooppe, Godaw de7eetto; qassi hayqqooppekka, Godaw hayqqeetto. Simmi nuuni paxa de7ooppe woy hayqqooppekka Godaassa.</seg>
          <seg type="verse" id="b.ROM.14.9">Hewaa diraw, Kiristtoosi paxa de7iyaawanttoonne hayqqeeddawanttoo Godaa gidanaw hayqqiide, hayquwaappe denddeedda.</seg>
          <seg type="verse" id="b.ROM.14.10">Yaatina, neeni ne ishaa bolla ayissi pirdday? Woy neeni ne ishaa ayissi kadhay? Nuuni ubbaykka Xoossaa pirddaa oydiyaa sinthan eqqana.</seg>
          <seg type="verse" id="b.ROM.14.11">Ayissi gooppe, Xoossaa Maxaafay, Taani Goday ta de7uwan caaqqay; asay ubbay ta sinthan gulbbatana. Qassi taani Xoossaa gidiyaawaa asay ubbay markkattana yaagay yaagee.</seg>
          <seg type="verse" id="b.ROM.14.12">Simmi nuuni huuphiyan huuphiyan nubaa Xoossaw odana.</seg>
          <seg type="headline">Nagaraa Oosuwassi Gaasuwaa Gidoppa</seg>
          <seg type="verse" id="b.ROM.14.13">Hewaa diraw, nuuni ittu ittuwa bolla pirddiyaawaa hawaappe sinthaw ane aggoytte. Shin ubbaappe aathiide, hintte ishaa dhubbiyaabaa woy nagaraan oliyaabaa oothennaadan qofaa qachchite.</seg>
          <seg type="verse" id="b.ROM.14.14">Taani Godaa Yesuusi Kiristtoosanna de7iyaawaan, bare huuphew tuna gidiyaabay baynnawaa eraynne akeekay. Shin itti uray ittibaa tuna giide qoppooppe, hewe aw tuna gidee.</seg>
          <seg type="verse" id="b.ROM.14.15">Neeni miyaabaa diraw, ne ishaa qohooppe, simmi neeni siiquwan de7akka. Kiristtoosi A diraw hayqqeedda asaa ne miyaa qumaan bayizzoppa.</seg>
          <seg type="verse" id="b.ROM.14.16">Simmi neeni lo77obaa giyaawaa asay kadhoppo.</seg>
          <seg type="verse" id="b.ROM.14.17">Ayissi gooppe, Xoossaa kawutethay Geeshsha Ayyaanay immiyaa xillotethaa, sarotethaanne nashechchaa gidiyaawaappe attin, muussaanne ushshaa gidenna.</seg>
          <seg type="verse" id="b.ROM.14.18">Ayissi gooppe, Kiristtoosaw hawaadan oothiyaa uray ooninne Xoossaa nashechchee; asaykka A galatee.</seg>
          <seg type="verse" id="b.ROM.14.19">Yaatooppe, ane nuuni sarotethaa ahiyaabaanne nuuna ittuwaa ittuwaanna minissiyaabaa ubbaa koyyeetto.</seg>
          <seg type="verse" id="b.ROM.14.20">Xoossaa oosuwaa qumaa diraw bayizzoppa. Qumay ubbay geeshsha; shin hara uraa nagaraan yeggiyaawaa muussay iita.</seg>
          <seg type="verse" id="b.ROM.14.21">Hewaassi ashuwaa meennaan woy ushshaa ushennaan aggiyaawe woy ne ishaa dhubbiyaabaa ayaanne oothennaan aggiyaawe lo77a.</seg>
          <seg type="verse" id="b.ROM.14.22">Ha yewuwaan ne ammanuwaa neeppenne Xoossaappe gidduwan naaga. Itti uray lo77a giide I ammanetteeddawaa oothiyaa wode, Taani lo77uwaa oothaaddi giide bare wozanaani ammanettooppe, he uray tumu anjjetteeddawaa.</seg>
          <seg type="verse" id="b.ROM.14.23">Shin I he miyaabaan sidhooppe, A muussay ammanuwaana gidenna diraw, Xoossay A bolla pirddee; qassi ammanuu baynnaan ootheeddawe ayayinneekka nagara.</seg>
        </div>
        <div type="chapter" complete="y" id="b.ROM.15">
          <seg type="headline">Asaa Nashechchanaw Bessiyaa Ogiyaa</seg>
          <seg type="verse" id="b.ROM.15.1">Nuuni ammanuwan minneeddawanttu daaburanchchatuwaa tookuwaa tookkanaw bessee; nuuni nu xalalaa nashechchanaw bessenna.</seg>
          <seg type="verse" id="b.ROM.15.2">Nuuni huuphiyan huuphiyan nu ishaa maaddanaw, ammanuwan A minissanawunne nashechchanaw bessee.</seg>
          <seg type="verse" id="b.ROM.15.3">Ayissi gooppe, haray atto Kiristtoosikka barena nashechchibeenna. Shin Xoossaa Maxaafay, Neena boreeddawanttu boreedda borii ta bolla wodhdheedda geeddawaadan haneedda.</seg>
          <seg type="verse" id="b.ROM.15.4">Xoossaa Maxaafay nuussi immiyaa genccaaninne minotaan nuuni demmana giide nashechchaan naagi utteeddawe de7ana mala, Xoossaa Maxaafan xaafetteedda ubbabay nuuna tamaarssanaw xaafetteedda.</seg>
          <seg type="verse" id="b.ROM.15.5-Rom.15.6">Hinttenttu ubbay itti wozana gidiide, itti qaalaan Xoossaa, nu Godaa Yesuusi Kiristtoosa Aawuwaa, bonchchana mala, genccuwanne minotethaa immiyaa Xoossay, hinttenttoo Kiristtoosi Yesuusi ootheeddawaadan, ittu ittuwaanna ittippe de7iyaa itti qofaa immo.</seg>
          <seg type="headline">Phawuloosa Oosuwaanne Ammanenna Asaw Gakkeedda Mishiraachchuwaa Qaalaa</seg>
          <seg type="verse" id="b.ROM.15.7">Hewaa diraw, Kiristtoosi hinttentta mokkeeddawaadan, Xoossaa bonchchoo ittu ittuwaa mokkite.</seg>
          <seg type="verse" id="b.ROM.15.8-Rom.15.9">Ayissi gooppe, Xoossay ammanetteeddawaa gidiyaawaa erissanaw, Xoossay aawatoo immana geeddawaa tumayanawunne Ayihuda gidenna asay Xoossaa A maarotethaa diraw bonchchanaw Kiristtoosi Ayihudatoo qooma gideeddawaa hinttenttoo oday. Hewaa Xoossaa Maxaafay, Hewaa diraw, taani neena Ayihuda gidenna asaa giddon galatana; ne sunthaakka sabbana yaagee.</seg>
          <seg type="verse" id="b.ROM.15.10">Qassikka, Ayihuda gidenna asatoo, Xoossaa asatuwaanna nashettite yaagee.</seg>
          <seg type="verse" id="b.ROM.15.11">Qassikka gujjiide, Hinttenttoo, Ayihuda gidenna asatoo ubbatoo, Godaa galatite; asaw ubbaw, A galatite yaagee.</seg>
          <seg type="verse" id="b.ROM.15.12">Qassikka Isiyaasi, Issey zerethay yiide Ayihuda gidenna asaa mooddanaw denddana. Qassi unttunttu A bagganna demmana giide nashechchaan naagana yaagee.</seg>
          <seg type="verse" id="b.ROM.15.13">Hinttenttu akkana giide nashechchaan naagiyaawe Geeshsha Ayyaanaa wolqqaan diccanaadan, hinttenttoo immana geedda Xoossay, hintte A ammaniyaa diraw, hinttenttoo nashechchaanne sarotethaa kunthiide immo.</seg>
          <seg type="headline">Phawuloosi Xaliide Xaafeedda Gaasuwaa</seg>
          <seg type="verse" id="b.ROM.15.14">Taanaadan ammaniyaawanttoo, hinttenttun lo77otethaynne eratethay ubbay kumeeddawaanne qassi ittu ittuwaa zoranaw danddayiyaawaa taani ta huuphew eraaddi.</seg>
          <seg type="verse" id="b.ROM.15.15-Rom.15.16">Shin taani hinttentta ittibaa ittibaa gujja qofissanaw, ha dabidaabbiyaa giddon aynne yayyennaan hinttenttoo xaafaaddi. Taani Kiristtoosa Yesuusa qooma gidaade, Ayihuda gidenna asaw oothanaadan, Xoossay taw aadho keekatethaa immeedda diraw, taani aynne yayyabeykke; Ayihuda gidenna asay Geeshsha Ayyaanaa bagganna Xoossaw geeshsha gidiide, A nashechchiyaa yarshshuwaa gidanaadan, Xoossaa wonggalaa mishiraachchuwaa odiyaawaan geeshshatethaan oothay.</seg>
          <seg type="verse" id="b.ROM.15.17">Hewaa diraw, taani Kiristtoosa Yesuusan gidaade Xoossaw oothiyaabaan ceeqettanaw danddayay.</seg>
          <seg type="verse" id="b.ROM.15.18-Rom.15.19">Ayihuda gidenna asay Xoossaw azazettanaadan, Kiristtoosi ta bagganna qaalaan, oosuwan, mallaan, malaataa wolqqaaninne Geeshsha Ayyaanaa wolqqaan ootheeddawaa xalalaa taani odanaappe attin, harabaa odanaw xalikke. Hewaa diraw, Yeerusalaameppe doommaade, Iliwaariqoona geetettiyaa gadiyaa gakkanaw yuuyyaade, Kiristtoosa wonggalaa mishiraachchuwaa wurssa odaaddi.</seg>
          <seg type="verse" id="b.ROM.15.20">Hawaadankka, taani hara asay doommeeddawaa bollan doommennaadan, Kiristtoosa sunthay xeesettibeennasan wonggalaa mishiraachchuwaa odanaw amottaaddi.</seg>
          <seg type="verse" id="b.ROM.15.21">Shin Xoossaa Maxaafay, Aabay hawaa gakkanaw odettibeennawanttu A be7anawantta; qassi aabaa sisibeennawanttu akeekanawantta yaagee.</seg>
          <seg type="headline">Phawuloosi Roome Baanaw Qoppeedda</seg>
          <seg type="verse" id="b.ROM.15.22">Hewaa diraw, taani cora wode hinttenttukko yaanaw koyyay; shin yaanaw danddayabeykke.</seg>
          <seg type="verse" id="b.ROM.15.23">Shin taani ha77i ha heeraan ta oosuwaa wursseedda dirawunne cora laythaappe doommaade hinttentta baade be7anaw laamoteedda diraw</seg>
          <seg type="verse" id="b.ROM.15.24">ha77ikka hinttenttukko baana gaade qoppay; taani Isippeene geetettiyaa gadiyaa baadde hinttentta be7anaw koyyay; qassi amareedda wodiyaa hinttentta be7aade nashettowaappe guyyiyan, Isippeene biishshin, hintte taana maaddana mala koyyay.</seg>
          <seg type="verse" id="b.ROM.15.25">Shin ha77i taani Xoossaa asatuwaa maaddanaw, Yeerusalaame bay.</seg>
          <seg type="verse" id="b.ROM.15.26">Ayissi gooppe, Maqidooniyaanne Akaayiyaa geetettiyaa gadiyaan de7iyaa woosa golle asatuu Yeerusalaamen de7iyaa hiyyeesatuwaassi miishshaa immanaw koyyeeddino.</seg>
          <seg type="verse" id="b.ROM.15.27">Unttunttu barenttu huuphew hawaa oothanaw qofaa qachcheeddino. Unttunttu he hiyyeesatuwaa maaddanawe unttunttoo acuu de7ee; ayissi gooppe, Ayihudatuu barenttu ayyaanaa anjjuwaa Ayihuda gidenna asatuwaanna shaakkeeddawaa gidooppe, Ayihuda gidenna asatuukka qassi barenttoo de7eeddabaan Ayihudatuwaa maaddanaw bessee.</seg>
          <seg type="verse" id="b.ROM.15.28">Hewaa diraw, taani ha oosuwaa wursseeddawaappe guyyiyaaninne unttunttoo shiiqeedda miishshaa ubbaa immeeddawaappe guyyiyan, Isippeene baadde hintte mataanna aadhdhana.</seg>
          <seg type="verse" id="b.ROM.15.29">Taani hinttenttukko biyaa wode, Kiristtoosa anjjuu taanan kumina baanawaa eray.</seg>
          <seg type="verse" id="b.ROM.15.30">Taanaadan ammaniyaawanttoo, taw Xoossaa hintte woossiidde, woosan hintte taananna minnanaadan, Godaa Yesuusi Kiristtoosa baggannanne Geeshsha Ayyaanay immiyaa siiqotethan taani hinttentta woossay.</seg>
          <seg type="verse" id="b.ROM.15.31">Taani Yihudaan de7iyaa ammanennawanttuppe attanaadaaninne qassi taani Yeerusalaamen oothiyaa oosuu yaani de7iyaa Xoossaa asatuwaa nashechchiyaawaa gidanaadan, Xoossaa woossite.</seg>
          <seg type="verse" id="b.ROM.15.32">Qassi Xoossay gooppe, taani hinttenttukko nashechchaan baade, hintte matan shemppana.</seg>
          <seg type="verse" id="b.ROM.15.33">Sarotethaa Xoossay hinttenttunna ubbaanna gido. Amen77i.</seg>
        </div>
        <div type="chapter" complete="y" id="b.ROM.16">
          <seg type="headline">Sarotaa</seg>
          <seg type="verse" id="b.ROM.16.1">Kinkkiriyaa geetettiyaa katamaan de7iyaa ammaniyaa asaanna oothiyaa nu michchatta Peeba lo77o macca asa gidiyaawaa taani hinttentta erissay.</seg>
          <seg type="verse" id="b.ROM.16.2">Hinttenttu izo geeshshatuu Godaa sunthan mokkiyaawaadan mokkite; qassi iza hinttenttuppe koyyiyaawe ayaa gidooppekka, izo maaddite; ayissi gooppe, iza bare huuphew cora asaa maaddaw; qassi taana ta huuphewukka darissa maaddaw.</seg>
          <seg type="verse" id="b.ROM.16.3">Kiristtoosa Yesuusa oosuwaa taananna ittippe oothiyaa Phirisqqillissinne izi asinaa Aqiilassi ta sarotowaa odite.</seg>
          <seg type="verse" id="b.ROM.16.4">Unttunttu ta shemppuwaa diraw, barenttu shemppuwaa aathi immeeddino. Unttuntta ta xalalaa gidennaan, Ayihuda gidenna asaa ammaniyaa asay ubbaykka galatee.</seg>
          <seg type="verse" id="b.ROM.16.5">Qassi unttunttu golliyaa ammaniyaa asay shiiqiyaasaa udiide gakettiyaa asaa ubbaa saro giite. Iisiya gadiyan Kiristtoosa koyro ammaneedda ta siiqiyaa Eppanetoosaw, ta sarotowaa odite.</seg>
          <seg type="verse" id="b.ROM.16.6">Hinttenttoo loytha daabureedda Mayraamo sarotite.</seg>
          <seg type="verse" id="b.ROM.16.7">Taananna qasho gollen de7eedda ta dabbo gideedda Ayihudatuwaa, Anddironiqoosanne Yuuniyaasa sarotite. Yesuusi kiitteeddawanttu giddon unttunttu loythi eretteeddawantta. Qassi unttunttu Kiristtoosa taappe kasenna ammaneeddino.</seg>
          <seg type="verse" id="b.ROM.16.8">Godaanna ittippetethaan de7iyaa ta siiqo laggiyaa Amppiliyaatoosaw ta sarotowaa odite.</seg>
          <seg type="verse" id="b.ROM.16.9">Kiristtoosa oosuwaa nuunanna ittippe oothiyaa Urbbaanoosanne taani siiqiyaa Isxxaakusa sarotite.</seg>
          <seg type="verse" id="b.ROM.16.10">Kiristtoosanna I de7iyaawe erettina paaciyaa xooneedda Apheliisaw ta sarotowaa odite; Arisxxobiloosa soy asawukka ta sarotowaa odite.</seg>
          <seg type="verse" id="b.ROM.16.11">Ta dabbo gideedda Ayihudawiyaa Heeroodiyoonanne Kiristtoosa ammaniyaa Narssiisesa soy asaa sarotite.</seg>
          <seg type="verse" id="b.ROM.16.12">Godaa oosuwan daaburiyaa Tirufaynanne Tirufooso geetettiyaa maccawantta sarotite; qassi Godaw daro daaburaade oothiyaa siiqiyaa Perssiiso sarotite.</seg>
          <seg type="verse" id="b.ROM.16.13">Godaa oosuwan loythi eretteedda Rufoosayewunne taana bare na7aadan maaddeedda A daayiw ta sarotowaa odite.</seg>
          <seg type="verse" id="b.ROM.16.14">Ta sarotowaa Asinkkiriitoosaw, Pileegoonaw, Hermeesaw, Patirobaasawunne unttunttunna de7iyaa ammaniyaa ishatuwaa ubbaw odite.</seg>
          <seg type="verse" id="b.ROM.16.15">Pileegoona, Yuulo, Neeriyaa, A michchatto, Olumppoosanne unttunttunna de7iyaa Xoossaa asatuwaa ubbaa sarotite.</seg>
          <seg type="verse" id="b.ROM.16.16">Geeshsha asaw bessiyaa yeretaa yerettiidde, ittu ittuwaa sarotite; Kiristtoosan ammaniyaawanttu ubbatuu hinttentta saro yaageeddino.</seg>
          <seg type="headline">Wurssethaa Zoriyaa</seg>
          <seg type="verse" id="b.ROM.16.17">Taanaadan ammaniyaawanttoo, asaa giddon shaakotethaa medhdhiyaawantta, asaa ammanoo dhubo gidiyaawanttanne hintte tamaareedda timirttiyaanna gakettennawaa tamaarissiyaawantta akeekanaadan, taani hinttentta woossay. Unttunttukko shiiqoppite.</seg>
          <seg type="verse" id="b.ROM.16.18">Ayissi gooppe, hewaa malabaa oothiyaawanttu barenttu uluwassi oothiinoppe attin, nu Godaa Yesuusi Kiristtoosaw oothikkino; barenttu labiyaa haasayaaninne qidhiyan iitabaa qoppenna asaa wozanaa balethiino.</seg>
          <seg type="verse" id="b.ROM.16.19">Wonggalaw hintte azazetteeddawaa asay ubbay siseedda. Hewaa diraw, taani hintebaan nashettay; shin lo77otethaw hintte aadhdheedda eranchcha gidanaadaaninne qassi iitabaw ashikke gidanaadan koyyay.</seg>
          <seg type="verse" id="b.ROM.16.20">Sarotethaa Xoossay Seexaanaa hintte gediyaappe garssanna haakkenna mata wode gaaccana. Nu Godaa Yesuusi Kiristtoosa aadho keekatethay hinttenttunna gido.</seg>
          <seg type="verse" id="b.ROM.16.21">Taananna oothiyaa Ximootoose hinttentta saro yaagee; qassi hawaadankka, ta dabbatuu Luuqiyoosi, Yaasooninne Sosiiphaaxiroosi hinttentta saro yaagiino.</seg>
          <seg type="verse" id="b.ROM.16.22">Taani, Xarxxiyoosi, ha dabidaabbiyaa xaafeeddawe, hinttenttoo Godaa sunthan sarotaa kiittay.</seg>
          <seg type="verse" id="b.ROM.16.23">Ammaniyaa asay ubbay A soyin shiiqiyaa ta siiraa Gaayoosi hinttentta saro yaagee; katamaa miishshaa oyqqiyaa Erasxxoosinne nu ishay Quwarxxoosi hinttentta saro yaagiino.</seg>
          <seg type="verse" id="b.ROM.16.24">Nu Godaa Yesuusi Kiristtoosa aadho keekatethay hinttenttunna ubbaanna gido. Amen77i.</seg>
          <seg type="verse" id="b.ROM.16.25">Nuuni Xoossaa galateetto. Taani wonggalaa bagganna Yesuusi Kiristtoosabaa odeeddawaadaninne daro wodiyaappe geemmiide, ha77i qoncceedda tumatethaadan, hintte ammanuwan hinttentta Xoossay minissanaw danddayee.</seg>
          <seg type="verse" id="b.ROM.16.26">Shin ha77i nabatuu xaafeeddawaa bagganna tumatethay qoncciyaan erettannaadan ootheedda; qassi asaa ubbay Xoossaa ammaniide azazettanaadan, medhinaa Xoossaa azazuwan, ha alamiyaan de7iyaa asaa zerethaa ubbaw qoncceedda.</seg>
          <seg type="verse" id="b.ROM.16.27">Aadhdheedda eratethay A xalalaw de7iyaa itti Xoossaw Yesuusi Kiristtoosa bagganna medhinaw bonchchuu gido. Amen77i.</seg>
        </div>
      </div>
      <div type="book" complete="y" id="b.1CO">
        <div type="chapter" complete="y" id="b.1CO.1">
          <seg type="verse" id="b.1CO.1.1">Taani, Xoossaa sheniyaan Yesuusi Kiristtoosi kiitteeddawaa gidanaw xeesetteedda Phawuloosinne, nu ishaa Sostteniisi,</seg>
          <seg type="verse" id="b.1CO.1.2">Qoronttoosan de7iyaa Xoossaa ammaniyaa asatuwaassi, Yesuusi Kiristtoosan geeyyeeddawanttussinne, nuussi Godaa gidiyaa nu Godaa Yesuusi Kiristtoosa sunthaa ubba sa7aan xeesiyaa ubbatuwaanna geeshsha gidanaw xeesetteeddawanttussi ha dabidaabbiyaa xaafeetto.</seg>
          <seg type="verse" id="b.1CO.1.3">Xoossay, nu Aawuunne nu Goday Yesuusi Kiristtoosi hinttenttussi aadho keekatethaanne sarotethaa immo.</seg>
          <seg type="headline">Xoossaa Galatussaa</seg>
          <seg type="verse" id="b.1CO.1.4">Xoossay Kiristtoosa Yesuusa bagganna hinttenttussi immeedda aadho keekatethaa diraw, taani ubba wode hinttenttussi Xoossaa galatay.</seg>
          <seg type="verse" id="b.1CO.1.5-1Cor.1.6">Taani Kiristtoosassi markkattiyaawe hinttenttun minneedda diraw, hintte ubbabaani, haasayaa ubbaan eratethaa ubbaan, aani duretteeddita.</seg>
          <seg type="verse" id="b.1CO.1.7">Hawaadan hintte nu Godaa Yesuusi Kiristtoosa yuussaa naagishshin, ayyaanaa imotaappe haray atto ittuunne hinttenttussi paccenna.</seg>
          <seg type="verse" id="b.1CO.1.8">Qassi nu Godaa Yesuusi Kiristtoosa gallassan hintte kadhee baynnawantta gidanaadan, wurssethay gakkanaw I hinttentta minissanawaa.</seg>
          <seg type="verse" id="b.1CO.1.9">Bare Na7aa nu Godaa Yesuusi Kiristtoosa ittippetethaw hinttentta xeeseedda Xoossay ammanetteeddawaa.</seg>
          <seg type="headline">Ammaniyaa Asaa Giddon Shaakotethay Medhettoppo</seg>
          <seg type="verse" id="b.1CO.1.10">Shin taanaadan ammaniyaawanttoo, itti wozanaaninne itti qofaan ittippe gidanaappe attin, shaakotethay hintte giddon de7enna mala, hintte ubbay itti haasayaa haasayanaadan, nu Godaa Yesuusi Kiristtoosa sunthan taani hinttentta woossay.</seg>
          <seg type="verse" id="b.1CO.1.11">Ayissi gooppe, taanaadan ammaniyaawanttoo, Qaloo7a soy asay hinttenttubaa, hintte giddon walassay de7iyaawaa, taw odeeddino.</seg>
          <seg type="verse" id="b.1CO.1.12">Taani giyaawe hawaa; hinttenttu huuphiyan huuphiyan, Taani Phawuloosawaa. Taani Aphiloosawaa. Taani Keefaawaa.Taani Kiristtoosawaa yaagiita.</seg>
          <seg type="verse" id="b.1CO.1.13">Kiristtoosi shaaketteeddee? Hinttenttu diraw, masqqaliyaa bolla misimaariyan dhishettiide kaqetteeddawe Phawuloose? Woy hintte Phawuloosassi gidanaw xammaqetteedditee?</seg>
          <seg type="verse" id="b.1CO.1.14">Taani Qarisiphphoosappenne Gaayoosappe attin, hinttenttuppe oonanne xammaqabeenna diraw, Xoossaa galatay.</seg>
          <seg type="verse" id="b.1CO.1.15">Hewaa diraw, ooninne hinttentta taw gidanaadan xammaqetteeddita gaanaw danddayenna.</seg>
          <seg type="verse" id="b.1CO.1.16">Qassi, E, Isxxifaanoosa soy asaakka taani xammaqaaddi. Shin haraa gujjaade xammaqaadditanttonne wozanaa aathikke.</seg>
          <seg type="verse" id="b.1CO.1.17">Ayissi gooppe, Kiristtoosi taana mishiraachchuwaa qaalaa odana mala kiitteeddappe attin, xammaqana mala kiittibeenna; qassi Kiristtoosi masqqaliyaa bolla hayqqeeddawe mela gidenna mala, taani asaa aadhdheedda eratethaa qaalaan tamaarissikke.</seg>
          <seg type="headline">Kiristtoosi Xoossaa Aadhdheedda Eraanne Wolqqaa</seg>
          <seg type="verse" id="b.1CO.1.18">Ayissi gooppe, Kiristtoosi masqqaliyaa bolla hayqqeeddawaa odiyaa qaalay dhayiyaawanttussi eeyatethaa. Shin nuussi attiyaawanttussi Xoossaa wolqqaa.</seg>
          <seg type="verse" id="b.1CO.1.19">Xoossaa Maxaafay, Taani eranchchatuwaa aadhdheedda eratethaa bayizzana; qassi akeekanchchatuwaa akeekaakka dhayissana yaagee.</seg>
          <seg type="verse" id="b.1CO.1.20">Aadhdheedda eranchchay haqan de7ii? Higgiyaa tamaarissiyaawe haqan de7ii? Woy ha alamiyaa xoonanaw palumettiyaawanttu waananddinooshsha? Xoossay ha sa7aa aadho eratethay eeyatethaa gidiyaawaa besseedda!</seg>
          <seg type="verse" id="b.1CO.1.21">Ayissi gooppe, asay bare huuphe aadho eratethaan barena Xoossaa erenna mala, Xoossay bare aadho eratethaan diggiide, nuuni odiyaa eeya qaalaan ammaniyaawantta ashshanaw qoppeedda.</seg>
          <seg type="verse" id="b.1CO.1.22">Ayihudatuu malaataa oochchiino. Qassi Giriike asatuu aadho eratethaa wolqqaama koshshaa koyyiino.</seg>
          <seg type="verse" id="b.1CO.1.23">Shin nuuni masqqaliyaa bolla misimaariyan dhishettiide kaqetteedda Kiristtoosabaa odeetto. Hewe Ayihudatuwaassi dhubo; qassi Ayihuda gidennawanttussi eeyatethaa.</seg>
          <seg type="verse" id="b.1CO.1.24">Shin Xoossay xeeseeddawanttussi Ayihudatussikka Giriikatussikka nuuni odiyaa Xoossaa wolqqaynne A aadho eratethay Kiristtoosa.</seg>
          <seg type="verse" id="b.1CO.1.25">Ayissi gooppe, Xoossaa eeyatethay asaa aadhdheedda eratethaappe aadhdhee; qassi A laafatethaa geetettiyaawekka asaa minotethaappe minnee.</seg>
          <seg type="verse" id="b.1CO.1.26">Simmi taanaadan ammaniyaawanttoo, Xoossay hinttentta xeesiyaa wode hintte woysa mala asentto qoppite. Asaa qofaan hintte giddon aadho eranchchatuu, wolqqaamatuunne dhoqqa sheeshshatuu dara gidikkino.</seg>
          <seg type="verse" id="b.1CO.1.27">Shin Xoossay aadhdheedda eranchchatuwaa yeellayanaw, alamiyaan de7iyaa eeyatuwaa dooreedda; qassi minatuwaa yeellayanaw, alamiyaan de7iyaa laafatuwaa dooreedda.</seg>
          <seg type="verse" id="b.1CO.1.28">Xoossay ha alamiyaan wolqqaamabaa giide qoppiyaawaa dhayissanaw, ha alamiyaa maaddennabaa kadhettobaanne hanibeennabaa dooreedda.</seg>
          <seg type="verse" id="b.1CO.1.29">Hewaa diraw, ooninne Xoossaa sinthan ceeqettanaw bessenna.</seg>
          <seg type="verse" id="b.1CO.1.30">Shin Xoossay hinttenttussi Kiristtoosi Yesuusa de7uwaa udi immeedda. Kiristtoosi nuussi aadho eratethaa, xillotethaa, geeshshatethaanne atotethaa gideedda.</seg>
          <seg type="verse" id="b.1CO.1.31">Hewaa diraw, Xoossaa Maxaafay, Ceeqettiyaa uray ooninne Goday ootheeddawaan ceeqetto yaagee.</seg>
        </div>
        <div type="chapter" complete="y" id="b.1CO.2">
          <seg type="headline">Nuuni Kiristtoosa Kaqaabaa Markkatteetto</seg>
          <seg type="verse" id="b.1CO.2.1">Taanaadan ammaniyaawanttoo, taani Xoossaa tumatethaa xuuraahinttenttussi odanaw hinttenttukko yeedda wode, dhoqqa qaalaaninne aadhdheedda eratethaan odanaw yabeykke.</seg>
          <seg type="verse" id="b.1CO.2.2">Ayissi gooppe, taani hinttenttunna de7aadde, Yesuusi Kiristtoosappenne qassi masqqaliyaa bolla misimaariyan dhishettiide I kaqetteeddawaappe attin, harabaa erennaadan, ta qofaa qachchaaddi.</seg>
          <seg type="verse" id="b.1CO.2.3">Taani daaburaaninne yashshaan daro kokkorssaan hinttenttunna de7aaddi.</seg>
          <seg type="verse" id="b.1CO.2.4">Taani tamaarissiyaawaanne odiyaawaa Xoossaa Ayyaanaaninne wolqqaan qonccissayppe attin, ciimma gidiide aadhdheedda eratethaa qaalaana gidenna.</seg>
          <seg type="verse" id="b.1CO.2.5">Hewaa diraw, hintte ammanuu Xoossaa wolqqaanappe attin, asaa aadho eratethaan zemppibeenna.</seg>
          <seg type="headline">Xoossaa Aadhdheedda Eraa</seg>
          <seg type="verse" id="b.1CO.2.6">Nuuni ayyaanan wozanaamatuwaa giddon aadho eratethaa hasayeetto. Shin hewekka ha alamiyaa aadho eratethaa gidenna; woy ha alamiyaa mooddiyaa dhayiyaawanttu aadho eratethaa gidenna.</seg>
          <seg type="verse" id="b.1CO.2.7">Shin nuuni odiyaa aadho eratethay, Xoossay kasetiide, cora wodiyaappe kase nu bonchchuwaassi dooreedda asaappe geemmeedda A xuuraa aadho eratethaa.</seg>
          <seg type="verse" id="b.1CO.2.8">Ha alamiyaa mooddiyaawanttuppe ooninne ha aadho eratethaa eribeenna. Unttunttu ereeddawaa gidintto, bonchcho Godaa masqqaliyaa bolla misimaariyan dhishiide kaqqikkino.</seg>
          <seg type="verse" id="b.1CO.2.9">Shin Xoossaa Maxaafay, Ooninne ayfiyaan be7ibeennawe, haythankka sisibeennawe, qassi ooninne bare wozanaan qoppibeennawe Xoossay barena siiqiyaawanttussi giigisseeddawaa giyaawaadan nuuni hasayeetto.</seg>
          <seg type="verse" id="b.1CO.2.10">Xoossay bare xuura yewuwaa bare Ayyaanaan nuuna erisseedda; ayissi gooppe, Geeshsha Ayyaanay Xoossaabaa haray atto geemmeedda yewuwaa ubbaa biddee.</seg>
          <seg type="verse" id="b.1CO.2.11">Ayissi gooppe, asaan de7iyaa asaa ayyaanaappe attin, asaabaa eriyaawe oonee? Hawaadankka, qassi Xoossaabaa Xoossaa Ayyaanaappe attin, ooninne erenna.</seg>
          <seg type="verse" id="b.1CO.2.12">Nuuni Xoossay nuussi immeeddabaa ubbaa eranaw I nuussi yeddeedda Ayyaanaa akkeeddoppe attin, alamiyaa ayyaanaa akkibeykko.</seg>
          <seg type="verse" id="b.1CO.2.13">Nuuni ayyaanaa yewuwaaayyaanaa yewuwaanna gathiide, Geeshsha Ayyaanay nuuna tamaarisseedda qaalaan hawaa haasayeettoppe attin, asaa aadho eratethay nuuna tamaarisseedda qaalaan haasayokko.</seg>
          <seg type="verse" id="b.1CO.2.14">Shin Geeshsha Ayyaanay baynna asay Xoossaa Ayyaanaa yewuwaa akkenna; ayissi gooppe, hewe aw eeyatethaa. Yewuu Geeshsha Ayyaanan paacettiyaa diraw, I eranaw danddayenna.</seg>
          <seg type="verse" id="b.1CO.2.15">Shin Geeshsha Ayyaanay de7iyaa asay ubbabaa shaakkee; shin I bare huuphew oonaninne shaakettenna.</seg>
          <seg type="verse" id="b.1CO.2.16">Ayissi gooppe, Xoossaa maxaafay, Godaa wozanaa eriyaawe oonee? A zoranaw danddayiyaawe oonee? yaagee. Shin nuussi Kiristtoosa wozanay de7ee.</seg>
        </div>
        <div type="chapter" complete="y" id="b.1CO.3">
          <seg type="headline">Xoossaa Kaalliyaawanttu Oosuwaa</seg>
          <seg type="verse" id="b.1CO.3.1">Taanaadan ammaniyaawanttoo, taani Geeshsha Ayyaanay de7iyaa asaassi haasayiyaawaadan, hinttenttussi haasayanaw danddayabeykke. Shin ha alamiyaa asaassi haasayiyaawaadaaninne ammanuwan minnibeenna Kiristtoosan de7iyaa guutha naanaa mala asaassi haasayiyaawaadan haasayaaddi.</seg>
          <seg type="verse" id="b.1CO.3.2">Hinttenttu biro mino qumaa maanaw danddaybeenna diraw, taani hinttentta maathaa pakaaddi; haray atto, ha77ikka danddaybeykkita.</seg>
          <seg type="verse" id="b.1CO.3.3">Ayissi gooppe, hintte ha77ikka ha alamiyaa asaadan de7iita. Hinttenttu ha alamiyaa asaa gidiyaawaa hintte giddon de7iyaa qanaatiinne palumay erissennee? Qassi ha alamiyaa asaadan simerettiita.</seg>
          <seg type="verse" id="b.1CO.3.4">Ayissi gooppe, hinttenttuppe ittuu, Taani Phawuloosawaa gooppe, haray qassi, Taani Aphiloosawaa gooppe, ha alamiyaa asaa mala gidikkitee?</seg>
          <seg type="verse" id="b.1CO.3.5">Yaatina, Aphiloosi oonee? Phawuloosi oonee? Nuuni hinttentta ammantheedda Xoossaa kaalliyaawantta. Xoossay nuussi huuphiyan huuphiyan immeedda oosuwaa ootheetto.</seg>
          <seg type="verse" id="b.1CO.3.6">Taani puutiyaa tokkaaddi; Aphiloosi haathaa ushsheedda; shin Xoossay puutiyaa dichcheedda.</seg>
          <seg type="verse" id="b.1CO.3.7">Hewaa diraw, dichchiyaa Xoossaappe attin, tokkiyaawekka haathaa ushshiyaawekka ayaanne gidenna.</seg>
          <seg type="verse" id="b.1CO.3.8">Tokkiyaawenne haathaa ushshiyaawe itti mala; shin Xoossay huuphiyan huuphiyan A daaburaa keenaa aw woytana.</seg>
          <seg type="verse" id="b.1CO.3.9">Nuuni Xoossaassi ittippe oothiyaa A oosanchchatuwaa gidiyaa diraw, hintte A oosuwaa sa7aa. Qassikka hintte Xoossaa golliyaa.</seg>
          <seg type="verse" id="b.1CO.3.10">Xoossay taw immeedda aadho keekatethaan eranchcha anaaxiyadan, golliyaa baasuwaa baasaaddi. Hara uray A bolla keexxee. Shin A bolla keexxiyaa ooninne wooti keexxintto, bare huuphew naagetto.</seg>
          <seg type="verse" id="b.1CO.3.11">Ayissi gooppe, Xoossay Yesuusi Kiristtoosa xalalaa baaso oothiide wotheedda. Aappe hara baasuwaa baasanaw ooninne danddayenna.</seg>
          <seg type="verse" id="b.1CO.3.12">Shin ha baasuwaa bolla ooninne worqqaan gidina, biraan gidina, al77o shuchchan gidina, mithaan gidina, gattan woy maqaan keexxooppe,</seg>
          <seg type="verse" id="b.1CO.3.13">asaa ubbaa oosuu qoncciyaa kesanawaa. Ayissi gooppe, tamaan qonccana diraw, he gallassay asaa ubbaa oosuwaa bessana. Asay ubbay bare oosuwaa wooti ootheeddenttonne tamay paaccana.</seg>
          <seg type="verse" id="b.1CO.3.14">Ooninne baasuwaa bolla keexxeedda oosuu minniide attooppe, I woytaa akkanawaa.</seg>
          <seg type="verse" id="b.1CO.3.15">O oosuunne guudettooppe, he uray qohettana. I bare huuphew attana; shin tamaa giddoppe kessi akkowaadan attana.</seg>
          <seg type="verse" id="b.1CO.3.16">Hinttenttu Xoossay aqiyaa geeshsha golliyaa gidiyaawaanne Xoossaa Ayyaanay hinttenttun de7iyaawaa erikkitee?</seg>
          <seg type="verse" id="b.1CO.3.17">Ooninne Xoossaa geeshsha golliyaa kolooppe, Xoossay A kolana. Ayissi gooppe, Xoossay aqiyaa geeshsha golli geeshsha; he geeshsha golliikka hinttentta.</seg>
          <seg type="verse" id="b.1CO.3.18">Ooninne bare huuphiyaa cimmoppo. Hinttenttuppe ooninne barena ha alamiyaan aadho eranchcha yaagiide qoppooppe, aadho eranchcha gidanaw, eeya gido.</seg>
          <seg type="verse" id="b.1CO.3.19">Ayissi gooppe, ha alamiyaa aadho eratethay Xoossaa sinthan eeyatethaa. Xoossaa maxaafay, Xoossay aadho eranchchatuwaa unttuntta unttunttu geniyan oyqqee yaagee.</seg>
          <seg type="verse" id="b.1CO.3.20">Qassi, Aadhdheedda eranchchatuwaa qofaykka maaduu baynnawaa gidiyaawaa Goday eree yaagee.</seg>
          <seg type="verse" id="b.1CO.3.21">Hewaa diraw, ooninne asaan ceeqettoppo. Ayissi gooppe, ubbabaykka hinttewaa.</seg>
          <seg type="verse" id="b.1CO.3.22">Phawuloosikka, Aphiloosikka, Keefaykka,ha alamiikka, de7uukka, hayquukka, ha77i de7iyaawekka, sinthappe yaanawekk, ubbaykka hinttewaa.</seg>
          <seg type="verse" id="b.1CO.3.23">Hinttenttu Kiristtoosawantta; Kiristtoosikka Xoossawaa.</seg>
        </div>
        <div type="chapter" complete="y" id="b.1CO.4">
          <seg type="headline">Kiristtoosa Kaalliyaawantta</seg>
          <seg type="verse" id="b.1CO.4.1">Asay nuuna Kiristtoosaw oothiyaawanttudaninne Xoossaa gollen de7iyaa Xuuraa naagiyaa asaadan qoppo.</seg>
          <seg type="verse" id="b.1CO.4.2">Yaatiide he asatuu barenttu Godaassi ammanetteeddawantta gidiide, beettanaw koshshee.</seg>
          <seg type="verse" id="b.1CO.4.3">Shin hintte woy haray ta bolla pirddooppe, aynne gidenna. Haray atto, taanikka ta huuphiyan pirddikke.</seg>
          <seg type="verse" id="b.1CO.4.4">Ayissi gooppe, taani ta huuphiyan ayaanneekka eriyaabay baawa; shin taana hewe xillissenna. Taana pirddiyaawe Godaa.</seg>
          <seg type="verse" id="b.1CO.4.5">Hewaa diraw, Goday dhumaani geemmeeddabaa poo7uwaa kessiyaawe, wozanaa qofaa qonccissiyaawe yaana wodii gakkanaassi O bollaninne oonanne pirddoppite. He wode, asay ubbay huuphiyan huuphiyan Xoossaappe sabaa demmanawaa.</seg>
          <seg type="verse" id="b.1CO.4.6">Taanaadan ammaniyaawanttoo, hinttenttuppe ooninne ittuu tamaarissiyaawaa sabbiide, haray tamaarissiyaawaa borenna mala, Xoossaa maxaafan xaafetteeddawaa bonchcha yaagiyaawaa hintte nuunanna tamaarana mala, hintte diraw, tabaanne Aphiloosabaa leemisuwadan odaaddi.</seg>
          <seg type="verse" id="b.1CO.4.7">Ayissi gooppe, haratuwappe neena oonee dhoqqisseeddawe? Neeni Xoossaappe akkabeennabay new ayee de7iyaawe? Yaatina, neeni akkeeddawaa gidooppe, ayissi akkabeennawaadan ceeqettay?</seg>
          <seg type="verse" id="b.1CO.4.8">Ha77i hintte kalleeddita. Ha77i duretteeddita. Nuuni baynnaan hintterekka kawuteeddita. Nuunikka hinttenttunna kawutanaadan, hintte kawuteedditentto lo77a shin.</seg>
          <seg type="verse" id="b.1CO.4.9">Ayissi gooppe, taw malatiyaawaadan, nuuni ha sa7aassi, kiitanchchatuwassinne asaassi kaassaa gideedda diraw, Xoossay nuuna Yesuusi kiitteeddawantta hayquwassi pirddetteedda asaadan, ubbaappe wurssethaa ootheedda.</seg>
          <seg type="verse" id="b.1CO.4.10">Nuuni Kiristtoosa diraw eeya, shin hintte Kiristtoosan aadhdheedda eranchcha. Nuuni daaburanchcha, shin hintte mina. Hinttenttu bonchchetteeddawantta, shin nuuni tooshetteeddawantta.</seg>
          <seg type="verse" id="b.1CO.4.11">Ha wodii gakkanaassi, nuuni koshatteetto; saametteetto; kallotteetto; deshetteetto. Qassi de7iyaa sa7aa dhayiide yuuyyeetto.</seg>
          <seg type="verse" id="b.1CO.4.12">Nuuni nu kushiyan oothiide daabureetto. Nuuna asay sheqqiyaa wode, anjjeetto. Nuuna yederssi yuuyyiyaa wodekka danddayeetto.</seg>
          <seg type="verse" id="b.1CO.4.13">Nu bolla iitabaa haasayiyaa wode, nuuni lo77o qaalaa zaaretto. Nuuni hawaa gakkanaassikka, ha sa7aa pituwanne ubbabaa buuraa gideeddo.</seg>
          <seg type="verse" id="b.1CO.4.14">Taani ta siiqiyaa naanaadan, hinttentta seeranaw hawaa xaafaaddippe attin, yeellayanaw xaafabeykke.</seg>
          <seg type="verse" id="b.1CO.4.15">Ayissi gooppe, Kiristtoosan hinttentta dichchiyaa tammu sha77a asay hinttenttussi de7ooppekka, hinttenttussi itti aawuwaappe haray baawa. Ayissi gooppe, taani mishiraachchuwaa qaalaa hinttenttussi aheeddawaadan, Kiristtoosa Yesuusan hinttenttussi aawuwaa gidaaddi.</seg>
          <seg type="verse" id="b.1CO.4.16">Simmi taanaadan hanite yaagaade hinttentta woossay.</seg>
          <seg type="verse" id="b.1CO.4.17">Hewaa diraw, Godan ammanetteedda ta siiqiyaa ta na7aa Ximootoosa hinttenttukko kiittaaddi. I ubba sa7aan de7iyaa ammaniyaa asaa ubbaw taani tamaarissiyaa Kiristtoosa Yesuusan de7iyaa ta ogiyaa hinttentta hassayissanawaa.</seg>
          <seg type="verse" id="b.1CO.4.18">Taani hinttentta be7anaw hinttenttukko yeennabaa malatina, otorettiyaa itti itti asatuu de7iino.</seg>
          <seg type="verse" id="b.1CO.4.19">Shin Goday gooppe, taani hinttenttukko ellekka baade he otorettiyaa asatuwaassi haasayaa gidennaan, unttunttu wolqqaa erana.</seg>
          <seg type="verse" id="b.1CO.4.20">Ayissi gooppe, Xoossaa kawutethay Xoossaa wolqqaanappe attin, haasayaana gidenna.</seg>
          <seg type="verse" id="b.1CO.4.21">Taani hinttenttukko muriyaa xam77aanna yooyee woy siiquwaannanne ashikke ayyaanaanna yoo? Haqawaa dooriitee?</seg>
        </div>
        <div type="chapter" complete="y" id="b.1CO.5">
          <seg type="headline">Ammaniyaa Asaa Giddon Oosetteedda Pokkobaa</seg>
          <seg type="verse" id="b.1CO.5.1">Hinttenttu giddon pokko woshummaa oosuu de7iyaawe zigirettee; hewaa mala pokko woshummaa oosuu haray atto, Xoossaa ammanenna asaa giddoninne baawa. Ayissi gooppe, bare aawuwaa machchatto akkeedda asay de7ee.</seg>
          <seg type="verse" id="b.1CO.5.2">Hinttenttukka otoretteeddita. Hewaappe hintte kayyottanaw bessennee? Hewaa mala pokko oosuwaa ootheedda bitani hintte giddoppe kichchanaw bessee.</seg>
          <seg type="verse" id="b.1CO.5.3-1Cor.5.4">Ayaa gidinakka taani ta asatethaan hinttenttunna de7ennaani dhayooppekka, ayyaanan hinttenttunna de7ay. Ha77i hinttenttunna de7iyaawaadan hanaade, hewaa mala oosuwaa ootheedda bitaniyaa bolla nu Godaa Yesuusi Kiristtoosa sunthan pirddadiggaaddi. Hinttenttunne ta ayyaanay nu Godaa Yesuusi Kiristtoosa wolqqaanna ittippe shiiqiide,</seg>
          <seg type="verse" id="b.1CO.5.5">he bitaniyaa ayyaanay Godaa Yesuusi pirddaw yiyaa gallassan attana mala, nagaraan kumeedda A bollaa kolanaadan Seexaanaassi hintte immanaadan, taani pirddaaddi.</seg>
          <seg type="verse" id="b.1CO.5.6">Hinttenttu ceequu lo77a gidenna. Guutha irshshuu munaqaa ubbaa denthiyaawaa erikkitee?</seg>
          <seg type="verse" id="b.1CO.5.7">Hinttenttu ooratha gidana mala, nagaraa irshshuu caaleeddawaa kessite. Hinttenttu irshshuu baynna munaqaa mala. Ayissi gooppe, nu Paasigaa dorssay, Kiristtoosi yarshshetteedda.</seg>
          <seg type="verse" id="b.1CO.5.8">Hewaa diraw, nuuni Ukithaa Baalaa suuretethaaninne tumatethaan bonchchanaappe attin, caala irshshuwan, iitatethaa irshshuwaaninne geellatethaa irshshuwan bonchchokko.</seg>
          <seg type="verse" id="b.1CO.5.9">Woshummanaw qoppiyaawanttunna hintte ittippe gakettenna mala, hinttenttussi dabidaabbiyaa xaafaaddi.</seg>
          <seg type="verse" id="b.1CO.5.10">Taani giyaawe ha alamiyaan de7iyaa woshummanaw qoppiyaawanttuppe woy yorattiyaawanttuppe, kayisotiyaawanttupenne woy eeqaw goyinniyaawanttuppe ubbakka shaakettana mala gidenna. Hewaa gidooppe, ha alamiyaappe hintte shaaketti baanaw bessee guussaa.</seg>
          <seg type="verse" id="b.1CO.5.11">Shin ishatuwaa ha77i geetettiyaawanttuppe ittuunne woshummanaw qoppiyaawanttu woy miishshaw yorattiyaawanttu woy eeqaw goyinniyaawanttu woy asaa sunthaa bayzziyaawanttu woy mathottiyaawanttu woy wuu77iyaawanttunna hinttenttu ittippetethaa oothenna mala, taani hinttenttussi xaafaaddi. Hewanttu malaanna haray atto, qumaakka ittippe mooppite.</seg>
          <seg type="verse" id="b.1CO.5.12">Ayissi gooppe, woosa golleppe karenna de7iyaawanttu bolla pirddanaw taana ayee gathii? Hinttenttu giddon woosa gollen de7iyaawanttu bollan hintte pirddikkiteeyee?</seg>
          <seg type="verse" id="b.1CO.5.13">Shin karenna de7iyaawanttu bollan Xoossay pirddana. He iitabaa oothiyaa uraa hintte giddoppe kessidiggite.</seg>
        </div>
        <div type="chapter" complete="y" id="b.1CO.6">
          <seg type="headline">Ammaniyaa Asaa Giddon De7iyaa Walassaa Wootiide Dhayissanaw Bessii?</seg>
          <seg type="verse" id="b.1CO.6.1">Hinttenttuppe itti uraassi bare ishaanna mootuu de7iyaabaa gidooppe, ammaniyaawanttu bolla pirddettanawaa bashiide, ammanennawanttu bolla pirddettanaw waani xaliide bii?</seg>
          <seg type="verse" id="b.1CO.6.2">Ammaniyaawanttu alamiyaa bolla pirddanawaa erikkitee? Yaatina, alamiyaa bolla hintte pirddanawantta gidooppe, ubbabaappe guuxxiyaawaa pirddanaw danddaykkitee?</seg>
          <seg type="verse" id="b.1CO.6.3">Ha de7uwaabay atto shin, ammaniyaawanttu kiitanchchatuwaa bolla pirddanawaa erikkitee?</seg>
          <seg type="verse" id="b.1CO.6.4">Yaatina, hinttentta ha alamiyaa de7uwaabaw pirdda golle buussay koshshooppe, ammaniyaa asay kadheedda asaan pirddissanaw afiitee?</seg>
          <seg type="verse" id="b.1CO.6.5">Taani hinttentta yeellayanaw hawaa gay; hawaa gidanaw bessii? Hinttenttu giddon ishatuwaa sigethanaw danddayiyaa lo77o eranchcha asay ittuunne baawee?</seg>
          <seg type="verse" id="b.1CO.6.6">Shin itti ishay yokko ishaa pirdda gollen mootiidde, he yewuwaa ammanenna asaan pirddissii?</seg>
          <seg type="verse" id="b.1CO.6.7">Simmi ittu ittuwaa mootiyaawe hintte giddon de7ooppe, hewe hintte kunddeeddawaa bessee. Hewaappe hintte naaqettiyaawenne cimettiyaawe lo77ennee?</seg>
          <seg type="verse" id="b.1CO.6.8">Shin hintte hintte huuphew ittu ittuwaa haray atto, hintte ishatuwaakka naaqqiitanne cimmiita.</seg>
          <seg type="verse" id="b.1CO.6.9">Woy makkalanchchatuu Xoossaa kawutethaa laattennawaa erikkitee? Baloppite. Woshummanaw qoppiyaawanttu woy eeqaw goyinniyaawanttu woy woshummiyaawanttu woy attumawaa gidiide, attumawaanna gisiyaawanttu,</seg>
          <seg type="verse" id="b.1CO.6.10">woy kayisatuu woy miishshaw yorattiyaawanttu woy mathottiyaawanttu woy asaa sunthaa bayzziyaawanttu woy bonqqiyaawanttu Xoossaa kawutethaa laattikkino.</seg>
          <seg type="verse" id="b.1CO.6.11">Hinttenttuppekka itti itti asay hewanttu mala. Shin Godaa Yesuusi Kiristtoosa sunthaaninne nu Xoossaa Ayyaanaan hintte meecettiide geeyyeeddita; qassi xilleeddita.</seg>
          <seg type="headline">Hinttenttu Asatethaa Xoossaa Bonchchuwaassi Peeshshite</seg>
          <seg type="verse" id="b.1CO.6.12">Itti uray, Taani koyyeeddabaa ubbaa oothanaw danddayay gaana danddayee. Shin ubbaykka taana maaddenna. Taani koyyeeddabaa ubbaa oothanaw danddayay. Shin ayeenneekka taana mooddenna.</seg>
          <seg type="verse" id="b.1CO.6.13">Qay haraykka, Qumay uluwassa; uluukka qumaassa gee. Shin Xoossay uluwaakka qumaakka dhayissana. Asaa asatethay Godaa Yesuusassappe attin, woshummaassa gidenna. Godaa Yesuusikka asaa asatethaassa.</seg>
          <seg type="verse" id="b.1CO.6.14">Xoossay Godaa Yesuusa hayquwaappe dentheedda; qassi nuunakka hayquwaappe bare wolqqaan denthana.</seg>
          <seg type="verse" id="b.1CO.6.15">Hinttenttu asatethay Kiristtoosa asatethaanna ittuwaa gidiyaawaa hintte erikkitee? Yaatina, taani Kiristtoosa asatethaanna ittuwaa gideeddawaa afaade, caaratti asatethaanna ittuwaa oothanaw bessii? Bessenna!</seg>
          <seg type="verse" id="b.1CO.6.16">Woy caarattinna ittipetethaa medhdhiyaa uray izinna itti asatetha gidiyaawaa erikkitee? Ayissi gooppe, Xoossaa maxaafay, Unttunttu laa77atuu itti asho gidana yaagee.</seg>
          <seg type="verse" id="b.1CO.6.17">Shin Godaanna ittipetethaa medhdhiyaa uray ayyaanan aananna ittuwaa gidee.</seg>
          <seg type="verse" id="b.1CO.6.18">Woshummaappe haakkite. Itti uray oothiyaa hara nagaraa ubbay A asatethaappe karenna de7ee; shin woshummiyaawe bare bollan nagaraa oothee.</seg>
          <seg type="verse" id="b.1CO.6.19">Woy hintte bollay Xoossay hinttenttussi immeedda hinttenttun de7iyaa Geeshsha Ayyaanay aqiyaa geeshsha golliyaa gidiyaawaa erikkitee? Qassi hintte hintte huuphiyaassa gidikkita.</seg>
          <seg type="verse" id="b.1CO.6.20">Ayissi gooppe, Xoossay hinttentta gatiyaan shammeedda. Hewaa diraw, hintte asatethaan A bonchchite.</seg>
        </div>
        <div type="chapter" complete="y" id="b.1CO.7">
          <seg type="headline">Geluwaa Akaabaassi Ooshetteedda Ooshaanne Imetteedda Zaaruwaa</seg>
          <seg type="verse" id="b.1CO.7.1">Hinttenttu taw xaafeedda yewuwaassi attuma asay maccawunno bochchennentto lo77a.</seg>
          <seg type="verse" id="b.1CO.7.2">Shin woshummaa gaasuwaa diraw, attuma asaassi huuphiyan huuphiyan machchatta de7uu. Qassi macca asaassikka huuphiyan huuphiyan asinay de7o.</seg>
          <seg type="verse" id="b.1CO.7.3">Asinay bare machchattiw asinatethaan bessiyaabaa udo; qassi hewaadan, machchattakka bare asinaassi machchetethaan bessiyaabaa oothu.</seg>
          <seg type="verse" id="b.1CO.7.4">Machchatta bare asatethaassi goda gidukku; shin izi asinay goda. Hawaadankka, qassi asinay bare asatethaassi godaa gidenna; shin A machchatta goda.</seg>
          <seg type="verse" id="b.1CO.7.5">Hinttenttu hintte giddon Xoossaa woosaan genccanaw he wodiyaassi zoretan digettanaappe attin, ittu ittuwaa diggoppite. Hinttenttu hinttentta naagenna diraw, Seexaanay hinttentta paaccennaadan, ittippe de7ite.</seg>
          <seg type="verse" id="b.1CO.7.6">Shin taani hinttentta hewaa hintte dosowaadan hanite gayippe attin, azazikke.</seg>
          <seg type="verse" id="b.1CO.7.7">Taani asay ubbay taanaadan hanintto dosay. Shin Xoossay asaw huuphiyan huuphiyan dumma dumma imotaa immi wotheedda; ittuwaassi hawaadan, qassi yokkowassi hewaadan immi wotheedda.</seg>
          <seg type="verse" id="b.1CO.7.8">Hewaa diraw, taani machchatto akkibeennawanttunne asinay hayqqo maccawanttu taanaadan coo de7iinontto, unttunttoo lo77a gay.</seg>
          <seg type="verse" id="b.1CO.7.9">Shin amuwan guudettiyaawaappe akkiyawenne geliyaawe lo77a gidiyaa diraw, unttunttu barentta naaganaw danddayana dhayooppe, akkinonne gelino.</seg>
          <seg type="verse" id="b.1CO.7.10-1Cor.7.11">Machchatta bare asinaappe shaakettuppu. Shin shaakettooppenne gelennaan de7uu; woy bare asinaanna sigettu. Asinaykka bare machchatto yeddoppo yaagaade, akkeeddawanttanne geleeddawantta azazay. Shin hawaa azaziyaawe Godaappe attin, taana gidikke.</seg>
          <seg type="verse" id="b.1CO.7.12">Taani haratuwaa hawaadan gay; Godaa gidenna. Ammanenna machchatta de7iyaa ammaniyaa asay ooninne de7ooppe, A machchatta aananna ittippe de7iyaawaa I dosooppe, izo yeddoppo.</seg>
          <seg type="verse" id="b.1CO.7.13">Qassi ammanenna asinay de7iyaa ammaniyaa machchatta de7ooppe, izi asinay izinna ittippe de7iyaawaa iza dosooppe, aappe shaakettuppu.</seg>
          <seg type="verse" id="b.1CO.7.14">Ayissi gooppe, ammanenna asinay bare ammaniyaa machchattinna de7iide geeyyeedda. Qassi ammanenna machchatta bare ammaniyaa asinaanna de7aade geeyyaaddu. Hewe baawentto, hinttenttu naanay tunaa; shin ha77i unttunttu geeshsha.</seg>
          <seg type="verse" id="b.1CO.7.15">Shin ammanennawe shaakettana koyyooppe shaaketto. Ammaniyaa machchatto gidina, woy asinaa gidina, hawaa mala yewuwaan qashettikkino. Ayissi gooppe, Xoossay nuuna sarotethaan de7anaw xeeseedda.</seg>
          <seg type="verse" id="b.1CO.7.16">Ammaniyaa machchattee, neeni ne asinaa ashshaninttonne O eri? Woy ammaniyaa asinaw neeni ne machchatto ashshaninttonne O eri?</seg>
          <seg type="headline">Xoossay Hinttentta Koyro Xeesiyaa Wode Hinttenttu De7iyaa Hanotaan De7ite</seg>
          <seg type="verse" id="b.1CO.7.17">Gidooppenne, asay huuphiyan huuphiyan Goday aw immeeddawaadaninne qassi Xoossay barena xeeseeddawaadan de7o. Hewe ammaniyaa asaa ubbaa taani tamaarisseedda higgiyaa.</seg>
          <seg type="verse" id="b.1CO.7.18">Ooninne qaxxaretti uttiide, Xoossaa ammaneeddawaa gidooppe, bare qaxxaraa mallaa diggoppo. Qassi ooninne qaxxarettennan de7iidde, Xoossaa ammaneeddawaa gidooppe qaxxarettoppo.</seg>
          <seg type="verse" id="b.1CO.7.19">Ayissi gooppe, Xoossaa azazuwaa naaganaappe attin, qaxxarettina qaxxarettana dhayina allaallii baawa.</seg>
          <seg type="verse" id="b.1CO.7.20">Asay huuphiyan huuphiyan Xoossay barena xeesiyaa wode de7iyaawaadan de7o.</seg>
          <seg type="verse" id="b.1CO.7.21">Xoossay neena xeesiyaa wode neeni ayllee? Aynne baawa; shin neeni aylletethaappe kesanaw danddayooppe kesa.</seg>
          <seg type="verse" id="b.1CO.7.22">Ayissi gooppe, aylle gidi utteedda asaa Goday xeesooppe, I Goday aylletethaappe kesseedda asa. Hawaadankka, aylle gidenna asaa Kiristtoosi xeesooppe, I Kiristtoosa aylle.</seg>
          <seg type="verse" id="b.1CO.7.23">Xoossay hinttentta gatiyaan shammeedda. Asaa aylle gidoppite.</seg>
          <seg type="verse" id="b.1CO.7.24">Taanaadan ammaniyaawanttoo, asay huuphiyan huuphiyan Xoossay A xeesiyaa wode de7iyaa de7uwaadan, Xoossaanna de7o.</seg>
          <seg type="headline">Geletti Akettibeennawanttubaanne Am77etuwaabaassi Ooshetteedda Ooshaa</seg>
          <seg type="verse" id="b.1CO.7.25">Wodoratuwassi Goday taana azazeeddabay baawa. Shin taani Godaassi ammanetteeddawaa gideedda diraw, aappe maarotethaa akkeeddawaadan, hinttentta zoray.</seg>
          <seg type="verse" id="b.1CO.7.26">Simmi ha77i metuwassi taw hawe lo77a malatee; asay hawaadan haniide de7ooppe lo77a.</seg>
          <seg type="verse" id="b.1CO.7.27">Neeni machchatto akkadiggeeddawaa gidooppe, izo yeddanaw koyyoppa. Machchatto akkabeennawaa gidooppe, akkanaw koyyoppa.</seg>
          <seg type="verse" id="b.1CO.7.28">Shin neeni machchatto akkooppe, nagaraa oothabeykka. Wodorattaakka asinaa gelooppe, nagaraa oothabeykku. Shin akettiyaawanttoonne gelettiyaawanttoo unttunttu de7uwan wolqqaama metuu de7ee. Taani hinttentta he metuwaappe ashshanaw koyyay.</seg>
          <seg type="verse" id="b.1CO.7.29">Shin taanaadan ammaniyaawanttoo, taani giyaawe hawaa; wodii wureedda. Hawaappe sinthaw akkeedda asatuu, akkibeenna asaadan hanino.</seg>
          <seg type="verse" id="b.1CO.7.30">Yeekkiyaawanttu yeekkennawaadan, nashettiyaawanttu nashettennawaadan, shammiyaawanttukka shammiide aynnee baynnawaadan,</seg>
          <seg type="verse" id="b.1CO.7.31">ha alamiyaa de7uwan maadettiyaawanttu ubbakka maadettennawaadan hanino. Ayissi gooppe, ha alamiyaa de7uu attiyaawaa.</seg>
          <seg type="verse" id="b.1CO.7.32">Hinttenttu hirggennan de7anawaa taani dosay. Akkibeennawe Godaa nashechchanaw koyyiyaa diraw, A oosuwaabaa qoppee.</seg>
          <seg type="verse" id="b.1CO.7.33">Shin akkeeddawe bare machchatto nashechchanaw koyyiyaa diraw, sa7aabaa qoppee.</seg>
          <seg type="verse" id="b.1CO.7.34">A qofay shaaketteedda. Asinaa gelabeenna wodoratta bare ashuwaaninne bare shemppuwaan geeyyanaw koyyiyaa diraw, Godaa oosuwaabaa qoppaw. Shin asinaa geleeddawunna bare asinaa nashechchanaw koyyiyaa diraw, sa7aabaa qoppaw.</seg>
          <seg type="verse" id="b.1CO.7.35">Taani hawaa hinttentta maaddana mala gayippe attin, hinttentta dhubbanaw giikke. Shin hintte bessiyaawaadan de7iidde, Godaa oosuwaa hinttena immiide oothana mala koyyay.</seg>
          <seg type="verse" id="b.1CO.7.36">Ooninne bare giigisseedda wodoratto akkiya wodii gakkina, barena naaganaw aw danddayettennaan ixxooppe, izo akko. I izo akkooppe, hewaan nagaray baawa.</seg>
          <seg type="verse" id="b.1CO.7.37">Shin I bare wozanaan minnooppe, akkennaan gami77ana danddayee. Qassi barena naagiide, bare giigisseedda wodoratto akkennaan gami77ana gooppe, ooninne wolqqanthennaan bare wozanaan qofaa qachcheeddawaa gidooppe loytheedda.</seg>
          <seg type="verse" id="b.1CO.7.38">Hewaa diraw, wodoratto akkiya uray loytheedda; qassi akkennawe ubba aathi loytheedda.</seg>
          <seg type="verse" id="b.1CO.7.39">Asinaa geleedda mishiratta bare asinay de7eedda keenan aananna itteppe de7anaadan qashetta uttaaddu. Shin I hayqqooppe, Godaa ammaniyaa asaa oonanne gidooppe, bare doseedda asinaa gelanaw danddayaw.</seg>
          <seg type="verse" id="b.1CO.7.40">Ta qofaa gidooppe, gelennaan de7antto, iza nashechchaan de7ana. Qassi taanan Xoossaa Ayyaanay de7iyaawaa taani eray.</seg>
        </div>
        <div type="chapter" complete="y" id="b.1CO.8">
          <seg type="headline">Eeqaassi Yarshshetteedda Qumaabaa</seg>
          <seg type="verse" id="b.1CO.8.1">Eeqaassi yarshsheedda qumaabaa gidooppe, nuuni ubbaykka ereetto. Eray otorssee; shin siiquu ammanuwan dichchee.</seg>
          <seg type="verse" id="b.1CO.8.2">Ooninne barew ittibaa eriyaawaa malatooppe, I biro eranaw bessiyaawaa eribeenna.</seg>
          <seg type="verse" id="b.1CO.8.3">Shin ooninne Xoossaa siiqooppe, Xoossay A eree.</seg>
          <seg type="verse" id="b.1CO.8.4">Hewaa diraw, eeqaw yarshsheedda qumaa muussaabaa gidooppe, eeqaa ubbay alamiyaan ayaanne gidennawaanne, itti Xoossaappe attin, haray baynnawaa nuuni ereetto.</seg>
          <seg type="verse" id="b.1CO.8.5">Ayissi gooppe, cora xoossatuunne cora godatuu de7iino. Shin haray atto, saluwan gidina sa7aan gidina, xoossatuwaa geetettiyaawanttu de7ooppekka,</seg>
          <seg type="verse" id="b.1CO.8.6">ubbabaa medhdheeddawe nuuni aw de7iyaawe, itti Xoossay, Aawuu, nuussi de7ee. Qassi ubbabay aani medhetteeddawenne nuuni aani de7iyaawe itti Goday, Yesuusi Kiristtoosikka nuussi de7ee.</seg>
          <seg type="verse" id="b.1CO.8.7">Shin ha eray asaa ubbaw de7enna. Itti itti asatuu eeqaa doyyeedda diraw, ha77i gakkanawukka, Eeqaw yarshsheedda qumaa yaagiidde miino. Qassi unttunttu wozanay shuga gideeddawaan, unttunttoo ha qumaan tuneeddawaa malatee.</seg>
          <seg type="verse" id="b.1CO.8.8">Shin qumay nuuna Xoossaakko shiiqanaadan maaddenna. Nuuni maana dhayinttokka nuussi aynnee paccenna; mooppennee nuussi aynnee gujettenna.</seg>
          <seg type="verse" id="b.1CO.8.9">Shin hawe hintte hintte dosowaadan haniyaawe shugo ammanuwanna de7iyaawantta nagaraan yeggenna mala naagettite.</seg>
          <seg type="verse" id="b.1CO.8.10">Ayissi gooppe, neeni eranchchay eeqaw yarshsheedda qumaa maanaw eeqaa golliyaan utteedda wode, shugo ammanuwanna de7iyaa itti asay neena be7ooppe, eeqaw yarshsheedda qumaa I maanaw A wozanay qoppenneeyee?</seg>
          <seg type="verse" id="b.1CO.8.11">Hewaa gidooppe ha shugo ammanuwanna de7iyaa ne ishay, Kiristtoosi A diraw hayqqeeddawe, ne eraan bayee.</seg>
          <seg type="verse" id="b.1CO.8.12">Hawaadankka, hintte hintte ishatuwaa naaqqiyaawaaninne unttunttu shugo wozanaa maythiyaawaan Kiristtoosa naaqqiita.</seg>
          <seg type="verse" id="b.1CO.8.13">Hewaa diraw, qumay ammaniyaa ta ishaa dhubbiyaawaa gidooppe, A dhubbenna mala, ta de7iyaa laythaan mulekka ashuwaa miikke.</seg>
        </div>
        <div type="chapter" complete="y" id="b.1CO.9">
          <seg type="headline">Yesuusi Kiitteeddawanttussi De7iyaa Maataanne Unttunttu Oothanaw Bessiyaabaa</seg>
          <seg type="verse" id="b.1CO.9.1">Taani aylletethay baynna asa gidikkitaa? Yesuusi kiitteeddawaa gidikkitaa? Nu Godaa Yesuusi Kiristtoosa be7abeykkitaa? Hinttenttu taani Godaassi ootheedda ta oosuwaappe beetteeddawantta gidikkiteeyee?</seg>
          <seg type="verse" id="b.1CO.9.2">Taani haranttussi Yesuusi kiitteeddawaa gidana dhayooppekka, hinttenttoo Yesuusi kiitteeddawaa gidiyaawe eretteeddawaa; ayissi gooppe, taani Godan Yesuusi kiitteeddawaa gidiyaawoo hintte markka.</seg>
          <seg type="verse" id="b.1CO.9.3">Taana boriyaawanttussi taani immiyaa zaaruu hawaa.</seg>
          <seg type="verse" id="b.1CO.9.4">Maanawunne ushanaw nuussi maati baawee?</seg>
          <seg type="verse" id="b.1CO.9.5">Yesuusi kiitteedda haratuwaadaaninne Godaa ishatuwaadan, qassi Phexiroossawaadan, eeno giyaa machchatto ittippe akkiide baanaw nuussi maatay baawee?</seg>
          <seg type="verse" id="b.1CO.9.6">Woy nu de7uwassi oothiidde baaxetanaw bessiyaawe taananne Barnaabaasa xalalee?</seg>
          <seg type="verse" id="b.1CO.9.7">Ay wodenne bare miishshaa miidde, wottaaddaratethaa oothiyaawe oonee? Woy woyiniyaa turaa tokkiide, A ayfiyaa meennawe oonee? Woy miizza wudiyaa heemmiidde, he miizza wudiyaappe maathaa ushennawe oonee?</seg>
          <seg type="verse" id="b.1CO.9.8">Taani hawaa asaa qofaa xalalaan gaytaa? Woy higgii qassi hawaa geennee?</seg>
          <seg type="verse" id="b.1CO.9.9">Ayissi gooppe, Muse Higgiyan, Kathaa yedhdhiyaa mehiyaa doonaa qachchoppa geetettiide xaafetteedda. Xoossay mehiyaabaa qoppiide hawaa gii?</seg>
          <seg type="verse" id="b.1CO.9.10">Woy I hewaa giyaawe mulekka nu diraassa gidennee? Tumakka nu diraw xaafetteedda; goshiyaa bitaniikka kathaa bukkiyaa bitaniikka, Taana gakkiyawaa akkana yaagiidde oothanaw bessee.</seg>
          <seg type="verse" id="b.1CO.9.11">Nuuni hintte giddon ayyaanaa yewuwaa zereeddawantta gidiide, nu ashuwaassi maado gidiyaawaa hinttenttuppe cakkooppe darobee?</seg>
          <seg type="verse" id="b.1CO.9.12">Haratuu hewaa hinttenttuppe akkanaw unttunttoo maatay de7ooppe, nuussi unttunttuwaappe aadhdhiyaa maatay baawee? Shin nuuni Kiristtoosa mishiraachchuwaa qaalaassi dhubo gidennaadan, ubbabaa gencciyaawaappe attin, he maataan go77ettibeykko.</seg>
          <seg type="verse" id="b.1CO.9.13">Geeshsha Golliyan oothiyaa asatuu barenttu qumaa Geeshsha Golliyaappe akkiyawaa erikkitee? Qassi yarshshiyaasaan oothiyaawanttu yarshshuwaappe akkiyawaa erikkitee?</seg>
          <seg type="verse" id="b.1CO.9.14">Hawaadankka, qassi mishiraachchuwaa qaalaa odiyaawanttu barenttu de7uwaassi koshshiyaabaa aappe demmanaadan, Goday azazeedda.</seg>
          <seg type="verse" id="b.1CO.9.15">Shin taani ha maataa ubbaan aynne go77ettabeykke. Taani hawaa xaafeeddawe hewaa mala maatay taw de7anaw bessee yaagiyaawaana gidenna. Ayissi gooppe, ta ceequwaa ooninne mela kessiyaawaappe hayqqiyaawe taw lo77a.</seg>
          <seg type="verse" id="b.1CO.9.16">Mishiraachchuwaa qaalaa odanaw taani azazetta utteedda diraw, A odooppekka taw ceeqettiyaabay baawa. Mishiraachchuwaa qaalaa odennaan aggooppe, taw aayyero.</seg>
          <seg type="verse" id="b.1CO.9.17">Ayissi gooppe, taani hawaa dosaade oothooppe, taw woytay de7ee. Shin taani dosennaan ixxooppekka, mishiraachchuwaa qaalaa diraw hadaraa Xoossay taw immeedda.</seg>
          <seg type="verse" id="b.1CO.9.18">Yaatina, ta woytay ayee? Mishiraachchuwaa qaalaa odaadde, taw wonggalaan de7iyaa kumentha maataan go77ettennan, mishiraachchuwaa qaalaa coo odiyaawaa.</seg>
          <seg type="verse" id="b.1CO.9.19">Taani oossinne aylle gidikke shin, coratuwaa zaaranaw taana ubbaw aylle kessaaddi.</seg>
          <seg type="verse" id="b.1CO.9.20">Taani Ayihudatuwaa zaaranaw unttunttunna unttuntta gidaade de7aaddi. Ta huuphew higgiyaappe garssanna de7ikke. Shin higgiyaappe garssanna de7iyaawantta zaaranaw higgiyaappe garssanna de7iyaa asaa mala gidaaddi.</seg>
          <seg type="verse" id="b.1CO.9.21">Taani higgii baynna asatuwaanna de7aadde, higgii baynna asaadan hanaaddi. Xoossaa higgii dhayina gidenna. Shin higgii baynnawantta zaaranaw, Kiristtoosa higgiyaappe garssanna de7aaddi.</seg>
          <seg type="verse" id="b.1CO.9.22">Taani ammanuwan daaburiyaawantta zaaranaw, unttunttu mala gidaaddi. Taani ay ogiyaaninne amareedda asatuwaa ashshanaw, ubba asatuwaanna ubbabaani unttunttu mala gidaaddi.</seg>
          <seg type="verse" id="b.1CO.9.23">Taani mishiraachchuwaa qaalaa anjjuwaa shaakkanaw, mishiraachchuwaa qaalaa diraw, ubbabaa oothay.</seg>
          <seg type="verse" id="b.1CO.9.24">Wothaan xoonana giide woxxiyaa ubbay ittippe woxxee. Shin ittuwaa xalalay woytaa akkiyawaa erikkitee? Hawaadan hinttenttukka woytaa akkanaw woxxite.</seg>
          <seg type="verse" id="b.1CO.9.25">Kaassaw barena giigissiyaa ooninne ubbabaani barena naagee. Asay hewaa daaburiyaawe xooneeddawoo imettiyaa bayiyaa akliliyaa demmanaassa. Shin nuuni daaburiyaawe medhinaw de7iyaawaanne bayenna akliliyaa demmanaassa.</seg>
          <seg type="verse" id="b.1CO.9.26">Hewaa diraw, taani qofi baynnaan woxxiyaawaadan woxxikke. Carkkuwaa yimppiyaa asaadankka coo olettikke.</seg>
          <seg type="verse" id="b.1CO.9.27">Shin taani haranttoo odeeddawaappe guyyiyan, ta huuphew woytaappe attenna mala, ta asatethaa naagettanaadan oothay.</seg>
        </div>
        <div type="chapter" complete="y" id="b.1CO.10">
          <seg type="headline">Eeqaw Goyinnanaw Bessenna</seg>
          <seg type="verse" id="b.1CO.10.1">Hewaa bollan taanaadan ammaniyaawanttoo, taani hintte hawaa erana mala koyyay. Nu aawotuu ubbay shaariyaappe garssanna de7eeddino; ubbaykka abbaa giddonna pinneeddino.</seg>
          <seg type="verse" id="b.1CO.10.2">Unttunttu ubbay Mussenna itteppe gidanaw, shaariyaaninne abbaan xammaqetteeddino.</seg>
          <seg type="verse" id="b.1CO.10.3">Unttunttu ubbay he itti ayyaanaa qumaa meeddino.</seg>
          <seg type="verse" id="b.1CO.10.4">Qassi ubbaykka he itti ayyaanaa ushshaa usheeddino. Ayissi gooppe, unttunttu barentta kaalethiyaa ayyaanaa zaallaappe pulttowaa usheeddino; he zaallaykka Kiristtoosa.</seg>
          <seg type="verse" id="b.1CO.10.5">Shin Xoossay unttunttuppe dariya baggatuwan nashettibeenna diraw, unttunttu anhay asay baynna saan laaletteedda.</seg>
          <seg type="verse" id="b.1CO.10.6">Unttunttu iitabaa amotteeddawaadan, nu wozanay qassi iitabaa amuwaappe naagettanaadan, hewe ubbay nuussi timirtte gideedda.</seg>
          <seg type="verse" id="b.1CO.10.7">Xoossaa maxaafay, Asay maanawunne ushanaw utteeddino; qassi duroo denddi eqqeeddino yaagiyaawaadan, unttunttuppe ittu ittu eeqaw goyinneeddawaadan, hintte goyinnoppite.</seg>
          <seg type="verse" id="b.1CO.10.8">Unttunttuppe ittu ittu woshummeeddawaadan, nuuni woshummanaw bessenna. Hewaa gaasuwan unttunttuppe itti gallassi laatamanne heezzu sha77ay hayqqeedda.</seg>
          <seg type="verse" id="b.1CO.10.9">Unttunttuppe ittu ittu Godaa paacciide, shooshshaan duketti hayqqeeddawaadan, nuuni Godaa paaccanaw bessenna.</seg>
          <seg type="verse" id="b.1CO.10.10">Unttunttuppe ittu ittuu zuuzummina, wodhiyaa kiitanchchaan unttuntta dhayisseeddawaadan zuuzummoppite.</seg>
          <seg type="verse" id="b.1CO.10.11">Hawe ubbay haratussi timirtte gidanaadan unttunttu bolla gakkeedda. Qassi nuuna wodiyaa wurssethay gakkana mateeddawantta seeranaw xaafetteedda.</seg>
          <seg type="verse" id="b.1CO.10.12">Hewaa diraw, minna eqqaaddi giide qoppiyaa uray ooninne kunddennaadan, barena naago.</seg>
          <seg type="verse" id="b.1CO.10.13">Hinttentta gakkiyaa paacii, asaa ubbaa gakkiyaa paaciyaa malappe attin, aynne dummatenna. Hinttenttu wolqqay danddayiyaawaappe aadhdhiyaa paaciyaan hintte paacettanaw koyyenna Xoossay ammanetteeddawaa. Shin hinttentta paacii gakkiyaa wode, he paaciyaa I hinttentta danddayissana. Qassi he paaciyaappe hinttenttu kesiyaa ogiyaakka I immana.</seg>
          <seg type="verse" id="b.1CO.10.14">Hewaa diraw, ta dosiyaawanttoo, eeqaw goyinnoppite.</seg>
          <seg type="verse" id="b.1CO.10.15">Hinttenttu wozanaama asaa gideedda diraw, taani hinttenttoo oday. Taani giyaawaa hintte pirddite.</seg>
          <seg type="verse" id="b.1CO.10.16">Nuuni Xoossaa galatiide shaakkiyaa anjjuwaa xuu7ay Kiristtoosa suuthaanna ittippetethay de7iyaawaa gidennee? Qassi nuuni menthiyaa ukithay Kiristtoosa ashuwaanna ittippetethay de7iyaawaa gidennee?</seg>
          <seg type="verse" id="b.1CO.10.17">Itti ukithay de7iyaa diraw, nuuni cora gidooppekka, itti asatetha. Ayissi gooppe, nuuni ubbaykka he itti ukithaa shaaketteetto.</seg>
          <seg type="verse" id="b.1CO.10.18">Israa7eeliyaa asaa xeellite. Yarshshuwaa miyaawanttu yarshshiyaasaanna ittippetethay de7iyaawantta gidikkinoo?</seg>
          <seg type="verse" id="b.1CO.10.19">Simmi taani waagaytaa? Eeqaassi yarshshetteedda qumay maaddii woy eeqay maaddii?</seg>
          <seg type="verse" id="b.1CO.10.20">Maaddenna; shin taani giyaawe Xoossaa ammanenna asatuu iita ayyaanatuwassi yarshshiyaawaappe attin, Xoossaw yarshshikkino. Iita ayyaanatuwaanna hintte ittippe zuppetana mala, taani koyyikke.</seg>
          <seg type="verse" id="b.1CO.10.21">Godaa xuu7aappe ushiidde qassi iita ayyaanatuwaa xuu7aappe ushanaw hintte danddayikkita. Godaa gaytaappe hintte gishettiidde qassi iita ayyaanatuwaa gaytaappe maanaw danddayikkita.</seg>
          <seg type="verse" id="b.1CO.10.22">Hewaa udiide nuuni Godaanna xiinottanaw koshshii? Nuuni aappe minneettoo?</seg>
          <seg type="verse" id="b.1CO.10.23">Hintteppe ittu ittuu, Ubbabaa oothanaw taana diggiyaabay baawa; shin ubbabay maaddenna. Ubbabaa oothanaw diggiyaabay baawa; shin ubbabay geeshshenna yaagiino.</seg>
          <seg type="verse" id="b.1CO.10.24">Ooninne hara asaa maaddiyaabaa qoppoppe attin, haray atto ittuunne barena maaddiyaabaa qoppoppo.</seg>
          <seg type="verse" id="b.1CO.10.25">Geyaan axaare taraan zali77ettiyaa ashuwaa hintte wozanaa qofaan, aynne sidhennaan miite.</seg>
          <seg type="verse" id="b.1CO.10.26">Ayissi gooppe, alamiinne aani de7iyaabay ubbay Godaabaa.</seg>
          <seg type="verse" id="b.1CO.10.27">Itti ammanenna asay hinttentta immatha udi shoobbanaw xeesina baanaw koyyooppe, hintte wozanaa qofaan, aynne sidhennaan hintte sintha I aathiyaabaa ubbaa miite.</seg>
          <seg type="verse" id="b.1CO.10.28">Shin itti uray hinttenttoo, Hawe eeqaw yarshsheeddawaa gooppe, he hinttenttoo odeedda bitaniyaa dirawunne qassi hintte wozanaa qofaa diraw, he qumaa mooppite.</seg>
          <seg type="verse" id="b.1CO.10.29">Taani giyaawe ne wozanaa qofaa diraassa gidenna; shin yokko bitaniyaa wozanaa qofaa diraassa. Taani ta hananaw danddayiyaa ta hanotaa hara asaa wozanay ayaw pirddii?</seg>
          <seg type="verse" id="b.1CO.10.30">Taani Xoossaa galataade qumaa mooppe, Xoossaa galataade meedda qumaw ayaw borettaytaa?</seg>
          <seg type="verse" id="b.1CO.10.31">Simmi hintte ayaanne mooppe, woy ayaanne ushooppe, woy hintte ayaanne udooppe, ubbabaa Xoossaa bonchchuwaassi oothiite.</seg>
          <seg type="verse" id="b.1CO.10.32">Hinttenttu Ayihuda asatuwaassi woy Giriike asatuwaassi woy Xoossaa ammaniyaawanttussi dhubo gidoppite.</seg>
          <seg type="verse" id="b.1CO.10.33">Taani qassi coratuu attana mala, unttunttu ubbaa maaddanaadaanippe attin, ta huuphew maaduwaa koyyennaan, asaa ubbaa ubbabaani nashechchiyaawaadan, hinttenttukka hewaada udite.</seg>
        </div>
        <div type="chapter" complete="y" id="b.1CO.11">
          <seg type="verse" id="b.1CO.11.1">Taani Kiristtoosa leemisuwaa kaalliyaawaadan, hinttenttukka tawaa kaallite.</seg>
          <seg type="headline">Asay Ittippe Woossiyaa Wode De7anaw Bessiyaa Wogaa</seg>
          <seg type="verse" id="b.1CO.11.2">Taanaadan ammaniyaawanttoo, hintte ubbabaani taana hassayiya dirawunne, wogaa taani hinttenttoo immeeddawaadan, hintte minissiide naagiyaa diraw, hinttentta galatay.</seg>
          <seg type="verse" id="b.1CO.11.3">Shin Kiristtoosi attumawaa ubbaw huuphe gidiyaawaa, attuma asay macca asaassi huuphe gidiyaawaanne qassi Xoossay Kiristtoosassi huuphe gidiyaawaa hintte erana mala koyyay.</seg>
          <seg type="verse" id="b.1CO.11.4">Xoossaa woossiidde, woy timbbitiyaa odiidde, bare huuphiyaa goozziyaa attuma asay ubbay Kiristtoosa toochchee.</seg>
          <seg type="verse" id="b.1CO.11.5">Qassi Xoossaa woossaadde woy timbbitiyaa odaadde, bare huuphiyaa goozzenna maccawunna bare asinaa toochchaw; ayaw gooppe, iza bare huuphiyaa meedettadiggoonninna itti mala.</seg>
          <seg type="verse" id="b.1CO.11.6">Maccawunna bare huuphiyaa goozzana dhayooppe, qanxxissu. Shin iza bare huuphiyaa qanxxissanawe woy meedissanawe pokkooppe, bare huuphiyaa goozzu.</seg>
          <seg type="verse" id="b.1CO.11.7">Attumawe Xoossaa leemisuwanne bonchchuwaa gidiyaa diraw, bare huuphiyaa goozzanaw bessenna; shin maccawunna attumawaassi bonchcho.</seg>
          <seg type="verse" id="b.1CO.11.8">Ayissi gooppe, maccawunna attumawaappe beettaadduppe attin, attumawe maccawunnippe beettibeenna.</seg>
          <seg type="verse" id="b.1CO.11.9">Ayissi gooppe, maccawunna attumawaa diraw medhettaadduppe attin, attumawe maccawunni diraw medhettibeenna.</seg>
          <seg type="verse" id="b.1CO.11.10">Hewaa diraw, maccawunna bare asinaa ayissuwaappe garssanna de7iyaawaa erissanawunne kiitanchchatuwaa diraw, izi huuphiyan goozziyaabay de7anaw bessee.</seg>
          <seg type="verse" id="b.1CO.11.11">Shin Godaan maccawunna attumawe baynnaan de7ukku; attumawekka maccawunna baynnaan de7enna.</seg>
          <seg type="verse" id="b.1CO.11.12">Ayissi gooppe, maccawunna attumawaappe medhetteeddawaadan, qassi attumawekka maccawunnippe yeletteedda. Qassi ubbabaykka Xoossaappe yee.</seg>
          <seg type="verse" id="b.1CO.11.13">Hinttenttu hintte huuphew pirddite. Maccawunna bare huuphiyaa goozzennaan Xoossaa woossanaw bessii?</seg>
          <seg type="verse" id="b.1CO.11.14-1Cor.11.15">Attumawe bare huuphiyaa dichchooppe, aw pokko. Shin maccawunna bare huuphiyaa dichchooppe, iziw bonchcho gidiyaawaa haray atto, medhetenttonne hinttentta tamaarissennee? Ayissi gooppe, maccawunni huuphii izo kammanaw iziw imetteedda.</seg>
          <seg type="verse" id="b.1CO.11.16">Shin ooninne ha yewuwaan palumettanaw koyyooppe, nuussi gidina woy Xoossaa ammaniyaawanttoo gidinakka, hawaappe hara wogay baawa.</seg>
          <seg type="headline">Godaa Kawuwaa Akkiya Wogaa</seg>
          <seg type="verse" id="b.1CO.11.17">Hintte shiiqiyaawe iitabaassappe attin, lo77obaassa gidenna diraw, taani ha azazuwaa immaadde hinttentta galatikke.</seg>
          <seg type="verse" id="b.1CO.11.18">Shin hintte woosa gollen shiiqiyaa wode, hintte giddon phalqqethay de7iyaawaa taani sisay. Qassi hewe itti bagganna tuma gidiyaawaa ammanay.</seg>
          <seg type="verse" id="b.1CO.11.19">Ayissi gooppe, hintte matan ammanetteeddawanttu qoncci erettana mala, hintte giddonikka qassi shaakuu de7anaw bessee.</seg>
          <seg type="verse" id="b.1CO.11.20">Hewaa diraw, hintte ittippe shiiqiyaa wode, hintte shiiquu Godaa kawuwaa maanaassa gidenna.</seg>
          <seg type="verse" id="b.1CO.11.21">Ayissi gooppe, hintte qumaa miyaa wode, ubbay huuphiyan huuphiyan barewaa barewaa miyaa diraw, ittuu koshattee; ittuu qassi mathottee.</seg>
          <seg type="verse" id="b.1CO.11.22">Maanawunne ushanaw hinttenttoo golli baawee? Woy Xoossaa woosa golliyaa kadhiitee? Qassi aynnee baynnawantta yeellayiitee? Taani hinttentta waagoo? Ha yewuwaan taani hinttentta galatoo? Galatikke.</seg>
          <seg type="verse" id="b.1CO.11.23">Ayissi gooppe, taani qassi hinttenttoo immeedda timirttiyaa Godaappe akkaaddi. Godaa Yesuusi unttunttu A aathiide immeedda qamma daabbuwaa akkiide,</seg>
          <seg type="verse" id="b.1CO.11.24">Xoossaa galateedda; daabbuwaa menthiide, Heyte; miite. Hawe hintte gishshataw barena immeedda ta ashuwaa. Hawaan taana qoppite yaageedda.</seg>
          <seg type="verse" id="b.1CO.11.25">Hawaadankka, kawuwaa miide simmina, xuu7aa qassi akkiide, Hawe xuu7ay ta suuthaan taani caaqqeedda ooratha caaquwaa. Hinttenttu aappe usheedda wode ubbaan hewaan taana qoppite yaageedda.</seg>
          <seg type="verse" id="b.1CO.11.26">Ayissi gooppe, hintte ha daabbuwaa meedda wode ubbaaninne ha xuu7aappe usheedda wode ubbaan Goday yaana gakkanawukka, A hayquwaa odiita.</seg>
          <seg type="verse" id="b.1CO.11.27">Hewaa diraw, bessennaan de7iidde Godaa daabbuwaa miyaawe, woy Godaa xuu7aappe ushiyaawe ooninne A ashuwaanne A suuthaa acotee.</seg>
          <seg type="verse" id="b.1CO.11.28">Shin asay bare huuphiyaa paacco. Yaatiide daabbuwaa mo. Xuu7aappekka usho.</seg>
          <seg type="verse" id="b.1CO.11.29">Ayissi gooppe, Godaa ashuwaa shaakkiide erennaan daabbuwaa miyaawenne xuu7aappekka ushiyaawe bare huuphewa pirddaa meennee ushee.</seg>
          <seg type="verse" id="b.1CO.11.30">Hewaa diraw, hintte giddon coratuu daaburanchchanne hargganchcha gideeddino; qassi unddenneeddawanttu hayqqeeddino.</seg>
          <seg type="verse" id="b.1CO.11.31">Shin nuuni nu huuphiyaa tumu paacceeddentto, Xoossay nuuna pirddenna.</seg>
          <seg type="verse" id="b.1CO.11.32">Nuuni pirddettiyaa wode, ha alamiyaanna ittippe pirddettenna mala, Goday nuuna seeree.</seg>
          <seg type="verse" id="b.1CO.11.33">Hewaa diraw, taanaadan ammaniyaawanttoo, Godaa kawuwaa maanaw hintte shiiqiyaa wode, ittu ittuwaa naagite.</seg>
          <seg type="verse" id="b.1CO.11.34">Ooninne koshatteeddawaa gidooppe, ittippe shiiqiyaa wode Xoossaa pirddan hintte gelenna mala, bare soyin mo. Atteeddawaa taani yaa baade giigissana.</seg>
        </div>
        <div type="chapter" complete="y" id="b.1CO.12">
          <seg type="headline">Geeshsha Ayyaanaa Imotatuwaa</seg>
          <seg type="verse" id="b.1CO.12.1">Taanaadan ammaniyaawanttoo, Geeshsha Ayyaanaa imotaabaa hintte eranaw koyyay.</seg>
          <seg type="verse" id="b.1CO.12.2">Hinttenttu Xoossaa ammanenna wode, ubba wode kaalliyaawaadankka, haasayenna eeqatuwaakko hintte beeddawaa eriita.</seg>
          <seg type="verse" id="b.1CO.12.3">Hewaa diraw, Xoossaa Ayyaanay kaalethiyaa asay ooninne, Yesuusi sheqetto yaagiide haasayeennawaanne qassi Geeshsha Ayyaanay kaalethooppeppe attin, haray atto itti asaynne, Yesuusi Godaa gaanaw danddayennawaa taani hinttentta erissay.</seg>
          <seg type="verse" id="b.1CO.12.4">Ayyaanaa imotay dumma dumma; shin immiyaa Ayyaanay ittuwaa.</seg>
          <seg type="verse" id="b.1CO.12.5">Qassi oothiyaa oosuu dumma dumma; shin Goday ittuwaa.</seg>
          <seg type="verse" id="b.1CO.12.6">Oosuwaa oothanaw dumma dumma ogii de7ishshin, he oothiyaa ogiyaa ubbaa asaa ubbaw qonccissiyaa Xoossay ittuwaa.</seg>
          <seg type="verse" id="b.1CO.12.7">Shin asaa ubbaa maaddanaw, Geeshsha Ayyaanaa qonccissiyaa wolqqay ubbaw huuphiyan huuphiyan imetteedda.</seg>
          <seg type="verse" id="b.1CO.12.8">Ayissi gooppe, Geeshsha Ayyaanay ittuwaassi aadho eratethaa haasayaa immeedda; qassi ittuwaassi eratethaa haasayaa immeedda.</seg>
          <seg type="verse" id="b.1CO.12.9">He Geeshsha Ayyaanay ittuwaassi ammanuwaa immiide, yokkowassi hargganchchaa pathiyaa wolqqaa immeedda.</seg>
          <seg type="verse" id="b.1CO.12.10">Geeshsha Ayyaanay ittuwaassi malaataa oothiyaa wolqqaa immiide, ittuwaassi timbbitiyaa odiyaa wolqqaa immeedda. Ittuwaassi ayyaanatuwaa gidduwan de7iyaa dummatethaa eriyaa wolqqaa immiide, ittuwaassi dumma dumma qaalaan haasayiyaa wolqqaa immeedda. Qassi ittuwaassi dumma dumma qaalaan haasayeeddawaa billiyaa wolqqaa immeedda</seg>
          <seg type="verse" id="b.1CO.12.11">Shin ha ubbabaa oothiyaawe he itti Geeshsha Ayyaanaa. Asaa ubbaw I bare koyyiyaawaadan, dumma dumma imotaa shaakki shaakkiide immeedda.</seg>
          <seg type="headline">Itti Bollaan De7iyaa Dumma Dumma Asatethatuwaa</seg>
          <seg type="verse" id="b.1CO.12.12">Kiristtoosi cora asatethatuu de7iyaa itti bollaa mala. Bollay cora asatethatuwaappe medhetteeddawaa gidooppekka, itti bollaa.</seg>
          <seg type="verse" id="b.1CO.12.13">Ayissi gooppe, nuuni Ayihuda asaa gidooppenne woy Giriike asaa gidooppe, woy aylle gidooppenne woy womanno gidooppe, ubbay itti Geeshsha Ayyaanaan itti bollaa gidanaw xammaqetteeddo. Qassi nuuni ubbay itti Geeshsha Ayyaanaa usheeddo.</seg>
          <seg type="verse" id="b.1CO.12.14">Ayissi gooppe, bollaassi asatethay cora gidiyaawaappe attin, ittuwaa gidenna.</seg>
          <seg type="verse" id="b.1CO.12.15">Gedi, Taani kushiyaa gidenna diraw, bollaa qommo gidikke gooppe, I hewaa giyaawe bollaa qommo gidiyaawaa digganee?</seg>
          <seg type="verse" id="b.1CO.12.16">Haythaykka, Taani ayfiyaa gidenna diraw, bollaa qommo gidikke gooppe, I hewaa giyaawe bollaa qommo gidiyaawaa digganee?</seg>
          <seg type="verse" id="b.1CO.12.17">Bollay ubbay ayfiyaa xalalaa gidintto, wootiide sisanaw danddayii? Qassi bollay ubbay haythaa xalalaa gidintto, wootiide singganaw danddayii?</seg>
          <seg type="verse" id="b.1CO.12.18">Shin Xoossay bare koyyeeddawaadan, bollaa asatethatuwaa ittuwaa ittuwaa bollan wotheedda.</seg>
          <seg type="verse" id="b.1CO.12.19">Ubbay itti qommo gidintto, bollay haqan de7anee?</seg>
          <seg type="verse" id="b.1CO.12.20">Shin asatethatuu cora gidooppekka, bollay ittuwaa.</seg>
          <seg type="verse" id="b.1CO.12.21">Ayifii kushiyaa, Neeni taana koshshakka gaanaw danddayenna. Woy qassi huuphii gedatuwaa, Hinttenttu taana koshshikkita gaanaw danddayenna.</seg>
          <seg type="verse" id="b.1CO.12.22">Shin laafa malatiyaa bollaa asatethatuu loythi koshshiyaawantta.</seg>
          <seg type="verse" id="b.1CO.12.23">Bollaa asatethatuwaappe bonchchettennawantta nuussi malatiyaawantta nuuni loythi bonchcheetto. Qassi nuuna yeellayiyaa bollaa asatethatuwaakka loythi bonchcheetto.</seg>
          <seg type="verse" id="b.1CO.12.24">Nu bollaappe beettiyaa baggaw mayuu koshshenna; shin pokkiyaa bagga asatethatuwaa loythi mayizzanaadan, Xoossay asatethaa ittippe gatheedda.</seg>
          <seg type="verse" id="b.1CO.12.25">Bollaa asatethatuu ittu ittuwaassi itti mala qofaa qoppanaappe attin, bollaan dummatethay de7anaw bessenna.</seg>
          <seg type="verse" id="b.1CO.12.26">Bollaa asatethatuwaappe ittuu seelettooppe, bollaa asatethatuu ubbaykka aananna seelettiino; bollaa asatethatuwaappe ittuu bonchchettooppe, bollaa asatethatuu ubbay aananna nashettiino.</seg>
          <seg type="verse" id="b.1CO.12.27">Hinttenttu ubbay Kiristtoosa bollaa; qassi huuphiyan huuphiyan hintte ubbaykka A bollaa asatethatuwaa.</seg>
          <seg type="verse" id="b.1CO.12.28">Xoossay woosa gollen itti itti asatuwaa, koyruwaan Yesuusi kiitteeddawantta, laa7enthuwan nabatuwaa, heezzenthuwan tamaarissiyaawantta, hewaappe guyyiyan, malaataa oothiyaawantta, hewaappe guyyiyan, pathiyaa wolqqay de7iyaawantta, maaddiyaawantta, woosa golliyaa ayissiyaawantta dumma dumma qaalaan haasiyaawantta ootheedda.</seg>
          <seg type="verse" id="b.1CO.12.29">Ubbatuu Yesuusi kiitteeddawanttee? Ubbatuu nabatee? Ubbatuu tamaarissiyaawanttee? Ubbatuu malaataa oothiinoo?</seg>
          <seg type="verse" id="b.1CO.12.30">Ubbaassi pathiyaa wolqqay de7ii? Ubbatuu dumma dumma qaalaan haasayiinoo? Qassi dumma dumma qaalaan haasayeeddawaa ubbatuu billiinoo?</seg>
          <seg type="verse" id="b.1CO.12.31">Shin ubbaappe aadhdhiyaa imotaa loythi koyyite. Qassi ubbaappe loythi aadhdhiyaa ogiyaa taani hinttentta bessana.</seg>
        </div>
        <div type="chapter" complete="y" id="b.1CO.13">
          <seg type="headline">Tumu Siiquwaa</seg>
          <seg type="verse" id="b.1CO.13.1">Taani asaa qaalaaninne kiitanchchaa qaalaan haasayooppekka taw siiquu dhayooppe, ta hasayay coo waassiyaa dawalaa mala; woy qolccakattiyaa xinaaxiliyaa mala.</seg>
          <seg type="verse" id="b.1CO.13.2">Nabetethaa imotay taw de7ooppekka, taani geemmeedda yewuwaa ubbaanne eratethaa ubbaa erinttokka, qassi deriyaa denthi diggiyaa ammanuu taw de7ooppekka, siiquu dhayooppe, taani ayaanne gidikke.</seg>
          <seg type="verse" id="b.1CO.13.3">Taw de7iyaawaa ubbaa hiyyeesatuwaa mizanaw imminttokka haray atto, ta bollaa tamaan guuddanaw aatha imminttokka siiquu dhayooppe, taana aynne maaddenna.</seg>
          <seg type="verse" id="b.1CO.13.4">Siiquu danddayanchchaa. Siiquu keekee. Siiquu qanaatenna. Ceeqettenna; qassi otorettenna.</seg>
          <seg type="verse" id="b.1CO.13.5">Siiquu barew bessennawaa oothenna; Uzettenna; Yilotenna; Siiquu naaqetteeddawaakka paydenna.</seg>
          <seg type="verse" id="b.1CO.13.6">Siiquu tumatethaan nashettiyaawaappe attin, wordduwan nashettenna.</seg>
          <seg type="verse" id="b.1CO.13.7">Siiquu ubbabaa danddayee. Ubbabaykka hananawaa giide, nashechchaan naagee. Ubbabaani genccee.</seg>
          <seg type="verse" id="b.1CO.13.8">Siiquu mulekka dhayenna. Shin nabetethaykka attana. Dumma dumma qaalaan haasayiyaawekka attana. Eratethaykka dhayana.</seg>
          <seg type="verse" id="b.1CO.13.9">Ayissi gooppe, nuuni eratethaappe pacaa ereetto; timbbitiyaappekka pacaa odeetto.</seg>
          <seg type="verse" id="b.1CO.13.10">Shin kumentha gideeddawe yiyaa wode, pacay dhayana.</seg>
          <seg type="verse" id="b.1CO.13.11">Taani na7atethaan de7iyaa wode, na7aadan haasayay. Na7adan qoppay. Qassi na7adankka akeekay. Wodalla gideedda wode, na7atethaa hanuwaa aggaaddi.</seg>
          <seg type="verse" id="b.1CO.13.12">Nuuni ha77i be7iyaawe masttootiyan be7iyaa lem77i lem77iyaa malaa mala; shin he wode nuuni nu ayfiyaan qoncciyaan be7ana. Ha77i taani eratethaappe pacaa eray; shin Xoossay taana wurssiide eriyaawaadan, he wode taanikka wurssa erana.</seg>
          <seg type="verse" id="b.1CO.13.13">Shin hewaa gidooppe, ammanuu, hananawaa giide nashechchaan naagiyaawenne siiquu, hawanttu heezzatuu minniide de7iino. Hawanttuppe aadhdhiyaawe siiquwaa.</seg>
        </div>
        <div type="chapter" complete="y" id="b.1CO.14">
          <seg type="headline">Geeshsha Ayyaanaa Imotaanne Unttunttu Maaduwaa</seg>
          <seg type="verse" id="b.1CO.14.1">Siiquwaa kaallite. Ayyaanaa imotaakka loythi koyyite. Shin ubbaappe aathiide, nabetethaa koyyite.</seg>
          <seg type="verse" id="b.1CO.14.2">Ayissi gooppe, dumma dumma qaalaan haasayiyaa uray Xoossaw haasayeeppe attin, asaassi haasayenna. Ayissi gooppe, I haasayiyaawaa ooninne akeekenna. Shin asaassi qonccibeenna yewuwaa Ayyaanaa wolqqaan haasayee.</seg>
          <seg type="verse" id="b.1CO.14.3">Shin nabii asaa maaddanaw, zoranawunne minissanaw asaassi haasayee.</seg>
          <seg type="verse" id="b.1CO.14.4">Dumma dumma qaalaan haasayiyaa uray barena maaddee. Shin nabii woosa golliyaa maaddee.</seg>
          <seg type="verse" id="b.1CO.14.5">Hinttenttu ubbay dumma dumma qaalaan hasayaanawaa taani dosay. Shin nabetethaa hewaappe aathaade dosay. Ayissi gooppe, dumma dumma qaalaan haasayiyaawe he haasayeeddawaa woosa golliyaa maaddanaw billiyaa asay dhayooppe, dumma dumma qaalaan haasayiyaawaappe nabetethay aadhdhee.</seg>
          <seg type="verse" id="b.1CO.14.6">Shin taanaadan ammaniyaawanttoo, ha77i taani hinttenttukko baade, dumma dumma qaalaan haasayaadde, saxaan woy eratethaan woy nabetethaan woy tamaarissiyaawaan hinttenttussi odana dhayooppe, taani hinttentta ayaa maaddaytaa?</seg>
          <seg type="verse" id="b.1CO.14.7">Haray atto, shemppuu baynnabay suusulliyaa gidina woy diithaa gidina kaa7iidde, bare kaassaa dummatethaa erissana dhayooppe, suusulliyaa punnooppenne, woy diithaa diixxooppe, asay wootiide eranee?</seg>
          <seg type="verse" id="b.1CO.14.8">Qassi xurumbbaa waasuu loythi erettana dhayooppe, olaw oonee giigettanawee?</seg>
          <seg type="verse" id="b.1CO.14.9">Hawaadankka, qassi dumma dumma qaalaan hintte haasaayiyaawe qoncce gidennaan dhayooppe, hintte haasayiyaawaa asay wooti akeekanee? Ayissi gooppe, carkkuwaassi hintte haasayiita.</seg>
          <seg type="verse" id="b.1CO.14.10">Ha alamiyaan cora qaalay de7ee; shin bilethay baynna qaalay ittuunne baawa.</seg>
          <seg type="verse" id="b.1CO.14.11">Shin itti asay haasayiyaa qaalaa taani erana dhayooppe, he haasayiyaawe taw imathaa gidee; taanikka aw imathaa giday.</seg>
          <seg type="verse" id="b.1CO.14.12">Hawaadankka, qassi Geeshsha Ayyaanaa imotaa hintte akkanaw loythi koyyiyaawantta gidiyaa diraw, woosa golliyaa dichchanaw maaddawaa ubbabaappe aathiide koyyite.</seg>
          <seg type="verse" id="b.1CO.14.13">Hewaa diraw, dumma dumma qaalaan haasayiyaawe bare haasayeeddawaa billanaw danddayana mala, Xoossaa woosso.</seg>
          <seg type="verse" id="b.1CO.14.14">Ayissi gooppe, taani dumma dumma qaalaan Xoossaa woossooppe, ta ayyaanaykka woossee; shin ta garssa qofay aynne go77ettenna.</seg>
          <seg type="verse" id="b.1CO.14.15">Yaatina, taani wootoo? Taani ta ayyaanan Xoossaa woossana; qassi ta qofankka Xoossaa woossana. Ta ayyaanan yexxana; qassi ta qofankka yexxana.</seg>
          <seg type="verse" id="b.1CO.14.16">Hewaa gidana dhayooppe, neeni ne ayyaanaa xalalaan Xoossaa galatiyaawaa gidooppe, he sa7aan neeni giyaawaa erenna asay neeni Xoossaa galatiyaawaa erennaan, neeni galateeddawaan wootiide, Amen77i gaanee?</seg>
          <seg type="verse" id="b.1CO.14.17">Neeni Xoossaa galatiyaawe lo77a; shin hewe yokko bitaniyaa maaddenna.</seg>
          <seg type="verse" id="b.1CO.14.18">Taani dumma dumma qaalaan hintte ubbaappe aathaade haasayiyaa diraw, Xoossaa galatay.</seg>
          <seg type="verse" id="b.1CO.14.19">Shin taani woosa gollen haratuwaa tamaarssanaw dumma dumma qaalaan tammu sha77a qaalatuwaa haasayiyaawaappe ichcheshu qaalatuwaa ta wozanaa qofaan haasayanaw dosay.</seg>
          <seg type="verse" id="b.1CO.14.20">Taanaadan ammaniyaawanttoo, hintte iita yewuwaan guutha naanaa mala gidanaappe attin, qofaan guutha naanaa mala gidoppite; hintte garssa qofaan wozanaamatuwaa gidite.</seg>
          <seg type="verse" id="b.1CO.14.21">Xoossaa Maxaafan, Goday, Taani ha asaw, dumma dumma qaalaan haasayiyaa asaaninne imathatuwaa doonaan haasayana. Shin hewankka, taani giyaawaa unttunttu sisikkino yaagee geetettiide xaafetteedda.</seg>
          <seg type="verse" id="b.1CO.14.22">Simmi dumma dumma qaalaan haasaayiyaawe ammanennawanttussi malaata gidiyaawaappe attin, ammaniyaawanttussi malaata gidenna. Qassi nabatuwaappe haasayettiyaawe ammaniyaawanttussi malaata gidiyaawaappe attin, ammanennawanttussi malaata gidenna.</seg>
          <seg type="verse" id="b.1CO.14.23">Hewaa diraw, ammaniyaa asay ubbay ittippe shiiqiide, qassi ubbaykka dumma dumma qaalaan haasayooppe, tamaaribeenna asay woy ammanenna asay geliide, hinttentta ubbaa, Gooyiita geennee?</seg>
          <seg type="verse" id="b.1CO.14.24">Shin tamaaribeenna asay woy ammanenna asay woosa golle geliyaa wode, asay ubbay timbbitiyaa odooppe, I bare sisiyaawaan bare nagaraa akeekee. Qassi he siseeddabaa ubbankka I pirddettana.</seg>
          <seg type="verse" id="b.1CO.14.25">A wozanaan geemmeedda qofaykka qonccana. Hawaadankka qassi, Xoossay tumu hintte giddon de7ee yaagiide markkattiidde, guufanniide Xoossaw goyinnana.</seg>
          <seg type="headline">Asay Ittippe Woossiyaa Wode De7anaw Bessiyaa Wogaa</seg>
          <seg type="verse" id="b.1CO.14.26">Simmi taanaadan ammaniyaawanttoo, ayee? Hinttenttu ittippe shiiqiyaa wode, huuphiyan huuphiyan, ittuwaassi mazimuri de7ee; ittuwaassi tamaarissiyaawe de7ee; ittuwaassi saxay de7ee; qassi ittuwaassi dumma dumma qaalaan haasaayiyaawe de7ee; ittuwaassi billiyaawe de7ee. Ubbaykka woosa golliyaa maaddiyaawaa gidanaw bessee.</seg>
          <seg type="verse" id="b.1CO.14.27">Ooninne dumma dumma qaalaan haasayooppe, laa77u gidiide, woy darooppe heezzu gidiide, kaallaan kaallaan haasayanaw bessee. Qassi hara ittuu unttunttu haasayeeddawaa billo.</seg>
          <seg type="verse" id="b.1CO.14.28">Shin billiyaa asay dhayooppe, dumma dumma qaalaan haasayiyaawe woosa golliyaan co77u go. Bare huuphewunne Xoossaw haasayo.</seg>
          <seg type="verse" id="b.1CO.14.29">Nabatuukka laa77u gidiide woy heezzu gidiide haasayino. Qassi haranttu unttunttu giyaawaa shaakkino.</seg>
          <seg type="verse" id="b.1CO.14.30">Shin Xoossay he sa7aan utteedda haraassi ittibaa qonccissooppe, kasenna haasayiyaawe co77u go.</seg>
          <seg type="verse" id="b.1CO.14.31">Ayissi gooppe, ubbay tamaarana malanne ubbay minnana mala, kaallaan kaallaan timbbitiyaa odanaw danddayiita.</seg>
          <seg type="verse" id="b.1CO.14.32">Timbbitiyaa odiyaawanttu imotay unttunttoo azazettee.</seg>
          <seg type="verse" id="b.1CO.14.33">Ayissi gooppe, Xoossay sarotethaa Xoossaappe attin, cabbuwaa Xoossaa gidenna. Geeshshatuu woosa golletuwaa ubbaan,</seg>
          <seg type="verse" id="b.1CO.14.34">maccawanttu shiiquwaa garssan co77u giino. Ayissi gooppe, Ayihudatuwaa higgii giyaawaadankka unttunttu moodettanaappe attin, shiiquwaa garssan haasayanaw unttunttoo maati baawa.</seg>
          <seg type="verse" id="b.1CO.14.35">Maccawanttu shiiquwaa garssan haasaayiyaawe pokko gidiyaa diraw, ayentto eranaw koyyooppenne soyin barenttu asinaa oochchino.</seg>
          <seg type="verse" id="b.1CO.14.36">Xoossaa qaalay koyro hintteppe yeeddee? Woy hintte xalalaakko yeeddee?</seg>
          <seg type="verse" id="b.1CO.14.37">Ooninne barena nabiyaa woy Xoossaa Ayyaanay de7iyaa asaa yaagiide qoppooppe, taani hinttenttoo xaafiyaawe Godaa azazuwaa gidiyaawaa akeeko.</seg>
          <seg type="verse" id="b.1CO.14.38">Shin ooninne akeekana dhayooppe, akeekoppo bashi aggo.</seg>
          <seg type="verse" id="b.1CO.14.39">Hewaa diraw, taanaadan ammaniyaawanttoo, timbbitiyaa odanaw loythi amottite. Qassi dumma dumma qaalaan haasiyaawaakka diggoppite.</seg>
          <seg type="verse" id="b.1CO.14.40">Shin ubbabaykka wogaaninne maaran hano.</seg>
        </div>
        <div type="chapter" complete="y" id="b.1CO.15">
          <seg type="headline">Kiristtoosi Hayquwaappe Denddeeddabaa</seg>
          <seg type="verse" id="b.1CO.15.1">Taanaadan ammaniyaawanttoo, taani hinttenttoo odeedda mishiraachchuwaa qaalaa hintte akkeeddawaanne qassi hintte ammanuu aani eqqeeddawaa hinttentta qopethay.</seg>
          <seg type="verse" id="b.1CO.15.2">Hinttenttu ammanuu mela gidana dhayooppe, qassi taani hinttenttoo odeedda qaalaa loythi oyqqooppe, hintte he mishiraachchuwaa qaalaan atteeddita.</seg>
          <seg type="verse" id="b.1CO.15.3">Ayissi gooppe, taani qassi akkeeddawaa ubbabaappe aadhdhiide koshshiyaawaa kasetaade hinttenttussi immaaddi. Hewe ayee gooppe, Xoossaa maxaafay giyaawaadan, Kiristtoosi nu nagaraa diraw</seg>
          <seg type="verse" id="b.1CO.15.4">hayqqiide moogetteedda. Xoossaa Maxaafay giyaawaadankka, heezzenthiyaa gallassi hayquwaappe</seg>
          <seg type="verse" id="b.1CO.15.5">denddiide, Phexiroosaw qoncceedda. Hewaappe guyyiyan, bare kiitteedda tammanne laa77atoo qoncceedda.</seg>
          <seg type="verse" id="b.1CO.15.6">Hewaappe guyyiyan, ichcheshu xeetuwaappe dariya barena kaalliyaa asaw itti kaalla qoncceedda. Unttunttuppe dariya baggay hanno gakkanaassikka paxa de7iino; shin amareeddawanttu hayqqeeddino.</seg>
          <seg type="verse" id="b.1CO.15.7">Hewaappe guyyiyan, Yayiqoobaw qoncceedda; guyyeppe bare kiitteedda ubbatoo qoncceedda.</seg>
          <seg type="verse" id="b.1CO.15.8">Qassi ubbaappe wurssethaan, wodii gakkennaan yeletteedda tawukka qoncceedda.</seg>
          <seg type="verse" id="b.1CO.15.9">Ayissi gooppe, Yesuusi kiitteedda ubbaappe taani laafa; taani Xoossaa woosa golliyaa waayisseedda diraw, Yesuusi kiitteeddawaa geetettaade xeesettanawukka bessikke.</seg>
          <seg type="verse" id="b.1CO.15.10">Shin Xoossaa aadho keekatethaan taani taanakka. Qassi taw I immeedda aadho keekatethay mela gidibeenna; shin taani unttuntta ubbaappe aathaade oothaaddi. Shin taananna de7iyaa Xoossaa aadho keekatethay ootheeddappe attin, taana gidikke.</seg>
          <seg type="verse" id="b.1CO.15.11">Simmi taana gidooppekka, woy unttuntta gidooppekka, nuuni ubbay odiyaawe hawaa; hinttenttukka hawaa ammaneeddita.</seg>
          <seg type="headline">Asay Hayquwaappe Denddanabaa</seg>
          <seg type="verse" id="b.1CO.15.12">Kiristtoosi hayquwaappe denddeeddawaa odiyaawaa gidooppe, hinttenttuppe itti itti asatuu yaatina wootiide, Hayqqeedda asay hayquwaappe denddenna yaagiinoo?</seg>
          <seg type="verse" id="b.1CO.15.13">Hayqqeedda uray hayquwaappe denddibeennawaa gidooppe, yaatina hekko Kiristtoosikka hayquwaappe denddibeenna giyaawaa.</seg>
          <seg type="verse" id="b.1CO.15.14">Kiristtoosi hayquwaappe denddibeennawaa gidooppe, yaatina nuuni odiyaawekka mela; qassi hintte ammanuukka mela.</seg>
          <seg type="verse" id="b.1CO.15.15">Qassi nuuni, Kiristtoosa hayquwaappe dentheedda yaagiide Xoossaabaa markkatteedda diraw, A worddo markkatuwaa gidiide beetteeddo. Shin hayqqeeddawantta hayquwaappe I denthibeennawaa gidooppe, Kiristtoosakka denthibeenna.</seg>
          <seg type="verse" id="b.1CO.15.16">Ayissi gooppe, hayqqeeddawanttu hayquwaappe denddennawaa gidooppe, simmi Kiristtoosikka denddibeenna.</seg>
          <seg type="verse" id="b.1CO.15.17">Kiristtoosi hayquwaappe denddibeennawaa gidooppe, hintte ammanuukka mela; qassi hintte hawaa gakkanawukka nagaraanna de7iita.</seg>
          <seg type="verse" id="b.1CO.15.18">Simmi Kiristtoosa ammaniide hayqqeeddawanttukka qassi dhayeeddino giyaawaa.</seg>
          <seg type="verse" id="b.1CO.15.19">Nuuni ha de7uwaa xalalaw Kiristtoosan hidooteeddagidooppe, ha alamiyaan de7iyaa asaa ubbaappekka nubay lo77enna.</seg>
          <seg type="verse" id="b.1CO.15.20">Shin Kiristtoosi hayqqeeddawanttu dendduwaassi bayra gidiide, hayquwaappe denddeeddawe tuma.</seg>
          <seg type="verse" id="b.1CO.15.21">Ayissi gooppe, hayquu itti asaa bagganna ha alamiyaa yeedda, hayqqeeddawanttu dendduukka qassi itti asaa bagganna yeedda.</seg>
          <seg type="verse" id="b.1CO.15.22">Ayissi gooppe, asay ubbay Addaamanna ittippetethaa medhdheedda diraw hayqqeeddawaadan, Kiristtoosanna ittippetethaa medhdheedda diraw, ubbay de7uwaassi denddana.</seg>
          <seg type="verse" id="b.1CO.15.23">Shin ubbaykka bare kaallaan kaallaan denddana. Kiristtoosi ubbaappe kasetiide denddeedda; hewaappe guyyiyan, Kiristtoosawanttu Kiristtoosi yiyaa wode denddana.</seg>
          <seg type="verse" id="b.1CO.15.24">Hewaappe guyyiyan, Kiristtoosi maataa ubbaa, godatethaa ubbaanne woliqqaa ubbaa dhayissiide, Xoossaw bare Aabboo kawutethaa immiyaa wode, wodiyaa wurssethay yaanawaa.</seg>
          <seg type="verse" id="b.1CO.15.25">Ayissi gooppe, Xoossay A morkketuwaa ubbaa A gediyaappe garssanna wothana gakkanaw, Kiristtoosi mooddanaw bessee.</seg>
          <seg type="verse" id="b.1CO.15.26">Ubbaappe wurssethaan dhayiidde de7iyaa morkkii hayquwaa.</seg>
          <seg type="verse" id="b.1CO.15.27">Ayissi gooppe, Xoossaa Maxaafay, Xoossay ubbabaa A gediyaappe garssanna wothiide moodisseedda yaagee. Shin ubbabaa A gediyaappe garssanna wothiide moodisseedda giyaa wode, ubbabaa ootheedda Xoossaappe attin, yokko ubbay moodetteedda giyaawe qoncce.</seg>
          <seg type="verse" id="b.1CO.15.28">Shin ubbabay Kiristtoosaw moodetteeddawaappe guyyiyan, Kiristtoosi qassi bare huuphew ubbabaa barena moodisseedda Xoossaw moodettana. Xoossay qassi ubbabaa wurssiide mooddana.</seg>
          <seg type="verse" id="b.1CO.15.29">Hewaa gidana dhayooppe, hayqqeeddawanttu kotaa xammaqettiyaawanttu ayaa oothiinoo? Hayqqeeddawanttu ubbakka denddennawaa gidooppe, asay hayqqeeddawanttu kotaa ayissi xammaqettii?</seg>
          <seg type="verse" id="b.1CO.15.30">Yaatina, nuuni ubba wode ayissi hassayenna metuwan geleettoo?</seg>
          <seg type="verse" id="b.1CO.15.31">Taanaadan ammaniyaawanttoo, taani nu Godaa Kiristtoosa Yesuusan taw de7iyaa hinttenan ceeqettaadde, gallassaan gallassaan hayqqay.</seg>
          <seg type="verse" id="b.1CO.15.32">Taani Efesoonen asaa qofaadan du7aanna baaxeteeddawe taana ayaa maaddii? Shin hayqqeeddawanttu hayquwaappe denddennawaa gidooppe, Simmi moyttennee ushoytte; ayissi gooppe, nuuni wontti hayqqana giyaawaa mala.</seg>
          <seg type="verse" id="b.1CO.15.33">Cimettoppite; iita laggetethay lo77o hanotaa bayizzee.</seg>
          <seg type="verse" id="b.1CO.15.34">Xillotethaakko simmite. Nagaraa oothoppite. Hinttenttuppe itti itti asay Xoossaa erenna; taani hawaa hinttentta yeellayanaw gay.</seg>
          <seg type="headline">Hayquwaappe Denddeedda Bollaa Hanotaa</seg>
          <seg type="verse" id="b.1CO.15.35">Shin itti asay, Hayqqeedda asay waaniide denddanee? Unttunttu ayaa mala bollaanna yaanee? yaagennaan aggenna.</seg>
          <seg type="verse" id="b.1CO.15.36">Neenoo eeyaw, neeni gadiyan zeriyaa zerethay hayqqennan mokkenna.</seg>
          <seg type="verse" id="b.1CO.15.37">Neeni zeriyaawe zarggaa gidina woy hara qommo kathaa gidina, ayfiyaa xalalaappe attin, lammi doliide kesiyaawaa gidenna.</seg>
          <seg type="verse" id="b.1CO.15.38">Shin Xoossay zerethaw bare doseedda bollaa immee; qassi zerethaa ubbaassikka huuphiyan huuphiyan unttunttu bollaa immee.</seg>
          <seg type="verse" id="b.1CO.15.39">Medhetaa ubbaa ashuu ittuwaa gidenna. Shin asaa ashuu ittuwaa; mehiyaa ashuu dumma; kafatuwaa ashuukka dumma; qassi moliyaa ashuukka dumma.</seg>
          <seg type="verse" id="b.1CO.15.40">Qassi saluwaa asatethatuunne sa7aa asatethatuu de7iino. Shin saluwaa bollaa bonchchuu dumma; qassi sa7aa bollaa bonchchuu dumma.</seg>
          <seg type="verse" id="b.1CO.15.41">Awayfiyaassi A huuphe bonchchuu de7ee. Agenaassikka A huuphe bonchchuu de7ee. Qassi xoolinttatuwassikka dumma bonchchuu de7ee; ayaw gooppe, itti xoolinttii yokko xoolinttiyaappe bonchchuwan dummatee.</seg>
          <seg type="verse" id="b.1CO.15.42">Qassi hayqqeeddawanttu hayquwaappe denddiyaa wode hewaadan hanana; hayqqiyaa bollay moogettiide, hayqqenna bollaa gidiide denddana.</seg>
          <seg type="verse" id="b.1CO.15.43">Bollay tooshiyan moogettiide, bonchchuwan denddana. Qassi daaburaan moogettiide, wolqqaan denddana.</seg>
          <seg type="verse" id="b.1CO.15.44">Medhetaa bollay moogettiide, Geeshsha Ayyaanan kaalesettiyaa bollaa gidiide denddana. Medhetaa bollay de7ooppe, qassi Geeshsha Ayyaanaan kaalesettiyaa bollaykka de7ee.</seg>
          <seg type="verse" id="b.1CO.15.45">Hawaadankka, qassi Xoossaa Maxaafan, Koyro bitani, Addaami, paxa de7iyaa asa gidiide medhetteedda yaagee. Shin wurssethaa Addaami de7uwaa immiyaa asa gideedda.</seg>
          <seg type="verse" id="b.1CO.15.46">Shin medhetaa asay koyro yiina, geedoppe ayyaanaa asay yeeddappe attin, ayyaanaawe koyro yibeenna.</seg>
          <seg type="verse" id="b.1CO.15.47">Koyro Addaami biittaappe medhetteedda; I biittaappe medhetteeddawaa. Laa7enthuwaa Addaami saluwaappe yeedda.</seg>
          <seg type="verse" id="b.1CO.15.48">Ha sa7aa asatuu biittaappe medhetteeddawaa malatiino. Qassi saluwaa asatuu saluwaappe yeeddawaa malatiino.</seg>
          <seg type="verse" id="b.1CO.15.49">Nuuni biittaappe medhetteeddawaa malaa mayyeeddawaadan, saluwaappe yeeddawaa malaakka qassi mayyana.</seg>
          <seg type="verse" id="b.1CO.15.50">Taanaadan ammaniyaawanttoo, taani giyaawe hawaa; ashuunne suuthayXoossaa kawutethaa laattana danddayenna. Qassi wooqqiyaawe wooqqennawaa laattenna.</seg>
          <seg type="verse" id="b.1CO.15.51-1Cor.15.52">Sisite! Taani hinttenttoo ittibaa xuuray. Nuuni ubbay hayqqokko. Shin wurssethaa xurumbbay punettiyaa wode, lipheedda ayfii xeellanaassi wozanaa aathennaan laamettana. Ayissi gooppe, xurumbbay punettiyaa wode, hayqqeedda asay wooqqenna asa gidiide denddana; nuunikka laamettana.</seg>
          <seg type="verse" id="b.1CO.15.53">Ayissi gooppe, hawe wooqqiyaawe wooqqennawaa mayyanaw bessee; qassi hawe hayqqiyaawe hayqqennawaa mayyanaw bessee.</seg>
          <seg type="verse" id="b.1CO.15.54">Shin hawe wooqqiyaawe wooqqennawaa mayyiyaa wode, qassi hawe hayqqiyaawe hayqqennawaa mayyiyaa wode, he wode, Xoossaa Maxaafay, Hayquu xoonettiide mitetteedda.</seg>
          <seg type="verse" id="b.1CO.15.55">Hayqoo, ne yishshay haqanee? Hayqoo, ne xoonuu haqanee? geedda qaalay polettana.</seg>
          <seg type="verse" id="b.1CO.15.56">Hayquu dukkiyaa wolqqaa nagaraappe demmee; qassi nagaray wolqqaa higgiyaappe demmee.</seg>
          <seg type="verse" id="b.1CO.15.57">Shin nu Godaa Yesuusi Kiristtoosa bagganna nuuna xoonissiyaa Xoossaa galatay gakko.</seg>
          <seg type="verse" id="b.1CO.15.58">Taani siiqiyaa taanaadan ammaniyaawanttoo, hewaa diraw, qaaxxennaan minni eqqite. Hinttenttu daaburay Godaa bagganna mela gidennawaa eriide, ubba wode Godaa oosuwaa azallennan oothite.</seg>
        </div>
        <div type="chapter" complete="y" id="b.1CO.16">
          <seg type="headline">Yeerusalaamen De7iyaa Ammaniyaa Asaw Shiiqeedda Miishshaa Maaduwaa</seg>
          <seg type="verse" id="b.1CO.16.1">Xoossaa asatoo miishshaa shiishshanaw Galatiyaan de7iyaa ammaniyaa asatoo taani qaalaa geleeddawaadan, hinttenttukka qassi hewaadan oothite.</seg>
          <seg type="verse" id="b.1CO.16.2">Hinttenttu taani yaa biyaa wode, miishshaa shiishshenna mala, hintte ubbay Woggaa gallassi gallassi, hintte demmiyaa keenaappe hintte gollen dagayite.</seg>
          <seg type="verse" id="b.1CO.16.3">Taani yaa gakkiyaa wode, hintte ammaniyaa asaa oona gidooppenne, hintte immeeddawaa gathana mala, dabidaabbiyaanna unttuntta Yeerusalaame kiittana.</seg>
          <seg type="verse" id="b.1CO.16.4">Qassi taani unttunttunna baanaw koshshooppe, unttunttu taananna ittippe baanawantta.</seg>
          <seg type="headline">Phawuloosa Qofatuwaa</seg>
          <seg type="verse" id="b.1CO.16.5">Taani Maqidooniyaanna aadhdhaadde, hinttenttukko baana; ayissi gooppe, taani Maqidooniyaanna aadhdhay.</seg>
          <seg type="verse" id="b.1CO.16.6">Taani biyaasaa haqa gidooppenne, ta buussan hintte taana maaddana mala, hintte matan amareedda wodiyaa gami77ennaan aggikke. Woy balgguwaakka hintte matan shaaccennan waayya aggana.</seg>
          <seg type="verse" id="b.1CO.16.7">Ayissi gooppe, taani ha77i yaanna aadhdhaadde he ogiyaanna hinttentta be7anaw koyyikke. Goday gooppe, hintte matan amareedda wodiyaa takkanaw qoppay.</seg>
          <seg type="verse" id="b.1CO.16.8">Shin taani Phenxxeqostte giyaa gallassay gakkanaw Efesoonen gami77ana.</seg>
          <seg type="verse" id="b.1CO.16.9">Taw oosuu kumeedda aako penggiikka yaani dooyetteedda. Qassi taw cora morkketuu de7iino.</seg>
          <seg type="verse" id="b.1CO.16.10">Ximootoose hinttenttukko yooppe, hintte matan I yayyennaan de7anaadan, A loythi oyqqite. Ayissi gooppe, ikka qassi Godaa oosuwaa oothee.</seg>
          <seg type="verse" id="b.1CO.16.11">Hewaa diraw, ooninne A kadhoppo. Shin I taakko saro simmana mala, A maaddiide sarotethaan moyizzite. Ayissi gooppe, taani I ishatuwaanna simmanawaa naaga uttaaddi.</seg>
          <seg type="verse" id="b.1CO.16.12">Shin nu ishaa Aphiloosi yokko ishatuwaanna hinttenttukko baana mala, taani A minissa woossaaddi. Shin ha77i hinttenttukko baanaw koyyibeenna; I barew miikkiyaa wode hinttenttukko baanawaa.</seg>
          <seg type="headline">Wurssethaa Zoriyaanne Sarotaa</seg>
          <seg type="verse" id="b.1CO.16.13">Beegottite. Ammanuwan minni eqqite. Xalite. Goobite.</seg>
          <seg type="verse" id="b.1CO.16.14">Oosuwaa ubbaa siiquwan oothite.</seg>
          <seg type="verse" id="b.1CO.16.15-1Cor.16.16">Taanaadan ammaniyaawanttoo, Isxxifaanoosinne A soy asay Giriiken koyro ammaneeddawantta gidiyaawaanne Xoossaa asatuwaassi oothanaw barentta immeeddawaa hintte eriita. Hinttenttukka unttunttu mala asaassinne, unttunttunna oothiyaa ubbaw daaburiyaa ubbaw eeno gaanaadan, taani hinttentta woossay.</seg>
          <seg type="verse" id="b.1CO.16.17">Isxxifaanoosi, Parddonaaxisinne Akayqoosi hintte baynnasaan taana boorasissibeenna diraw, unttunttu yuussaan taani nashettay.</seg>
          <seg type="verse" id="b.1CO.16.18">Unttunttu hinttentta ayyaanan minisseeddawaadan, taanakka ayyaanan minisseedda diraw, hewanttu mala asatuwaa dogoppite.</seg>
          <seg type="verse" id="b.1CO.16.19">Iisiyan de7iyaa ammaniyaa asay hinttentta, Saree, lo77ee giino. Aqiilaynne Phirisqqilla barenttu soyin shiiqiyaa woosa golle asaannakka hinttenttoo Godaa sarotaa wozanaappe kiittiino.</seg>
          <seg type="verse" id="b.1CO.16.20">Ishatuu ubbay hinttenttussi sarotaa kiittiino. Ittu ittuwaanna geeshsha yeretaa yerettiidde sarotettite.</seg>
          <seg type="verse" id="b.1CO.16.21">Taani Phawuloosi ha sarotaa ta kushiyan xaafaaddi.</seg>
          <seg type="verse" id="b.1CO.16.22">Godaa Yesuusi Kiristtoosa siiqenna asay de7ooppe, I sheqetteeddawaa gido. Nu Godaw, haaya.</seg>
          <seg type="verse" id="b.1CO.16.23">Godaa Yesuusi Kiristtoosa aadho keekatethay hinttenttunna gido.</seg>
          <seg type="verse" id="b.1CO.16.24">Kiristtoosa Yesuusan de7iyaa hinttenttu ubbaanna ta siiquu gido. Amen77i.</seg>
        </div>
      </div>
      <div type="book" complete="y" id="b.2CO">
        <div type="chapter" complete="y" id="b.2CO.1">
          <seg type="verse" id="b.2CO.1.1">Taani Phawuloosi, Xoossaa sheniyaan, Kiristtoosi Yesuusi kiitteeddawenne nu ishay Ximootoosi Xoossaw goyinniyaa Qoronttoosa katamaan de7iyaa ammaniyaawanttoonne Akaayiyaan de7iya Xoossaa naanatoo ha dabidaabbiyaa xaafeetto.</seg>
          <seg type="verse" id="b.2CO.1.2">Xoossaa nu Aawuwaappenne Godaa Yesuusi Kiristtoosappe, aadho keekatethayinne sarotethay hinttenttoo gido.</seg>
          <seg type="headline">Phawuloosi Xoossaw Shiishsheedda Galataa</seg>
          <seg type="verse" id="b.2CO.1.3">Xoossaa nu Godaa Yesuusi Kiristtoosa Aawuwaa, maarotethaa Aawuwaanne menthethuwaa ubbaa Xoossaa galatay gakko;</seg>
          <seg type="verse" id="b.2CO.1.4">Xoossay nuuna nu huuphew menthetheedda menthethuwaadan, daro waayyiyaa waayyettiyaawantta nuunikka menthethanaadan, nu waayyiyaa ubbaan I nuuna menthethee.</seg>
          <seg type="verse" id="b.2CO.1.5">Ayissi gooppe, nuuni Kiristtoosa bagganna daro waayyiyaa waayyettiyaawaadan, hewaadankka, qassi nuuna A bagganna daro menthethuwan menthethee.</seg>
          <seg type="verse" id="b.2CO.1.6">Nuuni waayyettooppe, hewe hinttena menthethanaassanne hinttena ashshanaassa; qassi nuuni minettooppe, nuuni danddayeedda waayyiyaa malaa hinttekka gencciide danddayana mala, Xoossay hinttewukka qassi menthethuwaanne danddayaa immanaassa.</seg>
          <seg type="verse" id="b.2CO.1.7">Hintte demmana giide, hidootaan naagi utteeddawe daro mina; ayissi gooppe, hintte nuunanna waayyetteeddawaadan, hewaadan menthethuwaakka nuunanna akkanawaa nuuni ereetto.</seg>
          <seg type="verse" id="b.2CO.1.8">Nu nuunaadan Xoossaa kaalliyaawantto, nuuni Iisiya gadiyan waayyetteedda waayyiyaa hinttena hassayissanaw koyyeetto; nu waayyii nu wolqqaappe darina, nuuna wodhee giide, hirggana gakkanaw, nuuna wogay bayinnawaa dexeedda.</seg>
          <seg type="verse" id="b.2CO.1.9">Nuuni nu bolla hayiquwaa pirdday pirddetteedda yaagiide qoppeeddo; shin hewe haneeddawe hayqqeedda asaa hayquwaappe denthiyaa Xoossaan nuuni ammanettanappe attin, nu huuphiyan ammanettennaadaana.</seg>
          <seg type="verse" id="b.2CO.1.10">Xoossay hawaa mala iita hayiquwaappe nuuna ashsheedda; I nuuna ashshana; sinthappekka I nuuna ashshanawaa giide, hidootaan naagi utteeddo.</seg>
          <seg type="verse" id="b.2CO.1.11">Hintte woosseedda daro woosan nuussi anjjuu simmeedda diraw, daro asay nu diraw Xoossaa galatana mala, hinttekka qassi nuuna woosan maaddana koshshee.</seg>
          <seg type="headline">Laametteedda Phawuloosa Qofaa</seg>
          <seg type="verse" id="b.2CO.1.12">Nuuni ceeqettiyaawe hawaa; ha sa7an nuuni de7iya de7uu, ubba qassi hinttenanna nuussi de7iya ittippetethay Xoossaa aadho keekatethaanappe attin, asaa aadhdheedda eratethaana gidennawaa, qassi Xoossay immeedda geeshshatethaaninne suuretethaan nuuni de7iyaawaa wozanaa qofay nuussi markkattee.</seg>
          <seg type="verse" id="b.2CO.1.13-2Cor.1.14">Ayissi gooppe, hintte nabbabanawunne akeekanaw danddayiyaawaa xalalaa hinttenttoo xaafiyaawaappe attin, nuuni harabaa hinttenttoo xaafokko. Nu Godaa Yesuusa gallassi nuuni hinttenan ceeqettanawaadan, hinttekka nuunan ceeqettana mala, hintte ha77i wurssi akeekenna yewuwaa gidini wurssi akeekana gaade qoppay.</seg>
          <seg type="verse" id="b.2CO.1.15">Hewaa taani loytha ereedda diraw, hintte laa77u gede go77ettana mala, ubbaappe kasetaade hinttekko baanaw qofaa qachchaaddi.</seg>
          <seg type="verse" id="b.2CO.1.16">Taani Maqidooniyaa baadde hinttenanna gakettanawaanne qassi yaappe simmaadde hintte mataanna Yihudaa aadhdhishshin, hintte taana maaddanawaa qoppa uttaaddi.</seg>
          <seg type="verse" id="b.2CO.1.17">Hewaa diraw, taani hewaa qoppaadde taanan ammanettabeykkitaa? Taani ta qofaa qachchiyaa wode, sa7aa asaadan itti kuthaan, E, E woy, Gidenna, gidenna gaanaw giiga uttaadditaa?</seg>
          <seg type="verse" id="b.2CO.1.18">Shin Xoossay ammanetteeddawaa gidiyaawe tuma gidiyaawaadan, nuuni hinttenttoo odiyaa qaalay E giyaawaanne Gidenna giyaawaa gidenna.</seg>
          <seg type="verse" id="b.2CO.1.19">Ayissi gooppe, taani, Sillaasenne Ximootoosi hintte giddon odeedda Xoossaa Na7ay, Yesuusi Kiristtoosi E giyaawaappe attin, Gidenna giyaawaa gidenna. Shin Xoossaa bagganna I ubba wodekka E.</seg>
          <seg type="verse" id="b.2CO.1.20">Ayissi gooppe, Xoossay immana geeddabaw ubbaw eeno geeddawe Kiristtoosa bagganna polettana; hewaa diraw, nuuni Kiristtoosa bagganna Xoossaa bonchchoo, amen77igeetto.</seg>
          <seg type="verse" id="b.2CO.1.21">Xoossay Kiristtoosa bagganna nuunanne hinttena menthetheenne okkee.</seg>
          <seg type="verse" id="b.2CO.1.22">Nuuni aawaa gidiyaawaa erissiyaa maatafaa I nu bolla wothiide, bare Geeshsha Ayyaanaa waasiyaadan, nu wozanaa giddon wotheedda.</seg>
          <seg type="verse" id="b.2CO.1.23">Qassi taani Qoronttoosa beennaan aggeeddawe hinttena Qohennaadaana. Hewe worddo gidooppe taana muranaw ta shemppuwaan Xoossay markka.</seg>
          <seg type="verse" id="b.2CO.1.24">Nuuni hinttena nashechchanaw hinttenanna ittippe oothiyaawanttappe attin, hintte ammaniyaawan hinttena godetanaw koyyiyaawantta gidokko; ayissi gooppe, hinttenttu hintte ammanussan minniide de7iita.</seg>
        </div>
        <div type="chapter" complete="y" id="b.2CO.2">
          <seg type="verse" id="b.2CO.2.1">Taani laa7enthuwaa hinttena kayyoyenna mala, hinttekko beennaadan, ta qofaa qachchaaddi.</seg>
          <seg type="verse" id="b.2CO.2.2">Ayissi gooppe, taani hinttena kayyoyiyaawaa gidooppe, ha taani kayyoyeedda hintte taana nashechchaanappe attin, oonee taana nashechchanawe?</seg>
          <seg type="verse" id="b.2CO.2.3">Taani hinttenttoo he dabidaabbiyaa xaafeeddawe, taana nashechchanaw bessiyaa asatuwan taani kayyottanaw hinttekko baanaw koyyabeennawaassa; taani nashettiyaa wode, hintte ubbaykka qassi nashettanawaa hintte ubbaan ammanettay.</seg>
          <seg type="verse" id="b.2CO.2.4">Ayissi gooppe, taani hinttenttoo daro waayyiyaaninne tuggaan qassi daro afothaanna xaafeeddawe, hinttena kayyoyanaassa gidenna; shin taani hinttena ubbatuwaa ay keenaa siiqaytantto hintte eranaadaana.</seg>
          <seg type="headline">Bayizzanchchaw Atto Giyaawaa</seg>
          <seg type="verse" id="b.2CO.2.5">Shin itti uray haraa kayyoyeeddawaa gidooppe, taani A yewuwaa darissanaw koyyikke; I hinttena ubbatuwaa kayyoyeeddappe attin, ta xalalaa kayyoyibeenna.</seg>
          <seg type="verse" id="b.2CO.2.6">Hintteppe dariya bagga asay he bitaniyaa mala asaa hewaadan murooppe, he muray aw gidanawa.</seg>
          <seg type="verse" id="b.2CO.2.7">Hewaa diraw, he bitani loythi kayyottenna mala, hintte aw atto gaanawunne A menthethanaw bessee.</seg>
          <seg type="verse" id="b.2CO.2.8">Hewaa diraw, hintte A minissiide siiqiyaawaa I erana mala, taani hinttena woossay.</seg>
          <seg type="verse" id="b.2CO.2.9">Ayissi gooppe, hintte taw azazettanaw ubba wode giigi utteedditenttonne qassi paaciyaa hintte danddayintto eranaw, he dabidaabbiyaa hinttenttoo xaafaaddi.</seg>
          <seg type="verse" id="b.2CO.2.10">Itti uray naaqqeeddawaa hintte atto giya wode, taanikka qassi atto gay; taani atto geeddawaa gidooppe, atto geeddawaa ayaanne Kiristtoosa sinthan hintte diraw, atto gaaddi.</seg>
          <seg type="verse" id="b.2CO.2.11">Seexaanay nuukko yiide, nuuna cimmenna mala, taani aatto gaaddi; ayissi gooppe, nuuni A qofaa ereetto.</seg>
          <seg type="headline">Ooratha Caaquwaa Oosanchchatuwaa Xoonuwaa</seg>
          <seg type="verse" id="b.2CO.2.12">Taani Kiristtoosa mishiraachchuwaa qaalaa odanaw Xiro7aadaa beedda wode, Goday yaani taw penggiyaa dooyyi wotheedda.</seg>
          <seg type="verse" id="b.2CO.2.13">Taani ta ishaa Tiita yaani demmabeenna diraw, taw ayyaanay shemppibeena. Hewaa diraw, yaani de7iya asaa, Saro de7ite gaade Maqidooniyaa baaddi.</seg>
          <seg type="verse" id="b.2CO.2.14">Shin Kiristtoosa bagganna ubba wode nuuna xoonoo kaalethiyaa Xoossaa, qassi Kiristtoosa timirttiyaa nu bagganna shittuwaadan, ubbasaa gathiyaawaa galatay gakko.</seg>
          <seg type="verse" id="b.2CO.2.15">Ayissi gooppe, nuuni attiyaa asaa gidduwaaninne dhayiyaa asaa giddon Kiristtoosi Xoossaw yarshshiyaa sawuwaa toshikku giyaa shittuwaa mala.</seg>
          <seg type="verse" id="b.2CO.2.16">Nuuni dhayiyaawanttoo zee77iyaa hayquwaa; qassi attiyaawanttoo de7uwaa immiyaa sawiyaa shittuwaa; yaatina, hewaa oothanaw danddayiyaawe oonee?</seg>
          <seg type="verse" id="b.2CO.2.17">Nuuni Xoossaa qaalaa gelobaadan, walakkiide zali77iyaa hara cora asatuwaa mala gidokko; shin Xoossay nuuna kiittina, ammanettiide Xoossaa sinthan Kiristtoosa bagganna qaalaa odeetto.</seg>
        </div>
        <div type="chapter" complete="y" id="b.2CO.3">
          <seg type="headline">Xoossaa Ooratha Caaquwaa</seg>
          <seg type="verse" id="b.2CO.3.1">Nuuni shirettiide, nu huuphiyaa sabbanaw doommeeddoyee? Woy hara asatuwawaadan, sabaa dabidaabbiyaa hinttenttoo yeddanaw woy hintteppe akkanaw koyyeettoo?</seg>
          <seg type="verse" id="b.2CO.3.2">Hinttenttu hintte huuphiyan asay ubbay eranaadaaninne nabbabanaadan, nu wozanaan xaafetti utteedda nu dabidaabbiyaa.</seg>
          <seg type="verse" id="b.2CO.3.3">Ha dabidaabbiyaa Kiristtoosi bare huuphiyan xaafiide, nu bolla kiitteeddawe tuma; ha dabidaabbii de7uwaa Xoossaa Geeshsha Ayyaanan asaa wozanaan xaafetteeddawaappe attin, shuchchaa bolla qalamiyaan xaafettibeenna.</seg>
          <seg type="verse" id="b.2CO.3.4">Nuussi Kiristtoosa bagganna Xoossaan hawaa mala ammanuu de7ee.</seg>
          <seg type="verse" id="b.2CO.3.5">Nu danddayay Xoossaappe yiyaawaappe attin, ha oosuwaa nuuni nu huuphiyan oothanaw danddayeetto giyaawe nuussi ayayiinne baawa.</seg>
          <seg type="verse" id="b.2CO.3.6">Nuuni Ooratha Caaqoo oothana mala, Xoossay nuuna danddayisseedda; he Ooratha Caaquu Geeshsha Ayyaanawaappe attin, xaafetteedda higgiyaawaa gidenna. Xaafetteedda higgii hayiquwaa ahee; shin Geeshsha Ayyaanay de7uwaa ahee.</seg>
          <seg type="verse" id="b.2CO.3.7">Shuchchaa woociide xaafeedda higgii imettiyaa wode, Xoossaa bonchchuu beetteedda; Muse som77iyaan de7iyaa phoolethay dhayiyaawaa gidooppekka, he phoolethay daro wolqqaama gidiyaa diraw, Israa7eeliyaa asay A som77iyaa tishshshi oothi xeellanaw danddayibeenna. Hayiquwaa ahiyaa higgii oothiyaa oosuu hawaa mala bonchchuwaanna yiyaawaa gidooppe,</seg>
          <seg type="verse" id="b.2CO.3.8">Geeshsha Ayyaanay oothiyaa oosuwaa bonchchuu ay keenaa daranee?</seg>
          <seg type="verse" id="b.2CO.3.9">Ayissi gooppe, asay pirddaa akkiya oosuu bonchcho gidooppe, asay xilliyaa oosuwaa bonchchuu waaniide daranddeeshsha?</seg>
          <seg type="verse" id="b.2CO.3.10">Ayissi gooppe, kase bonchchuu ha77i bareppe loythi aadhdhiyaa bonchchuwaa gaasuwan bonchuwaa dhayeeddawe tuma.</seg>
          <seg type="verse" id="b.2CO.3.11">Ayissi gooppe, he dhayeeddawan bonchchuu de7iyaawaa gidooppe, medhinaw de7iyaawaan ay keenaa wolqqaama bonchchuu de7anddeeshsha?</seg>
          <seg type="verse" id="b.2CO.3.12">Nuuni hidootaan naagiyaa hawaa malabay nuussi de7iya diraw, qoncciyaan xaliide haasayeetto.</seg>
          <seg type="verse" id="b.2CO.3.13">Israa7eeliyaa asay dhayiyaa bonchchuwaa wurssethaa be7enna mala, bare som77iyaa naxalaan kammeedda Muse mala gidokko.</seg>
          <seg type="verse" id="b.2CO.3.14">Shin unttunttu wozanay donccilleedda; ayissi gooppe, unttunttu Eca Caaquwaa nabbabiyaa wode, hachche gakkanaassikka, he naxalay unttunttu wozanaa kammi wotheedda; ooninne Kiristtoosanna gakettiyaa wode xalalaan he naxalay kichchee.</seg>
          <seg type="verse" id="b.2CO.3.15">Shin unttunttu Muse maxaafaa nabbabiyaa wode ubbaan hachche gakkanaassikka, he naxalay unttunttu wozanaa kammi wotheedda.</seg>
          <seg type="verse" id="b.2CO.3.16">Shin Xoossaa Maxaafay, Ooninne Godaakko simmiyaa wode, awudenne he naxalay qaarettee yaagee.</seg>
          <seg type="verse" id="b.2CO.3.17">Goday Geeshsha Ayyaana. Godaa Ayyaanay de7iyaasaan ayilletethay baawa.</seg>
          <seg type="verse" id="b.2CO.3.18">Nuuni ubbaykka naxalaan kamettibeenna som77iyaan Godaa bonchchuwaa be7anaqassi Geeshsha Ayyaana gidiyaa Godaappe yiyaa he bonchchuu nuuna barena malatissiide, bonchchuwaappe bonchchoo laammana.</seg>
        </div>
        <div type="chapter" complete="y" id="b.2CO.4">
          <seg type="headline">Phawuloosi Bare Oosuwan Ammanetteedda Asa</seg>
          <seg type="verse" id="b.2CO.4.1">Simmi Xoossay nuussi ha oosuwaa bare maarotethan oothanaadan immeedda diraw, nuuni salettokko.</seg>
          <seg type="verse" id="b.2CO.4.2">Nuuni geeman oothiyaa yeellayiyaa oosuwaa ubbaa aggoytte; qassi geniyaa oosuwaakka oothokko; woy Xoossaa qaalaa wordduwaanna walakkokko. Hewaadankka, tumuwaa qoncciyaan haasayiide, Xoossaa sinthan suure wozanaw nuuna shiishshoytte.</seg>
          <seg type="verse" id="b.2CO.4.3">Nuuni odiyaa wonggalaa mishiraachchuu geemmeeddawaa gidooppekka, dhayiyaa asatuwaa xalalaw geemmeedda.</seg>
          <seg type="verse" id="b.2CO.4.4">Ha sa7aa xoossay ammanenna asatuwaa qofaa jollisseedda; Kiristtoosa bonchchuwaa, wonggalaa mishiraachchuwaa poo7uwaa barenttoo poo7iyaawaa, Xoossaa malatiyaawaa unttunttu be7enna mala, unttuntta diggeedda.</seg>
          <seg type="verse" id="b.2CO.4.5">Ayissi gooppe, Yesuusi Kiristtoosi Godaa gidiyaawaanne A diraw nuuni nu huuphiyan hinttenttoo qooma gidiyaawaa odettoppe attin, nubaa odokko.</seg>
          <seg type="verse" id="b.2CO.4.6">Ayissi gooppe, Dhumaappe poo7uu poo7ana geedda Xoossay nu wozanaan bare poo7uwaa poo7isseedda; qassi I bare bonchcho eratethaa poo7uwaa Kiristtoosa sinthan poo7iyaawaa nuussi immanaw poo7isseedda.</seg>
          <seg type="verse" id="b.2CO.4.7">Shin ubbaappe aadhdhiyaa wolqqay Xoossawaappe attin, nuussa gidennawaa bessanaw nuussi ha minjjay urqqaappe medhetteedda miishshaa gideedda nu giddon de7ee.</seg>
          <seg type="verse" id="b.2CO.4.8">Nuuni ubba baggannakka un77etteeddo; shin me7erettibeykko; qassi itti itti wode sidheetto; shin nu ubbannakka aggibeykko.</seg>
          <seg type="verse" id="b.2CO.4.9">Nuuni yederssetteeddo; shin Xoossay nuuna olibeenna; qassi nu morkketuu nuuna oli aggeeddino; shin nuuni dhayibeykko.</seg>
          <seg type="verse" id="b.2CO.4.10">Qassi Yesuusa de7uu nu asatethan beettana mala, nuuni ubba wode A hayiquwaa nu asatethan tookki yuuyyeetto.</seg>
          <seg type="verse" id="b.2CO.4.11">Ayissi gooppe, hayiqqiyaa nu asatethaa bolla Yesuusa de7uu beettana mala, paxa de7iya nuuni A diraw, ubba wode hayqqeetto.</seg>
          <seg type="verse" id="b.2CO.4.12">Hewaa diraw, hayquu nu giddon oothee; shin de7uu qassi hintte giddon oothee.</seg>
          <seg type="verse" id="b.2CO.4.13">Xoossaa Maxaafay, Taani ammaneedda diraw haasayaaddi yaage; he ammanuwaa ayyaanay nuussikka de7iya diraw, nuunikka ammaneetto; hewaa diraw, haasayeetto.</seg>
          <seg type="verse" id="b.2CO.4.14">Xoossay, Godaa Yesuusa hayiquwaappe dentheeddawe, nuunakka qassi Yesuusanna hayiquwaappe denthiide, hinttenanna ittippe bare sintha shiishshanawaa ereetto.</seg>
          <seg type="verse" id="b.2CO.4.15">Hawe ubbay hintte diraassa; Xoossaa aadho keekatethay daro asaa gakkiya wode, asay Xoossaa bonchchoo daro galataa immana.</seg>
          <seg type="headline">Ammanuwan De7ussaa</seg>
          <seg type="verse" id="b.2CO.4.16">Hewaa diraw, nuuni salettokko; nuussi haray atto, bolla bagga asatethay wooqqinttokka, garssa bagga asatethay gallassan gallassan ooraxxee.</seg>
          <seg type="verse" id="b.2CO.4.17">Ayissi gooppe, ha77iw waayyettiyaa ha guutha waayyii, ubbaappe loythi dariyaa medhinaa bonchchuwaa nuussi beetissana.</seg>
          <seg type="verse" id="b.2CO.4.18">Nuuni beettennawaa xeelleettoppe attin, beettiyaawaa xeellokko; ayissi gooppe, beettiyaabay ha77issa; shin beettennawe medhinaw de7iyaawaa.</seg>
        </div>
        <div type="chapter" complete="y" id="b.2CO.5">
          <seg type="verse" id="b.2CO.5.1">Ayissi gooppe, nuuni de7iya ha sa7aa dunkkaanii kolettooppe, nuussi asay keexxibeenna gollii, Xoossay keexxeeddawe, saluwan medhinaw de7iyaawaa nuuni ereetto.</seg>
          <seg type="verse" id="b.2CO.5.2">Nuuni ha alamiyaan de7iidde daro ooleettonne saluwan de7ana nu golliyaa mayyanaw loythi amotteetto.</seg>
          <seg type="verse" id="b.2CO.5.3">Nuuni hewaa mayyiide, kallottokko;</seg>
          <seg type="verse" id="b.2CO.5.4">nuuni ha sa7aa dunkkaaniyan de7iidde, deexettiide ooleetto; ayissi gooppe, hayiqqiyaa asatethay de7uwan mitettana mala, nuuni mayyanaw koyeettoppe attin, kallottanaw koyyokko.</seg>
          <seg type="verse" id="b.2CO.5.5">Nuuna hawoo giigisseeddawe Xoossaa; qassi I bare Geeshsha Ayyaanaa waase udiide, immeeddawe A.</seg>
          <seg type="verse" id="b.2CO.5.6">Hewaa diraw, nuuni ubba wode ammanetteetto; qassi nuuni nu gollen ha asatethan de7eedda keenan, Godaappe shaakettiide de7iyaawaakka ereetto.</seg>
          <seg type="verse" id="b.2CO.5.7">Ayissi gooppe, nuuni ammanuwaan de7eettoppe attin, be7iyaawan de7okko.</seg>
          <seg type="verse" id="b.2CO.5.8">Nuuna ammanthee; qassi ha asatethan nu golliyaa aggi golle biide Godaanna ittippe de7iyaawe nuuna nashechchee.</seg>
          <seg type="verse" id="b.2CO.5.9">Hewaa diraw, nuuni qassi ashuwaan de7ina de7ana dhayina, nu qofay A nashechchanaassa.</seg>
          <seg type="verse" id="b.2CO.5.10">Ayissi gooppe, nuuni huuphiyan huuphiyan ootheedda oosuu lo77a gidina, woy iita gidina, nuussi bessiyaawaa akkanaw, Kiristtoosa pirdda oydiyaa sinthan ubbaykka shiiqanaw bessee.</seg>
          <seg type="headline">Asaa Xoossaanna Dabboyiyaa Oosuwaa</seg>
          <seg type="verse" id="b.2CO.5.11">Hewaa diraw, nuuni Xoossaw yayyussay ayentto eriide, hewaadan qassi asaakka ammantheetto; Xoossay nuuna ubbanna eree; qassi hinttekka hintte wozanaa qofaan nuuna eriita yaagaade qoppay.</seg>
          <seg type="verse" id="b.2CO.5.12">Beettiyaaban ceeqettiyaawanttuppe attin, wozanaan de7iyaawan ceeqettenna asatoo hintte odi zaariyaabay de7ana mala, hintte nuunan ceeqettanaadan, nuuni hinttenttoo gaasuwaa gidanaw koyyiyaawaappe attin, nuuna galatanaw koyyokko.</seg>
          <seg type="verse" id="b.2CO.5.13">Nuuni gooyiyaawaa gidooppe, Xoossaa bonchchuwaassa; woy qassi wozanaanna de7iyaawaa gidooppekka, hinttena go77anaassa.</seg>
          <seg type="verse" id="b.2CO.5.14">Kiristtoosa siiquu nuuna giddee; ayissi gooppe, itti asay asaa ubbaw hayiqqeeddawaa nuuni akeekeeddo; hewaa gidooppe asay ubbay aananna hayiqqeedda.</seg>
          <seg type="verse" id="b.2CO.5.15">Paxa de7iyaawanttu barenttu diraw hayiqqeeddawoonne qassi hayiquwaappe denddeeddawoo de7anaappe attin, sinthappe barenttu huuphew de7enna mala, I asaa ubbaa diraw hayiqqeedda.</seg>
          <seg type="verse" id="b.2CO.5.16">Hewaa diraw, nuuni hawaappe sinthaw oonanne asaa qofaan pirddokko; haray atto, nuuni Kiristtoosa kase asaa qofaan pirddeeddawaa gidooppekka, simmi sinthappe hewaadan pirddokko.</seg>
          <seg type="verse" id="b.2CO.5.17">Hewaa diraw, ooninne Kiristtoosanna de7ooppe, ooratha medhetaa; cimay aadhdheedda; be7ite, ubbabaykka ooraxxeedda.</seg>
          <seg type="verse" id="b.2CO.5.18">Kiristtoosa bagganna nuuna barenanna sigetheedda Xoossay ubbabaakka ootheedda; qassi I nuussi haratuwaa barenanna sigethiyaa oosuwaa immeedda.</seg>
          <seg type="verse" id="b.2CO.5.19">Xoossay Kiristtoosa bagganna asaa ubbaa barenanna sigethee; asaa nagaraakka asaa bolla paydenna; qassi asaa barenanna sigethiyaa kiitaakka nuussi immeedda.</seg>
          <seg type="verse" id="b.2CO.5.20">Simmi Xoossay nu bagganna hinttenttoo haasayiyaawaadan, nuunikka Kiristtoosa diraw haasayiyaa I kiitteeddawantta; qassi nuuni hinttena, Xoossaanna sigettite giide, Kiristtoosa diraw woosseetto.</seg>
          <seg type="verse" id="b.2CO.5.21">Nuuni Xoossaa xillotethaa Kiristtoosa bagganna akkana mala, nagaraa erenna Kiristtoosa nu diraw, Xoossay nagaranchcha ootheedda.</seg>
        </div>
        <div type="chapter" complete="y" id="b.2CO.6">
          <seg type="verse" id="b.2CO.6.1">Hintte nuunanna Xoossaa oosuwaa oothiidde, A aadho keekatethaa akkiide hanenna ogiyaan go77ettenna mala, nuuni hinttena woosseetto.</seg>
          <seg type="verse" id="b.2CO.6.2">Ayissi gooppe Xoossay, Taani injje wodiyaan neeni giyaawaa sisaaddi; qassi atotethaa gallassi neena maaddaaddi yaagee. Be7ite, injje wodii ha77a. Be7ite, atotethaa gallassay hachcha.</seg>
          <seg type="verse" id="b.2CO.6.3">Nuuni nu oosuwaa ooninne boranawaa koyyokko; qassi oonanne dhubbanawaa koyyokko.</seg>
          <seg type="verse" id="b.2CO.6.4">Shin ubbabaani nuuni Xoossaa oosanchchatuwaa gidiyaawaa nu huuphiyan besseeddo; daro genccan, waayyiyaan, metuwan, wolqqaama tuggaan,</seg>
          <seg type="verse" id="b.2CO.6.5">lissuwan shocettiyaawaan, qashuwan, shabbirettussaan, daaburaan, gemi77ishuwaa dhayiyaawan, xoomaan,</seg>
          <seg type="verse" id="b.2CO.6.6">geeshshatethan, eratethan, danddayan, keekatethan, Geeshsha Ayyaanan, tumu siiquwan,</seg>
          <seg type="verse" id="b.2CO.6.7">tumuwaa haasayiyaawan, Xoossaa wolqqan nuuni Xoossaa oosanchchatuwaa gidiyaawaa nu huuphiyan besseeddo; qassi xillotethaa toraa ushechcha kushiyan, gonddalliyaa haddirssa kushiyan oyqqana.</seg>
          <seg type="verse" id="b.2CO.6.8">Nuuni bonchchetteeddonne tooshetteeddo; boretteedonne galatetteeddo. Qassi tumuwaa haasayeetto; shin asay nuuna wordduwaa giide qoppee.</seg>
          <seg type="verse" id="b.2CO.6.9">Nuuni asay erenna asaa mala; shin asay ubbay nuuna eree; nuuni hayqqeedda asaa mala; shin hintte be7iyaawaadankka de7eetto; muretteedda asaa mala; shin hayiqqibeykko.</seg>
          <seg type="verse" id="b.2CO.6.10">Nuuni kayyottiyaawantta gidooppekka, ubba wode nashetteetto. Hiyyeesaa malateetto; shin daro asaa dureyeetto; qassi ayaynne baynna asaa malateetto; shin ubbabaykka nuwaa.</seg>
          <seg type="verse" id="b.2CO.6.11">Qoronttoosan de7iya asaw, nuuni hinttenttoo qoncciyaan odeeddo; nu uluwaakka hinttena besseeddo;</seg>
          <seg type="verse" id="b.2CO.6.12">Nuuni hinttenttoo dhibibeykko; dhibeeddawanttu hinttena. Nuuni nu uluwaa hinttenttoo genthibeykko; shin hintte uluwaa nuussi gentheeddawanttu hinttena.</seg>
          <seg type="verse" id="b.2CO.6.13">Ha77i taani ta naanaw haasayiyaawaadan, hinttenttoo haasayay; nuuni hinttena nu uluwaa besseeddawaadan, hinttekka nuuna hintte uluwaa aassi dooyyiide bessite.</seg>
          <seg type="headline">Ammanenna Asaanna Zuppetenna Mala Seeraa</seg>
          <seg type="verse" id="b.2CO.6.14">Ammanenna asatuwaanna zuppetiide, giigenna oosuwaa oothoppite. Ayissi gooppe, xillotethawunne nagaraw ayaan gakethay de7ii? Poo7oonne dhumaw ayaan ittippetethay de7ii?</seg>
          <seg type="verse" id="b.2CO.6.15">Kiristtoosanne Daabiloosaittippe gathiyaabay ayee? Qassi ammaniyaawenne ammanennawe koxxiyaawe ayee de7ii?</seg>
          <seg type="verse" id="b.2CO.6.16">Xoossaa Geeshsha Gollewunne eeqaw aybe zuppetethay de7ii? Ayissi gooppe Xoossay, Taani unttunttu giddon de7ananne unttunttu giddon hamettana. Taani unttunttu Xoossaa gidana; qassi unttunttukka ta asatuwaa gidana geeddawaadan, nuuni de7uwaa Xoossaa geeshsha golliyaa.</seg>
          <seg type="verse" id="b.2CO.6.17">Hewaadankka, qassi Goday, Unttunttu giddoppe kesite; unttunttuppe shaakettite. Tunabaakka bochchoppite. Taani hinttena mokka akkana.</seg>
          <seg type="verse" id="b.2CO.6.18">Qassi taani hinttenttoo aawuwaa gidana; hinttekka taw attuma naanatuwaanne macca naanatuwaa gidanita. Taani Ubbaappe Wolqqaama Goday hawaa oday yaageedda.</seg>
        </div>
        <div type="chapter" complete="y" id="b.2CO.7">
          <seg type="verse" id="b.2CO.7.1">Hewaa diraw, ta siiqatoo, Xoossay ha ubbabaa nuussi immana geeddawaappe hini baggan, nu ashuwaanne nu shemppuwaa tunissiyaa ubbabaappe nu huuphiyaa ane geeshshoytte; qassi Xoossaw yayyiyaawaan ubbanna geeyyiide de7eetto.</seg>
          <seg type="headline">Phawuloosa Nashechchaa</seg>
          <seg type="verse" id="b.2CO.7.2">Hintte uluwaa nuuna bessite; nuuni oonanne naaqqibeykko; oonanne qohibeyikko; qassi oonanne cimmibeyikko.</seg>
          <seg type="verse" id="b.2CO.7.3">Taani hewaa hintte bolla pirddanaw giikke; ayissi gooppe, taani kase hinttenttoo geeddawaadankka, hinttenttu nu wozanaan de7iita; nuuni de7inakka hayqqinakka, ittippe de7eetto.</seg>
          <seg type="verse" id="b.2CO.7.4">Taani haasayiyaawaa hintteppe qosikke; taani hinttenan ceeqettay; nu waayyiyaa ubbaan taani loytha minnaynne nashettay.</seg>
          <seg type="verse" id="b.2CO.7.5">Ayissi gooppe, haray atto nuuni Maqidooniyaa beedda wode, ubba baggankka waayyetteeddoppe attin, shemppibeykko; hara asaanna walassay de7ee; nu wozanankka yashshay de7ee.</seg>
          <seg type="verse" id="b.2CO.7.6">Shin kawusheeddawantta menthethiyaa Xoossay, Tiito yuussaan nuuna menthetheedda.</seg>
          <seg type="verse" id="b.2CO.7.7">Nuuna kasewaappe aathi nashechchiyaawe, Tiito yuussaa xalalaa gidenna; shin hintte A menthetheeddawe, hintte taana be7anaw amotteeddawaanne taw qaretteeddawaa qassi hintte taana maaddanaw giigetteeddawaa I nuussi odeedda.</seg>
          <seg type="verse" id="b.2CO.7.8">Ayissi gooppe, ta dabidaabbii hinttena kayyoyeeddawaa gidooppekka, ayissi xaafaaditaashsha giikke; ayissi xaafaaditaashsha goopekka, ta dabidaabbii hinttena guuthaa wodiyaa kayyoyeeddawaa be7ay.</seg>
          <seg type="verse" id="b.2CO.7.9">Ha77i taana nashechchiyaawe taani hinttena kayyoyeedda diraassa gidenna; shin hintte kayyuu hinttena nagaraappe zaareeddawaa diraassa; ayissi gooppe, nuuni hinttena ayaaninne qohennaadan, Xoossay bare koyyeeddawaadan, hinttena kayyoyeedda.</seg>
          <seg type="verse" id="b.2CO.7.10">Ayissi gooppe, Xoossay koyyiyaa kayyuu nagaraappe zaariide atotethaakko ahee; hewekka taani bayizzaaddi geenna wozanaa; shin alamiyaa kayyuu hayiquwaa ahee.</seg>
          <seg type="verse" id="b.2CO.7.11">Xoossay he hintte kayyuwan ay ayifiyaa immeeddentto be7ite. Hinttena ay keenaa denthetheeddenttonne hintte geeshshatethaa tumayanaw hinttena ay keenaa zaaruwaa imisseeddentto, ay keenaa hanqqetheeddenttonne ay keenaa taw yashisseeddentto, ay keenaa seelisseeddentto, ayaa keenaa taana laamotisseeddenttonne naaqo oosuwaa oothawantta muranaw ay keenaa giigisseeddentto paacci be7ite; hintte hintte huuphiyan geeshsha gideeddawaa ubbabankka erisseeddita.</seg>
          <seg type="verse" id="b.2CO.7.12">Hewaa diraw, taani he dabidaabbiyaa hinttenttoo xaafeeddawaa gidooppekka, naaqqeedda uraa woy naaqetteedda uraa diraassa gidenna; shin hintte nuussi woyisaa qoppinttonne Xoossaa sinthan hinttenttoo qonccissanaw taani xaafaaddi.</seg>
          <seg type="verse" id="b.2CO.7.13">Nuuni minneeddawe hewaa diraassa; he nu minotaa bolla, Tiito nashetteeddawaassi nuuni ubbaappe dariya nashechchaa nashetteeddo. Ayissi gooppe, hintte ubbay A hirggaappe shemppisseeddita.</seg>
          <seg type="verse" id="b.2CO.7.14">Taani hinttewaa sabbaade aw odina, hintte taana yeellayibeyikkita; shin nuuni hinttenttoo ubba wode tumuwaa haasayeeddo; hewaadankka, nuuni Tiito sinthan hinttewaa sabbeeddawe tuma gideedda.</seg>
          <seg type="verse" id="b.2CO.7.15">Hewaa diraw, hintte ubbay aw yayyiide kokkoriidde, A wooti mokkeeditenttonne qassi aw ay keenaa azazetteedditentto I hassayiya wode, hinttena loythi siiqee.</seg>
          <seg type="verse" id="b.2CO.7.16">Taani ubbabaani hinttena ammaniyaa diraw nashettay.</seg>
        </div>
        <div type="chapter" complete="y" id="b.2CO.8">
          <seg type="headline">Xoossaa Asatuwaa Keekatethaa Imotaa</seg>
          <seg type="verse" id="b.2CO.8.1">Nuwaadan Xoossaa asatoo, Xoossaa aadho keekatethay Maqidooniyaa ammaniyaawanttu giddon ootheeddawaa hinttena erissanaw koyyeetto.</seg>
          <seg type="verse" id="b.2CO.8.2">Unttunttu aadhdheedda waayyiyan wolqqaama paaciyaa paacetteeddino; shin unttunttu hiyyeesa gidooppekka, barenttu immiyaawan daro keekinonne qassi wolqqaama nashechchaa nashettiino.</seg>
          <seg type="verse" id="b.2CO.8.3">Ayissi gooppe, unttunttu barenttu wolqqaa keenaa qassi haray atto barenttu wolqqaappekka dariyaawaa dosiide immeeddawoo taani markka.</seg>
          <seg type="verse" id="b.2CO.8.4">Unttunttu Xoossaa asatuwaa maaddiyaa lo77o oosuwaa nuunanna oothanaw nuuna daro woosseeddino.</seg>
          <seg type="verse" id="b.2CO.8.5">Unttunttu nuuni qoppeeddawaappe aathiide ootheeddino; kasetiide unttunttu barenttu huuphiyaa Godaw immeeddawaappe guyyiyan, Xoossaa sheeniyaadan, nuussikka barenttu huuphiyaa immeeddino.</seg>
          <seg type="verse" id="b.2CO.8.6">Hewaa diraw, nuuni ha lo77o oosuwaa doommeedda Tiito gujji oothanaadaninne hinttena maaddiide, he oosuwaa polissanaadan A woosseeddo.</seg>
          <seg type="verse" id="b.2CO.8.7">Shin hintte ubbabaani, ammanuwan, haasayan, eratethan, wolqqaama lo77o amuwan, nuuna siiqiyaawankka duretteeddawaadan, ha lo77o oosuwankka hinttenttu keeka gidanawaa nuuni koyyeetto.</seg>
          <seg type="verse" id="b.2CO.8.8">Taani hewaa azazanaw giikke; shin haratuwaa wolqqaama lo77o amuwaa bagganna hintte siiquu ay keenaa tumentto eranaw gay.</seg>
          <seg type="verse" id="b.2CO.8.9">Ayissi gooppe, hintte nu Godaa Yesuusi Kiristtoosa aadho keekatethaa eriita; Kiristtoosi dure gidi de7iide, hintte A hiyyeesatethan durettanaadan, hintte diraw hiyyeeseedda.</seg>
          <seg type="verse" id="b.2CO.8.10">Taani ha yewuwaa hinttena zoriyaawe hawaa; zillaythi hintte doommeeddawaa ha77i wurssiyaawe hinttenttoo lo77a; hintte ooso xalalaw gidennaan, oothana qofawukka kaseteeddawantta.</seg>
          <seg type="verse" id="b.2CO.8.11">Hintte oothanaw loythi amotteeddawe oothiide poleeddawaanna giiga gidana mala, hinttenttoo danddayetteeddawaadankka oosuwaa polite.</seg>
          <seg type="verse" id="b.2CO.8.12">Ayissi gooppe, itti uray immanaw loythi koyyooppe, I barew de7eedda keenaa immanaappe attin, aw baynnawaa aappe akkenna.</seg>
          <seg type="verse" id="b.2CO.8.13">Ayissi gooppe, taani haranttu waayyiyaappe shemppina, hintte waayyettite giikke; hintte ubbaykka qaraa de7anaadanappe attin.</seg>
          <seg type="verse" id="b.2CO.8.14">Unttunttu palahay hintte pacaa kunthana mala, hinttenttoo ha wodiyaan de7iya palahay unttunttu pacaa kunthana koshshee; laa77uukka hewan qaraan go77ettiino.</seg>
          <seg type="verse" id="b.2CO.8.15">Xoossaa Maxaafan, Darissiide shiishsheeddawoo palahibeenna; qassi guuthaa shiishsheeddawookka paccibeenna geetettiide xaafetteedda.</seg>
          <seg type="headline">Tiitanne A Laggethaa</seg>
          <seg type="verse" id="b.2CO.8.16">Shin nuuni hinttenttoo qoppiyaawaa mala, wolqqaama qofaa Tiita qofisseedda Xoossaa galatay gakko.</seg>
          <seg type="verse" id="b.2CO.8.17">Tiito hinttekko baanaw bare qofaa qachcheeddawe, bare huuphiyan hinttena maaddanaw daro amotteedda gishshaappe attin, nu zoriyaa xalalaa akkeeddawaana gidenna.</seg>
          <seg type="verse" id="b.2CO.8.18">Mishiraachchuwaa qaalaa odiyaa bare oosuwan ammanettiya ammaniyaawanttu sinthaa ubbaan daro bonchchetteedda ishaa nuuni aananna ittippe kiitteetto.</seg>
          <seg type="verse" id="b.2CO.8.19">Hewaa bollan qassi, ha nuuni oothiyaa lo77o oosuwaa I nuunanna ittippe oothanawunne Godaa bonchchoo nuuni haratuwaa maaddanaassi loythi amottiyaawaa bessanaw ammaniyaa asatuu A dooriide suntheeddino.</seg>
          <seg type="verse" id="b.2CO.8.20">Nuuni oothiyaa ha keeka imotaa diraw, ooninne nuuna zigirenna mala naagetteetto.</seg>
          <seg type="verse" id="b.2CO.8.21">Ayissi gooppe, nuuni Godaa sinthaan lo77obaa oothanawaa xalalaa gidenna; shin asaa sinthankka lo77obaa oothanaw qoppeetto.</seg>
          <seg type="verse" id="b.2CO.8.22">Nuuni daro gede paacci be7eedda nu ishaa, ubba wode hinttena maaddanaw daro amottiyaawaa, ha asatuwaanna hinttekko kiitteetto; qassi ha77i I hinttena daro ammaniyaa diraw, hinttena maaddanaw kasewaappe aathiide loythi amottee.</seg>
          <seg type="verse" id="b.2CO.8.23">Tiitowaa gidooppe, I hinttena maaddanaw taananna ittippe oothiyaa ta laggiyaa; yokko ishatuwaabaa gidooppe, unttunttu ammaniyaa asatuu kiitteeddawanttanne unttunttu de7uu Kiristtoosa bonchchissiyaawaa.</seg>
          <seg type="verse" id="b.2CO.8.24">Simmi ammaniyaawanttu ubbatuu hintte siiquu tuma gidiyaawaa erana mala, qassi nuuni hinttewaa sabbiyaawe likke gidiyaawaa erana mala, hintte siiquwaa unttuntta bessite.</seg>
        </div>
        <div type="chapter" complete="y" id="b.2CO.9">
          <seg type="headline">Pacay De7iyaawantta Maadussaa</seg>
          <seg type="verse" id="b.2CO.9.1">Yihudaan de7iya geeshsha asatuwaa maaddanaw yeddiyaabaw taani hinttenttoo xaafanaw koshshenna.</seg>
          <seg type="verse" id="b.2CO.9.2">Hintte maaddanaw loythi amottiyaawaa taani eriya diraw, Maqidooniyan de7iya asaw hinttewaa sabbaaddi. Taani unttunttoo, Akaayiyaan de7iya ishatuu zillaythippe doommiide, maaddanaw giigetteeddino yaagaade odaaddi; qassi hintte wolqqaama amuukka unttunttuppe dariya baggaa denthetheedda.</seg>
          <seg type="verse" id="b.2CO.9.3">Shin taani unttunttoo geeddawaadankka nuuni ha yewuwaa hinttenan ceeqettiyaawe mela gidenna mala, hintte giigetteeddawantta gidanaadan, ha ishatuwaa hinttekko kiittay.</seg>
          <seg type="verse" id="b.2CO.9.4">Maqidooniyaa asatuu taananna yiide, hintte giigettennan de7ishshin, hinttena demmooppe, nu xalalaa gidennaadan, hintte nuuppe aadhuwaa yeellatanita; shin nuuni hinttena loythi ammaniide ceeqetteeddawaassa.</seg>
          <seg type="verse" id="b.2CO.9.5">Hewaa diraw, taani ha ishatuu taappe sinthati hinttekko biide, hintte immana geedda imotaa kasetiide giigissana mala, unttuntta woossanaw koshshiyaawaa akeekaaddi. Hewaappe guyyiyan, he imotay taani gakkiya wode giigi uttanawaa; hewe qassi wolqqaan hintte immiyaawaa gidennaan, dosiide immiyaawaa erissee.</seg>
          <seg type="verse" id="b.2CO.9.6">Hawaa akeekite; guutha zerethaa zeriyaa uray guutha kathaa cakkana; daro zerethaa zeriyaa uray qassi daro kathaa cakkana.</seg>
          <seg type="verse" id="b.2CO.9.7">Xoossay nashechchan immiya uraa siiqiyaa diraw, qarettiidde woy dosennan immiyaawaa gidennaan, immiya uray huuphiyan huuphiyan bare wozanaan qoppeeddawaa immo.</seg>
          <seg type="verse" id="b.2CO.9.8">Xoossay hinttenttoo gidiyaawe ubba wode de7anaadaaninne qassi haratookka hintte immanaw gidiyaawe de7anaadan hinttena koshshiyaa ubbabaa hinttenttoo immanaw danddayee.</seg>
          <seg type="verse" id="b.2CO.9.9">Xoossaa Maxaafay, I hiyyeesaa asaw darissiide immee; qassi A xillotethay medhinaw de7anawaa yaagee.</seg>
          <seg type="verse" id="b.2CO.9.10">Xoossay, zeriyaawoo zerethaanne maanaw qumaa immiyaawe, hinttena koshshiyaa zerethaa ubbaa hinttenttoo immana; qassi hintte xillotethaappe daro ayfiyaa ayifissanaw he zerethaa dichchanawaa.</seg>
          <seg type="verse" id="b.2CO.9.11">Daro asay hintte immiya imotaa nuuppe akkiide, Xoossaa galatanaadan, hintte ubba wode darissiide immiyaawantta gidana mala, Xoossay hinttena ubba bagganna dureyana.</seg>
          <seg type="verse" id="b.2CO.9.12">Ayissi gooppe, ha hintte oothiyaa oosuu Xoossaa naanaw koshshiyaawaa kunthi immiyaawaa xalalaa gidenna; shin Xoossaw daro galataa immiyaawan kumiide goggee.</seg>
          <seg type="verse" id="b.2CO.9.13">Ha hintte oosuu hintte ammanuwaa erissiyaa diraw, daro asay Kiristtoosa wonggalaa hintte ammaniide markkattiyaawoonne hintte maaduwaa unttunttunnanne haraa ubbatuwaanna shaakkiide, darissi immiyaawoo Xoossaa bonchchana.</seg>
          <seg type="verse" id="b.2CO.9.14">Unttunttu hinttenttoo Xoossaa woossiidde, hinttenan de7iya Xoossaa aadho keekatethay zaway bayinnawaa diraw, hinttena laamoteetto.</seg>
          <seg type="verse" id="b.2CO.9.15">Zaway bayinna Xoossaa aadho keekatethaa diraw, Xoossaa galatay gakko.</seg>
        </div>
        <div type="chapter" complete="y" id="b.2CO.10">
          <seg type="headline">Phawuloosi Mootiyaawanttussi Zaareedda Zaaruwaa</seg>
          <seg type="verse" id="b.2CO.10.1">Taani Phawuloosi, hintte, I nuunanna de7iya wode ashikke giyaawe, qassi, Nuuppe haakki de7iya wode nu bolla xalee giyaawe, lo77anne ashikke gideedda Kiristtoosa bagganna hinttena woossay.</seg>
          <seg type="verse" id="b.2CO.10.2">Nuuna ha sa7aa dooyaadan de7iino giide qoppiyaa itti itti asatuwaa bolla taani xalanawaa eray; shin taani hinttekko biya wode hintte taana xalissenna mala, hinttena woossay.</seg>
          <seg type="verse" id="b.2CO.10.3">Ayissi gooppe, nuuni ha sa7an de7ooppekka, ha sa7aa asaadan olettokko.</seg>
          <seg type="verse" id="b.2CO.10.4-2Cor.10.5">Ayissi gooppe, nuuni olettiyaa tooray ha sa7aawaa gidenna. Shin geessuwaa laalanaw wolqqaana de7iya Xoossaa tooraa. Nuuni asaa qofaa dhayisseetto; qassi Xoossaa eratethaa bolla denddiide dhubbiyaa otoro qofaa ubbaa laaleetto. He qofaa ubbay Kiristtoosaw azazettana mala omoddeetto.</seg>
          <seg type="verse" id="b.2CO.10.6">Hintte azazettiyaawaa poleeddawaappe guyyiyan, azazettennan ixxiyaawaa ubbaa nuuni muranaw giigettana.</seg>
          <seg type="verse" id="b.2CO.10.7">Hintte sinthan de7iyaawaa xeellite; ooninne barena Kiristtoosawaa giide qoppooppe, hewaa gujji qoppo; Kiristtoosawaa I gideeddawaadan, nuunikka qassi aawaa.</seg>
          <seg type="verse" id="b.2CO.10.8">Ayissi gooppe, Goday nuussi immeedda nu aawotethaani taani loytha otorettiyaawaa gidooppekka, hewan yeellatikke; he nuussi immeedda aawotethay hinttena keexxanaassappe attin, kolanaassa gidenna.</seg>
          <seg type="verse" id="b.2CO.10.9">Taani ta dabidaabbiyaan hinttena yashissanaw xaafo asa malaataade beettanaw koyyikke.</seg>
          <seg type="verse" id="b.2CO.10.10">Ayissi gooppe, itti itti asay, Phawuloosa dabidaabbii deexonne wolqqaama; shin xeelliyaa wode I daaburanchcha; A haasayaykka pathenna yaagee.</seg>
          <seg type="verse" id="b.2CO.10.11">Hewaa mala asay nuuni haakuwan de7iidde xaafiyaa dabidaabbiyaaninne yaani hinttenanna de7iidde oothiyaa oosuwan dummatethi bayinnawaa akeekana koshshee.</seg>
          <seg type="verse" id="b.2CO.10.12">Nuuni barena nashshiyaa itti itti asatuwaanna nuuna paydanaw woy likkissanaw koyyokko; shin unttunttu barena ittuu ittuwaanna likkissiiddinne qassi barena ittuu ittuwaanna qarayiidde, ubbanna eeyeeddino.</seg>
          <seg type="verse" id="b.2CO.10.13">Shin nuuni Xoossay nuussi esseedda zawaa giddon ceeqettiyaawaappe attin, he zawaappe pinniide ceeqettokko; he zaway hinttekkokka gakkee.</seg>
          <seg type="verse" id="b.2CO.10.14">Nuuni hinttekko gakkibeennawaa malatiide, zawaa pinnokko; ayissi gooppe, nuuni Kiristtoosa mishiraachchuwaa qaalaa odiidde, hinttekko kase gakkeeddo.</seg>
          <seg type="verse" id="b.2CO.10.15">Nuuni Xoossay esseedda zawaa pinniide, hara asay ootheedda oosuwan ceeqettokko; shin hintte ammanuu dicci dicci biya wode, nuuni hintte giddon oothiyaa oosuwaa zaway kasewaappe loythi aakki aakki baanawaa giide qoppeetto.</seg>
          <seg type="verse" id="b.2CO.10.16">Nuuni mishiraachchuwaa qaalaa hintte de7iyaasaappe hini baggan odana; qassi hara zawaan ooseettidiggeedda oosuwaankka ceeqettokko.</seg>
          <seg type="verse" id="b.2CO.10.17">Shin Xoossaa Maxaafay, Ceeqettiyaa uray ooninne Godaa lo77otethaabaan ceeqetto yaage.</seg>
          <seg type="verse" id="b.2CO.10.18">Ayissi gooppe, Goday nashshiyaa uraappe attin, barena nashshiyaa uray galatettenna.</seg>
        </div>
        <div type="chapter" complete="y" id="b.2CO.11">
          <seg type="headline">Phawuloosanne Barena Yesuusi Kiitteedda Giya Worddanchchatuwaa</seg>
          <seg type="verse" id="b.2CO.11.1">Hintte ta eeyatethaa guuthaa danddayintto lo77a. Hayyanaa danddayite.</seg>
          <seg type="verse" id="b.2CO.11.2">Xoossay qanaattiyaawaadan, taanikka hinttew qanaatay; ayissi gooppe, taani hinttena itti attumawoo, Kiristtoosaw immana gaade, attumawaa erenna geeshsha wodorattiidan giigissa wothaaddi.</seg>
          <seg type="verse" id="b.2CO.11.3">Shin shooshshay bare makkalaan Hewaano baletheeddawaadan, Kiristtoosaw hintte immeedda hintte suure qofay bayibeennawe wora banddeeshsha gaade hirggay.</seg>
          <seg type="verse" id="b.2CO.11.4">Ayissi gooppe, itti uray yiide, nuuni hinttenttoo odeedda Yesuusappe hara Yesuusa hinttenttoo odooppe, woy hintte akkeedda Ayyaanaappenne wonggalaappe dumma ayyaanaanne wonggalaa hintte akkooppe, hintte eeno giide akkeeddita guussa.</seg>
          <seg type="verse" id="b.2CO.11.5">Yesuusi kiitteedda ha waannatuwaappe taani ayankka laafiyaawaa taw malatenna.</seg>
          <seg type="verse" id="b.2CO.11.6">Taani haasayiyaa haasayan tamaarabeenna asaa gidooppekka, eratethan gidikke; shin nuuni hinttenttoo ha yewuwaa asaa ubbaa giddon ubba bagganna qonccisseeddo.</seg>
          <seg type="verse" id="b.2CO.11.7">Woy taani hinttena miishshaa oochchennan, Xoossaa mishiraachchuwaa qaalaa hinttenttoo coo odeeddawenne hinttena dhoqqu oothanaw ta huuphiyaa toochcheeddawe taw nagaraa gidanddeeshsha?</seg>
          <seg type="verse" id="b.2CO.11.8">Taani hinttenttoo oothanaw hara ammaniyaa asaappe miishshaa akkeeddawoo, hewantta bonqqaaddi.</seg>
          <seg type="verse" id="b.2CO.11.9">Qassi taani hinttenanna de7ishshin, taana metina, hintteppe itti uraakka wayissabeykke. Ayissi gooppe, Maqidooniyaappe yeedda ishatuu taana koshsheedda ubbabaa taw immeeddino; taani hinttena waayissenna mala, kase tooko gidabeenawaadankka sinthawukka tooko gidikke.</seg>
          <seg type="verse" id="b.2CO.11.10">Kiristtoosa tumatethay taanan de7ishshin, ha ta ceequu Akaayiyaa gadiyan haqaninne attenna.</seg>
          <seg type="verse" id="b.2CO.11.11">Taani hawaa ayissi gaytaa? Hinttena siiqenna diraassee? Taani hinttena siiqiyaawaa Xoossay eree.</seg>
          <seg type="verse" id="b.2CO.11.12">Shin he barenttu ceeqettiyaawaan nuuni oothiyaawaadan oothanaw gaasottiyaawanttu gaasuwaa digganaw, ha77i taani oothiyaa oosuwaa gujjaade oothana.</seg>
          <seg type="verse" id="b.2CO.11.13">Ayissi gooppe, unttunttu Yesuusi kiittibeenna worddo asatuwaa; hewanttu mala asatuu Kiristtoosi kiitteeddawantta malatanaw barenttu malaa laamerethiyaa kiitettibeenna worddanchchatuwaanne labanchchaa oosanchchatuwaa.</seg>
          <seg type="verse" id="b.2CO.11.14">Hewe maalalissiyaawaa gidenna; ayissi gooppe, Seexaanay bare huuphew poo7uwaa kiitanchchaa malatanaw bare malaa laammee.</seg>
          <seg type="verse" id="b.2CO.11.15">Hewaa diraw, Seexaanaa oosanchchatuu xillotethaa oosanchchatuwaa malatanaw barenttu malaa laamooppe, hewe wolqqaamabaa gidenna; unttunttu wurssethaan barenttu oosuwaa malaa akkana.</seg>
          <seg type="headline">Phawuloosa Gakkeedda Metuwaa</seg>
          <seg type="verse" id="b.2CO.11.16">Taani laa7ethuwaakka gay; taana ooninne eeya giide qoppoppo; shin hintte taana, I eeya goopekka, taani guuthaa ceeqettanaadan, taana eeya giite.</seg>
          <seg type="verse" id="b.2CO.11.17">Taani hawaadan xalaade ceeqettaadde haasayiyawe, eeyatethaa haasayaappe attin, taana Goday azazina gidenna.</seg>
          <seg type="verse" id="b.2CO.11.18">Daro asay ha sa7aaban ceeqettiyaa diraw, taanikka ceeqettana.</seg>
          <seg type="verse" id="b.2CO.11.19">Hintte aadhdheedda eranchcha gidiyaa diraw, eeya asaawaa nashechchan danddayiita.</seg>
          <seg type="verse" id="b.2CO.11.20">Ayissi gooppe, ooninne hinttena ayilleyooppe, woy hinttewaa mooppe, woy hinttewaa bonqqooppe, hintte bolla otorettooppe, woy hintte shayyiyaa baqqooppe, danddayiita.</seg>
          <seg type="verse" id="b.2CO.11.21">Nuuni hewaa oothanaw daro daaburanchcha gideeddawaa taani yeellataadde oday. Shin ooninne ittiban xaliide ceeqettooppe, taanikka ceeqettanaw xalay; taani eeya asaadan haasayay.</seg>
          <seg type="verse" id="b.2CO.11.22">Unttunttu Ibraawee? Taanikka Ibraawe. Unttunttu Israa7eeliyaa asee? Taanikka Israa7eeliyaa asaa. Unttunttu Abraahaame zaree? Taanikka qassi Abraahaama zare.</seg>
          <seg type="verse" id="b.2CO.11.23">Unttunttu Kiristtoosa qoomatee? Taanikka unttunttuppe aadhdhiyaa qoomaa; taani gooyiyaa asaadan haasayay; taani daro ootha daaburaaddi; daro wodiyaa qashettaaddinne lissuwan shocettaaddi; qassi daro wodiyaa hayiqqaadde attaaddi.</seg>
          <seg type="verse" id="b.2CO.11.24">Ayihudatuu taana ichcheshu gede, hattamanne uddupunuwaa lissuwan shoceeddino.</seg>
          <seg type="verse" id="b.2CO.11.25">Roome asay taana heezzu gede xam77aan shoceedda; itti gallassi shuchchan caddi caddiide aggeedda; markkabii heezzu gede me77ina, abbaa giddon itti qammaanne itti gallassaa aqaade peeshaaddi.</seg>
          <seg type="verse" id="b.2CO.11.26">Taani daro ogiyaa hamettaaddi; taana kuntho haathayinne bonqqanchchatuu bonqqi digiide ashsheedda; qassi ta biittaa asaynne Ayihuda gidenna asay bonqqi digiide ashsheeddino. Qassikka katamay, bazzuu, abbay, taana yashisseedda; wordduwaa dabbatuukka taana bonqqi digiide ashsheeddino.</seg>
          <seg type="verse" id="b.2CO.11.27">Taani daaburaaddinne metootaaddi. Daro gede gemi77ishuwaa dhayaaddi; koshattaaddi; saamettaaddi. Daro gede xoomaaddi; qassi meegettaaddinne kallottaaddi.</seg>
          <seg type="verse" id="b.2CO.11.28">Harabaa ubbaappekka ubba gallassi taw tookuwaa gideeddabay, woosa golliyaa ubbaw hirggiyaawaa.</seg>
          <seg type="verse" id="b.2CO.11.29">Daaburiyaawe oonee? Taani daaburikkitaayee? Nagaraan geliyaawe oonee? Taani un77ettaade aw qarettikkitayee?</seg>
          <seg type="verse" id="b.2CO.11.30">Taani ceeqettanaw koshshiyaawaa gidooppe, taani daaburanchcha gidiyaawaa erissiyaawan ceeqettana.</seg>
          <seg type="verse" id="b.2CO.11.31">Medhinaw anjjetteedda Xoossay, nu Godaa Yesuusi Kiristtoosa Aawuu, taani worddotennawaa eree.</seg>
          <seg type="verse" id="b.2CO.11.32">Damasqqo katamaan Aretaasa giya kaatiyaappe garssanna gadiyaa mooddiyaawe, taana oythanaw Damasqqo Katamaa naagissee.</seg>
          <seg type="verse" id="b.2CO.11.33">Shin Katamaa gimbbiyaa dirssaa maskkootiyaanna taana taayyiyan duge wothina, aappe kessa akkaaddi.</seg>
        </div>
        <div type="chapter" complete="y" id="b.2CO.12">
          <seg type="headline">Phawuloosa Saxaa</seg>
          <seg type="verse" id="b.2CO.12.1">Ceeqettiyaawe taw ayinne go77ennawaa gidooppekka, taani ceeqettanaw bessee. Shin taani saxaabaanne Godaappe qoncceeddawaa haasayana.</seg>
          <seg type="verse" id="b.2CO.12.2">Tammanne oyddu laythaappe kase, heezzentho saluwaa pude beedda itti bitaniyaa, Kiristtoosa ammaniyaawaa, taani eray; he bitani bare asatethaan beedde woy saxaan beeddentto, taani erikke; Xoossay eree.</seg>
          <seg type="verse" id="b.2CO.12.3">He bitaniyaa, heezzentho saluwaa pude beeddawaa, eray; I bare asatethaan beeddenttonne woy saxaan beeddentto, taani erikke; Xoossay eree.</seg>
          <seg type="verse" id="b.2CO.12.4">Hewan he bitani asay haasayanaw danddayennawaa, asaa inxxarssayikka haasayanaw danddayennawaa siseedda.</seg>
          <seg type="verse" id="b.2CO.12.5">Taani he bitaniyaaban ceeqettana; shin taani daaburanchcha gidiyaawaa erissiyaa diraw, ta huuphiyaan ceeqettikke.</seg>
          <seg type="verse" id="b.2CO.12.6">Taani ceeqettanaw koyyiyaawaa gidooppekka eeya gidikke; ayissi gooppe, taani tumuwaa haasayay. Shin asay tawaa taanan be7iyaawaappenne taappe sisiyaawaappe aathiide qoppenna mala naagettay.</seg>
          <seg type="verse" id="b.2CO.12.7">Qassi Xoossay taw daro qoncceedda wolqqaama yewuwaappe denddeeddawaan otorettennaadan digganaw taana caddi oyqqiyaa, Seexaanaa kiitanchchay, taana metoothanawunne taani otorettenna mala, taana naaganaw taw imetteedda.</seg>
          <seg type="verse" id="b.2CO.12.8">Hewaa taappe shaakkana mala, taani Godaa heezzu gede woossaaddi.</seg>
          <seg type="verse" id="b.2CO.12.9">Goday taana, Ta aadho keekatethay new gidanawa; ayissi gooppe, ta wolqqay ne daaburan polettee yaageedda; hewaa diraw, Kiristtoosa wolqqay taanan de7ana mala, ta daaburan ceeqettanaw taani daro nashettay.</seg>
          <seg type="verse" id="b.2CO.12.10">Taani Kiristtoosa diraw daaburiyaawaan, asaan borettiyaawan, waayyettiyaawan, yederssettiyaawaan, metootiyaawan nashettay; ayissi gooppe, taani daaburiyaa wode, he wode minnay.</seg>
          <seg type="headline">Phawuloosi Qoronttoosa Asaassi Un77ettiide Qoppeedda</seg>
          <seg type="verse" id="b.2CO.12.11">Taani ceeqetteeddawaan eeyaaddi; shin hewaa hintte taana wolqqan oosisseeddita; ayissi gooppe, hintte taana galatanaw bessee; taani ayaaninne erettenaan dhayooppekka, Yesuusi kiitteedda dhoqqa geetetteedda ubbatuwaappe laafikke.</seg>
          <seg type="verse" id="b.2CO.12.12">Taana Yesuusi kiitteeddawe tuma gidiyaawaa erissiyaa mallay, oorathabaynne wolqqaama oosuu hintte giddon daro genccan oosetteedda.</seg>
          <seg type="verse" id="b.2CO.12.13">Taani ta huuphiyan hinttena waayyissabeennawaappe attin, hara ammaniyaa asatuwaappe hintte ayaani laafiitee? Hayyanaa taani hinttena naaqqeeddawaa taw atto giite.</seg>
          <seg type="verse" id="b.2CO.12.14">Taani hinttekko baanaw giigoodeppe, hawe taw heezzentho wode; taani hinttena waayissikke. Taani hinttena koyyiyaawaappe attin, hintte miishshaa koyyikke; ayissi gooppe, aawuunne aatta barenttu naanaw miishshaa minjjiyaawaappe attin, naanay barenttu aawoonne aattiw minjjikkino.</seg>
          <seg type="verse" id="b.2CO.12.15">Taani hintte shemppoo taw de7iyaawaa taananna gathaade nashechchaan immana; yaatina, taani hinttena loytha siiqiyaa diraw, hintte taana laafaa siiqiitee?</seg>
          <seg type="verse" id="b.2CO.12.16">Gidooppekka, taani hinttena wayissabeykke; shin hintte taana, Neeni nuuna cimmaade makkalaan oyqqaadda yaaganita.</seg>
          <seg type="verse" id="b.2CO.12.17">Taani haray atto, hinttekko kiitteedda itti asaa baggannakka hintteppe go77ettaadditaa?</seg>
          <seg type="verse" id="b.2CO.12.18">Tiito hinttekko baana mala, taani woossaaddi; qassi ammaniyaa ishaakka aananna yeddaaddi. Tiito hintteppe go77etteeddee? Nuuni nu oosuwaa itti qofaan oothibeykkoo? Qassi nu hanuukka ittuwaa gidenneeyee?</seg>
          <seg type="verse" id="b.2CO.12.19">Nuuni ubba wodekka hintte sinthaan nu huuphew mootettiyaawaa hinttenttoo malatii? Nuuni Kiristtoosan de7iyaawanttudan, Xoossaa sinthan ha77i gakkanaassikka haasayeetto. Nu siiqatoo, nuuni oothiyaa ubbabaykka hinttena maaddanaassa.</seg>
          <seg type="verse" id="b.2CO.12.20">Ayissi gooppe, taani hinttekko biya wode, ooni eri taani koyiyaawaa mala hintte gidennaan agganenttonne; qassi taanikka hintte koyiyaawaa mala gidennaan agganenttonne. Qassi ooni eri hewan palumii, qanaatii, hanqquu, yoray, zigirssay, sarotethaa digussay, otoruu, metuu de7ennaan waayyii aggana; taana yashshee.</seg>
          <seg type="verse" id="b.2CO.12.21">Taani hinttekko laa7ethuwaa biya wode, ta Xoossay hintte sinthan taana kawushshanenttonne yayyay; taani nagaraa kase oothiide, barenttu ootheedda tunatethaappe, woshummiyaawaappenne amuwaappe simmibeenna daro asatoo yeekkennaan aggikke gaade yayyay.</seg>
        </div>
        <div type="chapter" complete="y" id="b.2CO.13">
          <seg type="headline">Wurssethaa Zoriyaanne Sarotaa</seg>
          <seg type="verse" id="b.2CO.13.1">Hawe taw hinttekko yuussay heezzentho wode. Ay mootuukka laa77u woy heezzu markkay markkattina pirddettanaw koshshee.</seg>
          <seg type="verse" id="b.2CO.13.2">Taani laa7enthuwaa hinttenanna gaketteedda wode, hinttena naagettite gaaddi; ha77ikka haakuwan de7ooppekka, hinttena naagettite gay. Taani qassikka hinttekko biya wode, nagaraa kase ootheeddawanttakka qassi haratuwaa ubbatuwaakka murennan aggikke.</seg>
          <seg type="verse" id="b.2CO.13.3">Ayissi gooppe, Kiristtoosi ta bagganna haasayiyaawaa erissiyaawaa hintte koyyiita. I hinttenanna haasayiyaa wode A wolqqaappe attin beettiyaawe A daaburaa gidenna.</seg>
          <seg type="verse" id="b.2CO.13.4">Ayissi gooppe, Kiristtoosi masqqaliyaa bolla misimaariyan dhishettiide, daaburan kaqetteedda; shin Xoossaa wolqqan paxa de7ee. Ayissi gooppe, I daaburanchcha gideeddawaadan, nuunikka daaburanchcha; shin hinttenanna haasayiyaawan nuuni Xoossaa wolqqaan aananna de7ana.</seg>
          <seg type="verse" id="b.2CO.13.5">Ammanuwan hintte minni de7intto ane hinttena paaccite; hinttena biddite. Kiristtoosi hinttenan de7iyaawaa hintte erikkitee? Hewe dhayooppe paaciyaan kunddeeddita guussa.</seg>
          <seg type="verse" id="b.2CO.13.6">Nuuni paaciyaan kunddibeennawaa hintte eriyaawaa ammanay.</seg>
          <seg type="verse" id="b.2CO.13.7">Hintte iitabaa mulekka oothenna mala, nuuni Xoossaa woosseetto. Nuuni paaciyaa danddayiyaawantta gidiide beettanaassa gidenna; shin nuuni paaciyaa danddayennawantta malatiide beettooppekka, lo77obaa hintte oothanaassa.</seg>
          <seg type="verse" id="b.2CO.13.8">Ayissi gooppe, nuuni tumuwaa xalalaw oothanaappe attin, tumuwaappe haraa ayinne oothanaw danddayokko;</seg>
          <seg type="verse" id="b.2CO.13.9">nuuni daaburanchcha shin hintte wolqqaama gidoode nashetteetto. Hintte polo gidana mala nuuni Xoossaa woosseetto.</seg>
          <seg type="verse" id="b.2CO.13.10">Taani hintteppe haakuwan de7aadde xaafeeddawe hewaa diraassa; taani hinttekko biya wode, Goday taw immeedda maataani zemppaade, hinttena metoothanaw taana waayyii koshshana. He maatay taani hinttena keexxanaw taw imetteeddawaappe attin, hinttena kolanaw imettibeenna.</seg>
          <seg type="verse" id="b.2CO.13.11">Wurssethaan taanaadan Xoossaa kaalliyaawantto, saro de7ite; bali baynnaan de7ite; ta zoriyaa sisite; itti wozana gidiide de7ite; sarotethaan de7ite. Siiquwaanne sarotethaa Xoossay, hinttenanna ittippe de7ana.</seg>
          <seg type="verse" id="b.2CO.13.12">Ittuu ittuwaanna geeshsha yeretaa yerettiidde sarotettite.</seg>
          <seg type="verse" id="b.2CO.13.13">Xoossaa asaa ubbatuu hinttena saro saro giino.</seg>
          <seg type="verse" id="b.2CO.13.14">Godaa Yesuusi Kiristtoosa aadho keekatethay, Xoossaa siiquu, Geeshsha Ayyaanaa ittippetethay hinttenanna ubbaanna gido. Amen77i.</seg>
        </div>
      </div>
      <div type="book" complete="y" id="b.GAL">
        <div type="chapter" complete="y" id="b.GAL.1">
          <seg type="verse" id="b.GAL.1.1">Taani Phawuloosi, Yesuusi Kiristtoosinne qassi hayquwaappe A dentheedda Xoossay Aawuu kiitteeddawaappe attin, asaappe woy asaa bagganna kiitetteeddawaa gidikke.</seg>
          <seg type="verse" id="b.GAL.1.2">Ha taaninne taananna de7iyaa ammaniyaa ishatuu ubbay, Galaatiyaa gadiyan de7iyaa ammaniyaa asaa ubbaw sarotaa kiitteetto.</seg>
          <seg type="verse" id="b.GAL.1.3">Xoossay nu Aawuunne nu Goday Yesuusi Kiristtoosi hinttenttoo aadho keekatethaanne sarotethaa immo.</seg>
          <seg type="verse" id="b.GAL.1.4">Nu Xoossaa, nu Aawuwaa sheniyaan Kiristtoosi ha iita oosuu oosettiyaa wodiyaappe nuuna ashshana mala, nu nagaraa diraw, bare huuphiyaa immeedda.</seg>
          <seg type="verse" id="b.GAL.1.5">Xoossaw medhippe medhinaa gakkanaw bonchchuu gido. Amen77i.</seg>
          <seg type="headline">Mishiraachchuwaa Qaalaa Tumuu Ittuwaa Xalalaa</seg>
          <seg type="verse" id="b.GAL.1.6">Kiristtoosa aadho keekatethaan hinttentta xeeseedda Xoossaa aggiide, hara wonggalaakko, hintte elleelliide, wooti simmeedditentto taw oorathabaa gideedda.</seg>
          <seg type="verse" id="b.GAL.1.7">Hinttentta bul77akkiyaawanttunne Kiristtoosa mishiraachchuwaa qaalaa geellayanaw koyyiyaa amareedda asatuu de7iinoppe attin, tumuppe hara mishiraachchuwaa qaalay baawa.</seg>
          <seg type="verse" id="b.GAL.1.8">Shin haray atto nuuna gidina, woy saluwaappe kiitanchchaa gidina, nuuni hinttenttoo kase odeedda mishiraachchuwaa qaalaappe dummatiyaawaa hinttenttoo odiyaawaa gidooppe, I medhinaw sheqetteeddawaa gido.</seg>
          <seg type="verse" id="b.GAL.1.9">Kase nuuni geeddawaadan, ha77ikka laa7enthuwaa taani oday; hintte akkeedda mishiraachchuwaa qaalaappe dummatiyaawaa ooninne hinttenttoo odooppe, he uray medhinaw sheqetteeddawaa gido.</seg>
          <seg type="verse" id="b.GAL.1.10">Hawe taana asaappe sabaa koyyiyaawaa malatissii? Malatissenna! Taani Xoossay lo77a giyaawaa koyyay. Woy taani asaa nashechchanaw koyyaytaa? Taani ha77ikka asaa nashechchanaw koyyiyaawaa gidooppe, Kiristtoosa aylle gidikke.</seg>
          <seg type="headline">Phawuloosi Yesuusi Kiitteeddawaa Gideedda Hanuwaa</seg>
          <seg type="verse" id="b.GAL.1.11">Ta ishatoo, taani hinttenttoo odeedda mishiraachchuwaa qaalay asaappe gidennawaa hinttenttoo oday.</seg>
          <seg type="verse" id="b.GAL.1.12">Ayissi gooppe, taw Yesuusi Kiristtoosi qonccisseeddappe attin, taani mishiraachchuwaa qaalaa asaappe akkabeykke; asay taana tamaarissibeenna.</seg>
          <seg type="verse" id="b.GAL.1.13">Kase taani Ayihuda ammanuwan de7iyaa wode, waanaade de7aadditantto, hintte siseeddita; taani Kiristtoosa ammaniyaawantta qaretay baynnaan yederssaaddinne dhayissanaw baaxetaaddi.</seg>
          <seg type="verse" id="b.GAL.1.14">Ta wode de7eedda asatuwaappe coratuwaa Ayihuda ammanuwaa higgiyaa naaguwaan aadhdhay; nu aawotuwa wogaa ooppenne aadhdhaade siiqaaddi.</seg>
          <seg type="verse" id="b.GAL.1.15-Gal.1.16">Shin Xoossay bare aadho keekatethaan, taani biro ta dayi uluwaan de7ishshin, barew oothanaw taana xeeseedda; aabaa odiyaa mishiraachchuwaa qaalaa Ayihuda gidenna asaw taani odana mala, Xoossay bare Na7aa taw qonccissanaw koyyeedda wode, zorettanaw ookkonne babeykki.</seg>
          <seg type="verse" id="b.GAL.1.17">Woy taappe kase Yesuusi kiitteeddawanttunna gakettanaw Yeerusalaame babeykki; shin taani ellekka Arabiyaa geetettiyaa gadiyaa baaddi. Hewaappe Damasqqo giyaa katamaa simmaaddi.</seg>
          <seg type="verse" id="b.GAL.1.18">Heezzu laythaappe guyyiyan, Phexiroosannagakettanaw Yeerusalaame baade, aananna tammanne ichcheshu gallassaa uttaaddi.</seg>
          <seg type="verse" id="b.GAL.1.19">Shin Yesuusi kiitteeddawanttuppe Godaa ishaa Yayiqoobappe attin, haratuwaanna gakettabeykki.</seg>
          <seg type="verse" id="b.GAL.1.20">Taani hinttenttoo xaafiyaawaan worii baawa; taani hinttenttoo wordduwaa odennawaa Xoossay markka!</seg>
          <seg type="verse" id="b.GAL.1.21">Hewaappe guyyiyan, Sooriyaa geetettiyaa gadiyaanne Kilqqiyaa geetettiyaa gadiyaa baaddi.</seg>
          <seg type="verse" id="b.GAL.1.22">Yihudaan de7iyaa Kiristtoosan ammaniyaawanttu taananna ereta gidikkino.</seg>
          <seg type="verse" id="b.GAL.1.23">Shin hara asay, Nuuna yederssi yuuyyiyaa bitani hawaappe kase I dhayissanaw koyyiyaa ammanuwaabaa ha77i odee giyaawaa unttunttu</seg>
          <seg type="verse" id="b.GAL.1.24">sisiide tabaan Xoossaa galateeddino.</seg>
        </div>
        <div type="chapter" complete="y" id="b.GAL.2">
          <seg type="headline">Phawuloosi Kiiteettowaa Gidiyaawe Haratuwaa Mataan Eretteedda</seg>
          <seg type="verse" id="b.GAL.2.1">Hewaappe simmaade taani tammanne oyddu laythaappe guyyiyan, Barinabaasanna laa7enthuwaa Yeerusalaame baadde, Tiitakka taananna akkaade baaddi.</seg>
          <seg type="verse" id="b.GAL.2.2">Xoossay taw saxaan qonccisseedda diraw baade taani ha77i oothiyaa oosuu woy kase ootheeddawe mela attenna mala, Kiristtoosan ammaniyaawantta kaalethiyaawantta dumma shiishshaade, Ayihuda gidenna asaw taani odiyaa mishiraachchuwaa qaalay ay malentto unttunttoo odaaddi.</seg>
          <seg type="verse" id="b.GAL.2.3">Shin haray atto taananna de7iyaa Tiita I Giriike gadiyaa asa gidishshin, qaxxaretto giide godetibeykkino.</seg>
          <seg type="verse" id="b.GAL.2.4">Gidooppenneekka, wordduwaan nuussi ishatuwaa malati yiide, nuunanna walaketteedda cora asatuu A qaxxaranaw koyyeeddino. He asatuu Kiristtoosa Yesuusan nuussi de7iyaa nuuni koyyeeddawaadan hanana danddayiyaa la77atethaa wochchiide dhiishanaw, wuu7ettiide nu giddo geliide nuuna aylle oothanaw koyyeeddino.</seg>
          <seg type="verse" id="b.GAL.2.5">Shin mishiraachchuwaa qaalaa tumatethay hinttenttunna minni de7ana mala, nuuni haray atto guutha wodiyaakka unttunttoo moodettibeykko.</seg>
          <seg type="verse" id="b.GAL.2.6">Shin kaappatuwaa malatiyaawanttu taw aynne ooratha qofaa immibeykkino; hawaa ayissi gaytaa gooppe, hawaappe kase unttunttu oona gidinakka taana metiyaabaa gidenna; Xoossay asaa som77iyaa xeelliide pirddenna.</seg>
          <seg type="verse" id="b.GAL.2.7">Shin guyyeppe Xoossay Phexiroosaw, Ayihudatoo mishiraachchuwaa qaalaa odiyaa hadaraa immeeddawaadan, tawukka Ayihuda gidenna asaw mishiraachchuwaa qaalaa odiyaa hadaraa immeeddawaa unttunttu be7eeddino.</seg>
          <seg type="verse" id="b.GAL.2.8">Ayissi gooppe, Phexiroosi Ayihudatoo Yesuusi kiitteeddawaa gideeddawaadan, taanikka Xoossaa wolqqaan Ayihuda gidenna asaw Yesuusi kiitteeddawaa gidaaddi.</seg>
          <seg type="verse" id="b.GAL.2.9">Qassi kaalethiyaawantta malatiide beettiyaawanttu, Yayiqoobi, Phexiroossinne Yohaannisi, taw imetteedda aadho keekatethaa eriide, taananne Barnaabaasa nu kushiyaa oyqqiide saroteeddino. Taaninne Barnaabaasi Ayihuda gidenna asaa giddon oothanaadan, qassi unttunttu Ayihudatuwaa giddon oothanaadan qachchiide denddeeddo.</seg>
          <seg type="verse" id="b.GAL.2.10">Unttunttu nuuna kaseppekka taani oothanaw qoppaadde de7iyaa hiyyeesatuwaa maaddanawaa xalalaa qofisseeddino.</seg>
          <seg type="headline">Phawuloosi Anxxookiyan Phexiroosa Timirttiyaa Phalqqeedda</seg>
          <seg type="verse" id="b.GAL.2.11">Shin Phexiroosi Anxxookiyaa giyaa katamaa yeedda wode, I bayizzeedda diraw, qoncciyaan taani A, Neeni bayizzanchchaa yaagaaddi.</seg>
          <seg type="verse" id="b.GAL.2.12">Ayissi gooppe, Yayiqooba matappe kiitetteedda amareedda asay yaanaappe kase Ayihuda gidenna asatuwaanna qumaa mee; shin unttunttu yeeddawaappe guyyiyan, Ayihuda gidennawanttu ammaniyaawantta gidanaw qaxxarettanaw koshshee giyaawanttoo yayyeedda diraw, miyaawaa essiide, Ayihuda gidennawanttuppe shaaketteedda.</seg>
          <seg type="verse" id="b.GAL.2.13">Qassi yokko ammaneedda Ayihudatuu Phexiroosanna yashshaa doommeeddino; haray atto Barnnaabaasikka unttunttunna yashshanchcha gideedda.</seg>
          <seg type="verse" id="b.GAL.2.14">Shin unttunttu mishiraachchuwaa qaalaa tumatethaadan, suure hamettennawaa be7aade, Phexiroosa he ubba asaa sinthan, Neeni Xoossaa asaa Ayihuda gidaadde, unttunttuudan gidennaan Xoossaa asa gidenna Ayihuda gidennawanttudan de7aa; shin yaatina, wootaade Ayihuda gidennawantta, Ayihudatuwaadan de7ite gaade gidday? yaagaaddi.</seg>
          <seg type="headline">Ayihudatuukka Ayihuda Gidennawanttukka Attiyaawe Ammanuwaana</seg>
          <seg type="verse" id="b.GAL.2.15">Nuuni yeletaan Ayihuda; Nagaranchcha gideedda Ayihuda gidenna asatuwaa gidokko.</seg>
          <seg type="verse" id="b.GAL.2.16">Hewaa gidooppekka, asay Yesuusi Kiristtoosa ammaniide Xoossaa sinthan xillanaappe attin, Muse higgiyaa naaguwaan xillennawaa ereeddo; ashuwaa mayyeedda asay ubbay Muse higgiyaa naaguwaan xillenna diraw, nuuni nu huuphewukka Muse higgiyaa naaguwaan gidennaan, Kiristtoosan ammaniide xillana mala, Kiristtoosi Yesuusan ammaneeddo.</seg>
          <seg type="verse" id="b.GAL.2.17">Shin nuussi Kiristtoosan de7iyaa ittippetethaan xillanaw koyyiyaawantta gidiide, nu huuphew nagaranchcha gidiide beettooppe, yaatina Kiristtoosi nagaraa tamaarissiyaawe? Hewe mulekka worddo!</seg>
          <seg type="verse" id="b.GAL.2.18">Ayissi gooppe, itti kaallakka agga diggeeddawaa taani laa7ethuwaa oothiyaawaa gidooppe, taani ta huuphew higgiyaa menthiyaawaa gidiyaawaa erissay.</seg>
          <seg type="verse" id="b.GAL.2.19">Taani Xoossaw paxa de7ana mala, higgiyaa bagganna higgew hayqqaaddi.</seg>
          <seg type="verse" id="b.GAL.2.20">Taani Kiristtoosanna A masqqaliyaa bolla misimaariyan dhishettaade kaqettaaddi; simmi, ha77i paxa de7iyaawe taana gidikke. Shin Kiristtoosi ta giddon de7ee; taani ha77i de7iyaa de7uu, taana siiqiide, ta diraw, bare huuphiyaa immeedda Xoossaa Na7an de7iyaa ammanuwaana.</seg>
          <seg type="verse" id="b.GAL.2.21">Taani Xoossaa aadho keekatethaa ixxikke; asay higgiyaa bagganna xillotethaa demmiyaawaa gidooppe, Kiristtoosi coo mela hayqqeedda guussaa.</seg>
        </div>
        <div type="chapter" complete="y" id="b.GAL.3">
          <seg type="headline">Xillotethay Ammano Xalalaan Beettee</seg>
          <seg type="verse" id="b.GAL.3.1">Akeekay baynna Galaatiyaa asatoo, taani hinttena Kiristtoosi masqqaliyaa bollan misimaariyan dhishettiide kaqetteeddawaa qonccissaade tamaarissaaddi. Yaatina, tumoo hintte eeno geenna mala, hinttentta biteeddawe oonee?</seg>
          <seg type="verse" id="b.GAL.3.2">Ane taw ha itti yewuwaa xalalaa odite: Xoossaa Ayyaanaa, higgii giyaawaa naagiide akkeeddite woy ammanuwan sisiide akkeedditee?</seg>
          <seg type="verse" id="b.GAL.3.3">Hinttenttu hewaa keena eeyee? Xoossaa Ayyaanan de7uwaa doommiide, ha77i hintte wolqqaan poliitee?</seg>
          <seg type="verse" id="b.GAL.3.4">Hinttenttu daaburaa ubbaw aynne maaduu baawee? Tuma maaduu de7ee.</seg>
          <seg type="verse" id="b.GAL.3.5">Yaatina, Xoossay hinttenttoo Geeshsha Ayyaanaa immiyaawenne hintte giddon malaataa oothiyaawe, Muse higgiyaa hintte ootheedda diraassee? Woy mishiraachchuwaa qaalaa sisiide, hintte ammaneedda diraassee?</seg>
          <seg type="verse" id="b.GAL.3.6">Hawaadankka, Abraahaamo Xoossaa ammaneedda diraw, Xoossay A xilluwaadan xeelleedda.</seg>
          <seg type="verse" id="b.GAL.3.7">Hewaa diraw, ammaniyaawanttu Abraahaame zaregidiyaawaa erite.</seg>
          <seg type="verse" id="b.GAL.3.8">Xoossay Ayihuda gidenna asaa ammanuwan xillissanawaa Xoossaa Maxaafay kaset be7iide, Ha alamiyaan de7iyaa asay ubbay neenan anjjettana yaagiide, mishiraachchuwaa qaalaa Abraahaamossi kasetiide odeedda.</seg>
          <seg type="verse" id="b.GAL.3.9">Hewaa diraw, Abraahaamo ammaniide anjjetteeddawaadan, ammaniyaawanttu aawaadakka anjjettana.</seg>
          <seg type="verse" id="b.GAL.3.10">Higgiyaa oosuwan ammanettiide de7iyaawanttu ubbay sheqaa giddon de7iino; ayissi gooppe, Xoossaa Maxaafay, Higgiyaa maxaafan xaafetteedda ubbabaani de7ennawenne polennawe ooninne sheqetteeddawaa yaagee.</seg>
          <seg type="verse" id="b.GAL.3.11">Xoossaa Maxaafay, Xoossaa sinthaan xillatuu aani ammanettiide de7uwan de7anagiyaa diraw, ooninne Xoossaa sinthan higgiyaa naagiyaawaan xillennawe eretteeddawaa.</seg>
          <seg type="verse" id="b.GAL.3.12">Higgii ammanuwan baasetti eqqi beenna; shin Xoossaa Maxaafay, Higgii giyaawaa poliyaawe aani de7uwan de7ana yaagee.</seg>
          <seg type="verse" id="b.GAL.3.13">Xoossaa Maxaafan, Mithaa bolla kaqetti hayqqiyaa ooninne sheqetteeddawaa geetetti xaafetteedda diraw, Kiristtoosi nu diraw sheqetteeddawaa gidiide, nuuna higgiyaa sheqaappe wozi akkeedda.</seg>
          <seg type="verse" id="b.GAL.3.14">Kiristtoosi hewaa ayissi ootheeddee gooppe, Xoossay immana geedda, Geeshsha Ayyaanaa nuuni ammanuwan akkanaadaninne Abraahaame anjjuu bare bagganna Ayihuda gidenna asaa gakkana mala giide ootheedda.</seg>
          <seg type="headline">Higgii Hidootaa Qaalaa Kolenna</seg>
          <seg type="verse" id="b.GAL.3.15">Taanaadan ammaniyaawanttoo, taani asay giyaawaadan hinttenttoo gay; haray atto laa77u asatuu itti yewuwaa haasayiide, caaquwaa wotheeddawaappe hini baggan, ooninne he caaquwaa billanaw woy harabaa he caaquwaa bolla gujjanaw danddayenna.</seg>
          <seg type="verse" id="b.GAL.3.16">Abraahaamonne A zarii Xoossay sinthappe immana giide haasayeeddawaa siseeddino. Xoossaa Maxaafay cora asaw haasayiyaawaadan, Ne zerethatuwassi geenna; waagii gooppe, Ne zarew yaagee. Hewenne, itti asa xalalaa gee; ikka Kiristtoosa.</seg>
          <seg type="verse" id="b.GAL.3.17">Taani giyaawe hawaa; Xoossay Abraahaamossi caaqqiidde, ha caaquwaa taani naagana yaageedda. Oyddu xeetanne hattamu laythaappe guyyiyan yeedda Muse higgii Xoossay wotheedda ha caaquwaa dhayissanawunne sinthappe immana giide haasayeeddawaa digganaw danddayenna.</seg>
          <seg type="verse" id="b.GAL.3.18">Ayissi gooppe, Xoossay immiyaa laatay higgiyan beettiyaawaa gidooppe, yaatina Xoossay sinthappe immana giide, qaalaa geleeddawaana gidenna giyaawaa; shin Xoossay immana giide qaalaa geleeddawaan laataa Abraahaamossi immeedda.</seg>
          <seg type="verse" id="b.GAL.3.19">Yaatina, higgii ayissi de7ii? Higgii bayizzo oosuwaa gidiyaabay ayentto bessanaw Xoossay immana giide haasayeedda Abraahaame zarii yaana gakkanaw gujetteedda; kiitanchchaa bagganna Muse gaannatiyaawaan imetteedda.</seg>
          <seg type="verse" id="b.GAL.3.20">Gaannay itti uraa xalalaassa gidenna; shin Xoossay ittuwaa.</seg>
          <seg type="headline">Higgiyaa Qofaa</seg>
          <seg type="verse" id="b.GAL.3.21">Yaatina, Xoossay sinthappe immana giide haasayeeddawaa, itti higgii, Hanenna yaagii? A77a! Hewaa geenna. Ayissi gooppe, higgii asaw de7uwaa immanaw danddayiyaabaa gidooppe, xillotethaykka tumu higgiyaa azazettiyaawaappe beettee giyaawaa.</seg>
          <seg type="verse" id="b.GAL.3.22">Shin Yesuusi Kiristtoosa ammanina, Xoossay sinthappe immana giide qaalaa geleedda la77atethay, ammaniyaawanttoo imettana mala, asay ubbay nagaraassi moodettiide de7iyaawaa, Xoossaa Maxaafay odee.</seg>
          <seg type="verse" id="b.GAL.3.23">Shin kase ha ammanuu yaanaassi, sinthappe qonccana ammanoo higgii nuuna qashetteedda asaadan gorddi wotheedda.</seg>
          <seg type="verse" id="b.GAL.3.24">Hewaa diraw, nuuni ammanuwan xillana mala, Kiristtoosi yaana gakkanaw higgii nuuna naagiyaawaa gideedda.</seg>
          <seg type="verse" id="b.GAL.3.25">Shin ha77i simmi ammanuu yeedda diraw, higgii hawaappe sinthaw nuuna naagiyaawaa gidenna.</seg>
          <seg type="verse" id="b.GAL.3.26">Hinttenttu ubbay ammanuwaa bagganna Kiristtoosa Yesuusan ittuwaa gideedda Xoossaa naanaa.</seg>
          <seg type="verse" id="b.GAL.3.27">Ayissi gooppe, hintte Kiristtoosanna ittuwaa gidana mala xammaqetteedda ubbatuu Kiristtoosa mayyeeddita.</seg>
          <seg type="verse" id="b.GAL.3.28">Hewaa diraw, Ayihuda asaa giddoninne Giriike asaa giddon dummatethay baawa; aylliyaa woy womaannuwaa giddon dummatethay baawa; attumawaa woy macca asaa giddon dummatethay baawa. Ayissi gooppe, hinttenttu ubbaykka Kiristtoosa Yesuusan itti asa.</seg>
          <seg type="verse" id="b.GAL.3.29">Hinttenttu Kiristtoosawaa gidooppe, simmi hinttenttu Abraahaame zare;qassi Xoossay sinthappe immana giide qaalaa geleeddawaa laattiyaawantta.</seg>
        </div>
        <div type="chapter" complete="y" id="b.GAL.4">
          <seg type="headline">Nuuni Xoossaa Naanaa Gidiyaawaa</seg>
          <seg type="verse" id="b.GAL.4.1">Shin akeekite; bare aabbuwaa laattiyaa na7ay na7atethaan de7iidde, de7iyaawaa ubbaw godaa gidooppekka, ayllatuwaappe aw dummatiyaasay baawa.</seg>
          <seg type="verse" id="b.GAL.4.2">Shin bare aabbu geedda wodii wurana gakkanaw, A hadaraa akkeeddawanttu kushiyaaninne A miishshaa naagiyaawanttu kushiyan de7ee.</seg>
          <seg type="verse" id="b.GAL.4.3">Hawaadan nuunikka qassi na7atethaan de7iyaa wode, ha alamiyaa mooddiyaa ayyaanatuwassi aylleteeddo.</seg>
          <seg type="verse" id="b.GAL.4.4">Shin yaanaw bessiyaa wodii gakkeedda wode, Xoossay maccawunnippe yelettowaa, Muse higgew moodettiyaa asaa garssan yeletteeddawaa, bare Na7aa kiitteedda.</seg>
          <seg type="verse" id="b.GAL.4.5">Ayissi kiitteeddee gooppe, higgiyan moodettiide de7iyaawantta wozanawunne nuuna bare naanaa oothanaw kiitteedda.</seg>
          <seg type="verse" id="b.GAL.4.6">Xoossay hintte A naanaa gidiyaa diraw, Abbabboo, ta Aabboo giide waassiyaa bare Na7aa Ayyaanaa, nu wozanaa giddo kiitteedda.</seg>
          <seg type="verse" id="b.GAL.4.7">Hewaa diraw, hawaappe sinthaw neeni Xoossaa na7aa gidiyaawaappe attin, aylle gidakka; qassi neeni A na7aa gidooppe, Kiristtoosa bagganna Xoossay qaalaa geleeddabaa laattiyaawaa.</seg>
          <seg type="headline">Phawuloosi Galaatiyaa Asaabaa Hirggeedda</seg>
          <seg type="verse" id="b.GAL.4.8">Shin hintte hawaappe kase Xoossaa erennaan de7iidde, tuma gidenna xoossatuwaassi aylle gidiide eeno geeddita.</seg>
          <seg type="verse" id="b.GAL.4.9">Shin ha77i Xoossaa eriide, ubbaakka Xoossaan erettiide, laafanne qassi kadhetteedda ha ayyaanatuwaakko waaniide simmiitee? Shiretti simmi, aylle gidiide, laa7ethuwaa unttunttoo eeno gaanaw koyyiitee?</seg>
          <seg type="verse" id="b.GAL.4.10">Dummateedda gallassattuwaa, agenatuwaa, wodetuwaanne laythatuwaa hintte loythi naaguwaan aylleteeddita.</seg>
          <seg type="verse" id="b.GAL.4.11">Taana hinttebay yashshee; taani hinttenttoo coo gaade mela daaburaadditaashsha?</seg>
          <seg type="verse" id="b.GAL.4.12">Taanaadan ammaniyaawanttoo, taani hinttenttuudan haneedda diraw, Hinttenttukka taanaadan hanite gaade, hinttentta woossay; hintte taana aynne naaqqibeykkita.</seg>
          <seg type="verse" id="b.GAL.4.13">Taani koyro hinttenttoo mishiraachchuwaa qaalaa odeeddawe taana harggissishshiina gidiyaawaa hintte eriita.</seg>
          <seg type="verse" id="b.GAL.4.14">Taw paxatethay dhayiide, hinttenttoo paace gidinakka, taana kadhibeykkita; shenetikkabeykkita. Hewaa diraa ubba taana Xoossaa kiitanchchaa mokkiyaawaadan, woy Kiristtoosa Yesuusa mokkiyaawaadan mokkeeddita.</seg>
          <seg type="verse" id="b.GAL.4.15">Yaatina, hekko hintte nashettiyaawe beettenna! Taana gidooppe, hinttenttoo danddayettiyaabaa gidina, taw hintte hinttenttu ayfiyaa wooci imminttonne ixxennawaa markkattay.</seg>
          <seg type="verse" id="b.GAL.4.16">Yaatina taani hinttenttoo tumuwaa odiyaa diraw, hintte morkke gidaytaa?</seg>
          <seg type="verse" id="b.GAL.4.17">Hara asatuu hinttenttoo qarettiyaawaa malatiino; shin unttunttu qofay lo77enna; ayissi gooppe, hintte unttunttoo qarettana mala, taappe hinttentta shaakkanaw koyyiino.</seg>
          <seg type="verse" id="b.GAL.4.18">Shin taani hintte matan de7iyaa wode xalalaan gidennaan, ubba wodekka lo77obaan hintte koyettiyaawantta gidooppe lo77a.</seg>
          <seg type="verse" id="b.GAL.4.19">Ta siiqo naatoo, Kiristtoosa medhetay hinttenttun beettana gakkanaw, maccawunno oythay sakkiyaa keenaa, taani hintte diraw sakettay.</seg>
          <seg type="verse" id="b.GAL.4.20">Shin taani hinttenttoo hirggiyaa diraw, ha77i hintte mata baade hinttenttunna doonan haasayantto, darii dosay.</seg>
          <seg type="headline">Aggaarinne Saari Leemisuwaa</seg>
          <seg type="verse" id="b.GAL.4.21">Muse higgiyan moodettiide de7anaw koyyiyaawanttoo, higgii giyaawaa siskkitee? Ane taw odite.</seg>
          <seg type="verse" id="b.GAL.4.22">Ayissi gooppe, Xoossaa Maxaafay, Abraahaamossi danggaaxirattippenne godattippe yeletteedda laa77u naanay de7iino yaagee.</seg>
          <seg type="verse" id="b.GAL.4.23">Shin danggaaxiratti na7ay asay na7aa yeliyaa maaraadankka yeletteedda; qassi godatti na7ay, Xoossay sinthappe immana giide qaalaa geleeddawaan yeletteedda.</seg>
          <seg type="verse" id="b.GAL.4.24">Ha laa77u maccawanttu laa77u caaquwassi gidiyaa leemiso. Unttunttuppe ittinna, Musessi higgii imetteedda Siinaa Deriyaappe caaquu yeeddawunna, bare naanaa aylletethaw yelaaddu; izakka Aggaaro.</seg>
          <seg type="verse" id="b.GAL.4.25">Ha Aggaara Arabiyaa geetettiyaa gadiyan de7iyaa Siinaa Deriyaan leemisettaw; qassikka ha77i de7iyaa Yeerusalaamen leemisettaw; ayissi gooppe, Yeerusalaame katamay bare giddon de7iyaa asaa ubbaanna Muse higgiyaa aylletethaan de7ee.</seg>
          <seg type="verse" id="b.GAL.4.26">Shin saluwan de7iyaa Yeerusalaame aylletethaan de7ukku; iza nuussi aatto gideedda Saaro.</seg>
          <seg type="verse" id="b.GAL.4.27">Ayissi gooppe, Xoossaa Maxaafay, Hannee, yelabeenna manthattee, nashetta; yeluwaa oythay oyqqi erennawunnee, ne kooshshaa dhoqqu oothaade ilila! Ayissi gooppe, bare asinaanna de7iyaa maccawunnippe, barekka de7iyaa maccawunniw cora naanay de7ana yaagee.</seg>
          <seg type="verse" id="b.GAL.4.28">Taanaadan ammaniyaawanttoo, nuunikka Saari na7aa Yisaaqaadan, Xoossay sinthappe immana giide qaalaa geleedda naanaa.</seg>
          <seg type="verse" id="b.GAL.4.29">Shin he wode asaa maaraadan yeletteeddawe, Xoossaa Ayyaanay geeddawaadan yeletteeddawaa yederssi diggowaadan, ha77ikka hewaa mala.</seg>
          <seg type="verse" id="b.GAL.4.30">Shin Xoossaa Maxaafay waagii? Danggaaxirtti na7ay godatti na7anna ittippe laattenna diraw, danggaaxiratto izi na7anna ittippe kessa yedda yaagee.</seg>
          <seg type="verse" id="b.GAL.4.31">Hewaa diraw, taanaadan ammaniyaawanttoo, nuuni godatti naanaa gidiyaawaappe attin, danggaaxiratti naanaa gidokko.</seg>
        </div>
        <div type="chapter" complete="y" id="b.GAL.5">
          <seg type="headline">Kiristtoosan Aylletethaappe Kesussaa</seg>
          <seg type="verse" id="b.GAL.5.1">Nuuni aylletethay baynnaan, de7ana mala, Kiristtoosi nuuna aylletethaappe kesseedda; simmi minniide eqqite; laa7enthuwaa aylletethaa morgge mithaan waaxettoppite.</seg>
          <seg type="verse" id="b.GAL.5.2">Sisite, taani Phawuloosi, hinttentta yaagay; hintte qaxxarettiyaawaa gidooppe, Kiristtoosi hinttentta aynne maaddenna.</seg>
          <seg type="verse" id="b.GAL.5.3">Qaxxarettiyaa ubbatuu higgii giyaawaa ubbaa poliide naaganaw bessiyaawaa gujjaade qopethay.</seg>
          <seg type="verse" id="b.GAL.5.4">Higgiyaa naagiide xillanaw koyyiyaawanttoo, Kiristtoosappe shaaketteeddita; Xoossaa aadho keekatethaappekka kunddeeddita.</seg>
          <seg type="verse" id="b.GAL.5.5">Nuuna gidooppe, nuuni Xoossaa Ayyaanaa bagganna ammanuwan xillanaw nashechchaan naageetto.</seg>
          <seg type="verse" id="b.GAL.5.6">Ayissi gooppe, nuuni Kiristtoosi Yesuusanna ittippe de7ooppe, siiquwan oothiyaa ammanuwaappe attin, qaxxarettinakka, qaxxarettennaani agginakka nuuna aynne maaddenna.</seg>
          <seg type="verse" id="b.GAL.5.7">Kase lo77o woxxiita; shin tumatethaw hintte eeno geenna mala, oonee hinttentta diggeeddawe?</seg>
          <seg type="verse" id="b.GAL.5.8">Ha cimuu hinttentta xeeseedda Xoossaappe yibeenna.</seg>
          <seg type="verse" id="b.GAL.5.9">Asay giyaawaadan, guutha irshshuu munaqaa ubbaa denthee.</seg>
          <seg type="verse" id="b.GAL.5.10">Hinttenttu harabaa qoppennawaa taani Xoossaan ammanettay; shin hinttentta metiyaa uray oona gidooppenne, Xoossaappe bare pirddaa akkanawaa.</seg>
          <seg type="verse" id="b.GAL.5.11">Shin taanaadan ammaniyaawanttoo, taani hawaa gakkanaw qaxxaray koshshiyaawaa odiyaawaa gidooppe, taana ayissi yederssiinoo? Hewe tuma gidooppe, taani Kiristtoosa masqqaliyaabaa tamaarissina aynne metiyaabay baawa.</seg>
          <seg type="verse" id="b.GAL.5.12">Hinttentta metoothiyaawanttu barentta barenttookka goyreerikkinooshsha!</seg>
          <seg type="verse" id="b.GAL.5.13">Hinttentta gidooppe, taanaadan ammaniyaawanttoo, aylletethaappe kesanaw xeesetteeddita. Gidooppenneekka aylletethaappe hintte keseeddawaan, hintte asatethaa amuu hinttentta mooddoppo. Hewaa diraa siiquwan ittuu ittoo moodettite.</seg>
          <seg type="verse" id="b.GAL.5.14">Ayissi gooppe, higgii ubbay itti haasayan qashetteedda; ikka, Ne shooruwaa ne huuphiyaadan siiqa yaagiyaawaa.</seg>
          <seg type="verse" id="b.GAL.5.15">Shin hintte ittu ittuwaanna sa7ettiyaawaanne meetettiyaawaa gidooppe, hintte hintte giddon wurenna mala naagettite.</seg>
          <seg type="headline">Ayyaanaanne Ashuwaa</seg>
          <seg type="verse" id="b.GAL.5.16">Shin sisite; Xoossaa Ayyaanay hinttentta kaalethiyaawaa gidooppe, hintte ashuwaa amuwaa mulekka polikkita.</seg>
          <seg type="verse" id="b.GAL.5.17">Ayissi gooppe, nu ashuu amottiyaawaa Geeshsha Ayyaanay ixxee; qassi Geeshsha Ayyaanay amottiyaawaa nu ashuu ixxee; hawanttu ittuu ittuwaanna ixettiino. Hewaa diraw, hintte dosiyaawaa oothanaw danddaykkita.</seg>
          <seg type="verse" id="b.GAL.5.18">Shin Xoossaa Ayyaanay hinttentta kaalethiyaawaa gidooppe, Muse higgii hinttentta mooddenna.</seg>
          <seg type="verse" id="b.GAL.5.19">Ashuwaa oosuu eretteeddawaa; ikka ayee gooppe, woshummiyaawaa, tunatethaa, aadhdheedda tunatethaa oosuwaa,</seg>
          <seg type="verse" id="b.GAL.5.20">eeqaw goyinniyaawaa, bitiyaawaa, morkketethaa, palumaa, qanaatiyaawaa, hanqquwaa, barena dosiyaawaa, walaqettiyaawaa, ittuu ittuwaappe shaakettiyaawaa,</seg>
          <seg type="verse" id="b.GAL.5.21">asawaa amottiyaawaa, mathottiyaawaa, yethanchchaa gidiyaawaanne hawantta malatiyaawantta. Kasekka taani hinttenttoo odeeddawaadan, hawantta malatiyaawantta oothiyaawanttoo Xoossaa kawutethaan geliyaasay baawa.</seg>
          <seg type="verse" id="b.GAL.5.22">Shin Geeshsha Ayyaanaa ayfii, siiquwaa, nashechchaa, sarotethaa, danddayaa, keekatethaa, lo77otethaa, ammanettiyaawaa,</seg>
          <seg type="verse" id="b.GAL.5.23">ashikketethaa, bare huuphiyaa naagiyaawaa. Hewantta malatiyaawantta diggiyaa higgii baawa.</seg>
          <seg type="verse" id="b.GAL.5.24">Kiristtoosa Yesuusabaa gidiyaawanttu barenttu asatethaa A iita qofaannanne A amuwaanna ittippe masqqaliyaa bollan misimaariyan dhishiide kaqqeeddino.</seg>
          <seg type="verse" id="b.GAL.5.25">Nuussi Geeshsha Ayyaanay de7uwaa immowaappe guyyiyan, nuuna qassi I kaaletho.</seg>
          <seg type="verse" id="b.GAL.5.26">Ane otorettiyaawaa, woy ittuu ittuwaa hanqqethiyaawaa, woy ittuu ittuwaa qanaatiyaawaa aggoytte.</seg>
        </div>
        <div type="chapter" complete="y" id="b.GAL.6">
          <seg type="headline">Ittu Ittuwaanna Maadettiyaawaa</seg>
          <seg type="verse" id="b.GAL.6.1">Taanaadan ammaniyaawanttoo, hinttenan Geeshsha Ayyaanan de7iyaawanttu itti uray ay bayizzuwaa oothiide, beettooppekka, ashikketethaa ayyaanan A suurissite; qassi hintte paacettenna mala, hintte huuphiyaa naagite.</seg>
          <seg type="verse" id="b.GAL.6.2">Ittu ittuwaa tookuwaa tookkite; hewaa oothiyaawaan Kiristtoosa higgew azazettiita.</seg>
          <seg type="verse" id="b.GAL.6.3">Ayissi gooppe, itti uray aynne hanennaan de7iidde, ittibaa I haneeddawaa aw malatooppe, bare huuphiyaa cimmee.</seg>
          <seg type="verse" id="b.GAL.6.4">Shin asay ubbay huuphiyan huuphiyan bare oosuwaa paacco; hewaappe guyyiyan, hara asawaanna likkennaan, bare huuphe oosuwaa xalalaan ammanettiyaawaa demmana.</seg>
          <seg type="verse" id="b.GAL.6.5">Ayissi gooppe, asay ubbay huuphiyan huuphiyan bareppe naagettiyaawaa oothana bessee.</seg>
          <seg type="verse" id="b.GAL.6.6">Shin Xoossaa qaalaa tamaariyaawe barew de7iyaa lo77obaa ubbaa barena tamaarissiyaawaanna shaakko.</seg>
          <seg type="verse" id="b.GAL.6.7">Hinttentta hinterekka cimmoppite. Ooninne Xoossaa bolla qilliiccanaw danddayenna; ayissi gooppe, asay bare zeriyaawaa zarethiide qoycana.</seg>
          <seg type="verse" id="b.GAL.6.8">Bare ashuwaa amuwan zeriyaawaa gidooppe, ashuwaa amuwaappe hayquwaa qoycana. Shin Xoossaa Ayyaanan zeriyaawaa gidooppe, Xoossaa Ayyaanaappe medhinaa de7uwaa qoycana.</seg>
          <seg type="verse" id="b.GAL.6.9">Ane lo77o oosuwaa oothanaw minnoytte. Ayissi gooppe, nuuni minni oothooppe, qoyciyaa wodii sinthappe yaanawaa.</seg>
          <seg type="verse" id="b.GAL.6.10">Hewaa gidooppe ha oothanaw nuuni danddayiyaawaan, asaa ubbaw lo77obaa oothoytte; shin ubbaappe aathiide, nuunanna ammanuwan de7iyaawanttoo lo77obaa oothoytte.</seg>
          <seg type="headline">Wurssethaa Zoriyaanne Sarotaa</seg>
          <seg type="verse" id="b.GAL.6.11">Taani ta kushiyan, ay mala wolqqaama pidolatuwan, hawaa hinttenttoo xaafaadditantto be7ite.</seg>
          <seg type="verse" id="b.GAL.6.12">Asaa sinthan lo77iide beettanaw koyyiyaa ubbatuu, hintte qaxxarettana mala koyyiino; shin hewaa unttunttu oothiyaawe barenttoo Kiristtoosa masqqaliyaa diraw yederssettennaan attana xalalaassa.</seg>
          <seg type="verse" id="b.GAL.6.13">Ayissi gooppe, unttunttu hintte qaxxaretteeddawaan ceeqettanaw hinttentta qaxxarettino giinoppe attin, haray atto qaxxaretteeddawanttukka barenttu huuphew Muse higgiyaa naagikkino.</seg>
          <seg type="verse" id="b.GAL.6.14">Shin alami taw kaqettina, taanikka alamew kaqetteedda Yesuusi Kiristtoosa masqqaliyaappe attin, taani ceeqettiyaabay harabay taappe haakko.</seg>
          <seg type="verse" id="b.GAL.6.15">Ayissi gooppe, Kiristtoosi Yesuusan ooratha medhetaa gidiyaawe maaddeeppe attin, qaxxarettinakka qaxxarettennaan agginakka aynne maaddenna.</seg>
          <seg type="verse" id="b.GAL.6.16">Ha wogaan hamettiyaa ubbatuwaa bollaninne Xoossaa asaa ubbaa bolla, sarotethaynne maarotethay gido.</seg>
          <seg type="verse" id="b.GAL.6.17">Taani Yesuusaw mayteedd mallaa ta bollan tokkeedda diraw, hawaappe sinthaw itti asaykka taana metoothoppo.</seg>
          <seg type="verse" id="b.GAL.6.18">Taanaadan ammaniyaawanttoo, nu Godaa Yesuusi Kiristtoosa aadho keekatethay hinttenttunna gido. Amen77i.</seg>
        </div>
      </div>
      <div type="book" complete="y" id="b.EPH">
        <div type="chapter" complete="y" id="b.EPH.1">
          <seg type="verse" id="b.EPH.1.1">Taani Xoossaa sheniyaan Kiristtoosi Yesuusi kiitteedda Phawuloosi, Efesoonan de7iya Xoossaa naanaw qassi Kiristtoosa Yesuusaw ammanettiide de7iyaawanttoo ha dabidaabbiyaa xaafay.</seg>
          <seg type="verse" id="b.EPH.1.2">Xoossaa nu Aawuwaappenne Godaa Yesuusi Kiristtoosappe aadho keekatethayinne sarotethay hinttenttoo gido.</seg>
          <seg type="headline">Kiristtoosappe Beettiyaa Ayyaanaa Anjjuwaa</seg>
          <seg type="verse" id="b.EPH.1.3">Ayyaanaa anjjuwaa ubbaan Kiristtoosa bagganna bolla saluwaan nuuna anjjeedda Xoossaa, nu Godaa Yesuusi Kiristtoosa Aawuwaa, nuuni galateetto.</seg>
          <seg type="verse" id="b.EPH.1.4">Nuuni A sinthan geeshshatuwaanne pokkuu bayinnawantta gidana mala, Xoossay nuuna sa7ay medhettanaappe kase, Kiristtoosa bagganna bare siiquwan dooreedda.</seg>
          <seg type="verse" id="b.EPH.1.5">Xoossay bare sheniyaan bare doseeddawaadan, Yesuusi Kiristtoosa bagganna nuuna bare naanatuwaa oothanaw kasetiide qoppi wotheedda.</seg>
          <seg type="verse" id="b.EPH.1.6">Xoossay bare siiqiyaa Na7aa bagganna nuussi coo immeedda aadho keekatethaa bonchchuwaa diraw, nuuppe galataa akkanaw hewaa ootheedda.</seg>
          <seg type="verse" id="b.EPH.1.7">Nuuni Xoossaa aadho keekatethaa daruwaadan, Kiristtoosa suuthan wozetteeddo; hewan Xoossay nu nagaraa atto geedda.</seg>
          <seg type="verse" id="b.EPH.1.8">Xoossay bare aadhdheedda eratethaa ubbaaninne bare wozanaa qofaa ubbaan bare aadho keekatethaa nuussi darissiide immeedda.</seg>
          <seg type="verse" id="b.EPH.1.9">Ayissi gooppe, Xoossay bare qoppeeddawaa ootheedda; qassi Kiristtoosa bagganna polanaw qoppi wotheedda xuura yewuwaa nuuna erisseedda.</seg>
          <seg type="verse" id="b.EPH.1.10">Xoossay wodiyaa wurssethay gakkiya wode polanaw qoppeedda qofay Kiristtoosa waanna udiide, saluwaaninne sa7an de7iya medhetaa ubbaa ittippe aani shiishshanawaa.</seg>
          <seg type="verse" id="b.EPH.1.11">Ubbabay Xoossaa qofaadaaninne I geeddawaadan haneedda; Xoossay kasetiide qoppi wotheeddawaadan, Kiristtoosa bagganna nuuni aawantta gidanaadan, nuuna dooreedda.</seg>
          <seg type="verse" id="b.EPH.1.12">Nuuni kasetiide, Kiristtoosa bagganna akkana giide nashechchan naagiyaawanttu, Xoossaa bonchchuwaa galateetto.</seg>
          <seg type="verse" id="b.EPH.1.13">Hinttewukka qassi hewaadan haneedda; tumu kiitaa, hinttenttoo atotethaa aheedda mishiraachchuwaa qaalaa, hintte siseedda wode Kiristtoosa ammaneeddita; Xoossay hinttenttoo immana geedda Geeshsha Ayyaanaa bagganna, hintte Aawaa gidiyaawaa erissiyaa maatafaa hintte bolla wotheedda.</seg>
          <seg type="verse" id="b.EPH.1.14">Xoossay bare asaw immana geeddawaa nuuni laattana gakkanaw, Geeshsha Ayyaanaa waasetethaa oyqqeeddo. Hewe qassi A bonchchuwassi, galataa gidanawa.</seg>
          <seg type="headline">Phawuloosi Efesoona Asaw Woosseedda</seg>
          <seg type="verse" id="b.EPH.1.15">Hewaa diraw, Godaa Yesuusa hintte ammaniyaawaanne geeshshatuwaa ubbaa hintte siiqiyaawaa taani sisoodeppe doommaade,</seg>
          <seg type="verse" id="b.EPH.1.16">hinttenttoo Xoossaa galatiyaawaa aggabeyikke; Xoossaa woossaadde hinttewukka woossay.</seg>
          <seg type="verse" id="b.EPH.1.17">Qassi Godaa Yesuusi Kiristtoosa Xoossay, bonchchuwaa Aawuu, Xoossaa hintte eranaadan, hinttena aadhdheedda eranchcha oothiyaa qassi Xoossaa hinttenttoo qonccissiyaa Geeshsha Ayyaanaa hinttenttoo immanaadan, taani woossay.</seg>
          <seg type="verse" id="b.EPH.1.18">Xoossay hintte akkana giide, nashechchan naagi utteeddawoo hinttena xeeseeddawaanne I bare asaw immana giya anjjuu ay keenaa durentto hintte eranaadan, Xoossay hintte wozanaa dooyyina, A poo7uwaa hintte be7anaadan, taani Xoossaa woossay.</seg>
          <seg type="verse" id="b.EPH.1.19-Eph.1.20">Qassi A ammaniyaa nuunan A wolqqay loythi oothee. Ha nuunan de7iya wolqqaynne hayiquwaappe Kiristtoosa denthiide, saluwaa sa7an Xoossaappe ushechcha baggannautisseedda wolqqaama wolqqay ittuwaa.</seg>
          <seg type="verse" id="b.EPH.1.21">Kiristtoosi saluwaa sunthatuwaappe, godatethay de7iyaawanttuppe, wolqqaamatuwaappenne godatuwaa ubbaappe bolla gidiide mooddee; I ha77i de7iyaa yeleta xalalaan gidennaan, sinthaappe yaana yeletaanikka hara sunthatethaa ubbaappe dhoqqee.</seg>
          <seg type="verse" id="b.EPH.1.22">Xoossay ubbabaa Kiristtoosa gediyaappe garssan moodissiide, qassi Xoossay I ubbabaani ubbaappe bollanna Godaa gidanaadan, woosa gollew A immeedda.</seg>
          <seg type="verse" id="b.EPH.1.23">Woosa gollii Kiristtoosa asatethaa; woosa gollii Kiristtoosi ubbasan ubbabaa kunthiyaa A poluwaa.</seg>
        </div>
        <div type="chapter" complete="y" id="b.EPH.2">
          <seg type="headline">Kiristtoosan Hayiquwaappe De7oo Pinniyaawaa</seg>
          <seg type="verse" id="b.EPH.2.1">Hintte azazettennan ixxeedda dirawunne hintte nagaraa diraw, kase wodiyaan ayyaana hayiquwaa hayiqqeeddita.</seg>
          <seg type="verse" id="b.EPH.2.2">He wode hintte ha alamiyaa yeletaa iita ogiyaa hametteeddita; carkkuwaa giddon de7iya wolqqaama ayyaanatuwaa kaappoo qassi Xoossaw azazettenna asaa ha77i mooddiyaa ayyaanaw azazetteeddita.</seg>
          <seg type="verse" id="b.EPH.2.3">Nuunikka qassi ubbay he asaa mala; qassi nuuni nu ashuwaa amuwaadan de7eeddo; nu ashuunne nu wozanay koyyeeddawaa ootheeddo. Nuunikka haratuwawaadan, nu medhetaan Xoossaa hanqquwaa akkanaw de7eetto.</seg>
          <seg type="verse" id="b.EPH.2.4">Shin Xoossaa maarotethay dara gidiyaa diraw, bare siiquwaa daruwaadan,</seg>
          <seg type="verse" id="b.EPH.2.5">Nuuni aw azazettennan ixxiide, haray atto ayyaanan hayiqqeeddawantta gidinakka, I Kiristtoosanna nuussi de7uwaa immeedda. Xoossaa aadho keekatethan hintte atteeddita.</seg>
          <seg type="verse" id="b.EPH.2.6">Nuuni Kiristtoosi Yesuusanna saluwaanne sa7aanne mooddanaadan, Xoossay nuuna aananna ittippe hayiquwaappe dentheedda.</seg>
          <seg type="verse" id="b.EPH.2.7">I sinthappe yaana wodiyaan, nuussi Kiristtoosi Yesuusan de7iya keekatethan, ubbaappe aadhdhiyaa bare aadho keekatethaa dhoqqatethaa bessanaw hewaa ootheedda.</seg>
          <seg type="verse" id="b.EPH.2.8">Ayissi gooppe, hintte Xoossaa aadho keekatethan, ammanuwan atteeddita; hawe Xoossaa imuwaappe attin, hintte oosuwaanna gidenna.</seg>
          <seg type="verse" id="b.EPH.2.9">Hintte daaburan beettibeenna diraw, hintte ceeqettiyaabay ayayiinne baawa.</seg>
          <seg type="verse" id="b.EPH.2.10">Ayissi gooppe, nuuni Xoossaa medhetaa; I nuussi kasetiide giigissi wotheedda lo77o oosuwaa nuuni oothanaadan, Kiristtoosi Yesuusa bagganna nuuna medhdheedda.</seg>
          <seg type="headline">Kiristtoosan Beettiyaa Ittippetethaa</seg>
          <seg type="verse" id="b.EPH.2.11">Hewaa diraw, hinttenoo zariyaan Ayihuda gidenna asatoo, barenttu asatethaa bolla kushiyan oosetteeddawan, barena qaxxaretteeddawantta giya Ayihudatuu, qaxxarettibeennawantta giide xeesiyaawanttoo, hintte kase oonentto akeekite.</seg>
          <seg type="verse" id="b.EPH.2.12">He wode hintte Kiristtoosappe shaaketteeddita; imatha gidiide, Israa7eeliyaa asaappe haakkiide de7eeddita; Xoossay bare asaw immana giide caaqqeedda caaquwaappe ayinne demmibeykkita; ha sa7aa bolla hintte demmana giide, nashechchan naagi utteeddawaa demmennaaninne qassi Xoossay bayinnaan de7eeddita.</seg>
          <seg type="verse" id="b.EPH.2.13">Shin hintte kase haakkiide de7iyaawanttu ha77i Kiristtoosa Yesuusanna de7iide, Kiristtoosa hayiquwan mataa shiiqeeddita.</seg>
          <seg type="verse" id="b.EPH.2.14">Ayissi gooppe, Kiristtoosi Ayihuda asaanne Ayihuda gidenna asaa ittuwaa udiide, nuussi sarotethaa aheedda. Unttunttu laa77uwaa shaakkiide, morkke oothi wotheedda morkketethaa godaa bare asatethan koli yeggeedda.</seg>
          <seg type="verse" id="b.EPH.2.15">I bare huuphew ha laa77u zaretuwaappe itti ooratha asaa medhdhiide sarotethaa wothanaw, Ayihuda asatuwaa higgiyaa A azazatuwaanne wogatuwaanna ittippe dhayisseedda.</seg>
          <seg type="verse" id="b.EPH.2.16">Kiristtoosi masqqaliyaa bolla misimaariyan dhishettiide hayqqeedda bare hayiquwan morkketethaa dhayiseedda; qassi masqqaliyaa bagganna laa77u zaretuwaakka itti asaa oothi sigethiide, Xoossaakko aheedda.</seg>
          <seg type="verse" id="b.EPH.2.17">Kiristtoosi yiide, Xoossaappe haakkiide de7iya hinttenttoo Ayihuda gidennawanttoonne, A matan de7iya Ayihudatoo ubbaw, mishiraachchuwaa qaalaa sarotethaa odeedda.</seg>
          <seg type="verse" id="b.EPH.2.18">Ayissi gooppe, nuuni ubbay, Ayihudatuukka Ayihuda gidennawanttukka, itti Geeshsha Ayyaanan Kiristtoosa bagganna Aawuwaa sintha shiiqanaw danddayeetto.</seg>
          <seg type="verse" id="b.EPH.2.19">Simmi hintte Ayihuda gidenna asatuu hawaappe sinthaw allagaa woy imathaa gidikkita; ha77i hinttenne geeshshatuu itti biittaa asaa; qassi Xoossaw hintte soy asaa.</seg>
          <seg type="verse" id="b.EPH.2.20">Yesuusi kiitteeddawanttunne timbbitiyaa odiyaawanttu baaseedda baasuwaa bolla hinttekka keexetteedita; godaa xaphuwaa minissiyaa waanna shuchchay Kiristtoosi Yesuusa.</seg>
          <seg type="verse" id="b.EPH.2.21">I golliyaa ubbaa ittippe shiishshi oyqqiide, Xoossaa bagganna Geeshsha, Xoossaa Geeshsha golle gidana mala dichchee.</seg>
          <seg type="verse" id="b.EPH.2.22">Hintte qassi Xoossay bare Ayyaanan de7iya golliyaa gidanaw, haratuwaa ubbaanna ittippe Kiristtoosan keexettiita.</seg>
        </div>
        <div type="chapter" complete="y" id="b.EPH.3">
          <seg type="headline">Phawuloosi Ammanenna Asaw Ootheedda Oosuwaa</seg>
          <seg type="verse" id="b.EPH.3.1">Hewaa diraw, hinttenoo Ayihuda gidenna asatoo, taani Phawuloosi hintte diraw Kiristtoosi Yesuusa qasho asaa gideeddawe, Xoossaa woossay.</seg>
          <seg type="verse" id="b.EPH.3.2">Xoossay bare aadho keekatethan, taani hinttena maaddanaadan, ha oosuwaa taw immeeddawaa hintte loythi siseeddita.</seg>
          <seg type="verse" id="b.EPH.3.3">Xoossay bare xuura qofaa taw qonccissiide, taana erisseedda; taani hewaa qanthaan xaafaaddi.</seg>
          <seg type="verse" id="b.EPH.3.4">Qassi taani xaafeeddawaa hintte nabbabiyaa wode, Kiristtoosa xuuraa taani woota akeekaadditanttonne eranaw danddayiita.</seg>
          <seg type="verse" id="b.EPH.3.5">Beni wode asay he xuura yewuwaa sisibeenna; shin Xoossay hewaa Yesuusi kiitteedda Xoossaa naanatoonne timbbitiyaa odiyaawanttoo, Geeshsha Ayyaanan ha77i qonccisseedda.</seg>
          <seg type="verse" id="b.EPH.3.6">Xuura yewuu hawaa; Ayihuda gidenna asay wonggalaa bagganna, Xoossaa anjjuwaa Ayihudatuwaana ittippe laattiino; unttunttu itti asatethan shaakettennaan de7iino; qassi Kiristtoosi Yesuusa bagganna Xoossay immana geeddawaa Ayihudatuwaana shaakkiino.</seg>
          <seg type="verse" id="b.EPH.3.7">Xoossay bare oosuwaa wolqqaa bagganna taw immeedda aadho keekatethan taani ha wonggalaw qooma gidaaddi.</seg>
          <seg type="verse" id="b.EPH.3.8">Taani geeshshatuwaa ubbaa giddon laafiyaawaa gidooppekka, Ayihuda gidenna asaw zaway bayinna Kiristtoosa duretethaa mishiraachchuwaa qaalaa odiyaa ha qaadaa Xoossay taw immeedda.</seg>
          <seg type="verse" id="b.EPH.3.9-Eph.3.10">Qassi taani hewan Xoossaa xuura qofaa asaa ubbaw qonccissa odana; ubbabaa medhdheedda Xoossay bare xuura yewuwaa beni wode genthi wotheedda. Xoossay ha77i hewaa woosa golliyaa bagganna saluwaa sa7an de7iya kaappatoonne godatethay de7iyaawanttoo zaway bayinna bare aadhdheedda eratethaa qonccissanaw ootheedda.</seg>
          <seg type="verse" id="b.EPH.3.11">Xoossay hewaa nu Godaa Kiristtoosi Yesuusa bagganna I poleedda bare medhinaa qofaadan ootheedda.</seg>
          <seg type="verse" id="b.EPH.3.12">Nuuni Kiristtoosi Yesuusanna ittippe gidiide, A ammaniyaa ammanuwan ammanettiide, ayinne yayyennaan Xoossaa sintha shiiqanaw danddayeetto.</seg>
          <seg type="verse" id="b.EPH.3.13">Hewaa diraw, taani hinttewaan metootiyaawan hintte hirggenna mala, hinttena woossay; ayissi gooppe, taani hintte bonchchoo metootay.</seg>
          <seg type="headline">Kiristtoosa Siiquwaa</seg>
          <seg type="verse" id="b.EPH.3.14-Eph.3.15">Hewaa diraw, taani saluwaaninne sa7an de7iya ammaniyaa golliyaa asay ubbay aappe yeeddaXoossaa sinthan gulbbatay.</seg>
          <seg type="verse" id="b.EPH.3.16-Eph.3.17">Xoossay bare bonchchuwaa daruwaadan, bare Geeshsha Ayyaanan, hinttenttoo hintte garssa asatethan hintte minniyaa wolqqaa immanaadaaninne, qassi ammanuwaa bagganna Kiristtoosi hintte wozanaa bare golliyaa medhdhanaadan, taani Xoossaa woossay; qassikka hintte xaphuwaa yeddiide, tokettiide siiquwan minnanaadan, Xoossaa woossay.</seg>
          <seg type="verse" id="b.EPH.3.18">Qassi geeshshatuwaa ubbaanna Kiristtoosa siiquu ay keenaa aakentto, adussentto, dhoqqenttonne ciimmenttoeriyaa wolqqaa hinttenttu demmanaadan, taani Xoossaa woossay.</seg>
          <seg type="verse" id="b.EPH.3.19">Eratethaappe aadhdhiyaa Kiristtoosa siiquwaa hintte eranaadaaninne qassi Xoossawaa gidiyaa ubbabaani hintte poli kumanaadan, taani Xoossaa woossay.</seg>
          <seg type="verse" id="b.EPH.3.20-Eph.3.21">Simmi nu giddon oothiyaa bare wolqqaa bagganna nuuni woossiyaawaa woy qoppiyaawaa ubbaappe loythi darissi oothanaw danddayiyaa Xoossaw, woosa golliyaaninne Kiristtoosi Yesuusan ubba wode medhinaappe medhinaa gakkanaw bonchchuu gido. Amen77i.</seg>
        </div>
        <div type="chapter" complete="y" id="b.EPH.4">
          <seg type="headline">Bollaa Ittippetethaa</seg>
          <seg type="verse" id="b.EPH.4.1">Hewaa diraw, taani Godaw oothiyaa diraw qashetteeddawe Xoossay hinttena xeeseedda xeessaw bessiyaa de7uwaa hintte de7anaadan, taani hinttena woossay.</seg>
          <seg type="verse" id="b.EPH.4.2">Ubba wode hintte hintte huuphiyaa kawushshiyaawantta, ashikketuwaanne danddayanchchatuwaa gidite; ittuu ittuwaa maaddiyaawan hintte siiquwaa bessite.</seg>
          <seg type="verse" id="b.EPH.4.3">Hinttena ittippe gathi qachchiyaa sarotethaan, Geeshsha Ayyaanay hinttenttoo immiya ittippetethaa naaganaw minnite.</seg>
          <seg type="verse" id="b.EPH.4.4">Xoossay hinttena xeeseedda hidootay, hintte demmana giide naagi utteeddawe mexxi ittuwaa gidowaadan, itti asatethaynne itti Geeshsha Ayyaanay de7ee.</seg>
          <seg type="verse" id="b.EPH.4.5">Itti Goday, itti ammanuunne itti xinqqatay de7ee.</seg>
          <seg type="verse" id="b.EPH.4.6">Ubbaa Goday, ubbaa bagganna oothiyaawe, ubbaa giddon de7iyaawe, itti Xoossay, ubbaa Aawuu de7ee.</seg>
          <seg type="verse" id="b.EPH.4.7">Shin Kiristtoosi immeedda imuwaadan, nuuni huuphiyan huuphiyan dumma imuwaa akkeeddo.</seg>
          <seg type="verse" id="b.EPH.4.8">Hewaa diraw, Xoossaa Maxaafay, I pude dhoqqasaa keseedda wode, omoddetteeddawantta afeedda; asawukka imotaa immeedda yaage.</seg>
          <seg type="verse" id="b.EPH.4.9">Yaatina, Pude keseedda giyaawe waagiyaawe? I koyiro duge wodhdheedda; hewe sa7aw hirkki wurssethasaa wodhdheedda giyaawaa.</seg>
          <seg type="verse" id="b.EPH.4.10">Ha duge wodhdheeddawe bare huuphew A; he I ubbabaa kumanaadan, saluwaa ubbaappe dhoqqiyaasaa pude keseedda.</seg>
          <seg type="verse" id="b.EPH.4.11">Asaw imotaa immeeddawe A; I ittuwaa ittuwaa Yesuusi kiitteeddawantta, haratuwaa timbbitiyaa odiyaawantta, qassi haratuwaa mishiraachchuwaa qaalaa odiyaawantta, qassikka haratuwaa woosa golliyaa kaalethiyaawanttanne tamaarissiyaawantta oothi suntheedda.</seg>
          <seg type="verse" id="b.EPH.4.12">I hewaa geeshshatuu ubbay ammaniyaa asaa oosuwaa oothanaadaninne Kiristtoosa bollan keexettanaadan giigissanaw ootheedda.</seg>
          <seg type="verse" id="b.EPH.4.13">Qassi nuuni ubbay Xoossaa Na7aa ammaninanne erina beettiyaa ittippetethaakko gakkana; nuuni Kiristtoosa polo dichchaa keenaa dicciide, donza asa gidanaadana.</seg>
          <seg type="verse" id="b.EPH.4.14">Nuuni beetan yaanne haanne shocettiide, barenttu cimmiyaa hanotaan asaa balaa ogiyaa kaalethiyaa geniyaa asaa timirttiyaa carkkuwaa ubbaan sugettiidde, hawaappe sinthaw na7a gidanaw bessenna.</seg>
          <seg type="verse" id="b.EPH.4.15">Shin nuuni siiqotethan tumuwaa haasayiidde, huuphe gidiyaa Kiristtoosakko ubbabaani diccanaw bessee.</seg>
          <seg type="verse" id="b.EPH.4.16">Bollaa giddon de7iya dumma dumma shaakotay aani ittippe oyqetteeddino; qassi kumentha bollay barew imetteeddasaa ubbaan ittuu ittuwaanna gakeettiide, ittippe oyqqetti utteedda; he dumma dumma shaakotay oothanaw bessiyaawaa oothiyaa wode, kumentha bollay siiquwan dicceenne barena keexxee.</seg>
          <seg type="headline">Kiristtoosan Beettiyaa Ooratha De7uwaa</seg>
          <seg type="verse" id="b.EPH.4.17">Hewaa diraw, taani hawaa hinttenttoo Godaa sunthan odaynne markkattay. Hintte go77i bayinna qofaa qoppiyaa Ayihuda gidenna asatuwaadan de7oppite.</seg>
          <seg type="verse" id="b.EPH.4.18">Unttunttu wozanay dhumaani de7ee; unttunttu ayinne erennawanttanne azazettenna diraw, Xoossay immiya de7uwaappe haakkeeddino.</seg>
          <seg type="verse" id="b.EPH.4.19">Unttunttu matan yeella giyaawe baawa; unttunttu woshummaw kajjeelanaw barenttu huuphiyaa aathi immiino; qassi tunabaa ubbaa paci bayinnaan oothanaw loythi yorattiyaawantta.</seg>
          <seg type="verse" id="b.EPH.4.20">Shin hintte Kiristtoosawaa hewaadan tamaaribeyikkita.</seg>
          <seg type="verse" id="b.EPH.4.21">Aabaa tumu siseeddita; qassi tumatethaykka Yesuusan de7iyaawaa, aappe tamaareeddita.</seg>
          <seg type="verse" id="b.EPH.4.22">Hintte kase de7iya de7uwaa aggite; qassi bare cimmiyaa amuwan dhayiyaa hintte eca asatethaa dhayissite.</seg>
          <seg type="verse" id="b.EPH.4.23">Hintte wozanaynne qofay ubbanna ooraxxanaw bessee.</seg>
          <seg type="verse" id="b.EPH.4.24">Tumu xillotethaaninne geeshshatethan Xoossaa leemisuwan medhetteedda ooratha asatethaa mayyite.</seg>
          <seg type="verse" id="b.EPH.4.25">Simmi worddotoppite. Nuuni ubbay Kiristtoosa asatethan itti asaa gidiyaa diraw, asay ubbay bare ishaw tumuwaa haasayanaw bessee.</seg>
          <seg type="verse" id="b.EPH.4.26">Hanqqettite; shin hintte hanqquwan nagaraa oothoppite. Hintte hanqquwan de7ishshin, away wulloppo.</seg>
          <seg type="verse" id="b.EPH.4.27">Xalahew xoo77iyaa immoppite.</seg>
          <seg type="verse" id="b.EPH.4.28">Wuu77iyaa uray hawaappe sinthaw wuu77oppo; shin hewaa aggiide, hiyyeesatuwaa maaddanaw, bare kushiyan lo77obaa oothiidde daaburo.</seg>
          <seg type="verse" id="b.EPH.4.29">Hintte haasayay sisiyaawantta go77ana mala, koshshiyaawaadan menthethiyaa lo77o qaalay hintte doonaappe kesoppe attin, iita qaalay mulekka kesoppo.</seg>
          <seg type="verse" id="b.EPH.4.30">Xoossay hinttena woziyaa gallassaw hintte attametti utteedda Xoossaa Geeshsha Ayyaanaa kayyoyoppite.</seg>
          <seg type="verse" id="b.EPH.4.31">Ixxiyaa hanotaa, yiilluwaa, hanqquwaa, waasuwanne cashshaa ubbaa iitatethaa ubbanna hintteppe dhayissite.</seg>
          <seg type="verse" id="b.EPH.4.32">Ittuu ittoo keekitenne qarettite; qassi Xoossay Kiristtoosa bagganna hinttenttoo atto geeddawaadan, hinttekka ittuu ittuwaa atto giite.</seg>
        </div>
        <div type="chapter" complete="y" id="b.EPH.5">
          <seg type="headline">Poo7uwaan De7ite</seg>
          <seg type="verse" id="b.EPH.5.1">Simmi Xoossay siiqiyaa naanatuwaadan, A malatite.</seg>
          <seg type="verse" id="b.EPH.5.2">Qassi Kiristtoosi nuuna siiqiide, bare huuphiyaa Xoossaw nashechchiyaa yarshshuwaadaaninne imotaa udiide immeeddawaadan, hinttekka siiquwan de7anaw bessee.</seg>
          <seg type="verse" id="b.EPH.5.3">Shin Xoossaa naanaw bessiyaawaadan, hintte giddon woshummiyaawennee tunatethaa ubbay, woy miishshaa amottiyaawe mulekka sisettoppo.</seg>
          <seg type="verse" id="b.EPH.5.4">Yeellayiyaawenne eeya haasayay woy pathenna qidhii hinttenttoo bessennawaa gidiyaa diraw, hintte matan ubbakka de7oppo; hintte hewaa ubbaa aggiide, Xoossaa galatanaw bessee.</seg>
          <seg type="verse" id="b.EPH.5.5">Hawaa erite; ooninne woshummiyaawaa woy tunabaa oothiyaawaa, woy miishshaa amottiyaawaa gidooppe, Kiristtoosa kawutethaanne Xoossaa kawutethaa laattanaw danddayenna; miishshaa amottiyaawe eeqaw goyinniyaawaappe dummattenna.</seg>
          <seg type="verse" id="b.EPH.5.6">Hinttena ooninne pathenna haasayan cimmoppo; ayissi gooppe, hawaa gaasuwan Xoossaa hanqquu azazettenna asaa bolla yaana.</seg>
          <seg type="verse" id="b.EPH.5.7">Simmi hewaa mala asaanna zuppetoppite.</seg>
          <seg type="verse" id="b.EPH.5.8">Ayissi gooppe, kase hintte dhumaani de7eeddita; shin Godaa bagganna ha77i poo7uwan de7iita; poo7uwan de7iya asaadan poo7uwan hamettite.</seg>
          <seg type="verse" id="b.EPH.5.9">Ayissi gooppe, poo7uu lo77otethaa, xillotethaanne tumatethaa ubbaa ayifee.</seg>
          <seg type="verse" id="b.EPH.5.10">Godaa nashechchiyaabay ayentto tamaarite.</seg>
          <seg type="verse" id="b.EPH.5.11">Go77i bayinna dhumaa oosuwaa qonccissi bessiteppe attin aananna walakettoppite.</seg>
          <seg type="verse" id="b.EPH.5.12">Unttunttu geeman oothiyaawe haray atto haasayiyaawekka pokkee.</seg>
          <seg type="verse" id="b.EPH.5.13">Shin ubbabay poo7uwaa kesiyaa wode, qoncciyaan beettana; ayissi gooppe, qoncciyaan beettiyaa ubbabay poo7uwaa.</seg>
          <seg type="verse" id="b.EPH.5.14">Hewaa diraw, Gemi77ishiyaawoo, beegotta; hayiquwaappekka dendda; Kiristtoosi new poo7issanawaa yaagee.</seg>
          <seg type="verse" id="b.EPH.5.15">Simmi hintte waani de7intto akeekite; aadhdheedda eratethaanna de7iya asaadan de7iteppe attin, aadhdheedda eratethay bayinna asaadan de7oppite.</seg>
          <seg type="verse" id="b.EPH.5.16">Wodii iita gidiyaa diraw, hintte wodiyaa hinttew danddayettowaadan lo77otethaw go77ettite.</seg>
          <seg type="verse" id="b.EPH.5.17">Hewaa diraw, Goday koyyiyaawe ayentto akeekiteppe attin, eeya gidoppite.</seg>
          <seg type="verse" id="b.EPH.5.18">Qassi hinttenan Geeshsha Ayyaanay qanxxennaan kumoppe attin, hinttena bayizziyaa woyiniyaa giyaa eessaa ushiide mathottoppite.</seg>
          <seg type="verse" id="b.EPH.5.19">Mazimuriyaa yethaan, galatiidde yexxiyaawaaninne ayyaana yethaan ittuu ittuwaanna haasayite; qassi galatiyaa yethaaninne mazimuriyaa yexxiyaawaan hintte wozanaan Godaa galatiidde yexxite.</seg>
          <seg type="verse" id="b.EPH.5.20">Nu Godaa Yesuusi Kiristtoosa sunthan, Aawuwaa Xoossaa ubbabaw ubba wode galatite.</seg>
          <seg type="headline">Asinaabaanne Machchattibaa</seg>
          <seg type="verse" id="b.EPH.5.21">Kiristtoosaw yayyiidde, ittuu ittoo moodettite.</seg>
          <seg type="verse" id="b.EPH.5.22">Machchetoo, Godaw moodettiyaawaadan, hintte asinaw moodettite.</seg>
          <seg type="verse" id="b.EPH.5.23">Ayissi gooppe, Kiristtoosi qassi woosa gollew huuphe gidiyaawaadan, asinaykka bare machchattiw huuphe; qassi Kiristtoosi bare huuphiyan, bare bollaa gidiyaa woosa golliyaa ashshiyaawaa.</seg>
          <seg type="verse" id="b.EPH.5.24">Shin woosa golli Kiristtoosaw moodettiyaawaadan, machchetuu qassi barenttu asinaw ubbabaani moodettanaw bessee.</seg>
          <seg type="verse" id="b.EPH.5.25">Asinatoo, Kiristtoosi woosa golliyaa siiqiide, bare huuphiyaa iziw immeeddawaadan, hinttekka hintte machchatuwaa siiqite.</seg>
          <seg type="verse" id="b.EPH.5.26">I woosa golliyaa bare qaalaaninne haathaan meecci geeshshiide, Xoossaw dummayanaw hawaa ootheedda.</seg>
          <seg type="verse" id="b.EPH.5.27">Kiristtoosi woosa golliyaa qitay woy deemuwaa cidhdhissiyaawe woy hewaa malatiyaawe bayinnaan, A kumentha bonchchuwaanna geeshshaanne borettennawaa udiide, bare huuphew shiishshanaw koyyeedda.</seg>
          <seg type="verse" id="b.EPH.5.28">Simmi qassi asinay bare machchatto bare bollaadan siiqanaw bessee; bare machchatto siiqiyaawe barena siiqee.</seg>
          <seg type="verse" id="b.EPH.5.29">Ayissi gooppe, bare bollaa ixxiyaa asay mulekka baawa; shin Kiristtoosi woosa golliyaa muziyaawaadaaninne naagiyaawaadan ooninne bare bollaa muzeenne naagee.</seg>
          <seg type="verse" id="b.EPH.5.30">Ayissi gooppe, nuuni A bollaa dumma dumma asatethaa.</seg>
          <seg type="verse" id="b.EPH.5.31">Xoossaa Maxaafay; Hewaa diraw, attumawe bare aawuwaanne bare daayo aggiide, bare machchattina ittippe de7ana; unttunttu laa77uukka itti ashuwaa gidana yaagee.</seg>
          <seg type="verse" id="b.EPH.5.32">Ha xuuray wolqqaama tumatethaa; shin taani hawe Kiristtoosabaanne woosa golliyaabaa odee yaagay.</seg>
          <seg type="verse" id="b.EPH.5.33">Gidooppekka, qassi asinay huuphiyan huuphiyan machchiyaa bare huuphiyaadan siiqanaw bessee; machchattakka bare asinaa bonchchanaw bessee.</seg>
        </div>
        <div type="chapter" complete="y" id="b.EPH.6">
          <seg type="headline">Yeleeddawanttubaanne Yeletteedda Naanatuwaabaa</seg>
          <seg type="verse" id="b.EPH.6.1">Naatoo, hinttena yeleeddawanttoo Godaa bonchchiyaawaadan azazettite; ayissi gooppe, hawe oothanaw bessiyaawaa.</seg>
          <seg type="verse" id="b.EPH.6.2-Eph.6.3">New ubbabay lo77anaadaaninne sa7an ne laythay aduqqanaadan, ne aawuwaanne ne daayo bonchcha giya azazuu Xoossay immana geedda hidootaana de7iya koyiro azazuwaa.</seg>
          <seg type="verse" id="b.EPH.6.4">Aawatoo, hintte hintte naanatuwaa Godaa seeraaninne zoriyaan dichchiteppe attin, unttuntta hanqqethoppite.</seg>
          <seg type="headline">Godatuwaabaanne Ayllatuwaabaa</seg>
          <seg type="verse" id="b.EPH.6.5">Ayillatoo, Kiristtoosaw oothiyaawaadan, hintte godatoo yashshatethaaninne kokkorssaan suure wozanaappe azazettite.</seg>
          <seg type="verse" id="b.EPH.6.6">Xoossay geeddawaa oothiyaawanttudan, Kiristtoosa ayillatuwaadan, wozanaappe oothiteppe attin, asaa nashechchanaw oothiyaawaadan, asay be7o giide oothoppite.</seg>
          <seg type="verse" id="b.EPH.6.7">Asaw gidennaan Godaw oothiyaawaadan, dhibennaan wozanaappe oothite.</seg>
          <seg type="verse" id="b.EPH.6.8">Ayille gidina woy womaanuwaa gidina, I oothiyaa lo77o ooso ubbaw Goday huuphiyan huuphiyan woyitanawaa eriita.</seg>
          <seg type="verse" id="b.EPH.6.9">Godatoo, hintte ayilletuwaa naassiyaawaa aggiide, unttunttoo hewaadan oothite; hinttenanne unttuntta gathi mooddiyaa Goday, oonanne maaddi pirddennawe, saluwan de7iyaawaa eriita.</seg>
          <seg type="headline">Xoossaa Olaa Miishshatuwaabaa</seg>
          <seg type="verse" id="b.EPH.6.10">Wurssethaan, Godaaninne A wolqqaama wolqqan ubba wode minnite.</seg>
          <seg type="verse" id="b.EPH.6.11">Xalahiyaa iita cimuwaa te77anaw hintte danddayana mala, Xoossay hinttenttoo immiya ollaa mayuwaa ubbaa mayyite.</seg>
          <seg type="verse" id="b.EPH.6.12">Ayissi gooppe, nuuni bolla saluwaa de7iya iita ayyaana wolqqatuwaanna, mooddiyaawanttunna, godatethay de7iyaawanttunnanne ha dhuma biittaa mooddiyaawanttunna olettiyaawaappe attin, asaanna olettokko.</seg>
          <seg type="verse" id="b.EPH.6.13">Hewaa diraw, iita gallassaante77anawunne qassi wurssethay gakkanaw wadhettowaappe guyyiyan, minni eqqanaw hintte danddayana mala, Xoossaa olaa miishshaa ubbaa oyqqite.</seg>
          <seg type="verse" id="b.EPH.6.14-Eph.6.15">Hewaa diraw, xeessan saqqiyaa dancciyaawaadan tumatethaa dancciide, tiraan wothiyaa olaa miishshaadan xillotethaa mayyiide, hintte gediyaan caammaa wothiyaawaadan sarotethaa mishiraachchuwaa qaalaa odanaw giigiide, minni eqqite.</seg>
          <seg type="verse" id="b.EPH.6.16">He ubbaappe aathiide, xalahii yeddiyaa wonddaafiyaa tamaa ubbaa toyissanaw, ammanuwaa ubba wode gonddalliyaadan oyqqite.</seg>
          <seg type="verse" id="b.EPH.6.17">Atotethaa huuphiyan wothiyaa birataa qoobiyaadan wothite; qassi Geeshsha Ayyaanaa mashshaa gideedda Xoossaa qaalaa oyqqite.</seg>
          <seg type="verse" id="b.EPH.6.18">Xoossaa woossiiddinne A maaduwaa oochchiidde, ubba wode Geeshsha Ayyaanan Xoossaa woossite. Hewaa diraw, minnite; salettoppite; geeshshatuwaa ubbaw Xoossaa ubba wode woossite.</seg>
          <seg type="verse" id="b.EPH.6.19">Qassi taani yayyennaan wonggalaa xuuraa odanaw, Xoossay ta doonaa dooyyiide, haasayiyaawaa immanaadan, tawukka Xoossaa woossite.</seg>
          <seg type="verse" id="b.EPH.6.20">Taani ha77i qashuwan de7ooppekka, ha wonggalaa diraw taani kiitetteeddawaa; taani aabaa taw bessiyaawaadan yayyennaan odana mala, taw Xoossaa woossite.</seg>
          <seg type="headline">Wurssetha Sarotaa</seg>
          <seg type="verse" id="b.EPH.6.21">Shin taani waana de7inttonne ayaa oothaytantto hinttekka eranaadan, nu siiqo ishay, Godaa oosuwan ammanetteedda qoomay Tikiqoosi, tawaa ubbaa hinttenttoo odanawaa.</seg>
          <seg type="verse" id="b.EPH.6.22">Nuuni ubbay waani de7intto hinttenttoo odiide, hinttena minissana mala, taani A hinttekko kiittaaddi.</seg>
          <seg type="verse" id="b.EPH.6.23">Xoossaa Aawuwaappenne Godaa Yesuusi Kiristtoosappe sarotethaynne siiqotethay ammanuwaana ittippe ishatuwaa ubbaw gido;</seg>
          <seg type="verse" id="b.EPH.6.24">Dochchenna siiquwan nu Godaa Yesuusi Kiristtoosa siiqiyaa ubbatuwaanna Xoossaa aadho keekatethay gido. Amen77i.</seg>
        </div>
      </div>
      <div type="book" complete="y" id="b.PHI">
        <div type="chapter" complete="y" id="b.PHI.1">
          <seg type="headline">Sarotaa</seg>
          <seg type="verse" id="b.PHI.1.1">Nuuni Yesuusi Kiristtoosa oosanchchatuu Phawuloosinne Ximootoosi, Kiristtoosa Yesuusan de7iyaawanttoo, Piliphphisiyoosa giya katamaan de7iya geeshshatoo ubbatoo, ammaniyaawantta kaalethiyaawanttoonne maaddiyaawanttoo ha dabidaabbiyaa xaafeetto.</seg>
          <seg type="verse" id="b.PHI.1.2">Nu Aawuwaa Xoossaappenne Godaa Yesuusi Kiristtoosappe aadho keekatethayinne sarotethay hinttenttoo gido.</seg>
          <seg type="headline">Phawuloosi Woosseedda Galataa Woosaa</seg>
          <seg type="verse" id="b.PHI.1.3">Taani hinttena hassayiya wode ubbaan ta Xoossaa galatay.</seg>
          <seg type="verse" id="b.PHI.1.4-Phil.1.5">Hintte koyiro gallassaappe hanno gakkanaw, mishiraachchuwaa qaalaa odiyaawaan taana maaddeedda diraw, taani ubba wode hinttenttoo ubbaw nashechchan Xoossaa woossay.</seg>
          <seg type="verse" id="b.PHI.1.6">Qassi hinttenttu giddon lo77o oosuwaa doommeedda Xoossay, Kiristtoosi Yesuusi simmiyaa gallassay gakkanaw polanawaa eray.</seg>
          <seg type="verse" id="b.PHI.1.7">Taani hinttenttoo ubbaw hewaadan qoppanaw bessee; ayissi gooppe, taani hinttena ubba wode hassayay. Ha77i taani qashuwan de7iyaawaaninne wonggalaw mootettiyaawan, qassi wonggalaa minissa essiyaawaaninne, Xoossay taw qaadeedda qaadaa hinttekka taananna gishi akkeeddita.</seg>
          <seg type="verse" id="b.PHI.1.8">Ayissi gooppe, taani hinttena ubbatuwaa Kiristtoosi Yesuusappe yiyaa siiquwan ay keenaa siiqintto, Xoossay taw markka.</seg>
          <seg type="verse" id="b.PHI.1.9-Phil.1.10">Qassi taani hinttenttoo Xoossaa woossiyaawe hawaa; lo77obaa ayaanneekka dooranaw hinttenttu danddayanaadaaninne, qassi hinttenttu siiquu tumu eratethaananne akeeka ubbaanna ittippe gujji gujji diccanaadan, Xoossaa woossay; yaatiide Kiristtoosi simmiyaa gallassan hinttenttu suurenne pokkuu baynnawantta gidana.</seg>
          <seg type="verse" id="b.PHI.1.11">Qassi hinttenttu shemppuukka Xoossaa bonchchoonne galataw Yesuusi Kiristtoosa bagganna beettiyaa xillotethaa ayfiyaa ayifana.</seg>
          <seg type="headline">Phawuloosa Qashuu Wonggalay Aakkanawaa Diggibeenna</seg>
          <seg type="verse" id="b.PHI.1.12">Taanaadan Xoossaa kaalliyaawantto, ha taana gakkeeddawe mishiraachchuwaa qaalay aakkanaadan tumu maaddeeddawaa hinttenttu erana mala koyyay.</seg>
          <seg type="verse" id="b.PHI.1.13">Taani Kiristtoosa diraw qashetteeddawaa, kaatiyaa golliyaa naagiyaa ubbatuunne hawaan de7iya haratuu ubbatuu eriino.</seg>
          <seg type="verse" id="b.PHI.1.14">Qassi taani qashetteeddawe nu ishatuwaappe dariyaawaanttu Godan loythi ammanettiide, Xoossaa qaalaa yashshi baynnaan kasewaappe xaliide odanaadan maaddeedda.</seg>
          <seg type="verse" id="b.PHI.1.15">Tumuppe ittuu ittuu qanaatiyaa dirawunne palumiyaa diraw, Kiristtoosawaa odiino; shin haranttu lo77o amuwan odiino.</seg>
          <seg type="verse" id="b.PHI.1.16">Hawanttu Xoossay taw wonggalaa naagiyaa oosuwaa immeedda diraw, siiqiide qaalaa odiino.</seg>
          <seg type="verse" id="b.PHI.1.17">Shin yokkonttu taani qashuwan de7ishshin, ta bolla waayyiyaa ahanawaa unttunttoo malatina, barena siiqiyaa wolqqaama amuwan Kiristtoosawaa odinoppe attin, wozanaappe odikkino.</seg>
          <seg type="verse" id="b.PHI.1.18">Aynne baawa; malatissiyaa odonne gido woy tumu odonne gido, ay ogiyaaninne Kiristtoosawaa odooppe, taani hewan nashettay. Sinthanawukka qassi taani nashettana.</seg>
          <seg type="verse" id="b.PHI.1.19">Ayissi gooppe, taani hinttenttu woosaaninne Yesuusi Kiristtoosa Ayyaanaappe yiyaa maaduwan attanawaa eray.</seg>
          <seg type="verse" id="b.PHI.1.20">Ta wolqqaama amuunne Xoossaappe akkana gaade taani nashechchan naagiyaa naaguu ayee gooppe, taani paxa de7inakka woy hayiqqinakka yayyennaan, kasewaadan ha77ikka ta kumentha asatethan Kiristtoosi bonchchettanawaappe attin, taani haray atto ittibankka yeellatennaan attanaassa.</seg>
          <seg type="verse" id="b.PHI.1.21">Ayissi gooppe, taw de7uu Kiristtoosa; qassi hayiquukka taw go77a.</seg>
          <seg type="verse" id="b.PHI.1.22">Shin taani paxa de7iyaawaan daro go77iyaawaa oothanawaa gidooppe, haqawaa dooranentto taw erettenna.</seg>
          <seg type="verse" id="b.PHI.1.23">Taani ha laa77u yewatuwan meetootay; ha de7uwaappe shaakettanawunne qassi Kiristtoosanna ittippe de7anaw amottay; Kiristtoosanna ittippe de7iyaawe ubbaappe aadhdheedda daro lo77obaa.</seg>
          <seg type="verse" id="b.PHI.1.24">Shin taani hayiqqiyaawaappe hinttenttu diraw paxa de7iyaawe hinttena daro koshshiyaawaa.</seg>
          <seg type="verse" id="b.PHI.1.25">Hawe tuma gidiyaawaa taani geeshshaade eray; qassi ammanuwan hinttenttu diccanaadaaninne nashettanaadan, taani hinttenanna ubbaanna paxa de7ana.</seg>
          <seg type="verse" id="b.PHI.1.26">Hewaa diraw, taani hinttenanna laa7ethuwaa yiyaa wode, Kiristtoosa Yesuusanna hintte de7iya de7uwan, tabaan ceeqettiyaabay hinttenttoo darana.</seg>
          <seg type="verse" id="b.PHI.1.27">Gidooppekka, hinttenttu hinttenttu huuphew Kiristtoosa wonggalaw bessiyaa de7uwaa de7ite; taani hinttena baade woy be7ana dhayina, hinttenttu itti qofaan minniide eqqeeddawaanne, qassi wonggalaa ammanoo itti wozanaa gidiide ittippe baaxetiyaawaa sisana.</seg>
          <seg type="verse" id="b.PHI.1.28">Hintte morkketuwassi ayankka yayyoppite; hewe unttunttoo unttunttu bashshaa dhishissee; shin Xoossay hinttena xoonissiyaa diraw, hinttenttoo atotethaa dhishissee.</seg>
          <seg type="verse" id="b.PHI.1.29">Ayissi gooppe, Kiristtoosaw oothiyaa qaaday hinttena gakkeeddawe hinttenttu aani ammanana xalalaassa gidennaan A diraw waayyiyaakka akkanaassa.</seg>
          <seg type="verse" id="b.PHI.1.30">Taani kase baaxetishshin hinttenttu be7eeddawaa mala baaxiinne qassi ha77ikka taani baaxetiyaawaa hinttenttu sisiyaawaa malay hinttena gakkeedda.</seg>
        </div>
        <div type="chapter" complete="y" id="b.PHI.2">
          <seg type="headline">Kiristtoosi Barena Kawushsheeddawaa Leemisuwaa</seg>
          <seg type="verse" id="b.PHI.2.1">Kiristtoosan hinttenttu de7iyaa de7uu hinttena wozanthii? A siiquu hinttena menthethii? Geeshsha Ayyaananna hinttenttoo ittippetethay de7ii? Hintte ittuu ittuwassi keekitennee qarettiitee?</seg>
          <seg type="verse" id="b.PHI.2.2">Yaatooppe, hinttenttu qofaan, siiquwan, wozanaaninne qofaa poluwan ittuwaa gidiide, taana polo nashechchite.</seg>
          <seg type="verse" id="b.PHI.2.3">Hinttena siiqiyaawaan woy ceeqettanaw koyyiyaa mela amuwan ittibaanne oothoppite; shin ittuu ittuwaappe dhoqqay yaagiide qoppennaan, ittuu ittuwassi hinttenttu huuphiyaa kawushshite.</seg>
          <seg type="verse" id="b.PHI.2.4">Qassi ittuu ittuwaa go77iyaawaa koyyanaappe attin, hinttenttu huuphe xalalaa go77iyaawaa koyyoppite.</seg>
          <seg type="verse" id="b.PHI.2.5">Kiristtoosa Yesuusan de7iya ha ashikketethaa qofay qassi hinttenankka de7anaw bessee.</seg>
          <seg type="verse" id="b.PHI.2.6">I ubba wode Xoossaa gidiide de7eedda; shin I wolqqaan Xoossaa keena gidiyaa maatay de7iyaawaa bessiyaawaadan paydibeenna.</seg>
          <seg type="verse" id="b.PHI.2.7">Shin I bare sheniyaan ubbabaa aggiide, aylliyaa medhetaa akkeedda; qassi asaa malatiide qoncceedda.</seg>
          <seg type="verse" id="b.PHI.2.8">I barena kawushsheedda; hayqoo, ubba haray atto, masqqaliyaa bolla hayqqanawukka azazetteedda.</seg>
          <seg type="verse" id="b.PHI.2.9">Hewaa diraw, Xoossay A loythi dhoqqu dhoqqu ootheedda; qassi sunthaa ubbaappekka aadhdhiyaa dhoqqa sunthaa aw immeedda.</seg>
          <seg type="verse" id="b.PHI.2.10">Hewaa diraw, saluwaaninne sa7an sa7aappe garssan de7iya ubbay Yesuusa sunthaa bonchchanaw gulbbatana.</seg>
          <seg type="verse" id="b.PHI.2.11">Qassi asay ubbay Yesuusi Kiristtoosi Godaa yaagiide, Xoossaa Aawuwaa bonchchoo markkattana.</seg>
          <seg type="headline">Ha Sa7an De7iya Asaassi Poo7o Gidiyaawaa</seg>
          <seg type="verse" id="b.PHI.2.12">Hewaa diraw, ta dabbatoo, taani hinttenanna de7iyaa wode ubbaan hinttenttu taw azazetteeddawaadan, ha77i taani hinttenttu matan de7enna wodekka, hinttenttu kasewaappe aathiide taw azazettanaw bessee; yashshatethaaninne kokkorssaan hinttenttu atotethaa polanaw oothite.</seg>
          <seg type="verse" id="b.PHI.2.13">Ayissi gooppe, Xoossay hinttena barew eeno giissanaadaaninne qassi I qoppeeddawaa hinttenttu oothanaadan hinttenttu giddon ubba wode oothee.</seg>
          <seg type="verse" id="b.PHI.2.14-Phil.2.15">Geellanne nagaranchcha asaa giddon pokkuu baynnawantta, geeshshatuwaa, Xoossaa naanatuwaadankka pokkuu bayinnawantta gidite; qassi zuuzummennan woy iitabaa qoppennaan ubbabaa oothite. He asaa giddonikka saluwan poo7iya xoolinttiyaadan poo7iidde,</seg>
          <seg type="verse" id="b.PHI.2.16">de7uwaa mishiraachchuwaa qaalaa unttunttoo odite; he wode ta daaburayinne ta oosuu mela dhayibeennawe erettiyaa diraw, Kiristtoosi simmiyaa gallassi taani hinttenan ceeqettana.</seg>
          <seg type="verse" id="b.PHI.2.17">Haray atto hinttenttu ammanuu Xoossaw yarshshiyaa yarshshuwaa bolla ta suuthay ushshaa yarshshuwaadan gukkooppekka, taani nashettay; hinttenanna ubbaanna ittippe nashettay.</seg>
          <seg type="verse" id="b.PHI.2.18">Hewaadan hinttekka qassi nashettanaw bessee; taananna ittippe nashettite.</seg>
          <seg type="headline">Ximootoosinne Eppafiroditoosi Ootheedda Oosuwaa</seg>
          <seg type="verse" id="b.PHI.2.19">Shin taani hinttenttu de7uwaabaa sisaade nashettanaadan, Ximootoosa hinttekko ellekka yeddanawaa Godaa Yesuusan ammanettay.</seg>
          <seg type="verse" id="b.PHI.2.20">Ayissi gooppe, hinttenttu de7uwaabaw wozanaappe hirggiyaa A mala asay haray ooninne taw baawa.</seg>
          <seg type="verse" id="b.PHI.2.21">Ayissi gooppe, haratuu ubbatuu barenttu huuphe go77aa koyyiino; Yesuusi Kiristtoosawaa koyyikkino.</seg>
          <seg type="verse" id="b.PHI.2.22">Shin na7ay bare aabbu oothiyaawaadan, Ximootoosi taananna ittippe gidiide, wonggalaa oosuwaa ootheeddawan, ammanettiya asaa gidiyaawaa erisseeddawaa hinttenttu eriita.</seg>
          <seg type="verse" id="b.PHI.2.23">Hewaa diraw, taani yewuu haniyaawaa be7aade, elekka A hinttekko yeddana gaade qoppay.</seg>
          <seg type="verse" id="b.PHI.2.24">Taani ta huuphew mata wodiyaan hinttekko baanawaa Godan ammanettay.</seg>
          <seg type="verse" id="b.PHI.2.25">Shin taani ta ishaa Eppafiroditoosa, taananna ittippe ta bagga gidiide ootheeddawaa, oletteeddaawaanne, qassi taana maaddiyaawan hinttenttoo kiitettiide ootheeddawaa hinttekko kiittanaw koshshiyaawaa qoppaaddi.</seg>
          <seg type="verse" id="b.PHI.2.26">Ayissi gooppe, I hinttena ubbaa be7anaw laamotee; qassi I saketteeddawaa hinttenttu siseedda diraw, bare wozanaan daro metootee.</seg>
          <seg type="verse" id="b.PHI.2.27">I tumu sakettiide, hayiqqi atteedda; shin Xoossay aw qaretteedda; A xalalaw gidennaan kayyuu kayyuwaa bolla gujettennaadan, tawukka qaretteedda.</seg>
          <seg type="verse" id="b.PHI.2.28">Simmi hinttenttu laa7enthuwaa A be7iide nashettanaadan, tawukka ta wozanaa kayyuu irxxanaadan, taani ellekka A hinttekko yeddana.</seg>
          <seg type="verse" id="b.PHI.2.29">Hewaa diraw, Godan de7iya ishaadan, kumentha nashechchan A mokkite; qassi A malatiyaa asaa ubbaakka bonchchite.</seg>
          <seg type="verse" id="b.PHI.2.30">Ayissi gooppe, hinttenttu hinttenttu huuphew taana maaddana danddayenna maaduwaa maaddanaw, Kiristtoosa oosuwaa diraw, bare shemppuwaa shenekoo giide, hayiqqi atteedda.</seg>
        </div>
        <div type="chapter" complete="y" id="b.PHI.3">
          <seg type="headline">Tumu Xillotethaa</seg>
          <seg type="verse" id="b.PHI.3.1">Wurssethaan, taanaadan Xoossaa kaalliyaawantto, Goday hinttenttoo nashechchaa immo. Taani kase xaafeeddawaa zaarethaade xaafiyaawe taana waayissenna; qassi he xaafiyaawe hinttena naagana.</seg>
          <seg type="verse" id="b.PHI.3.2">Iitabaa oothiyaawanttuppe, he kanatuwaa eeshshay de7iyaawanttuppe, qaxxaray koshshee giya asatuwaappe naagettite.</seg>
          <seg type="verse" id="b.PHI.3.3">Ayissi gooppe, nuuni Xoossaa Geeshsha Ayyaanan Xoossaw goyinniyaa dirawunne nu de7uwan Godaa Kiristtoosa Yesuusan nashettiyaa diraw, tumu qaxxaraa qaxxaretteeddawantta; asatethaa bolla oosettiyaawan ammanokko.</seg>
          <seg type="verse" id="b.PHI.3.4">Qassi taw ta huuphiyankka ta asatethan ammanettiyaawe de7ee. Ay asaynne bare asatethan ammanettiyaawe barew de7ee giide qoppooppe, taani aappe loytha aadhdhay.</seg>
          <seg type="verse" id="b.PHI.3.5">Taani yelettoodeppe hosppuntha gallassaanqaxxarettaaddi. Taani yeletan Israa7eeliyaa; Biiniyaama zare; walakay bayinna Ayihuda asaa. Ayihuda higgiyaa naagiyaawan gidooppe, taani Parisaawe;</seg>
          <seg type="verse" id="b.PHI.3.6">Ayihuda ammanoo seelaa gidooppe, taani ammaniyaawantta waayissaaddi; itti uray Muse higgew azazettiide xilliyaawaa baggaa gidooppe, taanan pokkobay beettibeenna.</seg>
          <seg type="verse" id="b.PHI.3.7">Shin taana go77iyaa he ubbabaa Kiristtoosa diraw bayeeddawaadan payday.</seg>
          <seg type="verse" id="b.PHI.3.8-Phil.3.9">Tumakka, hewanttu xalalaa gidenna; taani ta Godaa Kiristtoosi Yesuusa eriyaawe ubbabaappe loythi aadhdhiyaa diraw, ubbabaa taana mulekka go77ennawaadan payday; taani A diraw ubbabaa yegga bashaaddi. Kiristtoosa demmanawunne aananna de7anaw ubbabaa wora oleeddawaadan payday; taani Muse higgew azazettaade demmiyaa ta huuphe xillotethay taw baawa. Kiristtoosa ammanina, Xoossay immiya xillotethay, ammanuwan Xoossaa matappe yiyaa xillotethay taw ha77i de7ee.</seg>
          <seg type="verse" id="b.PHI.3.10-Phil.3.11">Taani Kiristtoosanne A dendduwaa wolqqaa eranaw koyyay; yaataade taani ta huuphew hayiquwaappe denddana yaagiyaawan, A waayyiyaa aananna waayyettanawunne A hayquwan A malatanaw amottay.</seg>
          <seg type="headline">Gakkiyaasaa Gakkanaw Woxxiyaawaa</seg>
          <seg type="verse" id="b.PHI.3.12">Taani ha77i demma diggaaddi woy taanan bali baawa giikke. Shin Kiristtoosi Yesuusi taana barew ootheedda woytaa demmana gaade elleellay.</seg>
          <seg type="verse" id="b.PHI.3.13">Taanaadan Xoossaa kaalliyaawantto, taani hewaa demma diggaaddi gaade qoppikke; shin taani ittibaa oothay; taappe guyyenna de7iyaawaa dogaade sinthan de7iyaawaa oyqqanaw wadhettay.</seg>
          <seg type="verse" id="b.PHI.3.14">Xoossay Kiristtoosi Yesuusa bagganna bolla de7uwassi xeesiyaa woytaa akkanaw, ta gakkanaw woxay.</seg>
          <seg type="verse" id="b.PHI.3.15">Simmi nuuni Ayyaanan minneeddawanttu ubbatuu hawaa qoppanaw bessee; qassi hintteppe amareeddawanttoo ayaaninne dumma qofay de7ooppe, hewaakka Xoossay hinttenttoo qonccissana.</seg>
          <seg type="verse" id="b.PHI.3.16">Gidooppekka, nuuni hanno gakkanaw de7eedda maaraadan, ane sinthaw he maaraa kaalloytte.</seg>
          <seg type="verse" id="b.PHI.3.17">Taanaadan Xoossaa kaalliyaawantto, taani haniyaawaadan hanite. Nuuni hinttenttoo leemisuwaa gideeddo; hewaadan hinttekka nuuni hinttenttoo leemisuwaa gideedda maaraa kaalliyaawantta akeekite.</seg>
          <seg type="verse" id="b.PHI.3.18">Ayissi gooppe, taani hewaa hinttenttoo kase coratoo odaaddi; qassi ha77i laa7ethuwaakka afoxxaadde hinttenttoo oday; Kiristtoosi masqqaliyaa bolla misimaariyan dhishettiide hayiqqeeddawoo barenttu shemppuu barena morkke ootheedda daro asatuu de7iino.</seg>
          <seg type="verse" id="b.PHI.3.19">Unttunttu wurssethay bashshaa; unttunttu uluu unttunttoo Xoossaa; yeellatanaw bessiyaawan unttunttu otorettiino; qassi ha sa7aabaa xalalaa qoppiino.</seg>
          <seg type="verse" id="b.PHI.3.20">Ayissi gooppe, nu biittay saluwaana; nuuni qassi saluwaappe yaana nuuna ashshiya Godaa Yesuusi Kiristtoosa naageetto.</seg>
          <seg type="verse" id="b.PHI.3.21">Kiristtoosi ubbabaa bareppe garssan wothanaw danddayiyaa bare wolqqan, nu daaburanchcha asatethaa laammiide, bare bonchcho asatethaa malatissiide oothana.</seg>
        </div>
        <div type="chapter" complete="y" id="b.PHI.4">
          <seg type="headline">Wurssetha Zoriyaa</seg>
          <seg type="verse" id="b.PHI.4.1">Taanaadan Xoossaa kaalliyaawanttoo, taani siiqiyaawanttoo, laamotiyaawanttoo, taana nashechchiyawaanttoo, taana dhoqqu oothiyaawanttoo, ta dabbatoo, simmi Godan hinttenttu minni eqqanaw bessee.</seg>
          <seg type="verse" id="b.PHI.4.2">Ewoodenne Sinxxiikee, hinttenttu laa77uukka qofaan ittuwaa gidiide, Godan de7anaadan, taani hinttena zoray.</seg>
          <seg type="verse" id="b.PHI.4.3">Qassi taananna oothiyaa ammanetteeddawoo, neeni ha macca asatuwaa maaddanaadan, taani neena woossay; ayissi gooppe, unttunttu taanannanne unttunttu sunthay Xoossaa de7uwaa maxaafanxaafetteedda Qaleminxxoosanna qassi taananna ittippe oothiyaa haratuwaa ubbaanna wonggalaa ubbasaa gathanaw daabureeddino.</seg>
          <seg type="verse" id="b.PHI.4.4">Godaanna hinttenttu de7iya de7uwan ubba wode nashettite; taani hawaa gujjaadekka gay; nashettite.</seg>
          <seg type="verse" id="b.PHI.4.5">Asay ubbay hinttenttu ashikketethaa ero; Goday matan yaana.</seg>
          <seg type="verse" id="b.PHI.4.6">Xoossaa hinttenttu woossiyaa woosaa ubbaan A loythi galatiidde, hinttena koshshiyaawaa ubbaw woossiteppe attin, ittibawukka hirggoppite.</seg>
          <seg type="verse" id="b.PHI.4.7">Qassi asaa eratethaa ubbaappe aadhdhiyaa Xoossaa sarotethay hinttenttu wozanaanne hinttenttu qofaa Godaa Yesuusi Kiristtoosa bagganna naagana.</seg>
          <seg type="verse" id="b.PHI.4.8">Wurssethaan, taanaadan Xoossaa kaalliyaawantto, hinttenttu wozanaan lo77obaanne galatissiyaawaa qoppite; tuma gidiyaabaa ubbaa, bonchchissiyaawaa ubbaa, bayizzuwaa gidennabaa ubbaa, geeshshabaa ubbaa, siiquwaa ubbaa, suure gidiyaabaa ubbaa qoppite.</seg>
          <seg type="verse" id="b.PHI.4.9">Hinttenttu taappe tamaareeddawaa, akkeeddawaa, siseeddawaanne be7eeddawaa ubbaa oothite; qassi nuussi sarotethaa immiya Xoossay hinttenanna ittippe gidanawa.</seg>
          <seg type="headline">Barew Kiitetteedda Imotaw Phawuloosi Galateeddawaa</seg>
          <seg type="verse" id="b.PHI.4.10">Shin daro wodiyaappe guyyiyan, ha77i hinttenttu tawaa laa7enthuwaa qoppanaw doommeedda diraw, taani Godan loytha nashettay; taw qoppanaw hinttenttoo injjetennan ixxeeddawaappe attin, taw qofaa qoppiita.</seg>
          <seg type="verse" id="b.PHI.4.11">Taani hawaa taana meteedda diraw giikke; ayissi gooppe, taw de7iyaabay taw gidanagiyaawaa taani tamaaraaddi.</seg>
          <seg type="verse" id="b.PHI.4.12">Taani metootiide wooti de7anentto eray; qassi durettiide de7iyaawekka ayentto eray; haqan gidinakka awude gidinakka, taani kaluwaanne koshshaa qassi pacaanne palahaa tamaaraaddi.</seg>
          <seg type="verse" id="b.PHI.4.13">Kiristtoosi taw immeedda wolqqan, ubbabaa oothanaw taani danddayay.</seg>
          <seg type="verse" id="b.PHI.4.14">Gidooppekka, hinttenttu ta metuwaa taananna metootiide daro loytheeddita;</seg>
          <seg type="verse" id="b.PHI.4.15">Piliphphisiyoosa asaw, wonggalaa mishiraachchuu koyro hintte giddon odetteedda; shin taani Maqidooniyaappe keseedda wode, taana ammaniyaa hinttenttuppe attin, haray maaddibeennawaa hinttenttu hinttenttu huuphew eriita; qassi immiyaabankka akkiyabankka hintteppe attin, haray taana maaddibeenna.</seg>
          <seg type="verse" id="b.PHI.4.16">Ayissi gooppe, taana metuu oyqqeedda wode, haray atto taani Teselonqqiyaan de7ishshinkka taana zaari zaariide maaddeeddita.</seg>
          <seg type="verse" id="b.PHI.4.17">Taani hinttewaa bolla harabay gujettanawaa koyyiyaawaappe attin, woyitaa xalalaa akkanaw koyyikke.</seg>
          <seg type="verse" id="b.PHI.4.18">Shin taani hinttenttu immeeddawaa ubbaa akkaaddi; qassi taw palahiide gidiyaawe de7ee. Hintte kiitteedda ubbabaa Eppafiroditoosappe akkaaddi; koshshiyaa ubbay taw de7ee. Hintte taw kiitteedda imuu Xoossaw sawuwaa toshikku giyaanne I dosiyaa, A nashechchiyaa yarshshuwaa mala.</seg>
          <seg type="verse" id="b.PHI.4.19">Qassi ta Xoossay bare bonchcho duretethaa daruwan Kiristtoosi Yesuusa bagganna hinttena koshshiyaawaa ubbaa hinttenttoo immana.</seg>
          <seg type="verse" id="b.PHI.4.20">Nu Xoossaw, nu Aawoo medhinaappe medhinaa gakkanaw bonchchuu gido. Amen77i.</seg>
          <seg type="headline">Wurssetha Sarotaa</seg>
          <seg type="verse" id="b.PHI.4.21">Kiristtoosi Yesuusawaa gidiyaa Xoossaa asatuwaa ubbatuwaa saro giite. Taananna hawaan de7iya ishatuu hinttena saro giino.</seg>
          <seg type="verse" id="b.PHI.4.22">Hawaan de7iya Xoossaa asatuwaa ubbatuu, ubbaappekka aathiide Kaatiyaa Qeesaare golliyaan de7iyaawanttu hinttena saro giino.</seg>
          <seg type="verse" id="b.PHI.4.23">Nu Godaa Yesuusi Kiristtoosa aadho keekatethay hinttenanna gido.</seg>
        </div>
      </div>
      <div type="book" complete="y" id="b.COL">
        <div type="chapter" complete="y" id="b.COL.1">
          <seg type="verse" id="b.COL.1.1">Taani Phawuloosi, Xoossaa sheniyaan Kiristtoosi Yesuusi kiitteeddawaa gideeddawenne nu ishay Ximootoosi,</seg>
          <seg type="verse" id="b.COL.1.2">Qolaasiyaasa giyaa katamaan de7iyaa Xoossaa naanatoo, Kiristtoosan ammanetteedda ishatoo ha dabidaabbiyaa xaafeetto. Xoossaa nu Aawuwaappenne Godaa Yesuusi Kiristtoosappe, aadho keekatethayinne sarotethay hinttenttoo gido.</seg>
          <seg type="headline">Phawuloosi Woosseedda Galataa Woosaa</seg>
          <seg type="verse" id="b.COL.1.3">Nuuni hinttenttoo woossiidde, nu Godaa Yesuusi Kiristtoosa Aawuwaa, Xoossaa ubba wode galateetto.</seg>
          <seg type="verse" id="b.COL.1.4">Ayissi gooppe, nuuni Kiristtoosi Yesuusa hinttenttu ammaniyaawaanne Xoossaa asatuwaa ubbaa siiqiyaawaa siseeddo.</seg>
          <seg type="verse" id="b.COL.1.5">Tumu kiitay wonggalay koyiro hinttekko yeedda wode, Xoossay sinthaappe immana geeddawaa siseeddita. Simmi hinttenttu ammanuunne siiquu saluwan giigiide naagiyaa, Xoossay sinthappe immana geeddawan doometteedda.</seg>
          <seg type="verse" id="b.COL.1.6">He wonggelii hinttekko gakkeedda; hinttenttu A sisoodeppenne Xoossaa aadho keekatethaa tumatethaan eroodeppe doommiide, hinttenttu giddon de7iyaawaadankka, biittaa ubbaan anjjuwaa aheenne ubbasaa aakkee.</seg>
          <seg type="verse" id="b.COL.1.7">Hinttenttu hewaa nuunanna ittippe qooma gideedda siiqo Eppaafiraappe tamaareeddita; I nu diraw Kiristtoosaw ammanettiide oothiyaawe,</seg>
          <seg type="verse" id="b.COL.1.8">Xoossaa Ayyaanan haratuwaa hinttenttu siiqiyaawaa nuussi odeedda.</seg>
          <seg type="verse" id="b.COL.1.9">Hewaa diraw, nuuni qassi hewaa siseedda gallassaappe doommiide, Xoossay hinttenttoo bare sheniyaa eriya eratethaa, Xoossaa Ayyaanay immiya aadhdheedda eratethaannanne akeekaanna ittippe kunthiide immanaadan, ubba wode balennaan Xoossaa woosseetto.</seg>
          <seg type="verse" id="b.COL.1.10">Hewaappe guyyiyan, Goday koyyiyaawaadan hinttenttu de7anawunne, ubba wode A nashechchiyaabaa oothanaw danddayana; hinttenttu oothiyaa lo77o oosuwaa ubbaan hinttenttu de7uu go77ana de7iyaawaa gidanawa; qassi Xoossaa eriyaawan dicci dicci baanita.</seg>
          <seg type="verse" id="b.COL.1.11">Hinttenttu ubbabaani nashechchan genccanaadaaninne danddayanaadan, Xoossay bare bonchchuwaa gitatethaadan immiya wolqqaa ubbaan minnite.</seg>
          <seg type="verse" id="b.COL.1.12">Qassi Xoossaa naanatoo giigeedda poo7o kawutethaa laattanaw, nuuna danddayisseedda Xoossaa Aawuwaa galatite.</seg>
          <seg type="verse" id="b.COL.1.13">I nuuna dhumaa wolqqaappe ashshiide, bare siiqiyaa Na7aa kawutethaakko pintheedda.</seg>
          <seg type="verse" id="b.COL.1.14">Qassi I bare Na7an nuuna woziide, nu nagaraa atto geedda.</seg>
          <seg type="headline">Kiristtoosa Xoossatethaanne A Oosuwaa</seg>
          <seg type="verse" id="b.COL.1.15">Kiristtoosi beettenna Xoossaa qonccissiyaawaa; I medhetteeddawaa ubbaappe aadhdhiyaa bayra Na7aa.</seg>
          <seg type="verse" id="b.COL.1.16">Ayissi gooppe, ubbabaykka aani medhetteedda; beettiyaawanttu, beettennawanttu, ayyaanatuwaappe beettiyaa wolqqaynne godatethay, dhoqqatethaynne maatay, saluwaaninne sa7an de7iya ubbabaykka Aaninne Aw medhetteedda.</seg>
          <seg type="verse" id="b.COL.1.17">I ubbabaappe kase de7eedda; ubbabaykka Aani bare sa7aa sa7aa oyqqiide de7ee.</seg>
          <seg type="verse" id="b.COL.1.18">I bare huuphew, woosa gollew huuphenne de7o; I ubbaappe bolla gidana mala, kasetiide hayiquwaappe denddeedda Bayira Na7aa gideedda.</seg>
          <seg type="verse" id="b.COL.1.19">Ayissi gooppe, Xoossay koyyeeddawaadan, Aani Xoossatethaa kumenthay de7ee.</seg>
          <seg type="verse" id="b.COL.1.20">Yaatina Xoossay Kiristtoosa bagganna ubbabaa barenanna sigethanaw yewuwaa qachcheedda; bare Na7ay masqqaliyaa bollan gusseedda suuthan saluwaaninne sa7an de7iya ubbabaa barenanna sigetheedda.</seg>
          <seg type="verse" id="b.COL.1.21">Hawaappe kase, hinttenttu iitabaa qooppeedda dirawunne ootheedda diraw, Xoossaappe shaakettiide, Aananna morkketteeddita.</seg>
          <seg type="verse" id="b.COL.1.22">Shin Xoossay ha77i hinttentta pokkobay bayinnawanttanne qassi geeshshatuwaa oothiide, bare sintha shiishshanaw, bare Na7aa hayiqqeeddawaa asatethan barenanna hinttentta sigetheedda.</seg>
          <seg type="verse" id="b.COL.1.23">Hewe hinttenttu tumu ammanuwan minni eqqiide, mishiraachchuwaa qaalaa sisiide, sinthaappe akkana geeddawaappe qaaxxennan minniide de7ooppe hanana; he wonggalaa mishiraachchuu sa7an de7iya medhetaa ubbaa matan odetteedda. Taani Phawuloosikka mishiraachchuwaa qaalaa odiyaawaa gidaaddi.</seg>
          <seg type="headline">Phawuloosi Yesuusi Kiitteeddawaa Gidiide Ootheedda Oosuwaa</seg>
          <seg type="verse" id="b.COL.1.24">Taani hinttenttoo waayyetteedda diraw, ha77i nashettay; Kiristtoosi bare huuphew, hewaa giyaawe woosa gollew, waayyettishin pacceeddawaa taani ta bollaa sakuwan kunthay.</seg>
          <seg type="verse" id="b.COL.1.25">Xoossay taana hinttentta maaddiyaawaanne A qaalaa polaade odiyaa ashikkaretethaa kiitaa taw immeedda.</seg>
          <seg type="verse" id="b.COL.1.26">Ha qaalay hawaappe kase bagga ubbaan, asaa ubbaw erettennaan geemmiide de7ee; shin barena ammaniyaawanttoo Xoossay ha77i qonccisseedda.</seg>
          <seg type="verse" id="b.COL.1.27">Xoossay Ayihuda gidenna asaw wotheedda ha asaw qonccibeenna bonchchuwaanne dure yewuu ayentto geeshshatuwaa erissanaw koyyeedda; ha asaw ha77i qoncceeddawe ayee gooppe, Kiristtoosi hinttenttun de7iyaawaa; hewaa giyaawe Xoossaa bonchchuwaa aananna hinttenttu akkanawaa.</seg>
          <seg type="verse" id="b.COL.1.28">Hewaa diraw, nuuni asaa ubbaw Kiristtoosawaa odeetto; asaa ubbaa Kiristtoosan kumentha asaa oothiide, Xoossaakko shiishshana mala, nuussi aadhdheedda eratethaa ubbaan hinttentta seeretonne tamaarisseetto.</seg>
          <seg type="verse" id="b.COL.1.29">Taani hawaa polanaw, taanan oothiyaa Kiristtoosi taw immiya wolqqan baaxetaynne daaburay.</seg>
        </div>
        <div type="chapter" complete="y" id="b.COL.2">
          <seg type="verse" id="b.COL.2.1">Taani hinttenttoonne Lodooqiyaa giya katamaan de7iya asatoonne qassi taana be7ibeenna ammaniyaawanttoo ubbatoo ay keenaa baaxetaadditantto hinttenttu erana mala koyyay.</seg>
          <seg type="verse" id="b.COL.2.2">Unttunttu wozanay minnana mala, siiquwan ittippe gidiide, tumu akeekan beettiyaa duretethaa ubbaa unttunttu akkana malanne qassi unttunttu Xoossay asaw qonccissibeennawaa, Kiristtoosa A huuphew erana mala, taani daaburay.</seg>
          <seg type="verse" id="b.COL.2.3">Geeman Xoossay minjjeedda eraynne aadhdheedda eratethay ubbay Aani de7ee.</seg>
          <seg type="verse" id="b.COL.2.4">Ooninne hinttentta cimmiyaa qaalaan balethenna mala, taani hinttentta hassayissay.</seg>
          <seg type="verse" id="b.COL.2.5">Ayissi gooppe, taani hinttenttu matappe haakkaade de7ooppekka, ayyaanan hinttenttunna de7ay; hinttenttu de7iya maaraanne Kiristtoosa hinttenttu minniide ammaniyaawaa be7aade nashettay.</seg>
          <seg type="headline">Kiristtoosan Beettiyaa Kumentha De7uwaa</seg>
          <seg type="verse" id="b.COL.2.6">Simmi hinttenttu Godaa Kiristtoosi Yesuusa akkeeddawaadan, Aani de7ite.</seg>
          <seg type="verse" id="b.COL.2.7">Aani xaphuwaa yeddiide diccite; hinttenttu tamaareeddawaadan ammanuwan minnite; Xoossaa ubba wode galatite.</seg>
          <seg type="verse" id="b.COL.2.8">Kiristtoosappe gidenna timirttiyaan, ha sa7aa mooddiyaa ayyaanatuwaa timirttiyaaninne, asaappe yeedda eratethan, qassi mela cimuwan hinttentta ooninne omoddenna mala naagettite.</seg>
          <seg type="verse" id="b.COL.2.9">Ayissi gooppe, Kiristtoosa asatethaa bollan Xoossatethaa medhetaa kumenthay de7ee.</seg>
          <seg type="verse" id="b.COL.2.10">Qassi ubbaa ayyaanatuwaa kaappotethawunne godatethaw ubbaw huuphe gidiyaa Kiristtoosappe kumentha de7uwaa demmeeddita.</seg>
          <seg type="verse" id="b.COL.2.11">Hinttenttu Kiristtoosanna itti asaa mala gidiide, asaa qaxxaraa mala gidennaan, hinttenttu nagaranchcha medhetaa diggiyaa qaxxaraa, hawekka ashuwaa qaxxaraa gidennaan Kiristtoosi ootheeddawaa.</seg>
          <seg type="verse" id="b.COL.2.12">Hinttenttu xammaqetteedda wode, Kiristtoosanna moogettiide, Kiristtoosa hayiquwaappe dentheedda Xoossaa wolqqaa ammaneedda diraw, ooratha de7uwaassi xinqqatan Kiristtoosanna ittippe denddeeddita.</seg>
          <seg type="verse" id="b.COL.2.13">Hinttenttu hinttenttu naaquwaaninne hinttenttu eca asatethaa qaxxarettennan aggeeddawan hayiqqiide de7iya wode, Xoossay hinttenttu naaquwaa atto giide, Kiristtoosanna hinttentta paxa wotheedda.</seg>
          <seg type="verse" id="b.COL.2.14">Nuuna ixxiyaa, acuwaa paramaa A caaquwaanna ittippe Xoossay daakkeedda; masqqaliyaa bollan dhishiide, ogiyaappe diggeedda.</seg>
          <seg type="verse" id="b.COL.2.15">Kiristtoosi he masqqaliyan kaappatuwaappenne godatuwaappe wolqqaa wothi akkiide, bare xoonuwaannee omoddetteeddawantta qoncciyaan besseedda.</seg>
          <seg type="verse" id="b.COL.2.16">Hewaa diraw, muussaan woy ushshaan, baalaa gallassaa woy agenay xeeriyaa wodiyaa bonchchiyaawan, woy Sambbataa bonchchiyaawan, ooninne hinttenttu bolla pirddoppo.</seg>
          <seg type="verse" id="b.COL.2.17">Hawanttu sinthaappe yaana yewatuwassi eeshuwaa; shin tumatethay Kiristtoosawaa.</seg>
          <seg type="verse" id="b.COL.2.18">Wordduwaa ashikke malatanawunne kiitanchchaw goyinnanaw koyyiyaawe, be7ibeennawaa saxaan be7aaddi giide otorettiyaawe, asatethaa qofaan coo ayyiyaawe, ooninne hinttenttu bolla pirddoppo.</seg>
          <seg type="verse" id="b.COL.2.19">Hewaa mala asay huuphe gidiyaa Kiristtoosa minissi oyqqeeddawaa leppissee. Bollaa ubbay he huuphiyaappe wolqqaa demmiide, bollan de7iyaa kuriyaannanne xaphuwaanna ittippe oyqqettiide, Xoossay dichchiyaa dishuwaadan diccee.</seg>
          <seg type="headline">Hayquwankka Paxankka Kiristtoosanna De7iyaawaa</seg>
          <seg type="verse" id="b.COL.2.20-Col.2.21">Hinttenttu ha sa7aa mooddiyaa ayyaanatuwaappe haakkiide, Kiristtoosanna hayiqqeeddita; yaatina, ayissi ha sa7aa wogaan de7iya asaadan de7iitee? Oyqqoppa; baara be7oppa; bochchoppa yaagiyaa higgetoo ayissi azazettiitee?</seg>
          <seg type="verse" id="b.COL.2.22">Ha ubbabaykka asay medhdheedda higgenne timirtte gidiyaa diraw, wodiyaappe guyyiyan dhayana.</seg>
          <seg type="verse" id="b.COL.2.23">Unttunttu kiitanchchaw goyinniyaawaaninne wordduwaa ashikke malatiyaawan qassi barenttu asatethaa gilqqissiyaawan aadhdheedda eranchcha malatiino; shin ashuwaa amuwaa digganaw go77enna.</seg>
        </div>
        <div type="chapter" complete="y" id="b.COL.3">
          <seg type="verse" id="b.COL.3.1">Simmi hinttenttu Kiristtoosanna hayiquwaappe denddeeddawaa gidooppe, Xoossaappe ushechcha bagganna utteedda Kiristtoosi de7iyaasaan saluwan de7iyaawaa minissi koyyite.</seg>
          <seg type="verse" id="b.COL.3.2">Saluwan de7iyaawaa hinttenttu qoppanaappe attin, sa7an de7iyaawaa qoppoppite.</seg>
          <seg type="verse" id="b.COL.3.3">Ayissi gooppe, hinttenttu hayiqqeedita; qassi hinttenttu shemppuu Xoossaan Kiristtoosanna geemmeedda.</seg>
          <seg type="verse" id="b.COL.3.4">Hinttew de7o gideedda Kiristtoosi qoncciyaa wode, he wode hinttekka aananna bonchchuwan qonccana.</seg>
          <seg type="headline">Ecaanne Ooratha De7uwaa</seg>
          <seg type="verse" id="b.COL.3.5">Hewaa diraw, hinttenttun de7iya ha sa7aa amotuwaa wodhite; hewanttukka woshummiyaawaa, tunatethaa, woshummanaw koyiyaawaa, iita amuwaa, miishshaa amottiyaawaa. Yoranchchaa gidussay eeqaw goyinniyaawaappe dummatenna.</seg>
          <seg type="verse" id="b.COL.3.6">Hawanttu gaasuwan, Xoossay azazettenna asatuwaa hanqqettanawaa.</seg>
          <seg type="verse" id="b.COL.3.7">Kase hinttenttu ha iita qofatuwaan de7iya wode unttunttun moodetteeddita.</seg>
          <seg type="verse" id="b.COL.3.8">Shin ha77i hinttenttu qassi hanqquwaa, yiilluwaa, ixuwaa, hinttenttu doonaappe kesiyaa cashshaanne yeellayiyaa haasayaa hawantta ubbaa hintteppe dhayissite.</seg>
          <seg type="verse" id="b.COL.3.9">Ittuu ittoo worddotoppite; ayissi gooppe, nagaranchcha medhetaa A oosuwaanna hintteppe dhayissi diggiide,</seg>
          <seg type="verse" id="b.COL.3.10">Xoossay, A medhdheeddawe, barena malatissanawunne barew de7iya eratethaa ubbaa immanaw, ubba wode oorathiyaa ooratha medhetaa mayyeeddita.</seg>
          <seg type="verse" id="b.COL.3.11">Ha ooratha medhetaan, Giriike asaa woy Ayihuda asaa, qaxxaretteeddawaa woy qaxxarettibeennawaa, imathatuwaanne aynne tamaaribeennawaa, ayilliyaa woy womaanuwaa giide shaakkiyaabay baawa; huuphe allaalli Kiristtoosa; I ubbankka de7ee.</seg>
          <seg type="verse" id="b.COL.3.12">Hewaa diraw, Xoossay dooreeddawanttudan, geeshshanne siiqiyaawantta gidiide, maarotethaa, qaretaa, keekatethaa, hinttenttu huuphiyaa kawushshiyaawaa, ashikketethaanne danddayaa mayyite.</seg>
          <seg type="verse" id="b.COL.3.13">Ittuu ittuwaawaa danddayite; ooninne bare laggiyaa bolla hanqqetteeddawe de7ooppe, ittuu ittoo atto yaago. Kiristtoosi hinttenttoo atto geeddawaadan, hinttekka atto giite.</seg>
          <seg type="verse" id="b.COL.3.14">Hewaa ubbaa bolla, ubbabaa ittippe shiishshi qachchiyaa siiquwaa mayyite.</seg>
          <seg type="verse" id="b.COL.3.15">Kiristtoosi immiya sarotethay hinttentta mooddo; ayissi gooppe, Xoossay hinttentta itti asaa udiide, he sarotethaw xeeseedda Xoossaa galatite.</seg>
          <seg type="verse" id="b.COL.3.16">Kiristtoosa qaalay hinttenttu wozanaan kumiide de7o; hinttenttoo de7iya aadhdheedda eratethaa ubbaan ittuu ittuwaa tamaarissitenne zorite; hinttenttu wozanaan Xoossaa galatiidde, woosaanne mazimuriyaa, Xoossaa sunthaa dhoqqu oothiyaa yethaa yexxite.</seg>
          <seg type="verse" id="b.COL.3.17">Hintte ay haasayiyaawaa woy ay oothiyaawaa gidooppekka, Aawuwaa Xoossaa Yesuusa bagganna galatiidde, oothiyaawaa ubbaa Godaa Yesuusa sunthan oothite.</seg>
          <seg type="headline">Ammaniyaa Asatuwaa Gollen De7anaw Bessiyaa Wogaa</seg>
          <seg type="verse" id="b.COL.3.18">Machchetoo, ammaniyaa asaw bessiyaawaadan, hinttenttu asinaw moodettite.</seg>
          <seg type="verse" id="b.COL.3.19">Attuma asatoo, hinttenttu macca asaa siiqite; unttunttunna woppu giide de7ite.</seg>
          <seg type="verse" id="b.COL.3.20">Naatoo, hinttentta yeleedawanttoo ubbabaani azazettite. Ayissi gooppe, hinttenttu unttunttoo azazettiyaawe Xoossaa daro nashechchee.</seg>
          <seg type="verse" id="b.COL.3.21">Aawatoo, hinttenttu naanay wozanaa bayenna mala, unttuntta yiloyoppite.</seg>
          <seg type="verse" id="b.COL.3.22">Ayilletoo, sa7an hinttenttoo godaa gidiyaawanttoo ubbabaani azazettite; Godaw yayyiide, suure wozanaan oothiteppe attin, asaa nashechchanawunne asay be7o giyaawaan azazettiyaawantta gidoppite.</seg>
          <seg type="verse" id="b.COL.3.23">Hintte oothiyaa oosuu ubbaa asaw gidennaan Godaw oothiyaawaadan, wozanaappe oothite.</seg>
          <seg type="verse" id="b.COL.3.24">Godaa Kiristtoosaw hinttenttu oothiyaa diraw, I barewanttoo immanaw giigissi wotheeddawaa hinttenttu laattanawaa akeekite.</seg>
          <seg type="verse" id="b.COL.3.25">Balabaa ootheedda uray ooninne, bare ootheedda balaadan woytaa akkana; ayissi gooppe, Xoossay pirddiidde, oonanne maaddenna.</seg>
        </div>
        <div type="chapter" complete="y" id="b.COL.4">
          <seg type="verse" id="b.COL.4.1">Godatoo, hinttewukka saluwan Goday de7iyaawaa eriide, hinttenttu ayilletoo xillotethaaninne suuretethaan koshshiyaawaa oothite.</seg>
          <seg type="headline">Zoriyaa</seg>
          <seg type="verse" id="b.COL.4.2">Xoossaa aggennaan woossite; qassi woossiidde azallennan, A galatiidde woossite.</seg>
          <seg type="verse" id="b.COL.4.3">Qassi hinttenttu woossiyaa wode ubbaan, kaseedeppe asaw qonccibeennawaa, Kiristtoosawaa nuuni odana mala, Xoossay nuussi injjeyanaadan, nuussikka Xoossaa woossite; ayissi gooppe, ha77i taani qasho golliyaan de7iyaawe hewaassa.</seg>
          <seg type="verse" id="b.COL.4.4">Qassikka taani bessiyaawaa keenaa qonccissaade ha yewuwaa odana mala, taw Xoossaa woossite.</seg>
          <seg type="verse" id="b.COL.4.5">Hinttew de7iya wodiyaa go77i bayinnasaan dhayissennan, ammanennawanttu matan cinccatethaan de7ite.</seg>
          <seg type="verse" id="b.COL.4.6">Hinttenttu asaa ubbaw wooti zaaranaw bessintto erana mala, hinttenttu haasayay ubba wode, sisanaw lo77iyaawaanne nashechchiyaawaa gidanaw bessee.</seg>
          <seg type="headline">Wurssetha Sarotaa</seg>
          <seg type="verse" id="b.COL.4.7">Nu siiqo ishay Tikiqoosi, taananna ittippe Godaa oosuwan qoomaa gideedda ammanettiya oosanchchay, ta de7uwaabaa hinttentta erissana.</seg>
          <seg type="verse" id="b.COL.4.8">Taani A hinttekko kiittiyaawe, nuuni waani de7intto hinttenttoo I odiide, hinttentta menthethana diraassa.</seg>
          <seg type="verse" id="b.COL.4.9">Anaasimoosi, ammanettiya siiqo ishay, hinttenttu gadewe, aananna ittippe hinttekko bee; unttunttu hawaan haniyaa ubbabaa hinttentta erissana.</seg>
          <seg type="verse" id="b.COL.4.10">Taananna qashuwan de7iya Arisxxirokoosinne Barnnaabaasaw awuwaa gideedda Marqqoossi hinttentta sarotiino; taani hinttentta kase azazeedawaadan, Marqqoossi hinttekko booppe, wozanaappe A mokkite.</seg>
          <seg type="verse" id="b.COL.4.11">Yosxxoosa giyaa Yesuusikka hinttentta saro saro gee; Ayihuda asatuwaappe taananna Xoossaa kawutethaw oothiyaawe, ha heezzu asatuwaappe haray baawa; hawanttu taana daro maaddeeddino.</seg>
          <seg type="verse" id="b.COL.4.12">Eppaafiri, hinttenttu gadewe, Kiristtoosi Yesuusa qoomay, hinttentta saro saro gee. I hinttenttu Xoossaan minniide eqqanaadaaninne Xoossay koyyiyaawe ubbay ayentto eriide, poli ammananaadan, ubba wode Xoossaa minissi woossee.</seg>
          <seg type="verse" id="b.COL.4.13">Ayissi gooppe, I hinttenttoo, Lodooqiyaa asawunne Hirapoliisa giya katamaa asaw daro daaburiyaawaa taani markkattay.</seg>
          <seg type="verse" id="b.COL.4.14">Nu siiqo dottorii Luqaasinne Deemaasi hinttentta saro de7iitee yaagiino.</seg>
          <seg type="verse" id="b.COL.4.15">Lodooqiyaan de7iya nu ishatoonne Nimppiw qassi izi golliyaan shiiqiyaa ammaniyaa asatoo nu sarotaa odite.</seg>
          <seg type="verse" id="b.COL.4.16">Ha dabiddaabbiyaa hinttenttu nabbabeeddawaappe guyyiyan, Lodooqiyaa ammaniyaawanttookka nabbabissite; hinttekka Lodooqiyaa ammaniyaawanttukka hinttenttoo yeddiyaa dabidaabbiyaa nabbabite.</seg>
          <seg type="verse" id="b.COL.4.17">Qassi Arkkipoosaw, Goday new immeedda oosuwaa polanawaa dogoppa yaagiide odite.</seg>
          <seg type="verse" id="b.COL.4.18">Taani Phawuloosi, ta kushiyan sarotaa xaafeeddawaa hawaa be7ite; taani qashuwan de7iyaawaa dogoppite. Xoossaa aadho keekatethay hinttenttunna gido.</seg>
        </div>
      </div>
      <div type="book" complete="y" id="b.1TH">
        <div type="chapter" complete="y" id="b.1TH.1">
          <seg type="verse" id="b.1TH.1.1">Nuuni Phawuloosi, Sillaasenne Ximootoosi Teselonqqen de7iya ammaniyaa asatoo ha dabidaabbiyaa xaafeetto; hewanttu Xoossaa nu Aabbuwanttoonne Godaa Yesuusi Kiristtoosawanttoo, aadho keekatethaynne sarotethay gido.</seg>
          <seg type="headline">Teselonqqiyaa Asaa De7uwaanne Ammanuwaa</seg>
          <seg type="verse" id="b.1TH.1.2">Nuuni woosaan Xoossaa galatiidde, ubba wode hinttena ubbatuwaa hassayeetto.</seg>
          <seg type="verse" id="b.1TH.1.3">Nuuni nu Xoossaa, nu Aawuwaa sinthan ammanuwan hinttenttu ootheedda oosuwaanne, siiquwan hinttenttu daabureedda daaburaa, qassi nu Godaa Yesuusi Kiristtoosan hinttew de7iyaa hidootaan gencciyaa genccuwaa ubba wode hassayeetto.</seg>
          <seg type="verse" id="b.1TH.1.4">Nuunaadan Xoossaa kaalliyaawanttoo, Xoossay hinttena siiqiyaawaanne hinttena barew naanaa oothanaw dooreeddawaa nuuni ereetto.</seg>
          <seg type="verse" id="b.1TH.1.5">Ayissi gooppe, nuuni wonggalaa, wolqqaan, Geeshsha Ayyaanaaninne he wonggelii tuma gideeddawaa wurssi ammaniyaawan hinttenttoo aheeddawaappe attin, asaa qaalaa xalalaan ahibeykko. Nuuni hinttenanna de7iya wode, hinttenttu diraw waani de7eeddentto, hinttenttu eriita.</seg>
          <seg type="verse" id="b.1TH.1.6">Qassi hinttenttu daro waayyettooppekka, Geeshsha Ayyaanay immeedda nashechchaan kiitaa akkeeddita; hewan nu leemisuwanne Godaawaa kaalleeddita.</seg>
          <seg type="verse" id="b.1TH.1.7">Hewaa diraw, Maqidooniyaaninne Akaayiyaa giya gadiyan de7iya ammaniyaa ubbatoo leemisuwaa gideeddita.</seg>
          <seg type="verse" id="b.1TH.1.8">Ayissi gooppe, Godaa qaalay hintteppe kesiide, Maqidooniyaaninne Akaayiyaa xalalaan sisettibeenna; shin Xoossaa hinttenttu ammaniyaawe ubbasan sisetteedda. Simmi nuuni haasayanaw koshshishshin attowe aynne baawa.</seg>
          <seg type="verse" id="b.1TH.1.9">Ayissi gooppe, nuuni hinttekko beedda wode, hinttenttu nuuna wooti mokkeedenttonne qassi hinttenttu hinttenttu eeqaw oothiyaawaa aggiide, worddotenna de7uwaa Xoossaw oothanaw waani Xoossaakko simmeedditentto, unttunttu barenttu huuphiyan haasayiino.</seg>
          <seg type="verse" id="b.1TH.1.10">Qassi Xoossaa Na7ay Yesuusi, Xoossay hayiquwaappe dentheeddawe, nuuna sinthaappe yaana Xoossaa hanqquwaappe ashshiyaawe saluwaappe yaanawaa hinttenttu naagiyaawaa unttunttu haasayiino.</seg>
        </div>
        <div type="chapter" complete="y" id="b.1TH.2">
          <seg type="headline">Phawuloosi Teselonqqiyaan Ootheedda Oosuwaa</seg>
          <seg type="verse" id="b.1TH.2.1">Nuunaadan Xoossaa kaalliyaawantto, nuuni hinttekko beeddawe mela gidennawaa hinttenttu hinttenttu huuphew eriita.</seg>
          <seg type="verse" id="b.1TH.2.2">Shin nuuni hinttekko yaanaappe kase Piliphphisiyoosa giya katamaan waayyetteeddawanne boretteeddawaa hinttenttu eriita; daro phalqqethay de7ooppekka, hinttenttoo A mishiraachchuwaa qaalaa odana mala, Xoossay nuussi minotethaa immeedda.</seg>
          <seg type="verse" id="b.1TH.2.3">Nuuni hinttena woossiyaawe baliide woy tunatethaan woy geniyan gidenna.</seg>
          <seg type="verse" id="b.1TH.2.4">Shin Xoossay wonggalaa hadaraa akkanaw nuuni ammanettiyaawantta gidina, nuussi he hadaraa immeedda; he immeeddawaadanka nuuni haasayeetto. Qassi nuuni nu wozanaa xomoosiyaa Xoossaa nashechchiyaawaadan haasayeettoppe attin, asaa nashechchiyaawaadan haasayokko.</seg>
          <seg type="verse" id="b.1TH.2.5">Nuuni hinttekko cimmiyaa haasayaanna, woy nuuni yoraa genthiyaa hanotaan yibeennawaa hinttenttu loythi eriita; Xoossaykka nuussi markka.</seg>
          <seg type="verse" id="b.1TH.2.6">Nuuni asaappe, woy hintteppe, woy haranttu ooppenneekka bonchchuwaa akkanaw koyyibeykko.</seg>
          <seg type="verse" id="b.1TH.2.7">Nuuni Kiristtoosi kiitteeddawantta gidiidde, bonchchuwaa hinttenttuppe oochchanaw danddayeetto. Shin aatta bare naanatuwaa siiquwan dichchiyaawaadan, hinttenttu giddon ashikke gideeddo.</seg>
          <seg type="verse" id="b.1TH.2.8">Hinttenttu nuussi daro al77o gideedda diraw, Xoossaa wonggalaa hinttenttoo immanaawaa xalalaa gidennaan, nu de7uwaakka hinttenttoo immanaw giigi utteeddo; ayissi gooppe, hinttena nuuni loythi siiqeeddo.</seg>
          <seg type="verse" id="b.1TH.2.9">Nuunaadan Xoossaa kaalliyaawantto, nu oosuwaanne nu daaburaa hinttenttu akeekiita; hinttenttoo Xoossaa mishiraachchuwaa qaalaa odiidde, hinttena ayinne waayissenna mala, qammanne gallassi nuuni ootheeddo.</seg>
          <seg type="verse" id="b.1TH.2.10">Nu de7uu hinttenttu matan, ammaniyaawanttu matan, geeshsha, xillonne borettennawaa gidiyaawoo hinttenne Xoossay markka.</seg>
          <seg type="verse" id="b.1TH.2.11">Nuuni hinttenttoo huuphiyan huuphiyan aawuu bare naanaw haniyaawaadan haneeddawaa eriita.</seg>
          <seg type="verse" id="b.1TH.2.12">Nuuni hinttena zoreeddo; menthetheeddonne hinttenttoo markkatteeddo. Hewenneekka hinttena xeeseedda Xoossaa nashechchiyaa de7uwaa hinttenttu de7anaadananne A kawutethaanne A bonchchuwaa gelanaadaana.</seg>
          <seg type="verse" id="b.1TH.2.13">Hintte nuuppe Xoossaa qaalaa tuma gideeddawaadan akkeedda wode, Xoossaa kiitaadan akkeeddawaappe attin, asaa kiitaadan akkibeenna diraw, Xoossaa qaalay ammaniyaa hinttenan oothee; he gaasuwan nuuni Xoossaa ubba wode galateetto.</seg>
          <seg type="verse" id="b.1TH.2.14">Ayissi gooppe, nuunaadan Xoossaa kaalliyaawanttoo, Kiristtoosi Yesuusan ittuwaa gideedda Yihudaa giya gadiyan de7iya ammaniyaawantta, hinttenttu leemisettiita; hewanttu Xoossaa ammaniyaawantta. Ayihudatuu unttuntta wayisseeddawaadan, hinttenttu biittaa asaykka hinttena waayisseedda.</seg>
          <seg type="verse" id="b.1TH.2.15">He Ayihudatuu Godaa Yesuusanne nabatuwaa wodheeddino; qassi nuuna yedersseeddino. Unttunttu Xoossaa nashechchikkino; asaa ubbaakka ixxiino.</seg>
          <seg type="verse" id="b.1TH.2.16">Ayihuda gidenna asay attana mala, nuuni unttunttoo qaalaa odiyaawaa diggiino. Qassi unttunttu nagaraykka ubba wode dari dari bee. Shin wurssethaan Xoossaa hanqquu unttunttu bolla wodhdheedda.</seg>
          <seg type="headline">Phawuloosi Teselonqqiyaa Asaa laa7enthuwaa Xomoosanaw Amotteedda Amuwaa</seg>
          <seg type="verse" id="b.1TH.2.17">Shin nuunaadan Xoossaa kaalliyaawantto, nuuni nu qofaan gidennaadan, asatethaa xalalaan hintteppe guuthaa wodew shaaketteedda wode, hinttena daro laamotiide, ayfiyan be7anaw loythi koyyeeddo.</seg>
          <seg type="verse" id="b.1TH.2.18">Ayissi gooppe, nuuni hinttekko simmiide baanaw koyyeeddo. Ubba taani Phawuloosi zaara zaaraade hinttekko baanaw mala be7aaddi; shin Seexaanay nuuna diggeedda.</seg>
          <seg type="verse" id="b.1TH.2.19">Ayissi gooppe, nu Godaa Yesuusi Kiristtoosi yiyaa wode, nuuni be7ana giide nashechchan naagiyaawe, woy nu nashechchay, woy nuuni ceeqettiyaa akililii oonee? Hinttena gidikkiteeyee?</seg>
          <seg type="verse" id="b.1TH.2.20">Ayissi gooppe, hinttenttu nu bonchchuwaanne nu nashechchaa.</seg>
        </div>
        <div type="chapter" complete="y" id="b.1TH.3">
          <seg type="verse" id="b.1TH.3.1">Hewaa diraw, nuussi genccanaw danddayettennan ixxeedda wode, Ateenaa giya katamaan nuurekka attanaw qofaa qachcheeddo.</seg>
          <seg type="verse" id="b.1TH.3.2">Hinttena zoranaadaaninne hinttenttu ammanuwan hinttena minissanaadan, Xoossaw oothiyaa nu ishaa, nuunanna ittippe Kiristtoosa mishiraachchuwaa qaalaa odiyaa Ximootoosa hinttekko kiitteeddo.</seg>
          <seg type="verse" id="b.1TH.3.3">Ha waayyiyaa gaasuwan hintteppe ooninne guyye simmenna mala, A kiitteeddo. Nuuni hewoo dooretteeddawaa hinttenttu hinttenttu huuphew eriita.</seg>
          <seg type="verse" id="b.1TH.3.4">Ayissi gooppe, nuuni hinttenanna de7iidde, nuuni waayyettanawaa kasetiide hinttenttoo odeeddo; qassi hinttenttu eriyaawaadankka kase hewaadan haneedda.</seg>
          <seg type="verse" id="b.1TH.3.5">Hewaa diraw, qassi genccanaw taw danddayettennan ixxeedda wode, Ooni eri xalahiyaa kaappuu hinttena paaccennan aggenna. Nu daaburayikka mela gidennaan aggenna yaagaade hinttenttu ammanuwaa eranaw Ximootoosa hinttekko kiittaaddi.</seg>
          <seg type="verse" id="b.1TH.3.6">Shin ha77i Ximootoosi hinttenttu matappe nuukko yiide, hinttenttu ammanuwaabaanne hinttenttu siiquwaabaa hinttenttoo mishiraachchu giide nuussi odeedda. Qassi nuuni hinttena be7anaw laamotiyaawaadan hinttekka nuuna be7anaw laamotiidde, ubba wode nuussi lo77obaa qoppiyaawaa I odeedda.</seg>
          <seg type="verse" id="b.1TH.3.7">Hewaa diraw, nuunaadan Xoossaa kaalliyaawantto, nu waayyiyaaninne nu tuggaan ubbaan hinttenttu ammanuwaa bagganna hinttewan nu minetteeddo.</seg>
          <seg type="verse" id="b.1TH.3.8">Godan minniide hinttenttu de7ooppe, nuunikka ha77i de7eetto.</seg>
          <seg type="verse" id="b.1TH.3.9">Ayissi gooppe, nuuni hinttebaw Xoossaa galateeto. Nuuni nu Xoossaa sinthan hinttenttu diraw de7iya nashechchaa ubbaw A daro galateeto.</seg>
          <seg type="verse" id="b.1TH.3.10">Nuuni hinttena be7anawunne hinttenttu ammanoo pacceeddawaa kunthanaw, qammanne gallassi nu kumentha wozanaappe Xoossaa woosseetto.</seg>
          <seg type="verse" id="b.1TH.3.11">Nu Aawuu, nu Xoossay bare huuphew, qassi nu Goday Yesuusi Kiristtoosi nuuni hinttekko biya ogiyaa nuussi giigisso.</seg>
          <seg type="verse" id="b.1TH.3.12">Nuuni hinttena loythi siiqiyaawaadan, Goday hinttenttu ittuu ittuwaa siiqiyaa siiquwaanne qassi asaa ubbaa siiqiyaa siiquwaa hinttenttoo darissonne gujjo.</seg>
          <seg type="verse" id="b.1TH.3.13">Nu Goday Yesuusi bare geeshshatuwaa ubbaanna yiyaa wode, nu Xoossaa, nu aawuwaa sinthan hintte wozanay geeshshanne pokkuu baynnawaa udiide, hinttena I menthetho.</seg>
        </div>
        <div type="chapter" complete="y" id="b.1TH.4">
          <seg type="headline">Xoossaa Nashechchiyaa De7uwaa</seg>
          <seg type="verse" id="b.1TH.4.1">Simmi wurssethaan, nuunaadan Xoossaa kaalliyaawanttoo, Xoossaa nashechchanaw hinttenttu waani de7anaw bessintto, nuuppe tamaareeddita. Hewe hinttenttu kaseedeppe de7iya maaraa; shin ha77i hinttenttu kasewaappe loythiide oothanaadan, Godaa Yesuusa sunthan hinttena woosseettonne zoreetto.</seg>
          <seg type="verse" id="b.1TH.4.2">Ayissi gooppe, nuuni Godaa Yesuusa maataa bagganna hinttenttoo immeedda azazu haqawentto, hinttenttu eriita.</seg>
          <seg type="verse" id="b.1TH.4.3">Ayissi gooppe, Xoossay hintteppe koyyiyaawe ayee gooppe, hinttenttu geeshsha gidanawaanne woshummiyaawaa ubbanna agganawaa koyyee.</seg>
          <seg type="verse" id="b.1TH.4.4">Hinttenttu huuphiyan huuphiyan geeshshatethaaninne bonchchuwan hinttenttu machchiyaanna wooti de7anenttoeranaw besseeppe attin,</seg>
          <seg type="verse" id="b.1TH.4.5">Xoossaa erenna ammanenna asatuwaadan, loythi amottiyaawaan akkanaw bessenna.</seg>
          <seg type="verse" id="b.1TH.4.6">Nuuni qassi kase hinttenttoo odeeddawaadaninne hinttena minissi zoreeddawaadan, Goday hawaa malaban ubbaan haluwaa kesiyaawaa gidiyaa diraw, ooninne ha yewuwaan bare ishaa naaqqanawunne cimmanaw bessenna.</seg>
          <seg type="verse" id="b.1TH.4.7">Ayissi gooppe, Xoossay nuuna geeshshatethan de7anaw xeeseeddawaappe attin, tunatethaan de7anaw xeesibeenna.</seg>
          <seg type="verse" id="b.1TH.4.8">Hewaa diraw, ha timirttiyaa ixxiyaa ooninne hinttenttoo bare Geeshsha Ayyaanaa immiya Xoossaa ixxeeppe attin, asaa ixxenna.</seg>
          <seg type="verse" id="b.1TH.4.9">Hintte hinttenttu huuphiyan ittuu ittuwaa siiqanaadan, Xoossay hinttena tamaarisseedda diraw, hinttenttu hinttenttu ishatuwaa wooti siiqanaw bessintto, nuuni xaafanaw koshshenna.</seg>
          <seg type="verse" id="b.1TH.4.10">Qassi Maqidooniyaa biittaa ubbaan de7iya ishatuwaa ubbatuwaa tumu hinttenttu siiqiita. Shin nuunaadan Xoossaa kaalliyaawanttoo, hinttenttu hewaappe gujji gujjiide unttuntta siiqana mala, hinttena woosseetto.</seg>
          <seg type="verse" id="b.1TH.4.11">Nuuni kase hinttenttoo odeeddawaadan, woppu geedda de7uwaa de7ite. Qassi hinttena koshshiyaawaa demmanaw, hintte kushiyan oothite.</seg>
          <seg type="verse" id="b.1TH.4.12">Hewaa gidooppe, ammanennawanttu matan hinttenttu bonchchettananne qassi hinttena koshshiyaabaw oonanne awuddashikkita.</seg>
          <seg type="headline">Goday Yiyaa Wode hayiqqeedda Asaynne Paxa De7iya Asay Hananabaa</seg>
          <seg type="verse" id="b.1TH.4.13">Shin nuunaadan Xoossaa kaalliyaawantto, hinttenttu hidootay baynna asatuwaadan kayyottenna mala, hayqqeedda asatuwaabaa hinttenttu erana mala koyetto.</seg>
          <seg type="verse" id="b.1TH.4.14">Nuuni Yesuusi hayiqqeeddawaanne qassi hayiquwaappe I denddeeddawaa ammaneetto; hewaadankka, Xoossay Yesuusa ammaniide hayiqqeeddawantta Yesuusanna ahanawaa ammaneetto.</seg>
          <seg type="verse" id="b.1TH.4.15">Ayissi gooppe, nuuni hinttenttoo odiyaa Godaa qaalay hawaa; nuuni, Godaa laa7enthuwaa yuussaa gallassay gakkanaw hawaan paxa de7iyaawanttu, hayqqeeddawanttuppe kasetokko.</seg>
          <seg type="verse" id="b.1TH.4.16">Ayissi gooppe, Goday bare huuphiyan azazuwaanna, kiitanchchatuwaa kaappuwaa kooshshaanna, Xoossaa malakataa giirethaanna saluwaappe wodhdhana. Kiristtoosa ammaniide hayiqqeeddawanttu kasetiide hayiquwaappe denddana.</seg>
          <seg type="verse" id="b.1TH.4.17">Hewaappe guyyiyan, nuuni he wode paxa de7iyaawanttu, Godaanna carkkuwaa giddon gakkettanaw unttunttunna ittippe shaariyaan denddana. Hewaa diraw nuuni Godaanna ittippe ubba wode de7ana.</seg>
          <seg type="verse" id="b.1TH.4.18">Hewaassi, ha qaalaan ittuu ittuwaa menthethite.</seg>
        </div>
        <div type="chapter" complete="y" id="b.1TH.5">
          <seg type="headline">Godaa Yuussaa Giigiide Naagite</seg>
          <seg type="verse" id="b.1TH.5.1">Shin nuunaadan Xoossaa kaalliyaawanttoo, ha yewatuu awude hananentto, wodiyaanne agenaa hinttenttoo xaafanaw koshshenna.</seg>
          <seg type="verse" id="b.1TH.5.2">Ayissi gooppe, Godaa gallassay kayisuu qamma yiyaawaadan yaanawaa hinttenttu loythi eriita.</seg>
          <seg type="verse" id="b.1TH.5.3">Asay, Ubbabay sara; ayaykka hanenna giishshin, macca asaa yeluu oyqqiyaawaadan, bashshay unttunttu qoppennaan unttunttu bolla yaana. Unttunttu mulekka kessi akkikkino.</seg>
          <seg type="verse" id="b.1TH.5.4">Shin nuunaadan Xoossaa kaalliyaawantto, he gallassay hinttenttoo kayisuu yiyaawaadan yaanaw hinttenttu dhumaani de7ikkita.</seg>
          <seg type="verse" id="b.1TH.5.5">Hintte ubbay poo7uwaa asanne gallassaa asaa; nuuni qammaa asaa woy dhumaa asaa gidokko.</seg>
          <seg type="verse" id="b.1TH.5.6">Hewaa diraw, nuuni haratuu gemi77ishiyaawaadan gemi77ishanaw bessenna. Nuuni beegottanawunne wogaan de7anaw bessee.</seg>
          <seg type="verse" id="b.1TH.5.7">Ayissi gooppe, gemi77ishshiyaawanttu qamma gemi77ishiino; mathottiyaawanttukka qamma mathottiino.</seg>
          <seg type="verse" id="b.1TH.5.8">Shin nuuni gallassaa asaa gidiyaawanttu wogaan de7anaw bessee. Nuuni ammanuwaanne siiquwaa tiraan wothiyaa olaa miishshaadan oyqqiide, nuuni hidootaan naagiyaa atotethaa, birataa qoobiyaadan, huuphiyan wothanaw bessee.</seg>
          <seg type="verse" id="b.1TH.5.9">Ayissi gooppe, Xoossay nuuna nu Godaa Yesuusi Kiristtoosa bagganna atotethaa demmanaw dooreedawaappe attin, A hanqquwaa akkanaw dooribeenna.</seg>
          <seg type="verse" id="b.1TH.5.10">Nuuni paxa gidina woy hayiqqeeddawantta gidina, Kiristtoosanna ittippe de7ana mala, Kiristtoosi nu diraw hayiqqeedda.</seg>
          <seg type="verse" id="b.1TH.5.11">Hewaa diraw, hinttenttu qassi ha77i oothiyaawaadan, haratuwaa menthethitenne ittuu ittuwaa dichchite.</seg>
          <seg type="headline">Wurssetha Zoriyaanne Sarotaa</seg>
          <seg type="verse" id="b.1TH.5.12">Nuunaadan Xoossaa kaalliyaawanttoo, hinttenttu giddon oothiyaawantta, hinttena ammanuwaa ogiyaan kaalethiyaawanttanne zoriyaawantta, hinttenttu bonchchana mala, hinttena woosseetto.</seg>
          <seg type="verse" id="b.1TH.5.13">Unttunttu oothiyaa oosuwaa diraw, unttuntta loythi bonchchitenne siiqite. Ittuu ittuwaanna sarotethaan de7ite.</seg>
          <seg type="verse" id="b.1TH.5.14">Nuunaadan Xoossaa kaalliyaawanttoo, nuuni hinttena zoreetto; maaray bayinna de7uwaa de7iyaawantta seerite. Yayyiyaawantta menthethite. Wolqqi baynnawantta maaddite. Asa ubbaa danddayite.</seg>
          <seg type="verse" id="b.1TH.5.15">Ooninne iitaa diraw iitaa zaarenna mala naagettite; shin ubba wode, ittuu ittoonne qassi asaa ubbaw lo77obaa oothanaw minnite.</seg>
          <seg type="verse" id="b.1TH.5.16">Ubba wode nashettite.</seg>
          <seg type="verse" id="b.1TH.5.17">Ubba wode qanxxennaan Xoossaa woossite.</seg>
          <seg type="verse" id="b.1TH.5.18">Ubbabaani galatite. Ayissi gooppe, Kiristtoosa Yesuusa bagganna Xoossay hintteppe koyyiyaawe hewaa.</seg>
          <seg type="verse" id="b.1TH.5.19">Geeshsha Ayyaanaa tamaa toyissoppite.</seg>
          <seg type="verse" id="b.1TH.5.20">Timbbitiyaa qaalaa kadhoppite.</seg>
          <seg type="verse" id="b.1TH.5.21">Ubbabaakka paaccite. Lo77obaa oyqqite.</seg>
          <seg type="verse" id="b.1TH.5.22">Iita oosuwaa ubbaappe haakkite.</seg>
          <seg type="verse" id="b.1TH.5.23">Sarotethaa Xoossay bare huuphew hinttena ubbabaani polo geeshsho; qassi nu Goday Yesuusi Kiristtoosi yiyaa wode, Xoossay hinttenttu ayyaanaa, shemppuwaanne asatethaa ittippe borettennawaanne polo udiide naago.</seg>
          <seg type="verse" id="b.1TH.5.24">Hinttena xeesiyaawe ammanetteeddawaa; qassi hewaa I polana.</seg>
          <seg type="verse" id="b.1TH.5.25">Nuunaadan Xoossaa kaalliyaawanttoo, nuussi Xoossaa woossite.</seg>
          <seg type="verse" id="b.1TH.5.26">Ishatuwaa ubbaa geeshsha yeruwaa yeriide sarotite.</seg>
          <seg type="verse" id="b.1TH.5.27">Hintte ha dabiddaabbiyaa geeshsha ishatuwaa ubbaw nabbabanaadan, Godaa sunthan hinttena woossay.</seg>
          <seg type="verse" id="b.1TH.5.28">Nu Godaa Yesuusi Kiristtoosa aadho keekatethay hinttenanna ittippe gido.</seg>
        </div>
      </div>
      <div type="book" complete="y" id="b.2TH">
        <div type="chapter" complete="y" id="b.2TH.1">
          <seg type="verse" id="b.2TH.1.1">Nuuni Phawuloosi, Sillaasenne Ximootoosi, Teselonqqen de7iya ammaniyaa asatoo ha dabidaabbiyaa xaafeetto. Hewanttu Xoossaa nu Aabbuwanttanne Godaa Yesuusi Kiristtoosawantta.</seg>
          <seg type="verse" id="b.2TH.1.2">Xoossaa nu Aawuwaappenne Godaa Yesuusi Kiristtoosappe, aadho keekatethaynne sarotethay hinttenttoo gido.</seg>
          <seg type="headline">Kiristtoosa Yuussaa Gallassi Hanana Pirddaa</seg>
          <seg type="verse" id="b.2TH.1.3">Nuunaadan Xoossaa kaalliyaawanttoo, hinttenttu ammanuu loythi dicciyaa dirawunne, hinttenttu ittuu ittuwaa siiqiyaa siiquu dariya diraw, nuuni hinttenttoo bessiyaawaadan, Xoossaa ubba wode galatanaw bessee.</seg>
          <seg type="verse" id="b.2TH.1.4">Hewaa diraw, hinttentta yedesaynne waayyiyaa ubbay gakkinakka hinttenttu gencciyaawaanne ammaniyaawaa nuuni nu huuphew Xoossaa ammaniyaawanttoo odiidde, hinttewan ceeqetteetto.</seg>
          <seg type="verse" id="b.2TH.1.5">Hinttenttu waayyettiyaa Xoossaa kawutethaw bessiyaawantta gidiide paydettana mala, Xoossay pirddiyaa xillo pirddaa bessiyaa mallaa.</seg>
          <seg type="verse" id="b.2TH.1.6-2Thess.1.7">Xoossay tumu pirddaa pirddana. Goday Yesuusi bare wolqqaama kiitanchchatuwaanna tamaa lacuwaa giddon saluwaappe yiyaa wode, Xoossay hinttentta waayissiyaawanttu bolla waayyiyaa ahana. Qassi waayyettiyaa hinttenanne nuuna shemppissana.</seg>
          <seg type="verse" id="b.2TH.1.8">Qassi Xoossay barena erennawanttanne nu Godaa Yesuusi Kiristtoosa wonggalaa mishiraachchoo azazettennawantta murana.</seg>
          <seg type="verse" id="b.2TH.1.9-2Thess.1.10">He gallassi I bare geeshshatuwaan bonchchettanawunne qassi barena ammaniyaa ubbatuwaan sabettanaw yiyaa wode, unttunttu Godaa sinthappenne A wolqqaa bonchchuwaappe shaakettiide, medhinaa bashshaan murettana. Gaasuunneekka, nuuni hinttenttoo odeedda kiitay ammanetteedda.</seg>
          <seg type="verse" id="b.2TH.1.11">Nuuni hinttenttoo ubba wode Xoossaa woossiyaawe hewaassa. Nu Xoossay xeeseedda de7oo hinttentta bessiyaawantta giide paydanaadan, nuuni A woosseetto; hinttenttu lo77obaa ubbaa amottiyaawaanne hinttenttu ammanuwaa oosuwaa I bare wolqqan polo.</seg>
          <seg type="verse" id="b.2TH.1.12">Hewaan nu Xoossaa aadho keekatethaaninne qassi nu Godaa Yesuusi Kiristtoosa aadho keekatethan, Godaa Yesuusa sunthaa hinttenttu bonchchana; hinttenakka I bonchchana.</seg>
        </div>
        <div type="chapter" complete="y" id="b.2TH.2">
          <seg type="headline">Yesuusa Laa7ethuwa Yuussaabaa</seg>
          <seg type="verse" id="b.2TH.2.1">Ha77i nuunaadan Xoossaa kaalliyaawanttoo, nu Godaa Yesuusi Kiristtoosa yuussaabawunne nuuni aananna de7anaw aakko shiiqanabaw,</seg>
          <seg type="verse" id="b.2TH.2.2">timbbitiyaa asay hinttenttoo odiyaawaan woy hara asaappe siseedda qaalaan, woy ooninne nuuppe yeedda kiitaadan haasayiyaawan, Godaa gallassay gakkeedda giide hinttenttu ellekka dagammennaadaaninne wozanaa bayennaadan, nuuni hinttentta woosseetto.</seg>
          <seg type="verse" id="b.2TH.2.3">Hinttentta ooninne ay ogiyaaninne balethoppo. Ayissi gooppe, kasetiide makkaliyaawenne qassi nagaranchchay, bashshaa na7ay qonccennaan de7ishshin, he gallassay gakkenna.</seg>
          <seg type="verse" id="b.2TH.2.4">Asay goyinniyaa ubbabaanne asay Xoossaa giya ubbabaa I ixxana. I barena unttunttu ubbaappe dhoqqu oothana. Qassi haray atto Xoossaa Geeshsha Golliyaa geli uttiidekka, Taani Xoossaa gaana.</seg>
          <seg type="verse" id="b.2TH.2.5">Hinttenttu hassayikkitee? Taani hewaa hinttenttoo hinttenanna de7aadde odaaddi.</seg>
          <seg type="verse" id="b.2TH.2.6">I bare wodiyaan yaanaappe attin, ha77i yaanawaa ayay A teqqintto, hinttenttu eriita.</seg>
          <seg type="verse" id="b.2TH.2.7">Ayissi gooppe, xuuraa gideedda makkalay ha77i oothee; shin he te77iyaawe ogiyaappe kichchana gakkanaw, I qonccenna.</seg>
          <seg type="verse" id="b.2TH.2.8">Hewaappe guyyiyan, he makkalanchchay qonccina, Goday Yesuusi bare doonaa peenuwan A wodhana. Qassi Yesuusi bare laa7entho bonchcho yuussaan A mulekka dhayissana.</seg>
          <seg type="verse" id="b.2TH.2.9">He makkalanchchay Seexaanaa oosuwan yiide, daro wolqqaan worddo malaataanne maalalissiyaawaa oothana.</seg>
          <seg type="verse" id="b.2TH.2.10">Hewaadankka, qassi dhayiyaa asatuwaa dumma dumma iita cimuwan balethana. Dhayiyaawanttu attanaw tumatethaa siiqiide akkibeenna diraw dhayana.</seg>
          <seg type="verse" id="b.2TH.2.11-2Thess.2.12">Hewaa diraw, tumatethaa ammanibeenna ubba asatuu, nagaraa oothiyaawan nashettiyaawanttu ubbay pirddettanaadaaninne worddo gidiyaabaa ammananaadan, Xoossay wolqqaama balaa unttunttu giddo yeddana.</seg>
          <seg type="headline">Atotethaw Dooretteedda Asatuwaa</seg>
          <seg type="verse" id="b.2TH.2.13">Shin Goday siiqiyaa nuunaadan Xoossaa kaalliyaawanttoo, nuuni Xoossaa hinttenttu diraw, ubba wode galatanaw bessee. Ayissi gooppe, Geeshsha Ayyaanaa wolqqaninne tumatethaa hinttenttu ammaniyaawan hinttentta ashshanaw, Xoossay hinttena bayraadan dooreedda.</seg>
          <seg type="verse" id="b.2TH.2.14">Xoossay hinttentta nuuni hinttenttoo odeedda nu mishiraachchuwaa qaalaa bagganna xeeseeddawe, hinttenttu nu Godaa Yesuusi Kiristtoosanna ittippe bonchchettanaassa.</seg>
          <seg type="verse" id="b.2TH.2.15">Simmi nuunaadan Xoossaa kaalliyaawantto, minniide eqqite; nuuni hinttena nu doonan gidina, woy nu dabidaabbiyan gidina, tamaarisseedda wogaa oyqqite.</seg>
          <seg type="verse" id="b.2TH.2.16-2Thess.2.17">Nu Godaa Yesuusi Kiristtoosi bare huuphiyan qassi Xoossay, nu Aawuu nuuna siiqiide, bare aadho keekatethan nuussi medhinaa danddayaanne lo77o hidootaa immeeddawe, qassi hinttenttu lo77obaa ubbaa oothanaadaninne haasayanaadan, hinttenttu wozanaa minissonne menthetho.</seg>
        </div>
        <div type="chapter" complete="y" id="b.2TH.3">
          <seg type="headline">Phawuloosi, Nuussi Woossite Yaageedda</seg>
          <seg type="verse" id="b.2TH.3.1">Wurssethaan nuunaadan Xoossaa kaalliyaawanttoo, Godaa qaalay hinttenttu giddon, ellekka aakkanaadaaninne bonchchettanaadan, nuussi Xoossaa woossite.</seg>
          <seg type="verse" id="b.2TH.3.2">Qassi asay ubbay ammanenna diraw, Xoossay nuuna nagaranchcha asatuwaappenne iita asatuwaappe ashshana mala, nuussi woossite.</seg>
          <seg type="verse" id="b.2TH.3.3">Shin Goday ammanthiyawaa; I hinttena menthethananne qassi iitaappekka naagana.</seg>
          <seg type="verse" id="b.2TH.3.4">Nuuni hinttena azaziyaawaa hinttenttu ha77i oothiyaawaanne qassi sinthappekka oothanawaa Goday nuuna hinttewaan ammanthee.</seg>
          <seg type="verse" id="b.2TH.3.5">Goday hinttenttu wozanaa Xoossaa siiquwaakkonne Kiristtoosi immiya danddayaakko kaaletho.</seg>
          <seg type="headline">Kiitaa Kiitetti De7anawe Gidde</seg>
          <seg type="verse" id="b.2TH.3.6">Nuunaadan Xoossaa kaalliyaawanttoo, hinttenttu nuuppe akkeedda wogaa kaallennaan azalla de7uwaa de7iya ishaa ubbaappe hinttenttu shaakettanaadan, nu Godaa Yesuusi Kiristtoosa sunthan hinttena azazeetto.</seg>
          <seg type="verse" id="b.2TH.3.7">Ayissi gooppe, nuuni hinttenanna de7iya wode azallibeenna diraw, hinttenttu nuwaadan haniide de7anaw bessiyaawaa hinttenttu hinttenttu huuphiyan eriita.</seg>
          <seg type="verse" id="b.2TH.3.8">Nuuni hintteppe oossinne tookuwaa gidenna mala, qammanne gallassi daaburiiddenne jaamiidde oothiide de7eeddawaappe attin, ooppenne qumaa coo mibookko.</seg>
          <seg type="verse" id="b.2TH.3.9">Nuuni hewaa ootheeddawe hinttenttu nuwaadan haniide de7anaadan, nuuni hinttenttoo leemisuwaa gidanaadappe attin, hewaa hinttena oochchanaw nuussi maatay dhayina gidenna.</seg>
          <seg type="verse" id="b.2TH.3.10">Ayissi gooppe, nuuni haray atto hinttenanna de7iiddekka, Oothanaw koyyenna uray ooninne mooppo yaagiide hinttena azazeeddo.</seg>
          <seg type="verse" id="b.2TH.3.11">Ayissi gooppe, asaa yewuwaan geliyaawaappe attin, ayinne oothenawaanttu, azalla de7uwaa de7iya amareedda asatuu hinttenttu giddon de7iyaawaa nuuni siseeddo.</seg>
          <seg type="verse" id="b.2TH.3.12">Nuuni hewanttu mala asatuu maara de7uwaa de7anaadaaninne oothiide qumaa maanaadan, Godaa Yesuusi Kiristtoosa sunthan azazeettonne zoreetto.</seg>
          <seg type="verse" id="b.2TH.3.13">Shin hinttenttu nuunaadan Xoossaa kaalliyaawanttoo, lo77o oosuwaa oothanaw azalloppite.</seg>
          <seg type="verse" id="b.2TH.3.14">Qassi nuuni ha dabidaabbiyan kiitteedda kiitaw azazettenna uray ooninne de7ooppe, he uraa akeekite. I yeellatana mala, aappe shaakettite.</seg>
          <seg type="verse" id="b.2TH.3.15">Shin ishaadan A seeriteppe attin, morkkiyaadan xeelloppite.</seg>
          <seg type="headline">Wurssetha Sarotaa</seg>
          <seg type="verse" id="b.2TH.3.16">Sarotethaa Goday bare huuphiyan hinttenttoo ubba wodenne ubba bagganna sarotethaa immo. Goday hinttenanna ubbaanna gido.</seg>
          <seg type="verse" id="b.2TH.3.17">Taani Phawuloosi, ha sarotaa ta kushiyan xaafaaddi; ta dabiddaabbiyaa ubbaw hawe ta firmaa. Hawe taani xaafiyaa ogiyaa.</seg>
          <seg type="verse" id="b.2TH.3.18">Nu Godaa Yesuusi Kiristtoosa aadho keekatethay hinttenanna ubbaanna gido.</seg>
        </div>
      </div>
      <div type="book" complete="y" id="b.1TI">
        <div type="chapter" complete="y" id="b.1TI.1">
          <seg type="verse" id="b.1TI.1.1">Nuuna ashshiya Xoossaynne nuuni be7ana giide nashechchan naagiyaa Yesuusi Kiristtoosi azazeedda azazuwadan, Yesuusi Kiristtoosi kiitteeddawaa gideedda taani Phawuloosi,</seg>
          <seg type="verse" id="b.1TI.1.2">ammanuwaa bagganna ta tumu na7aw, Ximootoosaw ha dabidaabbiyaa xaafay. Xoossaa nu Aawuwaappenne nu Godaa Kiristtoosa Yesuusappe aadho keekatethay, maarotethaynne sarotethay new gido.</seg>
          <seg type="headline">Worddo Timirttiyaappe Naagettussa</seg>
          <seg type="verse" id="b.1TI.1.3">Taani Maqidooniyaa baade new geeddawaadan, neeni Efesoonen gami77ana mala koyyaaddi. Itti itti asatuu wordduwaa timirttiyaa tamaarissiino; hewanttu tamaarissenna mala, aggite gaade oda.</seg>
          <seg type="verse" id="b.1TI.1.4">Unttunttu tossaa odiyaawaanne barenttu zariyaa gayriyaawaa agganaadan oda. Ayissi gooppe, hewaa malabay palumaa kaalethee; qassi Xoossaa qofaa ammanuwan erettiyaawaa oothikkino.</seg>
          <seg type="verse" id="b.1TI.1.5">Ha azazoo waanna qofay geeshsha wozanaappe, lo77o suure wozanaappe, asay be7o giyabay baynna ammanuwaappe beettiyaa siiquwaa denthethanaassa.</seg>
          <seg type="verse" id="b.1TI.1.6">Itti itti asatuu hawaa aggiide, maaddenna haasayaakko simmeeddino.</seg>
          <seg type="verse" id="b.1TI.1.7">Unttunttu ayaa haasayinttonne woy barenttun ammanettiide odiyaabay ayentto erikkino; shin Xoossaa higgiyaa tamaarissiyaawantta giddanaw koyyiino.</seg>
          <seg type="verse" id="b.1TI.1.8">Asay bessiyaawaadan higgiyan go77ettooppe, higgii lo77a gidiyaawaa nuuni ereetto.</seg>
          <seg type="verse" id="b.1TI.1.9">Ittibaa akeekanaw koshshee. Higgii lo77o asaw medhettibeenna. Shin higgiyaa menthiyaawanttoo, azazettennawanttoo, makkalanchchatoo, nagaranchchatoo, geeshshatethay baynnawanttoo, tunatoo, barenttu daayo woy aabba wodhiyaawanttussi, shemppuwaa wodhiyaawanttussi,</seg>
          <seg type="verse" id="b.1TI.1.10">woshummanaw kajjeeliyaawanttoo, attuma asay attuma asaanna woshummiyaawanttoo, asaa zali77iyaawanttoo, worddanchchatoonne wordduwan caaqqiyaawanttoo, woy tumu timirttiyaanna gakettenna ay oosuwaa gidinakka oothiyaawanttoo keseedda.</seg>
          <seg type="verse" id="b.1TI.1.11">He tumo timirttii anjjetteedda Xoossay taani awaajjana mala, taw hadaraa immeedda bonchcho wonggalaa gidduwan de7ee.</seg>
          <seg type="headline">Phawuloosi Xoossaw Shiishsheedda Galataa</seg>
          <seg type="verse" id="b.1TI.1.12">Taani oothiyaa kiitaan taw wolqqaa immeedda nu Godaa Kiristtoosa Yesuusa galatay. Taana bare oosanchchaa sunthiide, taana he oosoo bessiyaa ammanettowaa giide paydeedda dirawukka A galatay.</seg>
          <seg type="verse" id="b.1TI.1.13">Taani hawaappe kase A boriyaawaa, A yederssiyaawaanne tuggayiyaawaa gidooppenne, taw hawaa I ootheedda. Shin taani erennaan ootheedda dirawunne ammanabeenna diraw, Xoossay taana maareedda.</seg>
          <seg type="verse" id="b.1TI.1.14">Qassi nu Goday zaway baynna bare aadho keekatethaa ta bollan gussiide, Kiristtoosa Yesuusa bagganna nubaa gideedda ammanuwaanne siiquwaa taw immeedda.</seg>
          <seg type="verse" id="b.1TI.1.15">Kiristtoosa Yesuusi nagaranchchatuwaa ashshanaw ha sa7aa yeedda giya haasayay ammanetteeddawaanne asay ubbay tuma giide akkanaw bessiyaawaa. Ubbaappe aadhdhiyaa nagaranchchay taana.</seg>
          <seg type="verse" id="b.1TI.1.16">Shin medhinaa de7uwaa akkanaw Aani ammananaw bessiyaa asaw taani leemisuwaa gidanaadan, ubbaappe aadhdhiyaa nagaranchchaw taw Yesuusi Kiristtoosa daro danddayaadan, Xoossay taana maareedda.</seg>
          <seg type="verse" id="b.1TI.1.17">Ayfiyan beettenna medhinaa Xoossaw Ittuwassi, medhinaa Kaatew, medhinaappe medhinaa gakkanaw galataynne bonchchuu gido. Amen77i!</seg>
          <seg type="verse" id="b.1TI.1.18">Ta na7aa Ximootoosaa, kase nebaa timbbitiyaa odeeddawaadan, he odeeddawaadan lo77o olaa neeni olettana mala, ha azazuwaa new hadaraa immay.</seg>
          <seg type="verse" id="b.1TI.1.19">Ammanuunne lo77o suure wozanay new de7o. Ittu ittuu barenttu suure wozanaa yeggi aggiide, laaggiyaawe baynna markkabii bayiyaawaadan, barenttu ammanuwaa bayizzeedinno.</seg>
          <seg type="verse" id="b.1TI.1.20">Xoossaa boriyaawaa aggana mala, hewaa tamaaranaw taani Seexaanaw aatha immeedda Hemeneyoosinne Iskkinddiri unttunttu giddon de7iino.</seg>
        </div>
        <div type="chapter" complete="y" id="b.1TI.2">
          <seg type="headline">Woosa Golliyaa Woosaa</seg>
          <seg type="verse" id="b.1TI.2.1-1Tim.2.2">Nuuni Xoossaa malatiyaawan, geeshshatethaa ubbaan, sarotethaaninne ashikketethan de7ana mala, asaa ubbaw, kaatetoonne sunthatethay de7iyaa ubatoo, Xoossaa oochchanaw, woossanaw, gaannatanawunne galatanaw bessiyawaa ubbabaappe kasetaade taani neena erissay.</seg>
          <seg type="verse" id="b.1TI.2.3-1Tim.2.4">Asay ubbay attanaadaaninne tumatethaa eranaadan koyyiyaa nuuna ashshiya Xoossaa sinthan hawe lo77iyaabaanne nashechchiyaawaa.</seg>
          <seg type="verse" id="b.1TI.2.5">Ayissi gooppe, itti Xoossay de7ee; Xoossaappenne asaappe gidduwan gidiide gaannatiyaa ittu de7ee. Hewekka Kiristtoosi Yesuusa giya asaa.</seg>
          <seg type="verse" id="b.1TI.2.6">I asaa ubbaa wozanaw barena ubbaw immeedda. Xoossay bare wodiyaan asaa ubbaa wozanaw koyiyaawaa bessiyaa markkay hawaa.</seg>
          <seg type="verse" id="b.1TI.2.7">Taani Xoossaa qaalaa odiyaawaa, Yesuusi kiitteeddawaanne qassi ammanuwaaninne tumatethaan Ayihuda gidenna asaa tamaarissiyaawaa gidaade suntheteeddawe hawaassa. Taani worddotikke; tumuwaa haasayay.</seg>
          <seg type="verse" id="b.1TI.2.8">Hewaa diraw, ubbasan de7iyaa attuma asay hanqquunne palumii baynnaan, bare geeshsha kushiyaa pude denthiide, Xoossaa woossanaadan, taani koyyay.</seg>
          <seg type="verse" id="b.1TI.2.9-1Tim.2.10">Hewaadan qassi maccawanttukka bessiyaa mayuwaa yashshatethaaninne barentta mooddiyaawan mayyino. Xoossaw yayyay giya macca asaa bessiyaawaadan, lo77obaa oothiyaawaanappe attin, huuphiya shurubbaa daddiyaawan, worqqaan woy inqquwaan, woy daro al77o afilaan barena alleeqqissoppino.</seg>
          <seg type="verse" id="b.1TI.2.11">Maccawunna ubbabaani moodettaadde, co77u gaade tamaaru.</seg>
          <seg type="verse" id="b.1TI.2.12">Taani maccawunna co77u gaade de7uu gayippe attin, attuma asaa tamaarissunne woy unttunttu bolla aawotuu giikke.</seg>
          <seg type="verse" id="b.1TI.2.13">Ayissi gooppe, Addaami koyro medhetteedda; Hewaana guyyeppe medhettaaddu.</seg>
          <seg type="verse" id="b.1TI.2.14">Hewaana cimettaade Xoossaa higgiyaa menthaadduppe attin, Addaami cimettibeenna.</seg>
          <seg type="verse" id="b.1TI.2.15">Shin maccawunna ammanuwan, siiquwan, geeshshatethaaninne barena mooddaade de7ooppe, naanaa yeliyaawaan attana.</seg>
        </div>
        <div type="chapter" complete="y" id="b.1TI.3">
          <seg type="headline">Woosa Golliyaa Kaalethiyaawantta</seg>
          <seg type="verse" id="b.1TI.3.1">Ooninne woosa golliya kaalethiyaawaa giddanaw koyyooppe, lo77obaa amotteedda giya haasayay tuma.</seg>
          <seg type="verse" id="b.1TI.3.2">Woosa golliya kaalethiyaa uray borissennawaa, itti machchatti xalalay de7iyaawaa, barena mooddiyaawaa, barena naagiyaawaa, barew bessiyaawaa oothiyaawaa, imathaa mokkiyaawaa, tamaarissanaw danddayiyaawaa,</seg>
          <seg type="verse" id="b.1TI.3.3">mathottennawaa, ashikketethaappe attin walaqettennawaa, palumettennawaa, shaluwaa siiqennawaa,</seg>
          <seg type="verse" id="b.1TI.3.4">naanay aw azazettiyaawaanne bonchchiyaawaa, qassi bare golliyaa ayissanaw danddayiyaawaa giddanaw bessee.</seg>
          <seg type="verse" id="b.1TI.3.5">Ayissi gooppe, itti uray bare golliyaa ayissanaw danddayennawaa gidooppe, Xoossaa ammaniyaawantta wooti ayissanaw danddayii?</seg>
          <seg type="verse" id="b.1TI.3.6">Otoruwan sugettiidi, xalahiyaa kaappuu Xoossaa pirddan kunddeeddawaadan kunddenna mala, ooratha ammaneedda asaa giddanaw bessenna.</seg>
          <seg type="verse" id="b.1TI.3.7">Xalahiyaa kaappuwaa boriyaaninne phiriyaan gelenna mala, he uray woosa golliyaappe karenna de7iyaa asaan nashshettiyaawaa giddanaw bessee.</seg>
          <seg type="headline">Woosa Gollen Maaddiyaawanttubaa</seg>
          <seg type="verse" id="b.1TI.3.8">Hewaadan qassi woosa golliyaa maaddiyaawanttu asay bonchchiyaawantta, laa77u doonaa haasayennawantta, daro woyiniyaa eessaa ushennawantta, miishshaw yaaretennawantta,</seg>
          <seg type="verse" id="b.1TI.3.9">ammanuwaa xuuraa geeshsha wozanaa qofaan naagiyaawantta giddanaw bessee.</seg>
          <seg type="verse" id="b.1TI.3.10">Hewanttu kasetiide paacettanaw koshshee. Paaciyaa aadhdhowaappe guyyiyan, woosa gollen oothiyaawantta gidiide oothino.</seg>
          <seg type="verse" id="b.1TI.3.11">Hewaadankka qassi unttunttu machchatuu asay bonchchiyaawantta, zigirennawantta, barena mooddiyaawantta, ubbabaani ammanettiyaawantta giddanaw bessee.</seg>
          <seg type="verse" id="b.1TI.3.12">Woosa golliyaa maaddiyaawe itti machchatti xalalay de7iyaawaanne qassi bare naanaanne bare golliya loythi ayissiyaawaa giddanaw bessee.</seg>
          <seg type="verse" id="b.1TI.3.13">Ayissi gooppe, woosa golliya maaddiyaawantta gidiide, lo77o oosuwaa oothiyaawanttu barenttu huuphew wolqqaama bonchchuwaa demmiino; qassi Kiristtoosa Yesuusan barenttoo de7iyaa ammanuwaa loythi xaliide haasayanaw danddayiino.</seg>
          <seg type="headline">Wolqqaama Xuuraa</seg>
          <seg type="verse" id="b.1TI.3.14">Taani neekko ellekka baana gaade hawaa new xaafay.</seg>
          <seg type="verse" id="b.1TI.3.15">Shin taani beennaan gami77ooppe, Xoossaa gollen neeni woota de7anaw bessintto erana mala xaafay. He gollii tumatethaw tuussaanne baaso gidiyaa de7uwa Xoossaa woosa golliya.</seg>
          <seg type="verse" id="b.1TI.3.16">Nu ammanuwaa xuuray wolqqaama gidiyaawaa ooninne sidhanaw danddayenna. Kiristtoosi ashuwan qoncceedda; I xilluwaa gidiyaawaa Geeshsha Ayyaanay markkatteedda. Kiitanchchatuukka A be7eeddino; Ayihuda gidenna asay aabaa odina siseedda. Sa7an de7iyaa asay A ammaneedda; bonchchuwan I saluwaa beedda.</seg>
        </div>
        <div type="chapter" complete="y" id="b.1TI.4">
          <seg type="headline">Worddo Asttamaaratuwaa</seg>
          <seg type="verse" id="b.1TI.4.1">Itti itti asay wurssethaa wodiyaan ammanuwaa agganawaa Geeshsha Ayyaanay qoncciyaan odeedda. Unttunttu worddo ayyaanatuwassi azazettana; qassi xalahatuwaa timirttiyaa kaallana.</seg>
          <seg type="verse" id="b.1TI.4.2">Hawaa mala timirttii, tilla wozanaa tamaan bonqqeedda birataan guuddeeddawaadan donccilleedda worddo asatuwaa bagganna yeedda.</seg>
          <seg type="verse" id="b.1TI.4.3">Hawanttu mala asatuu akkiyawaanne geliyaawaa qassi itti itti qommo kathaa miyaawaa diggiino. Shin ammaniyaawanttunne tumatethaa eriyaawanttu Xoossaa galateeddawaappe guyyiyan maana mala, Xoossay kathaa medhdheedda.</seg>
          <seg type="verse" id="b.1TI.4.4">Ayissi gooppe, Xoossay medhdheeddabay ubbabaykka lo77a. Xoossaa galatiide akkooppe, olettiyaawe ayaynne baawa.</seg>
          <seg type="verse" id="b.1TI.4.5">Ayissi gooppe, he ubbabay Xoossaa qaalaaninne woosan anjjetteeddawaa.</seg>
          <seg type="headline">Kiristtoosassi Lo77o Oosanchchaa Gidiyaawaa</seg>
          <seg type="verse" id="b.1TI.4.6">Hewaa diraw, neeni ishatuwaa hewaa hassayissiyaawaa gidooppe, ammanuwaanne neeni kaalleedda lo77o timirttiyaa qaalaan eqooppe neeni Kiristtoosi Yesuusaw lo77o oosanchcha gidanaassa.</seg>
          <seg type="verse" id="b.1TI.4.7">Shin ammaniyaa asaw lo77enna haasayaappenne qassi cima macca asaa tossaappe baqata. Qassi Xoossaa malatiyaawan neena loohissa.</seg>
          <seg type="verse" id="b.1TI.4.8">Ayissi gooppe, asay bare bollaa minissiyaawe laafa go77ee. Shin Xoossaa malatiyaawan loohissiyaawe ha77ikka sinthappekka de7uwaa immana giya diraw, ubbabawukka go77ee.</seg>
          <seg type="verse" id="b.1TI.4.9">Ha haasayay asay ubbay akkanaw bessiyaa tumu haasaya.</seg>
          <seg type="verse" id="b.1TI.4.10">Nuuni hewaa demmanaw daabureettonne loythi ootheetto; hewaassi nuuni hidootaa wotheeddawe asaa ubbaa, ubbaappe aathiide, ammaniyaawantta ashshiya de7uwa Xoossaa.</seg>
          <seg type="verse" id="b.1TI.4.11">Hawaa azazanne tamaarissa.</seg>
          <seg type="verse" id="b.1TI.4.12">Neeni yalaga gidiyaa diraw, neena ooninne kadhoppo. Shin ammaniyaawanttoo ne haasayan, hanotethan, siiquwan, ammanuwaaninne geeshshatethan leemisuwaa gida.</seg>
          <seg type="verse" id="b.1TI.4.13">Taani yaana gakkanaw asaassi Xoossaa maxaafaa nabbabiyaawaani, Xoossaa qaalaa odiyaawaaninne tamaarissiyaawaani minna.</seg>
          <seg type="verse" id="b.1TI.4.14">Timbbitiyaa odiyaawanttu haasayinanne cimatuu barenttu kushiyaa ne bolla wothina, neeni akeedda, neenan de7iyaa Geeshsha Ayyaanaa imuwaa toochchoppa.</seg>
          <seg type="verse" id="b.1TI.4.15">Ne dichchay asaa ubbaw qonccana mala, hewaa minissa qoppa. Hawaa ubba wode ootha.</seg>
          <seg type="verse" id="b.1TI.4.16">Ne huuphiyaanne ne timirttiyaa naaga. Neeni hewaa oothooppe, neenanne neeni giyaawaa sisiyaawantta ashshiya diraw, aggennaan ootha.</seg>
        </div>
        <div type="chapter" complete="y" id="b.1TI.5">
          <seg type="headline">Am77etuwaa Zoreedda Zoriyaa</seg>
          <seg type="verse" id="b.1TI.5.1">Cima asaa ne aabba bonchchiyawaadan bonchchappe attin, toochchoppa. Yalagatuwaa ne ishaadan,</seg>
          <seg type="verse" id="b.1TI.5.2">qassi cima macca asaa ne aattiidan, yalaga macca asaa ne michchattiidan, kumentha geeshshatethan bonchcha.</seg>
          <seg type="verse" id="b.1TI.5.3">Bare xalalaa gideedda tumu am77etuwaa bonchcha.</seg>
          <seg type="verse" id="b.1TI.5.4">Shin am77attiw naanay woy naanaa naanay de7ooppe, he naanay Xoossaa malatiyaawaa barenttu soy asaa bessiyaawaaninne qassi hewaa oothiyaawan barentta yeleeddawanttu kushiyaa zaariyaawaa tamaarino. Ayissi gooppe, hewe Xoossaa nashechchiyaawaa.</seg>
          <seg type="verse" id="b.1TI.5.5">Ayaa maaduukka baynna bare de7iyaa tumu am77atta Xoossay immana gaade nashechchan naaga uttaaddu. Qassi gallassinne qamma Xoossay izo maaddana mala, woossawunne oochchaw.</seg>
          <seg type="verse" id="b.1TI.5.6">Shin barena ishalissiyaa am77atta paxa de7ooppekka, iza hayqqadiggaaddu.</seg>
          <seg type="verse" id="b.1TI.5.7">Qassi ooninne unttuntta borenna mala, ha azazuwaa imma.</seg>
          <seg type="verse" id="b.1TI.5.8">Shin barenttuwoo qassi ubbaappe aathiide, bare soy asaw qoppenna uray oonanne gidooppe, hewe bare ammanuwaa kaddeeddawaa. Ammanenna asaappekka aadhdhiide aw iita.</seg>
          <seg type="verse" id="b.1TI.5.9">Usuppun tammu laythay kumibeenna am77atti sunthaa maziggobiyaan xaafoppa. Hewaa bollan qassi iza itti asinaappe haraa gelabeennawunno giddanaw koshshee.</seg>
          <seg type="verse" id="b.1TI.5.10">Naanaa dichchiyaawan, imathaa mokkiyaawan, geeshshatuwaa gediya meecciyaawan, waayyetteedda asaa maaddiyaawan, lo77o oosuwaa ubbaa kaalliyaawan, ha lo77o kiitaa kiitettiyaawan eretteeddawunno giddanaw bessee.</seg>
          <seg type="verse" id="b.1TI.5.11">Shin yalaga am77etuwaa yokkonttu sunthaanna gatha xaafoppa. Ayissi gooppe, unttunttu barentta, asinaa gela gela giya wode, Kiristtoosa agganawantta.</seg>
          <seg type="verse" id="b.1TI.5.12">Koyro ammanuwaa kadheedda diraw, unttunttu pirddettana.</seg>
          <seg type="verse" id="b.1TI.5.13">Hewe baynnaan oosuwaa dhayiide itti golliyaappe hara golliyaa yuuyyiidde, hamettiyaawaa xalalaa gidennaan, barenttoo bessennabaa haasayiidde, zigirssaanne yewuwaan coo geliyaawaa tamaariino.</seg>
          <seg type="verse" id="b.1TI.5.14">Hewaa diraw, nu morkketuu nu bolla haasayiyaa iitabaa demmenna mala, yalaga am77atuu asinaa geliide, na7a yeliide, barenttu golliya ayissana mala zoray.</seg>
          <seg type="verse" id="b.1TI.5.15">Ayissi gooppe, hawaappe kase amareedda am77atuu Seexaanaa kaallanaw aggiide guye simmeeddino.</seg>
          <seg type="verse" id="b.1TI.5.16">Ammaniyaa mishirattiw haqankka dabbo am77atuu de7ooppe, iza unttuntta maaddanaw bessee. Ammaniyaa asatuu maaduu bessiyaa tumu am77etuwaa maaddana mala, unttunttu ammaniyaawanttoo tooko gidoppino.</seg>
          <seg type="verse" id="b.1TI.5.17">Loythi heemmiyaa cimatuu, qassi ubbaappe aathiide, qaalaa odiyaawaaninne tamaarissiyaawaan daaburiyaawanttu, dakko bonchchuwaa akkanaw bessiino.</seg>
          <seg type="verse" id="b.1TI.5.18">Ayissi gooppe, Xoossaa Maxaafay, Uddumaan kathaa yedhdhiyaa booraa doonaa qachchoppa qassi, Oosanchchay bare dirgguwaa akkanaw bessee yaagee.</seg>
          <seg type="verse" id="b.1TI.5.19">Laa77u woy heezzu markkay baynnaan, woosa golliya cimaa mootiyaawaa sisoppa.</seg>
          <seg type="verse" id="b.1TI.5.20">Haratuu yayyana mala, nagaraa oothiyaa ubbatuwaa asaa ubbaa sinthan seera.</seg>
          <seg type="verse" id="b.1TI.5.21">Neeni aynne asaa deemuwaa xeellennan, ittuwa ittuwaappe dummayennan ha azazuwaa naagana mala, Xoossaaninne Yesuusi Kiristtoosan dooretteedda kiitanchchatuwa sinthan neena taani zoray.</seg>
          <seg type="verse" id="b.1TI.5.22">O bollaaninne elleellaade ne kushiyaa wothoppa. Haratuwaa nagaraan geloppa. Neena geeshshatethan naaga.</seg>
          <seg type="verse" id="b.1TI.5.23">Neeni ubba wode sakettiyaa dirawunne ne uluwaa diraw, guutha woyiniyaa eessaa ushappe attin, haathaa xalalaa ushoppa.</seg>
          <seg type="verse" id="b.1TI.5.24">Itti itti asatuwaa nagaray be7anaw qoncce; unttunttu nagaray unttuntta pirddanaw unttunttuppe sinthaw aadhdhee. Shin haratuu nagaray guyyeppe qonccee.</seg>
          <seg type="verse" id="b.1TI.5.25">Hewaadankka, lo77o oosuukka qonccee. Qonccibeennabaa gidooppenne, geemmanaw danddayenna.</seg>
        </div>
        <div type="chapter" complete="y" id="b.1TI.6">
          <seg type="headline">Aylletuwassi Imetteedda Zoriyaa</seg>
          <seg type="verse" id="b.1TI.6.1">Xoossaa sunthaynne nu timirttii borettenna mala, aylletethaa morgge mithaa giddon de7iyaawanttu barena mooddiyaa godatoo bonchchuu bessiyawaa erino.</seg>
          <seg type="verse" id="b.1TI.6.2">Ammaniyaa asaa aylliya gideeddawanttoo unttunttu godatuu unttunttoo ishaa gidiyaa diraw, unttuntta kadhoppino. Shin barenttu kiitaan go77ettiyaawanttu unttunttu siiqiyaa ammaniyaawantta gidiyaa diraw, unttunttu kasewaappe aathiide oothanaw bessee. Neeni ha yewatuwaa tamaarissanawunne odanaw bessee.</seg>
          <seg type="headline">Worddo Timirttiyaanne Tumu Duretethaa</seg>
          <seg type="verse" id="b.1TI.6.3-1Tim.6.4">Ooninne dumma timirttiyaa tamaarissiyaawaa gidooppe, qassi nu Godaa Yesuusi Kiristtoosa tumu qaalaananne nu ammanuwaa timirttiyaanna gakettenna uray daro otorettee; aynne erenna. Qassi qaalaa bollan palumettanawunne walaqqetanaw unttunttoo giigenna qofay de7ee. Hewe qanaatiyaa, palumaa, boriyaa, iita sidhiyaa kaalethee.</seg>
          <seg type="verse" id="b.1TI.6.5">Qassi unttunttu huuphii oothenna. Tumatethay baynna asatuwaannakka palumaa kaalethee. Unttunttu Xoossaa malatiyaawan durettana giide qoppiino. Neeni he asatuwaappe shaaketta.</seg>
          <seg type="verse" id="b.1TI.6.6">Shin taw de7iyaabay taw gidana giya uraa Xoossaa malatiyaawe dureyee.</seg>
          <seg type="verse" id="b.1TI.6.7">Ayissi gooppe, nuuni ha alamiyaa aynne ahibeykko; qassi aappe aynne afokko.</seg>
          <seg type="verse" id="b.1TI.6.8">Shin miyaabaynne mayyiyabay de7ooppe, hewe nuussi gidanawaa.</seg>
          <seg type="verse" id="b.1TI.6.9">Shin durettanaw koyyiyaawanttu paaciyaaninne phiriyaan geliino; qasi daro asaa bashshawunne dhayoo goochchi afiyaa daro eeyanne qohiyaa amuwan kunddiino.</seg>
          <seg type="verse" id="b.1TI.6.10">Ayissi gooppe, shalluwaa siiqiyaawe iitatethaa ubbaw pulttuwaa. Ittu ittuu hewaa amottiiddi, ammanuwaappe balettiide, daro metuwan barentta qoheeddino.</seg>
          <seg type="headline">Phawuloosi Ximootoosa Zoreedda Zoriyaanne Azazeedda Azazuwaa</seg>
          <seg type="verse" id="b.1TI.6.11">Shin neenoo, Xoossaa asaw, hewaappe baqata. Xillotethaa, Xoossaa malatiyaawaa, ammanuwaa, siiquwaa, danddayaanne ashikketethaa kaalla.</seg>
          <seg type="verse" id="b.1TI.6.12">Ammanuwaa baaxiyaa loytha baaxeta. Daro asaa sinthan lo77o markkaa markkattaade, neena Xoossay xeeseedda medhinaa de7uwaa oyqqa.</seg>
          <seg type="verse" id="b.1TI.6.13">Ubbabaw de7uwa immiya Xoossaa sinthaaninne, qassi Phenxxeenaawiyaa Philaaxoosa geetettiyaa gadiya mooddiyaawaa sinthan lo77o markkaa markkatteedda Kiristtoosi Yesuusa sinthan taani neena hawaa azazay.</seg>
          <seg type="verse" id="b.1TI.6.14">Nu Godaa Yesuusi Kiristtoosi qonccana gakkanaw, qitay bayinnaaninne borii baynnaan he azazuwaa naaga.</seg>
          <seg type="verse" id="b.1TI.6.15">A qonccethaa, Itti sunthay de7iyaa anjjetteedda Xoossay, kaatatuwaa Kaatii, godatuwaa Goday, bare bessiyaa wodiyaan bessana.</seg>
          <seg type="verse" id="b.1TI.6.16">Hayqqennawe itti A xalalaa. Ooninne Aakko shiiqanaw danddayenna poo7uwan de7ee. Ooninne A be7ibeenna; qassi be7anawukka danddayenna. Bonchchuunne medhinaa wolqqay aw gido. Amen77i.</seg>
          <seg type="verse" id="b.1TI.6.17">Ha77i ha wodiyaan dure gidiyaawanttu otorettennaadaaninne qassi nuuni nashettanaadan, ubbabaa palahissiide Nuussi immiya de7uwa Xoossaan ammanettanawaappe attin, aadhdhiyaa duretethaan unttunttu ammanettennaadan, unttuntta azaza.</seg>
          <seg type="verse" id="b.1TI.6.18">Unttunttu lo77obaa oothanaadan, lo77o kiitaan durettanaadan, keekiyaawanttanne haratuwaanna shaakki akkiyawantta gidanaadan azaza.</seg>
          <seg type="verse" id="b.1TI.6.19">Hewaa yaatiyaawan unttunttu sinthaw mino baaso gidiyaa shalluwaa barenttoo shiishshino. Hewaappe guyyiyan, unttunttu tumu de7uwaa akkana.</seg>
          <seg type="verse" id="b.1TI.6.20">Ximootoosaa, itti itti asay balaan eratethaa giyaa eeya palumiyaappenne mela haasayaappe baqataadde, new imetteedda hadaraa naaga.</seg>
          <seg type="verse" id="b.1TI.6.21">Ayissi gooppe, ittu ittuu nuussi eratethay de7ee yaagiidde, ammanuwaa baleeddino. Xoossaa aadho keekatethay hinttenanna ubbaanna gido.</seg>
        </div>
      </div>
      <div type="book" complete="y" id="b.2TI">
        <div type="chapter" complete="y" id="b.2TI.1">
          <seg type="verse" id="b.2TI.1.1">Taani Phawuloosi, Xoossay immana geedda Kiristtoosi Yesuusaanna nuussi de7iyaa de7uwaabaa odanaw, Xoossay geeddawaadan, Kiristtoosi Yesuusi kiitteeddawe,</seg>
          <seg type="verse" id="b.2TI.1.2">ta siiqo na7aa Ximootoosaw ha dabidaabbiyaa xaafay. Xoossaa Aawuwaappenne nu Godaa Kiristtoosi Yesuusappe, aadho keekatethay, maarotethaynne sarotethay new gido.</seg>
          <seg type="headline">Ximootoosaw Imetteedda Zoriyaa</seg>
          <seg type="verse" id="b.2TI.1.3">Ta zaratuu ootheeddawaadan, taanikka taana zoriyaa geeshsha wozanaappe oothiyaa Xoossaa qammanne gallassi woossiyaa woosaan ubba wode neena hassayiyaa diraw, A galatay.</seg>
          <seg type="verse" id="b.2TI.1.4">Taani ne afothaa hassaya hassayaade nashettana mala, neena be7anaw daro laamotay.</seg>
          <seg type="verse" id="b.2TI.1.5">Neenan de7iyaa worddo baynna ammanuwaa hassayay. He ammanuu beni ne daay daay Loydininne ne daay Ewuniiqin de7iyaa ammanuwaa mala; qassi neenanikka hewe de7iyaawaa eraaddi.</seg>
          <seg type="verse" id="b.2TI.1.6">Hewaa diraw, taani ta kushiyaa laa77uwaa ne bolla wotheedda wode,Xoossay new immeedda imuwaa neeni doshissenna mala, neena hassayissay.</seg>
          <seg type="verse" id="b.2TI.1.7">Ayissi gooppe, Xoossay nuussi wolqqaa, siiquwaanne nu huuphiya naagiyaawaa immiya Geeshsha Ayyaanaa immeeddappe attin, yashshaa ayyaanaa immibeenna.</seg>
          <seg type="verse" id="b.2TI.1.8">Simmi, nu Godaw markkattiyaawan woy A diraw qashuwan de7iyaa tawankka yeellatoppa. Shin Xoossay new immiyaa wolqqaa keenaan taananna mishiraachchuwaa qaalaw waayyetta.</seg>
          <seg type="verse" id="b.2TI.1.9">Xoossay bare qofaaninne bare aadho keekatethan nuuna ashshiide, bare asaa oothanaw xeesowaappe attin, nuuni ootheedda oosuwaa diraw gidenna. I ha aadho keekatethaa Kiristtoosi Yesuusa bagganna wodii doomettanaappe kase nuussi immeedda.</seg>
          <seg type="verse" id="b.2TI.1.10">Shin ha77i ha aadho keekatethay nuuna ashshiya Kiristtoosi Yesuusa yuussaan nuussi qoncceedda. Qassi hayquwaa wolqqaakka I dhayisseedda. Wonggalaa mishiraachchuwaa bagganna bayenna de7uwaa nuussi qonccisseedda.</seg>
          <seg type="verse" id="b.2TI.1.11">Taani Yesuusi kiitteeddawaanne Ayihuda gidenna asaa tamaarissiyaawaa gidaade, wonggalaa mishiraachchuwaa odana mala, Xoossay taana dooreedda.</seg>
          <seg type="verse" id="b.2TI.1.12">Qassi taani ha metuwaa akkiyawe hewaa diraassa. Shin taani ammaneeddawaa eriyaa diraw, yeellatikke. Qassi I taw immeedda hadaraa he gallassay gakkanaw, I naaganaw danddayiyaawaa eray.</seg>
          <seg type="verse" id="b.2TI.1.13">Taani neena tamaarisseedda tumu qaalaa leemisuwaa uda oyiqqaade, Kiristtoosi Yesuusan nuussi de7iyaa ammanuwaaninne siiquwan de7a.</seg>
          <seg type="verse" id="b.2TI.1.14">Nu giddon de7iyaa Geeshsha Ayyaanaa bagganna new hadaraa immeedda lo77obaa naaga.</seg>
          <seg type="verse" id="b.2TI.1.15">Iisiya giya biittaan de7iyaa ubbatuu taappe baqateeddawaa eraasa; unttunttu giddon Pigeluusinne Hermogeneesi de7iino.</seg>
          <seg type="verse" id="b.2TI.1.16">Henesifooru taana daro wode menthetheedda diraw, Goday A soy asaw maarotethaa immo. Qassi taani qasho gollen de7iyaawaa I yeellatibeenna.</seg>
          <seg type="verse" id="b.2TI.1.17">Shin Roome giya katamaa gakkeeddasaanna taana loythi koyyiide demmeedda.</seg>
          <seg type="verse" id="b.2TI.1.18">He gallassi Godaappe maarotethaa demmanaadan, Goday aw immo. Qassi Efesoona giya katamaan I taana ay keenaa maaddeeddenttonne neeni loytha eraasa.</seg>
        </div>
        <div type="chapter" complete="y" id="b.2TI.2">
          <seg type="headline">Kiristtoosaw Lo77o Wottaaddara Gidiide Metuwaa Akkiyawaa</seg>
          <seg type="verse" id="b.2TI.2.1">Simmi ta na7aw, Kiristtoosi Yesuusan de7iyaa aadho keekatethan minna.</seg>
          <seg type="verse" id="b.2TI.2.2">Qassi daro markkatuu de7iyaasaan taappe neeni siseedda yewatuwaa haratuwaa tamaarissanaw danddayiyaa ammanetteedda asatuwaassi hadaraa imma.</seg>
          <seg type="verse" id="b.2TI.2.3">Kiristtoosa Yesuusaw ammanetteedda wottaaddaraadan, taananna waayyetta.</seg>
          <seg type="verse" id="b.2TI.2.4">Olaa biya wottaaddaray bare kaappuwaa nashechchanaw, wottaaddara gidenna asay oothiyaa kiitaan walakettenna.</seg>
          <seg type="verse" id="b.2TI.2.5">Qassi wothaan keesettiyaa uraykka wogaadan woxxana dhayooppe, woytaa akkenna.</seg>
          <seg type="verse" id="b.2TI.2.6">Daro daaburiide ootheedda biittaa goshiyaa bitani shiiqeedda kathaappe barena gakkiyaawaa koyro akkanaw bessee.</seg>
          <seg type="verse" id="b.2TI.2.7">Neeni ubbabaa akeekanaadan, Goday neena danddayissana diraw, taani giyaawaa qoppa.</seg>
          <seg type="verse" id="b.2TI.2.8">Taani wonggalaa mishiraachchuwaa odiyaawaadan, hayquwaappe denddeedda Daawite zariyaa Yesuusi Kiristtoosa qoppa.</seg>
          <seg type="verse" id="b.2TI.2.9">Taani wonggalaa mishiraachchuwaa odiyaa diraw, iitabaa ootheeddawaadan, haray atto qashettana gakkanaw waayyettay. Shin Xoossaa qaalay qashettenna.</seg>
          <seg type="verse" id="b.2TI.2.10">Hewaa diraw, taani Xoossay dooreedda asatuukka Kiristtoosi Yesuusan de7iyaa atotethaa medhinaa bonchchuwaanna demmanaadan, unttunttu diraw, taani ubbabaan waayyettay.</seg>
          <seg type="verse" id="b.2TI.2.11">Hawe, Nuuni aananna ittippe hayqqeeddawaa gidooppe, aananna ittippe de7ana.</seg>
          <seg type="verse" id="b.2TI.2.12">Nuuni genccooppe, aananna ittippe kawutana. Nuuni A kaddooppe, ikka nuuna kaddana.</seg>
          <seg type="verse" id="b.2TI.2.13">Nuuni ammanettennaan aggooppekka, I ammanettiyaawaa gidiide de7anawaa. Ayissi gooppe, I barena bare huuphew erikke gaanaw danddayenna giyaawe tumu haasaya.</seg>
          <seg type="headline">Mino Oosanchchaa</seg>
          <seg type="verse" id="b.2TI.2.14">Neeni ne asaa hawaa hassayissa; unttunttu qaalaan palumettenna mala, Xoossaa sinthan zora. Hewe sisiyaa asaa bayizziyaawaappe attin, aynne go77enna.</seg>
          <seg type="verse" id="b.2TI.2.15">Neeni Xoossaa tumatethaa qaalaa suuretethaan odiyaawaanne qassi A oosoo yeellatenna oosanchcha gidaade, Xoossay sabbiyaa asaadan, ne huuphiya Xoossaw immanaw minna.</seg>
          <seg type="verse" id="b.2TI.2.16">Shin ha sa7aw injjetiyaa maaddenna haasayaappe neena naaga. Ayissi gooppe, hewe Xoossaappe asaa haassee.</seg>
          <seg type="verse" id="b.2TI.2.17">Qassi unttunttu tamaarissiyaawe bollaa cittuwaadan ubbasaa gakkanaassa. He tamaarissiyaawanttuppe laa77atuu Hemeneyoosanne Piliixoosa.</seg>
          <seg type="verse" id="b.2TI.2.18">Unttunttu tumuwaa ogiyaa aggiide, Hayquwaappe denddiyaawe kase aadhdhidiggeedda yaagiide amareedda ammaniyaa asatuwaa ammanuwaa bayizziino.</seg>
          <seg type="verse" id="b.2TI.2.19">Gidooppekka, Xoossay esseedda mino tuussay qaaxxana danddayenna. Qassi A bollan, Goday barewantta eree; qassi Godaawaa gidiyaa ooninne iita oosuwaa aggo yaagiyaa qaalatuu xaafetteeddino.</seg>
          <seg type="verse" id="b.2TI.2.20">Itti wolqqaama gollen worqqaappenne biraappe medhetteedda miishshaa xalalaa gidennaan, mithaappenne urqqaappe medhetteedda miishshatuukka de7iino. Hewanttuppe baggatuu bonchcho oosuwaa unttunttun oothanaw, qassi baggatuu tooshettiyaabaa unttunttun oothanaw medhetteeddino.</seg>
          <seg type="verse" id="b.2TI.2.21">Hewaa diraw, ooninne ha iitabaa ubbaappe barena geeshshooppe, I bare Godaa go77iyaa oosuwaa oothanaw barena immeedda diraw, bonchcho oosuwaa oothiyaa miishshaa gidanawa. Qassi lo77o oosuwaa ubbaa oothanaw giigetteedawaa gidanawa.</seg>
          <seg type="verse" id="b.2TI.2.22">Shin neeni iita wodallatethaa amuwaappe baqata. Barentta maaddanaw geeshsha wozanaappe Godaa xeesisiyaawanttunna ittippe, xillotethaa, ammanuwaa, siiqotethaanne sarotethaa minissaade kaalla.</seg>
          <seg type="verse" id="b.2TI.2.23">Shin eeyatuwaa palumiinne aynne erennawanttu palumii walassaa kaalethiyaawaa eraade aappe baqata.</seg>
          <seg type="verse" id="b.2TI.2.24">Godaa qoomay ubbaw keekiyaawaa, loythi tamaarissiyaawaanne danddayanchcha giddanaw besseeppe attin, walaqqetanaw bessenna.</seg>
          <seg type="verse" id="b.2TI.2.25">Qassi I barena ixxiyaawantta ashikketethan seeriyaawaa giddanaw bessee. Unttunttu barenttu nagaraappe simmiide, tumatethaa eranaadan Xoossay oothanentto, ooni eri.</seg>
          <seg type="verse" id="b.2TI.2.26">Qassi unttunttu barenttu wozanaa qofaw simmiide, unttuntta bare koyyeeddabaw azazettana mala oyqqeedda xalahiyaa kaappuwaa dabbaappe kessi akkana.</seg>
        </div>
        <div type="chapter" complete="y" id="b.2TI.3">
          <seg type="headline">Wurssetha Gallassatuwaan Hananaw De7iya Iita Yewatuwaa</seg>
          <seg type="verse" id="b.2TI.3.1">Shin wurssetha gallassi waayissiyaa wodii yaanawaa akeeka.</seg>
          <seg type="verse" id="b.2TI.3.2">Ayissi gooppe, asay barena siiqiyaawantta, shaluwaa siiqiyaawantta, ceeqettiyaawantta, ayyiyaawantta, boriyaawantta, barena yeleeddawanttoo azazettennawantta, galatennawantta, geeshshatethay baynnawantta,</seg>
          <seg type="verse" id="b.2TI.3.3">siiquu baynnawantta, sigettennawantta, zigirssanchchatuwaa, barena naagennawantta, keekennawantta, lo77obaa dosennawantta,</seg>
          <seg type="verse" id="b.2TI.3.4">ubbaa erikke giyaawantta, dirbbiyawantta, otoruwan sugettiyawantta, qassi Xoossaappe aathiide, ishaluwaa dosiyawantta gidana.</seg>
          <seg type="verse" id="b.2TI.3.5">Unttunttu Xoossaw goyinniyaawaa malatiino; shin A wolqqaa kaddeeddino. Hewanttu mala asatuwaakko shiiqoppa.</seg>
          <seg type="verse" id="b.2TI.3.6-2Tim.3.7">Ayissi gooppe, unttunttuppe ittu ittuu asaa golliyaa geliide, nagaray deexeeddawantta, dumma dumma amuwan sugettiyawantta, ubba wode tamaariide, tumatethaa era akkanaw mule danddayibeenna daaburanchcha maccawantta balethiino.</seg>
          <seg type="verse" id="b.2TI.3.8">Yaaneesinne YambbareesiMuse yewuwaa phalqqowaadan, hewaadan qassi hawanttu, suure qofay baynnawantta ammanuwan kunddeeddawanttu, tumatethaabaa phalqqiino.</seg>
          <seg type="verse" id="b.2TI.3.9">Shin Yaaneesa eeyatethaynne Yambbareesa eeyatethay qassi qoncceeddawaadan, unttunttu eeyatethaykka asaa ubbaw qonccana diraw, unttunttu kasewaappe aadhdhiide diccikkino.</seg>
          <seg type="headline">Wurssetha Zoriyaa</seg>
          <seg type="verse" id="b.2TI.3.10">Shin neeni ta timirttiyaa, ta hanotaanne ta qofaa, ta ammanuwaanne ta danddayaa, ta siiquwaanne ta genccuwaa,</seg>
          <seg type="verse" id="b.2TI.3.11">ta yedesaanne ta waayyiyaa be7aadda. Anxxookiyaanne, Iqooniyoonenne Lisxxiraa giyaa katamatuwaan taana gakkeeddabaanne taani danddayeedda yedesaa eraasa. Goday taana he ubbaappe ashsheedda.</seg>
          <seg type="verse" id="b.2TI.3.12">Tumatethaan Kiristtoosi Yesuusan Xoossaa malatiide de7anaw dosiyaa ubbay yederssettana.</seg>
          <seg type="verse" id="b.2TI.3.13">Shin iita asatuunne balethiyaawanttu haratuwaa balethiiddenne barenttu huuphew baliidde, kaseppe iiti iiti biino.</seg>
          <seg type="verse" id="b.2TI.3.14">Shin neeni he tumatethaa ooppe tamaareeddenttonne eraade, neeni tamaareeddawaaninne ereeddawaan minnaade de7a.</seg>
          <seg type="verse" id="b.2TI.3.15">Neeni guutha naa7atethaappe doommaade Kiristtoosi Yesuusa ammanaade, atotethay beettiyaa aadhdheedda eraa immanaw danddayiyaa Geeshsha Maxaafatuwaa eraadda.</seg>
          <seg type="verse" id="b.2TI.3.16-2Tim.3.17">Xoossaa Maxaafaa ubbaan Xoossaa Ayyaanay de7ee. Qassi he maxaafatuu Xoossaw oothiyaa asay kumenthanne lo77o oosuwaa ubbaw giigeeddawaa gidana mala, tumatethaa tamaarissanaw, balaa seeranaw, bayizzuwaa suurissanawunne xillotethaa de7oo zoriyaa immanaw maaddiino.</seg>
        </div>
        <div type="chapter" complete="y" id="b.2TI.4">
          <seg type="verse" id="b.2TI.4.1">Taani neena Xoossaa sinthaaninne, de7uwan de7iyaa asaanne hayqqeedda asaa pirddanaw de7iyaa Kiristtoosi Yesuusa sinthan, qassi A yuussaaninne A kawutethaan neena zoray.</seg>
          <seg type="verse" id="b.2TI.4.2">Qaalaa oda. Wodii injjetina injjetana dhayina, minnaade oda. Daro danddayan asaa tamaarissaadde suurissa, seeranne zora.</seg>
          <seg type="verse" id="b.2TI.4.3">Ayissi gooppe, asay tumu timirttiyaa sisennaan ixxiyaa wodii yaanawaa. Shin asay barenttu amuwaa kaalliide, sisanaw nashechchiyaawaa odiyaa tamaarissiyaawantta gujji gujji shiishshana.</seg>
          <seg type="verse" id="b.2TI.4.4">Unttunttu tumu yewuwaa sisiyaawaa aggiide, tossaa sisanaw barenttu haythaa wora zaarana.</seg>
          <seg type="verse" id="b.2TI.4.5">Shin neeni ubbabaani ne huuphiya naaganaw bessee. Waayyiyaa danddaya. Wonggalaa mishiraachchuwaa odiyaawe oothiyaa oosuwaa ootha. Xoossaa qoomaadan, ne oothiyaa oosuwaa ubbaa pola.</seg>
          <seg type="verse" id="b.2TI.4.6">Taana gidooppe, ta suuthay gukkiide yarshshettiyaa wodiinne qassi ha de7uwa aggaade biya wodii gakkeedda.</seg>
          <seg type="verse" id="b.2TI.4.7">Taani lo77o baaxiyaa baaxetaaddi; wothaa woxxaadde wurssaaddi; ammanuwakka naagaaddi.</seg>
          <seg type="verse" id="b.2TI.4.8">Sinthappe taw xillotethaa akililii giigi utteedda. Hewaa xillo pirddaa pirddiyaa Goday he gallassi taw immana. Qassi Kiristtoosi qonccanawaa dosiyaa ubbaassappe attin, ta xalalaassa gidenna.</seg>
          <seg type="headline">A Buzo Allaallatuwabaa</seg>
          <seg type="verse" id="b.2TI.4.9">Taakko ellekka yaanaw minna.</seg>
          <seg type="verse" id="b.2TI.4.10">Ayissi gooppe, Deemaasi ha alamiyaa dosiide, taana aggiide, Teselonqqiyaa giya katamaa beedda. Qerqqiisi Galaatiyaa giya gadiya biina, qassi Tiito Dilmaaxiyaa giya gadiya beedda.</seg>
          <seg type="verse" id="b.2TI.4.11">Luqaasa xalalay taananna de7ee. Marqqoossi taana kiitaan loythi maaddanaw danddayiyaa diraw, A demmaade neenanna akkaade ya.</seg>
          <seg type="verse" id="b.2TI.4.12">Shin taani Tikiqoosa Efesoona giya katamaa kiittaaddi.</seg>
          <seg type="verse" id="b.2TI.4.13">Neeni yaadde, Xiro7aadaa giya katamaan Karppoosawan taani yeggaade yeedda ta gaabiyaanne qassi maxaafatuwaa taw akkaade ya. Shin dummayaade galbbaan xaafetteedda maxaafatuwaa ayaa giddoppene, akkennaan yooppa.</seg>
          <seg type="verse" id="b.2TI.4.14">Birataa qoxxiyaa Iskkinddiri taana daro qoheedda; Goday aw A oosuwaadan zaarana.</seg>
          <seg type="verse" id="b.2TI.4.15">I nuuni odiyaawaa loythi phalqqiyaa diraw, neeni aappe neena naaga.</seg>
          <seg type="verse" id="b.2TI.4.16">Koyro taana mootiyaa wode, ubbaykka aggeeddawaappe attin, taana ooninne maaddibeenna. Xoossay hewaa unttunttoo paydoppo.</seg>
          <seg type="verse" id="b.2TI.4.17">Shin taani kumentha kiitaa Ayihuda gidenna asay ubbay sisanaw odana mala, Goday ta matan eqqiide, taw wolqqaa immeedda. Qassi gaammuwaa doonaappekka taana ashsheedda.</seg>
          <seg type="verse" id="b.2TI.4.18">Goday taana iitabaa ubbaappe ashshiide, bare saluwaa kawutethaa sarotethaan afana; aw medhi medhinaw bonchchuu gido. Amen77i.</seg>
          <seg type="headline">Wurssetha Sarotaa</seg>
          <seg type="verse" id="b.2TI.4.19">Phirisqqillissi, Aqiilaassinne Henesifooru soy asaw ta sarotaa oda.</seg>
          <seg type="verse" id="b.2TI.4.20">Erasxxoosi Qoronttoosa giya katamaan atteedda. Shin Xirofiimoosi saketteedda diraw, Miliixe giya katamaan A wothaaddi.</seg>
          <seg type="verse" id="b.2TI.4.21">Balgguu wodhdhanaappe kase yaanaw minna. Ewubuluusi, Phudeesi, Liinoosinne Qilawude qassi hara ishatuu ubbaykka neena saro saro giino.</seg>
          <seg type="verse" id="b.2TI.4.22">Goday ne ayyaanaanna gido. Aadho keekatethay hinttenanna ubbaanna gido. Amen77i.</seg>
        </div>
      </div>
      <div type="book" complete="y" id="b.TIT">
        <div type="chapter" complete="y" id="b.TIT.1">
          <seg type="verse" id="b.TIT.1.1">Yesuusi Kiristtoosi kiitteedda taani Phawuloosi, Xoossaa aylli, ha dabidaabbiyaa xaafay. Xoossay dooreedda asaw ammanuu de7anaadaaninne Xoossaa tumatethaa eraakko unttuntta kaalethanaadan taani doorettaade kiitettaaddi.</seg>
          <seg type="verse" id="b.TIT.1.2">Worddotenna Xoossay nuussi ha medhinaa de7uwaa daro wodiyaappe kase immana geedda.</seg>
          <seg type="verse" id="b.TIT.1.3">Xoossay nuuna ashshiyaawe likke wodiyaan bare qaalaan hawaa qonccisseedda; I hadariide taana azazeeddawaadan, taani A qaalaa oday.</seg>
          <seg type="verse" id="b.TIT.1.4">Ammanuwaa ittippetethaan ta tumu na7aa new Tiitoo, Xoossaa Aawuwaappenne nuuna ashshiya Yesuusi Kiristtoosappe, aadho keekatethay, maarotethaynne sarotethay gido.</seg>
          <seg type="headline">Tiito Qarxxeesan Oothiyaa Oosuwaa</seg>
          <seg type="verse" id="b.TIT.1.5">Taani neena Qarxxeesan aggaade yeeddawe, neeni attowaa giigissanaassanne, taani azazeeddawaadan, katamaa ubbaan woosa golliyaa cimatuwaa dooranaassa.</seg>
          <seg type="verse" id="b.TIT.1.6">Cimay borettenawaanne itti machchatti xalalay de7iyaawaanne ammaniyaa naanay de7iyaawaa giddanaw bessee; A naanay shalluwaa bayizziyaabaaninne woy azazettennaan ixxiyaaban asay amassalennawantta gidanaw bessee.</seg>
          <seg type="verse" id="b.TIT.1.7">Ayissi gooppe, he cimay Xoossaa oosuwaa azaziya kaappuwaa gidiidde, pokkissennawaa, otorettennawaanne elle hanqqettennawaa giddanaw bessee; qassi mathottennawaa, sugennawaanne yorattennawaa giddanaw bessee.</seg>
          <seg type="verse" id="b.TIT.1.8">Shin imatha mokkiyaawaanne lo77obaa dosiyaawaa giddanaw bessee; qassi akeekanchchaa, xilluwaa, geeshshaanne barena naagiyaawaa giddanaw bessee.</seg>
          <seg type="verse" id="b.TIT.1.9">Ammanettiya de7uu beettiyaa timirttiyaanna giigiyaa qaalaa I loythi oyqqo. Yaatooppe haratuwaa tumu ammanuwaa tamaarissiyaawaani menthethanawunne qassi hewaa ixxiyaawanttakka zoranaw danddayanawa.</seg>
          <seg type="verse" id="b.TIT.1.10">Ayissi gooppe, azazettennawanttu, maaddennawaa haasayiyaawanttu, haratuwaa cimmiyaawanttunne qaxxaretteedda Ayihuda ammaniyaawanttu bagga gideedda daro asatuu de7iino.</seg>
          <seg type="verse" id="b.TIT.1.11">Unttunttu tamaarissanaw bessenna pokkiyaa ogiyaan miishshaa demmanaw tamaarissiyaawaan golliyaa ubbaa bayzziyaa diraw, unttunttu haasayaa te77ana bessee.</seg>
          <seg type="verse" id="b.TIT.1.12">Unttunttu giddoppe ittuu, timbbitiyaa odiyaawe unttunttoo, Qarixxeese asay ubba wode, worddatuwaa, iita du7atuwaanne yoranchchaa; qassi azalla asaa yaageedda.</seg>
          <seg type="verse" id="b.TIT.1.13-Titus.1.14">I markkattowe tuma; hewaa diraw, neeni unttunttussi mino ammanuu de7anaadaaninne qassi Ayihudatuwaa tossaanne tumuwaa ixxeedda asatuwaa azazuwaa unttunttu sisennaadan, unttuntta minissaade seeranaw bessee.</seg>
          <seg type="verse" id="b.TIT.1.15">Barenttu huuphew geeshsha gideeddawanttussi ubbabaykka geeshsha; shin tunatuwaassinne ammanennawanttussi unttunttu wozanaa qofaynne unttuntta suure wozanay tuneedda diraw, unttunttoo ayaynne geeshsha gidenna.</seg>
          <seg type="verse" id="b.TIT.1.16">Unttunttu barenttu Xoossaa eriyaawaa qoncciyaan odiino; shin unttunttu sheneyiyaawantta, azazettennawanttanne oosuwaa ubbawukka giigennawantta gidiyaa diraw, barenttu kiitaan A erokko giino.</seg>
        </div>
        <div type="chapter" complete="y" id="b.TIT.2">
          <seg type="headline">Geeshsha Timirttiyaabaa</seg>
          <seg type="verse" id="b.TIT.2.1">Shin neeni de7uwaa demmanaw giigiyaa timirttiyaa tamaarissanaw bessee.</seg>
          <seg type="verse" id="b.TIT.2.2">Cima attuma asay ammanuwan, siiquwaaninne danddayan mino gidanaadan, qassi mathottennawaa, bonchchettiyaawaanne barenakka naagiyaawaa gidanaadan zora.</seg>
          <seg type="verse" id="b.TIT.2.3">Hewaadankka cima macca asay geeshsha de7uwa de7iyaawantta, zigirennawantta, woyiniyaa eessaassi moodettennawanttanne lo77obaa tamaarissiyaawantta gidanaw bessee.</seg>
          <seg type="verse" id="b.TIT.2.4-Titus.2.5">Unttunttu Xoossaa qaalay borettenna mala, barenttu asinatuwaanne barenttu naanaa siiqiyaawantta, barenttakka naagiyaawantta, geeshshatuwaa, barenttu gollen oothiyaawantta, keekatuwaanne barenttu asinatuwaasikka azazettiyaawantta gidana mala, yalaga maccawantta tamaarissa.</seg>
          <seg type="verse" id="b.TIT.2.6">Hewaadankka yalaga attuma asatuu barentta naagana mala zora.</seg>
          <seg type="verse" id="b.TIT.2.7">Neeni ne huuphewukka lo77o oosuwaa ubbaan unttunttoo leemiso gida; neeni tamaarissiyaawankka ammanettiyaawaanne bonchchettiyaawaa gida.</seg>
          <seg type="verse" id="b.TIT.2.8">Ne morkketuu nuuna zigiriyaabay unttunttussi dhayiyaa wode unttunttu yeellatana mala, neeni borettenna lo77o haasayaa haasaya.</seg>
          <seg type="verse" id="b.TIT.2.9">Ayilletuu barenttu godatuwaassi azazettana malanne, unttunttunna palumettennan ubbabaani unttuntta nashechchana mala zora.</seg>
          <seg type="verse" id="b.TIT.2.10">Unttunttu barenttu godatuwaappe wuu77enna mala, qassi nuuna ashshiyaa Xoossawaa tamaarissiyawaa ubbabaani galatissanaw, barenttu oothiyaa kiitaan ubba wode lo77anne ammanettiyaawantta gidiyaawaa bessana mala, unttuntta zora.</seg>
          <seg type="verse" id="b.TIT.2.11">Ayissi gooppe, Xoossay asaa ubbaa ashshiya bare aadho keekatethaa qonccisseedda.</seg>
          <seg type="verse" id="b.TIT.2.12">He aadho keekatethay nagaraa oosuwaanne ha alamiyaa amuwaa nuuni agganaadaaninne nu huuphiya naagiide, Xoossaa malatiide, xillotethan de7anaadan, nuuna tamaarissee.</seg>
          <seg type="verse" id="b.TIT.2.13">Nuuni nu wolqqaama Xoossay, nuuna ashshiya Yesuusi Kiristtoosi beettana geedda anjjetteedda bonchcho gallassaa naageetto.</seg>
          <seg type="verse" id="b.TIT.2.14">Iita oosuwaa ubbaappe I nuuna wozanawunne lo77obaa oothanaw amottiyaa bare geeshsha asaa kessanaw, nu diraw, bare huuphiya immeedda.</seg>
          <seg type="verse" id="b.TIT.2.15">Neeni hawaa tamaarissa, ne kumentha maataani zoranne seera; ooninne neena kadhoppo.</seg>
        </div>
        <div type="chapter" complete="y" id="b.TIT.3">
          <seg type="headline">Xoossaa Asay Oothiyaa Oosuwaa</seg>
          <seg type="verse" id="b.TIT.3.1-Titus.3.2">Unttunttu mooddiyaawanttussinne maatay de7iyaawanttussi moodettanaw, azazettanawunne lo77o oosuwaa ubbaa oothanaw giigettanaadan unttuntta hassayissa; qassi unttunttu O bollaninne iita qaalaa haasayenna mala, oonannanne walaqettenna mala, asaa ubbaa ashikketethaanne sigatethaa bessiyaawantta gidanaadan zora.</seg>
          <seg type="verse" id="b.TIT.3.3">Ayissi gooppe, nuuni kase nu huuphewukka eeyatuwaa, azazettennawantta, baliyaawanttanne amuwaassinne dumma dumma nashechchaassi ayilliyaadan moodettiyaawantta; qassi iitatethaaninne qanaatiyaan de7iyaawantta; asaan ixettiyaawanttanne ittu ittuwakka ixxiyaawantta.</seg>
          <seg type="verse" id="b.TIT.3.4">Shin nuuna ashshiya Xoossaa keekatethaynne asaa I siiqiyaa siquu qoncceedda wode,</seg>
          <seg type="verse" id="b.TIT.3.5">I bare maarotethaadankka, ooratha yelettussaan haneedda geeyyussaaninne Geeshsha Ayyaanan ooraxxeeddawan nuuna ashsheeddawaappe attin, nuuni xillo oosuwaa ootheeddawaana gidenna.</seg>
          <seg type="verse" id="b.TIT.3.6-Titus.3.7">Xoossay bare aadho keekatethan nuuni xillanaadaaninne, I immana geedda medhinaa de7uwaa laattanaadan, nuuna ashshiya Yesuusi Kiristtoosa bagganna Geeshsha Ayyaanaa nu bolla darissiide tigeedda.</seg>
          <seg type="verse" id="b.TIT.3.8">Ha haasayay ammanetteeddawaa; Xoossaa asatuu lo77o oosuwaa oothanaw giiganaadan, ha yewuwaa unttunttussi neeni minissaade odanaw koyyay; hawanttu asaw lo77anne go77iyaawantta.</seg>
          <seg type="verse" id="b.TIT.3.9">Shin eeyatethaa palumaappe, zariyaa paydiyaawaappe, walassaappenne higgiyaaban walaqettiyaawaappe naagetta. Ayissi gooppe, hewanttu go77ennawanttanne maaddennawantta.</seg>
          <seg type="verse" id="b.TIT.3.10-Titus.3.11">Shaakotethaa medhdhiyaa uray geella asa gidiyaawaanne bare huuphiyaan pirddiide nagaraa oothiyaawaa eraade, itti gede woy laa77u gede A seereeddawaappe guyyiyan, hewaa malatiyaa asaappe shaaketta.</seg>
          <seg type="headline">Wurssetha Zoriyaa</seg>
          <seg type="verse" id="b.TIT.3.12">Taani Arxxemaasa woy Tikiqoosa neekko kiittiya wode, neeni taakko Niqoophiliyoona yaanaw minna. Ayissi gooppe, taani balgguwaayaani shaaccanaw qofaa qachchaaddi.</seg>
          <seg type="verse" id="b.TIT.3.13">Higgiyaa eriya Zeenaasinne Aphiloosi ogiyaa biya wode, unttunttussi ayaynne paccenna mala, unttuntta loytha maadda.</seg>
          <seg type="verse" id="b.TIT.3.14">Nu asaykka maaddenna asa gidiide attenna mala, barentta loythi koshshiyaawaa demmanaw, lo77o oosuwaa minniide oothiyaawaa tamaarino.</seg>
          <seg type="verse" id="b.TIT.3.15">Taananna de7iyaa ubbatuu neena saro saro geeddino. Nuuna ammanuwan siiqiyaawantta saro saro ga. Xoossaa aadho keekatethay hinttenanna ubbaanna ittippe gido. Amen77i.</seg>
        </div>
      </div>
      <div type="book" complete="y" id="b.PHM">
        <div type="chapter" complete="y" id="b.PHM.1">
          <seg type="verse" id="b.PHM.1.1">Taani Phawuloosi, Yesuusi Kiristtoosa diraw qashuwan de7iyaawenne nu ishaa Ximootoosi, nuunanna oothiyaa nuuni siiqiyaa Pilimoonaw,</seg>
          <seg type="verse" id="b.PHM.1.2">ne gollen shiiqiyaa ammaniyaawanttoo, nu michchatti Afibissinne nuunanna ittippe de7iyaa Kiristtoosa wottaaddaraa Arkkipoosaw ha dabidaabbiyaa xaafeetto.</seg>
          <seg type="verse" id="b.PHM.1.3">Xoossaa nu Aawuwaappenne nu Godaa Yesuusi Kiristtoosappe aadho keekatethaynne sarotethay hinttenttussi gido.</seg>
          <seg type="headline">Pilimoona Siiquwaanne Ammanuwaa</seg>
          <seg type="verse" id="b.PHM.1.4-Phlm.1.5">Neeni Xoossaa asatuwaa siiqiyaawaanne Godaa Yesuusa ammaniyaawaa taani sisiyaa diraw, Xoossaa woossaade neena hassayiya wode ubbaan, ta Xoossaa galatay.</seg>
          <seg type="verse" id="b.PHM.1.6">Neeni ne ammanuwaa haratuwaanna shaakkiyaawe nuussi Kiristtoosi Yesuusa bagganna yiyaa lo77obaa ubbaa erissana mala, taani Xoossaa woossay.</seg>
          <seg type="verse" id="b.PHM.1.7">Ayissi gooppe, Xoossaa asatuwaa wozanay ne kiitaan minneedda diraw, ta ishaw, taani ne siiquwan daro nashechchaanne menthethuwaa demmaaddi.</seg>
          <seg type="headline">Anaasimoosi Pilimoonakko Simmeedda Simuwaa</seg>
          <seg type="verse" id="b.PHM.1.8">Hewaa diraw, neeni oothanaw bessiyaawaa oothana mala, taani neena azazanaw Kiristtoosa bagganna xalooppekka,</seg>
          <seg type="verse" id="b.PHM.1.9">Taani Phawuloosi cimeeddawe, Kiristtoosi Yesuusaw ha77ikka qashuwan de7iyaawe, siiquwaa diraw, neena woossay.</seg>
          <seg type="verse" id="b.PHM.1.10">Taani qashuwan de7aadde aw aawuwaa gideedda ta na7aa Anaasimoosadiraw, neena woossay.</seg>
          <seg type="verse" id="b.PHM.1.11">I kase neena go77enna; shin ha77i neenakka taanakka tumu go77ee.</seg>
          <seg type="verse" id="b.PHM.1.12-Phlm.1.13">Taani wozanappe dosiyaa Anaasimoosa neekko yeddowe ta wozanaa yeddowaa. Taani wonggalaa diraw qashetta utta de7ishshin, neena kochchiide, taana maaddana mala, ta matan A ashshanaw koyyay.</seg>
          <seg type="verse" id="b.PHM.1.14">Shin neeni ne sheniyaadan oothanaawaa koyyayppe attin, neenanna zorettennan wolqqan aynne oothanaw koyyikke.</seg>
          <seg type="verse" id="b.PHM.1.15">Anaasimoosi guutha wodiyaa neeppe shaaketteeddawe, ooni eri simmiide, ubba wodekka neenanna de7anaassenttonne.</seg>
          <seg type="verse" id="b.PHM.1.16">Simmi hawaappe sinthaw Anaasimoosi aylliya gidenna; shin aylliyaappe I loythi aadhdhee; I taw ay keena siiqo ishee! Qassi I new asaa baggaannakka Godaa baggaannakka ay keena aadhdheedda ishaa gidanddeeshsha!</seg>
          <seg type="verse" id="b.PHM.1.17">Simmi neeni taana ne laggethaa giyaawaa gidooppe, taana mokkiyaawaadan, A mokka.</seg>
          <seg type="verse" id="b.PHM.1.18">I new bayizzeeddabay woy A bolla new acuu de7ooppe, taappe cigaa akka.</seg>
          <seg type="verse" id="b.PHM.1.19">He acuwaa taani ciggana gaade, taani Phawuloosi ta kushiyan xaafay. Neeni taw ne shemppuwaa acota utteeddawaa taani neena hassayissanaw koshshenna.</seg>
          <seg type="verse" id="b.PHM.1.20">E, ta ishaw, Godaa bagganna neeppe maaduwaa demmanaw koyyay. Kiristtoosa bagganna taana menthetha.</seg>
          <seg type="verse" id="b.PHM.1.21">Taani geeddawaappe daruwaa neeni oothanaawaa eraade, qassi ne taw azazettanawaakka ammanaade, hawaa new xaafay.</seg>
          <seg type="verse" id="b.PHM.1.22">Qassi hinttenttu ellekka taw imathay shemppiyaa golliyaa giigissite. Ayissi gooppe, Xoossay hinttenttu woosan taana hinttenttussi guyye zaariide immana gaade qoppay.</seg>
          <seg type="headline">Wurssethaa Sarotaa</seg>
          <seg type="verse" id="b.PHM.1.23">Kiristtoosi Yesuusa diraw, taananna qashuwan de7iyaa Eppaafiri neena saro saro gee.</seg>
          <seg type="verse" id="b.PHM.1.24">Qassi taananna ittippe oothiyaa Marqqoossi, Arisxxirokoosi, Deemaasinne Luqaasi neena saro saro giino.</seg>
          <seg type="verse" id="b.PHM.1.25">Godaa Yesuusi Kiristtoosa aadho keekatethay hinttenttu ayyaanaanna gido.</seg>
        </div>
      </div>
      <div type="book" complete="y" id="b.HEB">
        <div type="chapter" complete="y" id="b.HEB.1">
          <seg type="headline">Xoossay Bare Na7aa Bagganna Haasayeedda</seg>
          <seg type="verse" id="b.HEB.1.1">Xoossay beni wode, nu aawotuu nabatuwaa bagganna dumma dumma ogiyaaninne daro wodiyaan haasayeedda.</seg>
          <seg type="verse" id="b.HEB.1.2">Shin ha wurssetha wodiyaan, ubbabaa A laatissiide, yeletaa A bagganna medhdheedda bare Na7aa bagganna nuussi haasayeedda.</seg>
          <seg type="verse" id="b.HEB.1.3">Na7ay Xoossaa bonchcho poo7uwaa phoolee; qassi kumentha Xoossaa eeshshaa akkiide, bare wolqqaama qaalaan ha sa7aa naagee; yaatiide asaa nagaraappe geeshshiide, Ubbaappe Bolla Xoossaappe ushechcha baggannasaluwan utteedda.</seg>
          <seg type="headline">Xoossaa Na7ay Kiitanchchatuwaappe Bolla</seg>
          <seg type="verse" id="b.HEB.1.4">Xoossay aw immeedda sunthatethay kiitanchchatuwaappe dhoqqa gidiyaawadankka, unttunttuppe A loythi dhoqqu ootheedda.</seg>
          <seg type="verse" id="b.HEB.1.5">Ayissi gooppe, Xoossay bare kiitanchchatuwappe oona, Neeni ta Na7aa; taani hachche new aawuwaa gidaaddi geeddee? Woy qassi oona, Taani aw aawuwaa gidana; ikka taw na7a gidana geeddee?</seg>
          <seg type="verse" id="b.HEB.1.6">Qassi Xoossay bare bayra Na7aa ha sa7aa yeddana haniidde, Ta kiitanchchatuwaa ubbatuukka aw goyinnino yaageedda.</seg>
          <seg type="verse" id="b.HEB.1.7">Xoossay kiitanchchatuwaabaa haasayiidde, Taani ta kiitanchchatuwaa carkkuwaa kessay; qassi ta oosanchchatuwaakka tamaa lacuwaa kessay yaagee.</seg>
          <seg type="verse" id="b.HEB.1.8">Shin bare Na7aawaa haasayiidde, Xoossaw, ne kawutethaa oydii medhi medhinaw de7ee. Ne kawutethaa xillotethaan ahasaa.</seg>
          <seg type="verse" id="b.HEB.1.9">Neeni xillotethaa siiqaade; naaquwaa ixxaadda. Xoossay, ne Xoossay neena ne laggetuwaappe aathiide, nashechchaan ililissiyaa zaytiyaa okkeeddawe hawaassa yaagee.</seg>
          <seg type="verse" id="b.HEB.1.10">Xoossay hawaadan yaagee; Godaw, koyro neeni sa7aa medhdhaadda; saluwaakka ne kushiyan medhdhaadda.</seg>
          <seg type="verse" id="b.HEB.1.11">Hewanttu ubbay dhayana; shin neeni de7ana. Unttunttu ubbaykka afilaadan wurana.</seg>
          <seg type="verse" id="b.HEB.1.12">Neeni unttuntta gaabiyaadan dakkoyana; qassi unttunttu afilaadan laamettanawantta. Shin neeni neenakka; ne laythay ubbaakka wurenna yaagee.</seg>
          <seg type="verse" id="b.HEB.1.13">Shin Xoossay bare kiitanchchatuwappe ittuwaanne, Taani ne morkketuwaa neeni gediyan yedhdhiyaawaa oothana gakkanaw, hawaan taappe ushechcha baggan utta gibeenna.</seg>
          <seg type="verse" id="b.HEB.1.14">Kiitanchchatuu ubbay Xoossaw oothanawunne atotethaa demmana asatuwaa maaddanaw Xoossay kiitteedda ayyaanatuwa gidikkinooyee?</seg>
        </div>
        <div type="chapter" complete="y" id="b.HEB.2">
          <seg type="headline">Wolqqaama Anjjuwaa</seg>
          <seg type="verse" id="b.HEB.2.1">Hewaa diraw, nuuni siseedda tumu yewuwaappe sugetti wora beenna mala, he yewuwaa loythi oyqqanaw bessee.</seg>
          <seg type="verse" id="b.HEB.2.2">Ayissi gooppe, kiitanchchatuu odeedda qaalay tuma gidiyaa diraw, naaqqiyaa woy azazettenna asay ubbay muretteeddawaa gidooppe,</seg>
          <seg type="verse" id="b.HEB.2.3">Yaatina, nuuni ha wolqqaama atotethaa sheneko gooppe, waaniide attanee? Goday koyro bare huuphew ha atotethaa odeedda; qassi I odeeddawaa siseeddawanttu nuussi geeshshiide odeeddino.</seg>
          <seg type="verse" id="b.HEB.2.4">He siseeddawanttu markkatteeddawe bolla Xoossaykka mallaa, oorathabaanne dumma dumma malaata kiitettiyaawan gujji markkatteedda; qassi Geeshsha Ayyaanaa imuwaakka bare koyyeeddawaadan, gishi gatheedda.</seg>
          <seg type="headline">Atotethaw Kaalethiyaawaa</seg>
          <seg type="verse" id="b.HEB.2.5">Ayissi gooppe, Xoossay nuuni haasayiyaa sinthaappe yaana alamiyaa, kiitanchchatuwa moodissibeenna.</seg>
          <seg type="verse" id="b.HEB.2.6">Shin Xoossaa Maxaafay itti saan hawaadan yaagee; Xoossaw, neeni asaawaa qoppanaw asay aye? Woy neeni aw hirgganaw I ayee?</seg>
          <seg type="verse" id="b.HEB.2.7">Neeni kiitanchchatuwappe amareedda wodiyaa A guuthaadda. A huuphiyankka bonchchuwaanne sabaa akililiyaa wothaadda.</seg>
          <seg type="verse" id="b.HEB.2.8">Qassi ubbabaa A gediyaappe garssanna wothaade moodissaadda yaagee. Ayissi gooppe, Xoossay ubbabaakka A moodisseeddawaadan aani moodettibeennawe ayaynne baawa; shin ha77i ubbabay aw moodettiyaawe nuussi beettenna.</seg>
          <seg type="verse" id="b.HEB.2.9">Shin nuuni Yesuusa be7eetto; Yesuusi Xoossaa aadho keekatethaa bagganna asa ubbaw hayqqana mala, amareedda wodiyaa kiitanchchatuwappe garssa gideedda. Qassi hayquwaa waayyiyaa I waayyetteedda diraw, poo7iya bonchchuwaanne sabaa akililiyaa wotheeddawaa ha77i nuuni be7eetto.</seg>
          <seg type="verse" id="b.HEB.2.10">Xoossay ubbabaa medhdheeddawe, ubbabaakka naagiyawe, Yesuusi daro naanaa ahiide, barenanna bonchchissana mala, waayyiyaa bagganna Yesuusa balay baynnawaa ootheeddawaa bessee; ayissi gooppe, he naanaa atotethaw kaalethiyaawe Yesuusa.</seg>
          <seg type="verse" id="b.HEB.2.11">Ayissi gooppe, asaa geeshshiyaa Yesuusawukka qassi he geeyyeedda asaa ubbawukka Aawuu ittuwa. Yesuusi unttuntta, Ta ishatuwaa giide yeellatennaan xeesiyaawe hawaassa.</seg>
          <seg type="verse" id="b.HEB.2.12">Yesuusi, Taani ne sunthaa ta ishatoo awaajjana. Maabaraa shiiquwankka neena galatana yaagee.</seg>
          <seg type="verse" id="b.HEB.2.13">Qassi I, Taani ta ammanuwaa Xoossaan wothana qassikka, Xoossay taw immeedda naanatuwaanna taani hawaan de7ay yaagee.</seg>
          <seg type="verse" id="b.HEB.2.14">Naanaa giide I xeesiyaawanttu, ashuwaappenne suuthaappe medhetteedda asatuwaa gidiyaa diraw, Yesuusi bare huuphew unttuntta malatiide, unttunttu medhetaa akkeedda; qassi I hewaa ootheeddawe, xalahiyaa kaappuwaa hayquwaa bolla maatay de7iyaawaa bare hayquwan dhayissanaassa.</seg>
          <seg type="verse" id="b.HEB.2.15">Qassi barenttu de7uwaa ubbaan hayqoo yayyiide, hayqoo aylletiide de7iyaawantta ubbatuwaa aylletethaappe kesseedda.</seg>
          <seg type="verse" id="b.HEB.2.16">Ayissi gooppe, Abraahaama zariyaa I maaddiyawaappe attin, kiitanchchatuwa maaddennawe eretteedda.</seg>
          <seg type="verse" id="b.HEB.2.17">Hewaa diraw, asaa nagaray atto geetettana mala, Xoossaa kiitaan ammanetteedda maariyaa qeesatuwaa ubbatuwaa kaappuwaa gidana mala, ubbabaani I bare ishatuwaa malatanaw bessee.</seg>
          <seg type="verse" id="b.HEB.2.18">Ayissi gooppe, I bare huuphew paacetteedda dirawunne waayyetteedda diraw, paacettiyaawantta maaddanaw danddayee.</seg>
        </div>
        <div type="chapter" complete="y" id="b.HEB.3">
          <seg type="headline">Yesuusi Museppe Bolla</seg>
          <seg type="verse" id="b.HEB.3.1">Hewaa diraw, Xoossay xeeseedda geeshsha ishatoo, nu markkatethaa Xoossay kiitteeddawaa qeesatuwaa ubbatuwaa kaappuwaa, Yesuusi Kiristtoosa qoppite.</seg>
          <seg type="verse" id="b.HEB.3.2">Muse bare kiitaan Xoossaa golliyaa ubbaan ammanetteeddawaa gideeddawaadan, Yesuusikka barena dooriide, ha oosoo yeddeedda Xoossaw ammanetteeddawaa.</seg>
          <seg type="verse" id="b.HEB.3.3">Ayissi gooppe, keexettiya golliyaappe keexxiyaa bitani bonchchettiyaawaadan, Musewaappe aadhdhiyaa bonchchuwaa I akkanaw bessiyaawe eretteeddawaa.</seg>
          <seg type="verse" id="b.HEB.3.4">Ayissi gooppe, golliyaa ubbaa keexxeeddawe itti asaa; shin ubbabaa keexxeeddawe Xoossaa.</seg>
          <seg type="verse" id="b.HEB.3.5">Muse Xoossaa golliyaa ubbaan ammanetteedda oosanchchaa gidiide, Xoossay sinthaappe gaanawaa markkatteedda.</seg>
          <seg type="verse" id="b.HEB.3.6">Shin Kiristtoosi Xoossaa gollen na7adan ammanetteeddawaa; nuuni akkana giide nashechchaan naagiyaawaa xalatethaaninne ammanuwan naagooppe, Xoossaw golliyaa gideetto.</seg>
          <seg type="headline">Xoossaa Asay Shemppuwaa Demmana</seg>
          <seg type="verse" id="b.HEB.3.7">Hewaa diraw, Geeshsha Ayyaanay hawaadan yaagee; Xoossaa qaalaa hinttenttu hachche sisiyaabaa gidooppe,</seg>
          <seg type="verse" id="b.HEB.3.8-Heb.3.9">hinttenttu aawotuu taw ixxi makkaliide, oytamu laythaa ta oosuwaa be7eedda bazzuwaa paaciyaa gallassaadan, hinttentukka zoriyaa akkennaan ixxoppite.</seg>
          <seg type="verse" id="b.HEB.3.10">Hewaa diraw, taani he asaa hanqqettaade, Unttunttu ubba wode barenttu wozanaan baliino. Ta ogiyaakka eribeykkino yaagaaddi.</seg>
          <seg type="verse" id="b.HEB.3.11">Hewaadankka qassi, taani hanqqetta caaqqaade, Taani shemppiyaasaa unttunttu ubbakka gelikkino yaagaaddi yaagee.</seg>
          <seg type="verse" id="b.HEB.3.12">Taanaadan ammaniyaawanttoo, de7uwa Xoossaappe hinttentta shaakkiyaa iita ammanenna wozanay hinttenan oonaninne de7enna mala naagettite.</seg>
          <seg type="verse" id="b.HEB.3.13">Shin Xoossay hinttentta ubba gallassi hachche giide xeesishin, hintteppe oonanne nagaray balethina, zoriyaa akkennaan ixxenna mala, ittu ittuwa zorite.</seg>
          <seg type="verse" id="b.HEB.3.14">Ayissi gooppe, nuuni koyro nuussi de7iya ammanuwaa wurssethay gakkanaw loythi naagooppe, Kiristtoosanna ittippe shaakkana.</seg>
          <seg type="verse" id="b.HEB.3.15">Xoossaa Maxaafay, Xoossaa qaalaa hinttenttu hachche sisiyaawaa gidooppe, he wode unttunttu ixxi makkaleeddawaadan, zoriyaa akkennaan ixxoppite yaageedda.</seg>
          <seg type="verse" id="b.HEB.3.16">Xoossay giyaawaa sisiide, aw makkaleedda asatuu oonee? Muse Gibxeppe kaalethina keseedda ubbatuwaa gidikkinooyee?</seg>
          <seg type="verse" id="b.HEB.3.17">Xoossay oytamu laythaa oonan hanqqetteeddee? Anhay woraan atteedda asatuwaa, nagaraa ootheeddawantta gidikkinooyee?</seg>
          <seg type="verse" id="b.HEB.3.18">Qassi Xoossay barew azazettennan ixxeeddawanttu I shemppiyaa sa7aa ubbaakka gelenna mala, unttunttussi caaqqeeddawaappe attin, oossi caaqqeeddee?</seg>
          <seg type="verse" id="b.HEB.3.19">Unttunttu ammanibeenna diraw, shemppiyaasaa gelanaw danddayibeennawaa nuuni be7eetto.</seg>
        </div>
        <div type="chapter" complete="y" id="b.HEB.4">
          <seg type="verse" id="b.HEB.4.1">Simmi Xoossay nuuna bare shemppiyaasaa, Gelissana geeddawe bira gidooppe, hintteppe ooninne he shemppiyaasaa gelennaan attenna mala naagetto.</seg>
          <seg type="verse" id="b.HEB.4.2">Ayissi gooppe, unttunttu wonggalaa mishiraachchuwaa siseeddawaadan, nuunikka siseeddo; unttunttu siseeddino, shin ammaniide akkibeenna diraw, aynne unttuntta go77ibeenna.</seg>
          <seg type="verse" id="b.HEB.4.3">Gidooppekka, Xoossaa kiitay sa7ay medhettoodeppe doommina poletteeddawaa gidooppenne, Xoossay, Taani hanqqetta caaqqaade, Unttunttu taani shemppiyaasaa ubbaakka gelikkino yaagaaddi geeddawaadan, nuuni ammaneeddawanttu I shemppiyaasaa gelana.</seg>
          <seg type="verse" id="b.HEB.4.4">Ayissi gooppe, laappuntha gallassaabaa ittisa7an Xoossaa Maxaafay, Xoossay laappuntha gallassan bare oosuwaa ubbaappe shemppeedda yaageedda.</seg>
          <seg type="verse" id="b.HEB.4.5">Qassi he sa7an, Unttunttu taani shemppiyaasaa ubbakka gelikkino yaageedda.</seg>
          <seg type="verse" id="b.HEB.4.6">Wonggalaa mishiraachchuwaa koyro siseeddawanttu azazettibeenna diraw, shemppuwaa sa7aa gelibeeykkino; itti itti asatuu yaa gelanawanttu de7iino.</seg>
          <seg type="verse" id="b.HEB.4.7">Xoossay daro wodiyaappe guyyiyan, Daawita bagganna laa7enthuwa itti gallassaa, Hachche giya qaalaan keeriide, Xoossaa qaalaa hinttenttu hachche sisiyaawaa gidooppe, zoriyaa akkennaan ixxoppite yaageedda.</seg>
          <seg type="verse" id="b.HEB.4.8">Xoossay shemppiyaasaa asaa afiide Iyaasu shemppisseeddawaa gidintto, Xoossay hara gallassaawaa guyye keerenna.</seg>
          <seg type="verse" id="b.HEB.4.9">Hewaa diraw, Xoossaa asaw Sambbataa shemppuu naagetti utteedda.</seg>
          <seg type="verse" id="b.HEB.4.10">Ayissi gooppe, Xoossay shemppiyaasaa geliyaa ooninne, Xoossay bare oosuwaappe shemppeeddawaadan, ikka bare oosuwaappe shemppana.</seg>
          <seg type="verse" id="b.HEB.4.11">Simmi Israa7eeliyaa asay azazettennan ixxiide, Xoossaanna ittippe shemppiyaasaa gelennaan atteeddawaadan, nuuppe ooninne hewaa mala ixuwan yaa gelennaan attenna mala minnoytte.</seg>
          <seg type="verse" id="b.HEB.4.12">Ayissi gooppe, Xoossaa qaalay midhinaw de7iyaawaannee oothiyaawaa; laa77u bagganna leefetteedda mashshaappekka aadhdhiide kuusee. He qaalay shemppuunne ayyaanay, kuriinne kolzzii ittippe gakettiyaasaa shaakkana gakkanaw caddee. Qassi asaa wozanaan de7iyaa koshshaanne qofaa I shaakkee.</seg>
          <seg type="verse" id="b.HEB.4.13">Nuuni oothiyaawaa wochchiyaa Xoossaa sinthan ubbabaykka beettiyaawaappenne qoncciyaan de7iyaawappe attin, A ayfiyan geemmiya medhetay ayaynne baawa.</seg>
          <seg type="headline">Yesuusi Qeesatuwaa Ubbatoo Wolqqaama Kaappuwaa</seg>
          <seg type="verse" id="b.HEB.4.14">Simmi saluwaa beedda, qeesatuwaa ubbatuwaa wolqqaama kaappuu, Xoossaa Na7ay Yesuusi, nuussi de7iyaa diraw, nu ammanuwaa loythi naageetto.</seg>
          <seg type="verse" id="b.HEB.4.15">Ayissi gooppe, nu qeesatuwaa ubbatuwaa kaappuu nuuni daaburiyaa wode nuussi qarettanaw danddayee; nagaraa I oothibeennaawaappe attin, nuunaadan ubbabankka paacetteedda.</seg>
          <seg type="verse" id="b.HEB.4.16">Simmi nuuna koshshiyaa wode maaddiyaa maarotethaa akkanawunne aadho keekatethaa demmanaw, aadho keekatethay de7iya sa7aa Xoossaa araataakko, yayyennaan shiiqoytte.</seg>
        </div>
        <div type="chapter" complete="y" id="b.HEB.5">
          <seg type="verse" id="b.HEB.5.1">Qeesatuwaa ubbatuwaa kaappatuu huuphiyaan huuphiyaan bare asaa giddoppe doorettiide, he asaa gishshataw Xoossaw oothanaw, imuwaa immanawunne nagaraa yarshshuwaa yarshshanaw sunthetteeddino.</seg>
          <seg type="verse" id="b.HEB.5.2">I bare huuphew daaburanchcha gidiyaa diraw, tamaaribeennawanttoonne baliyaawanttoo qarettanaw danddayee.</seg>
          <seg type="verse" id="b.HEB.5.3">Hewaa diraw, he qeesatuwaa ubbatuwaa kaappuu asaa diraw yarshshuwaa yarshshiyaawaadan, bare huuphe nagaraa dirawukka yarshshanaw bessee.</seg>
          <seg type="verse" id="b.HEB.5.4">Xoossay Aaroona qeesatuwaa ubbatuwaa kaappuwaa giddana mala xeeseeddawaadan, Xoossay xeesanaappe attin, ooninne qeesatuwaa ubbatuwaa kaappuwaa gidiyaa bonchchuwaa barew akkanaw danddayenna.</seg>
          <seg type="verse" id="b.HEB.5.5">Hewaadankka, Kiristtoosi qeesatuwaa ubbatuwaa kaappuwaa gidiyaa bonchchuwaa barew akkibeenna; shin Xoossay A, Neeni ta Na7aa. Taani hachche new Aawuwaa gidaaddi yaageedda.</seg>
          <seg type="verse" id="b.HEB.5.6">Hewaadankka qassi harasaan, Malkki-Xedeqiqeesa gideeddawaadan, neenikka medhinaw qeesa gidana yaageedda.</seg>
          <seg type="verse" id="b.HEB.5.7">Yesuusi sa7an de7iyaa wode, barena hayquwaappe ashshanaw danddayiyaa Xoossaa loythi yeekkiiddenne afoxxiidde woosseeddanne oochcheedda; Xoossay A woosaa siseeddawe, I barena toochcheeddawaassanne aw yayyeeddawaassa.</seg>
          <seg type="verse" id="b.HEB.5.8">Yesuusi Xoossaa Na7aa gidooppenne, bare waayyetteedda waayyiyaan azazettiyaawaa tamaareedda.</seg>
          <seg type="verse" id="b.HEB.5.9">Yesuusi bare oosuwaa poleedda wode, barew azazettiya ubbaw medhinaa atotethaa demmanaw gaaso gideedda.</seg>
          <seg type="verse" id="b.HEB.5.10">Qassi Xoossay Malkki-Xedeqa sunthatethaadan, qeesatuwaa ubbatuwaa kaappuwaa gidana mala, A suntheedda.</seg>
          <seg type="headline">Asay Balennaadan Odetteedda Mino Oduwaa</seg>
          <seg type="verse" id="b.HEB.5.11">Nuuni ha yewuwaan haasayanabay darobay de7ee; shin hinttenttu akeekanaw azalla gidiyaa diraw, hinttenttussi odi gelissanaw waayisse.</seg>
          <seg type="verse" id="b.HEB.5.12">Ayissi gooppe, hinttenttu ha wodiyaan tamaarissiyaawantta giddanaw bessooppekka, Xoossaa qaalaa koyro timirttiyaa hinttentta zaari tamaarissiyaa itti uraa koshshee; hinttentta ushiyaa maathaa koshsheeppe attin, coommiyaa qumaa koshshenna.</seg>
          <seg type="verse" id="b.HEB.5.13">Maathaa pakettiide de7iyaa ooninne gacino na7aa gidiyaa diraw, xillotethaa timirttiyaawaa erenna.</seg>
          <seg type="verse" id="b.HEB.5.14">Shin mino qumay iitanne keeka de7uwa daruwan shaakki ereedda wozanaama asaassa.</seg>
        </div>
        <div type="chapter" complete="y" id="b.HEB.6">
          <seg type="verse" id="b.HEB.6.1-Heb.6.2">Hewaa diraw, Kiristtoosa timirttiyaa biro doommiyaawa aggiide, wozanaama asaa timirttew sinthaw boytte; koyro nuuni tamaaranaw koshshiyaa timirttiyaa wodhdhii eqqiide tamaaranaw nuussi bessenna; he timirttii aye gooppe, maaddenna oosuwaappe simmiyaawaa, Xoossaa ammaniyaawaa, xinqqatatuwaabaa,kushiyaa wothuwaabaa, hayquwaappe dendduwaabaanne medhinaa pirddaabaa.</seg>
          <seg type="verse" id="b.HEB.6.3">Xoossay oothite gooppe, hewaa nuuni oothana.</seg>
          <seg type="verse" id="b.HEB.6.4-Heb.6.5">Ayissi gooppe, ittoodekka poo7uu poo7eeddawanttanne saluwaa imuwaa baari be7eeddawantta, qassi Geeshsha Ayyaanaakka shaakki akkeeddawanttanne Xoossaa qaalay lo77a gideeddawaa sisi ereeddawantta, sinthaappe yaana sa7aa wolqqaakka bochchi xeelleeddawantta,</seg>
          <seg type="verse" id="b.HEB.6.6">hewaappe guyye simmiide kaddeeddawaantta nagaraappe laa7enthuwa zaaranawe danddayettenna. Ayissi gooppe, hewanttu Xoossaa Na7aa masqqaliyaa bolla misimaariyan dhishiide kaqqiyaawanttanne asa sinthan kawushshiyaawanttu mala.</seg>
          <seg type="verse" id="b.HEB.6.7">Ubba wode bukkiyaa iraa ushina, gosheedda uraa go77iyaa kathaa mokkiyaa biittaa Xoossay anjjee.</seg>
          <seg type="verse" id="b.HEB.6.8">Shin buluwaanne buuzzuwaa mokkooppe, aynne go77enna; sheqaw shiiqi utteedda. Qassi wurssethaan guudettana.</seg>
          <seg type="verse" id="b.HEB.6.9">Shin nu siiqatoo, nuuni hawaadan haasayiyaawaa gidooppenne, hinttenttu atotethaw gidiyaa lo77obay hinttenttussi de7iyaawaa ereetto.</seg>
          <seg type="verse" id="b.HEB.6.10">Ayissi gooppe, hinttenttu ootheedda oosuwaanne qassi ammaniyaawantta maaddeeddawaaninne ha77ikka maaddiyaawan Xoossaa siiqeedda siiquwaa Xoossay doganaw makkala gidenna.</seg>
          <seg type="verse" id="b.HEB.6.11">Hinttenttu huuphiyaan huuphiyaan demmana giide, hidootaan naagi utteedda kumentha tumatethaa wurssethay gakkanaw, kasewaadan minissiide oothana mala amotteetto.</seg>
          <seg type="verse" id="b.HEB.6.12">Xoossay immana geeddawa ammanuwaaninne genccan laattiyawanttu mala hinttenttu gidanawaa nuuni koyyiyaawaappe attin, azalla gidanawaa koyyokko.</seg>
          <seg type="headline">Xoossay Immeedda Hidootay Sidhissennawaa</seg>
          <seg type="verse" id="b.HEB.6.13">Xoossay Abraahaamoo immana giide caaqqeedda wode, bareppe aadhdhiyaa wolqqaamay baynna diraw, bare huuphiyan caaqqeedda.</seg>
          <seg type="verse" id="b.HEB.6.14">Xoossay A, Taani neena anjjana; ne zerethaakka corissana yaagiide caaqqeedda.</seg>
          <seg type="verse" id="b.HEB.6.15">Hewaadankka, Abraahaamo gencci naagiide, Xoossay immana geeddawa akeedda.</seg>
          <seg type="verse" id="b.HEB.6.16">Ayissi gooppe, asay bareppe dhoqqiyaa uraan caaqqee; qassi he caaquu palumiyaa ubbaakka te77ee.</seg>
          <seg type="verse" id="b.HEB.6.17">Hewaa diraw, Xoossay bare immana geeddawa laattanawanttoo bare qofaa ubbaakka laammennawaa geeshshi odanaw loythi koyyiide, hewe tuma gideeddawoo caaqqeedda.</seg>
          <seg type="verse" id="b.HEB.6.18">Xoossay worddotanaw danddayenna ha laa77u laamettenna yewatuwan, I immana geedda nu sinthan de7iyaawaa oyqqanaw aakko baqateedda nuussi wolqqaama menthethu de7ee.</seg>
          <seg type="verse" id="b.HEB.6.19">Ha nuuni demmana giide nashechchaan naagi utteeddawe, nu shemppoo markkabiyaa oyqqiyaa qaaxxenna birataa mala; he nuuni demmana giide, nashechchaan naagi utteeddawe eretteedda mino gidiide, gaariiduwaagiddo geeshshasaa gelee.</seg>
          <seg type="verse" id="b.HEB.6.20">Qassi Yesuusi Malkki-Xedeqa sunthatethaadan, medhinaw qeesatuwaa ubbatuwaa kaappuwaa gidiide, nu gishshataw nuuppe kasetiide, he sa7aa geleedda.</seg>
        </div>
        <div type="chapter" complete="y" id="b.HEB.7">
          <seg type="headline">Qeesaa Malkki-Xedeqa</seg>
          <seg type="verse" id="b.HEB.7.1">Ha Malkki-Xedeqi, Saleema kaatii, Ubbaappe Bolla Xoossaa qeesay, Abraahaamo kaatetuwa wodhiide olaappe simmishshin, aananna gakettiide, A anjjeedda.</seg>
          <seg type="verse" id="b.HEB.7.2">Abraahaamo bare omoddeedda ubbaappe asirataa kessiide, aw immeedda; Malkki-Xedeqa sunthaw koyro bilethay xillotetha kaatiyaa giyaawaa; qassi Saleema kaatiyaa I gidiyaa diraw, laa7etho bilethay sarotethaa kaatiyaa giyaawaa.</seg>
          <seg type="verse" id="b.HEB.7.3">Malkki-Xedeqaw daaya woy aawuu, woy aw zariyaa payduu baawa; qassi A yeletaw doomethay woy A hayqoo wurssethay baawa; shin Xoossaa Na7aa malatiide, medhinaw qeesa gideedda.</seg>
          <seg type="verse" id="b.HEB.7.4">Nu aawotuwa kaappuu Abraahaamo olaan omoddiide, aheeddawaappe asirataa immeedda Malkki-Xedeqi ay keena dhoqqu giyaawentto be7ite.</seg>
          <seg type="verse" id="b.HEB.7.5">Qeesaa gidiyaa Leewiyaa zaratuu Isra7eeliya asaappe, hewenne barenttu gade asaappe haray atto unttunttu Abraahaamo zare gidooppenne, asirataa akkana mala, higgiyan azazetteeddino.</seg>
          <seg type="verse" id="b.HEB.7.6">Malkki-Xedeqi Leewiyaa zare gidenna; shin Abraahaamoppe asirataa akkiide, Xoossay immana geeddawaa naagiyaa Abraahaama anjjeedda.</seg>
          <seg type="verse" id="b.HEB.7.7">Qassi anjjiyaawe anjjettiyaawaappe dhoqqu giyaawe palunthenna.</seg>
          <seg type="verse" id="b.HEB.7.8">Itti bagganna, hayqqiyaa asay asirataa kessee; shin hara bagganna qassi, hayqqenna giide markkattiyaa uray asirataa kessee.</seg>
          <seg type="verse" id="b.HEB.7.9">Hawaadan haasayanaw haray atto, asirataa kessiyaa Leewiikka Abraahaamo bagganna asirataa immeedda.</seg>
          <seg type="verse" id="b.HEB.7.10">Ayissi gooppe, Malkki-Xedeqi Abraahaamonna gakettiyaa wode, Leewii biro yelettibeenna; shin bare zariyaa Abraahaama gulbbatan de7ee.</seg>
          <seg type="verse" id="b.HEB.7.11">Isra7eeliyaa asaw higgii Leewiyaazerethatuwaa qeesetethaa bagganna imetteedda. He qeesetethaa kiitay balay baynnawaa gidooppe, Aaroonawaa mala gidennaan Malkki-Xedeqa mala hara qeesay sunthettanaw ayissi koshshii?</seg>
          <seg type="verse" id="b.HEB.7.12">Ayissi gooppe, qeesetethay laamettiyaa wode, higgiikka qassi laamettanaw koshshee.</seg>
          <seg type="verse" id="b.HEB.7.13">Ha yewuu haasayetteedda uray hara zarii; A zariyaappe ooninne yarshshiyaasaan qeesaadan oothibeenna.</seg>
          <seg type="verse" id="b.HEB.7.14">Nu Goday Yihudaa zariyaappe yeeddawe eretteeddawaa gidiyaa diraw, Muse qeesatuwaabaa haasayiidde, he zariyaabaa aynne haasayibeenna.</seg>
          <seg type="headline">Kiristtoosi Malkki-Xedeqa Mala Qeesaa</seg>
          <seg type="verse" id="b.HEB.7.15">Malkki-Xedeqa mala hara qeesay yeeddawaa gidintto, hawe aadhdhiide erettanawaa.</seg>
          <seg type="verse" id="b.HEB.7.16">I asaa higgiyaaninne wogaan qeesa gidibeenna; shin wurenna de7uwa wolqqaan qeesa gideedda.</seg>
          <seg type="verse" id="b.HEB.7.17">Ayissi gooppe, Xoossaa Maxaafay, Malkki-Xedeqi qeesa gideeddawaadan, neenikka medhinaw qeesa gidanawa yaagiide markkattee.</seg>
          <seg type="verse" id="b.HEB.7.18">Beni de7iyaa higgii laafanne maaddennawaa gidiyaa diraw atteedda.</seg>
          <seg type="verse" id="b.HEB.7.19">Ayissi gooppe, Muse higgii ayanne balay baynnawaa oothanaw danddayenna; qassi nuuni A bagganna Xoossaakko shiiqana giide nashechchaan naagi utteedda ubbaappe aadhdhiyaawe yeedda.</seg>
          <seg type="verse" id="b.HEB.7.20">Hewaa bollan qassi Xoossaa caaquukka de7ee; haratuu qeesa gideedda wode, hewaa mala caaquu baawa.</seg>
          <seg type="verse" id="b.HEB.7.21">Shin Yesuusi caaquwaan qeesa gideedda; Xoossay A, Goday caaqqeedda; I bare qofaa laammenna. Neeni medhinaw qeesa gidana geedda yaageedda.</seg>
          <seg type="verse" id="b.HEB.7.22">Hewaa diraw, Yesuusi ubbaappe aadhdhiyaa caaqoo waase gideedda.</seg>
          <seg type="verse" id="b.HEB.7.23">Kase qeesatuwaa payduu cora; ayissi gooppe, unttunttu oothana oosuwaa hayquu diggeedda.</seg>
          <seg type="verse" id="b.HEB.7.24">Shin Yesuusi medhinaw de7iyaa diraw, A qeesetethay laamettenna.</seg>
          <seg type="verse" id="b.HEB.7.25">Hewaa diraw, I unttunttu gishshataw gaannatanaw medhinaw de7iyaa diraw, Xoossaakko bare bagganna yiyaawantta ubbatuwaa ashshanaw danddayee.</seg>
          <seg type="verse" id="b.HEB.7.26">Nuussi giigiyaa hawaa mala, qeesatuwaa ubbatuwaa kaappuu de7anaw koshshee; I geeshsha; aani geniinne kadhethiyaabay baawa; nagaranchchatuwaanna I gakettenna; qassi dhoqqa saluwankka I bonchchetteedda.</seg>
          <seg type="verse" id="b.HEB.7.27">Hara qeesatuwaa ubbatuwaa kaappatuwaadan, I koyro bare huuphe nagaraassi yarshshiide, qassi guyyeppe asaa nagaraassi hachche hachche yarshshanaw koshshenna; I barena yarshsheedda wode, laa7enthennaan itti gede yarshsheedda.</seg>
          <seg type="verse" id="b.HEB.7.28">Ayissi gooppe, Muse higgii daaburanchcha asaa qeesatuwaa ubbatuwaa kaappuwaa udiide sunthee; shin Xoossay immana giide caaqqeedda higgiyaappe guyye yeedda qaalay medhinaw balay baynnawaa, Xoossaa Na7aa sunthee.</seg>
        </div>
        <div type="chapter" complete="y" id="b.HEB.8">
          <seg type="headline">Yesuusi Ooratha Qaalaa Caaquwaa Qeesatuwaa Ubbatuwaa Kaappuwaa</seg>
          <seg type="verse" id="b.HEB.8.1">Nuuni haasayiyaa wolqqaamabay hawaa; saluwan Ubbaappe Bolla Xoossay uttiyaa kawutethaa oydiyaappe ushechcha bagganna utteedda qeesatuwaa ubbatuwaa kaappuu, hawaa malay nuussi de7ee.</seg>
          <seg type="verse" id="b.HEB.8.2">Geeshsha Sa7aaninne tumu Dunkkaaniyan I oothee; he Dunkkaanii asay esseeddawaa gidennaan, Xoossay esseedawaa.</seg>
          <seg type="verse" id="b.HEB.8.3">Qeesatuwaa ubbatuwaa kaappuu ubbay imuwaanne yarshshuwaa Xoossaw immanaw sunthetteedda diraw, ha qeesatuwaa ubbatuwaa kaappookka yarshshanaw ittibay de7anaw koshshee.</seg>
          <seg type="verse" id="b.HEB.8.4">Simmi sa7an I de7iyaawaa gidooppe, ubbakka qeesa gidenna; ayissi gooppe, higgii azaziyaawaadan, imuwaa immiya qeesatuu de7iino.</seg>
          <seg type="verse" id="b.HEB.8.5">Unttunttu qeesatuwaadan oothiyaa kiitay saluwan de7iyaa oosoo tumu leemisuwanne eeshuwaa; ayissi gooppe, Muse Dunkkaaniyaa essana hanishshin, Xoossay A, Akeeka; ubbabaakka taani neena deriyaa huuphiyaan besseedda leemisuwaa kaallaade ootha yaageedda.</seg>
          <seg type="verse" id="b.HEB.8.6">Shin Yesuusi gaannatiyaa caaquu kasewaappe aadhdhiyaawaadankka, aw imetteedda oosuukka unttunttuwappe aadhdhee; ayissi gooppe, he caaquu Xoossay immana geedda ubbaappe aadhdhiyaa kiitaan oosetteedda.</seg>
          <seg type="verse" id="b.HEB.8.7">Ayissi gooppe, koyro caaquwaan balay baynnawaa gidintto, laa7entho caaquwaa koshshenna.</seg>
          <seg type="verse" id="b.HEB.8.8">Shin unttuntta boriidde, Goday hawaadan yaagee; Taani Israa7eeliyaa asaannanne Yihudaa asaanna ooratha caaquwaa caaqettiyaa gallassatuu yaanawaa.</seg>
          <seg type="verse" id="b.HEB.8.9">He caaquu taani Gibxe gadiyaappe unttunttu aawatuwaa kushiyaa oyiqqaade, goochcha kesseedda wode, unttunttunna caaqetteedda caaquwaa mala gidenna. Unttunttu ta caaquwaan ammanettibeenna diraw, taanikka unttuntta aggaaddi. Taani, Goday, hawaa oday.</seg>
          <seg type="verse" id="b.HEB.8.10">Ayissi gooppe, he gallassatuwaappe guyyiyan, taani Israa7eeliyaa asaanna caaqettana caaquu hawaa: Taani ta higgiyaa unttunttu qofaan wothana; qassi unttunttu wozanankka xaafana. Taani unttunttu Xoossaa gidana; unttunttukka ta asaa gidana.</seg>
          <seg type="verse" id="b.HEB.8.11">Unttunttuppe ooninne bare shooruwaa woy bare ishaa, Godaa era yaagiide tamaarissenna. Ayissi gooppe, unttunttu naa7aappe cimaa gakkanaw ubbay taana eriino.</seg>
          <seg type="verse" id="b.HEB.8.12">Taani unttunttu naaquwaa maarana; unttunttu nagaraakka laa7entho hassayikke yaagee.</seg>
          <seg type="verse" id="b.HEB.8.13">Xoossay ooratha caaquwaa giide haasayiyaawan koyrowaa eciseedda; qassi eciyaabayinne wuriyaabay ellekka dhayana.</seg>
        </div>
        <div type="chapter" complete="y" id="b.HEB.9">
          <seg type="headline">Saluwan Oosettiyaa Ayyaanaa Oosuu Sa7an Oosettiyaa Ayyaanaa Oosuwaappe Aadhdhee</seg>
          <seg type="verse" id="b.HEB.9.1">Koyro caaqoo Xoossaw goyinniyaa wogaynne asay ootheedda Geeshsha Gollii de7ee.</seg>
          <seg type="verse" id="b.HEB.9.2">Ayissi gooppe, koyro Dunkkaanii eqqeedda; A gidduwan muqaaddaa wothiyaawe, xaraphpheezaynne Godaa sinthan wothiyaa ukithay de7ee; he sa7ay Geeshshasaa giide xeeseettee.</seg>
          <seg type="verse" id="b.HEB.9.3">Laa7entho gaariduwaa guyye bagganna Ubbaappe Aadhdhiyaa Geeshsha Sa7aa geetettiyaa Dunkkaanii de7ee.</seg>
          <seg type="verse" id="b.HEB.9.4">A gidduwan ixaanaa cuwayanaw worqqaappe ootheedda saaxiniinne ubbasaanna worqqaan sheeshsheedda Qaalaa caaquwaa Taabootay de7ee. He Qaalaa caaquwaa Taabootan mannay de7iyaa worqqaa xaaruu, Aaroona xam77ay aaceeddawenne qassi Muse higgii xaafetteedda laa77u masetteedda shuchchatuu de7iino.</seg>
          <seg type="verse" id="b.HEB.9.5">He Qaalaa caaquwaa Taabootaappe bolla bagganna atto giya sa7aa qum77iyaa barenttu qefiyan genthiyaa bonchcho kiruubetuu de7iino; shin ha ubbabaa ha77i wurssi odanaw danddayokko.</seg>
          <seg type="verse" id="b.HEB.9.6">Hewe hewaadan giigi de7ishshin, qeesatuu ubba wode, barenttu oosuwaa oothanaw koyro Dunkkaaniyaa geliino.</seg>
          <seg type="verse" id="b.HEB.9.7">Shin qeesatuwaa ubbatuwaa kaappuwaa xalalay laa7entho Dunkkaaniyaa laythaappe itti gede geliidde bare dirawunne erennaan asay ootheedda nagaraa diraw, Xoossaw yarshshiyaa suuthaa akkiide gelee.</seg>
          <seg type="verse" id="b.HEB.9.8">Koyro Dunkkaanii eqqi de7ishshin, ubbaappe aadhdhiyaa geeshsha sa7aa afiyaa ogii biro dooyettibeennawaa Geeshsha Ayyaanay hewan erissee.</seg>
          <seg type="verse" id="b.HEB.9.9">He Dunkkaanii ha wodew leemisuwaa; hewaa giyawe Xoossaw immiya imuunne yarshshuu goyinniyaawaa sure wozanaa balay baynnawaa oothanaw danddayikkino.</seg>
          <seg type="verse" id="b.HEB.9.10">Hewanttu muussaabaa, ushshaabaanne dumma dumma meechchaabaa odiyaa kare bagga wogatuwaa; unttunttu ooraxxiyaa wodii gakkanaw oosettiyaa wogatuwaa.</seg>
          <seg type="verse" id="b.HEB.9.11">Shin Kiristtoosi hawaan de7iyaa lo77obaw qeesatuwaa ubbatuwaa kaappuwaa gidiide yidiggeedda. I geliide oothiyaa Dunkkaanii ubbaappe aadhdhiyaawaanne balay baynnawaa; qassi he Dunkkaaniyaa asay oothibeenna; ha medhetteedda sa7aabaakka gidenna.</seg>
          <seg type="verse" id="b.HEB.9.12">Kiristtoosi Ubbaappe Aadhdhiyaa Geeshsha sa7aa geliyaa wode, deeshshaa suuthaanne galo maraa suuthaa oyqqiide gelibeenna; shin bare suuthaa oyqqiide, nuussi medhinaa atotethaa immiide, laa7ethennaan itti gede gelleedda.</seg>
          <seg type="verse" id="b.HEB.9.13">Tuneedda asaa bolla korumaa suuthaanne deeshshaa suuthaa caccafiide, guudetteedda ussatti bidinthaa qolina, he uraa tunatethaappe geeshshanaw danddayooppe,</seg>
          <seg type="verse" id="b.HEB.9.14">Medhinaa Geeshsha Ayyaanaa bagganna balay baynna yarshshuwaadan, Xoossaw barena immeedda Kiristtoosa suuthay, nuuni de7uwaa Xoossaw oothana mala, kase nu hayqqeedda oosuwaappe nu suure wozanaa wooti geeshshanddeeshsha!</seg>
          <seg type="verse" id="b.HEB.9.15">Hewaa diraw, Xoossay xeeseeddawanttu I immana geedda medhinaa anjjuwaa laattana mala, Kiristtoosi ooratha caaqoo gaannateedda; hewe hanana danddayiyaawe, asay koyro caaquwaappe garssan de7iidde ootheedda balaa aylletethaappe kessiyaa hayquu de7iyaa diraassa.</seg>
          <seg type="verse" id="b.HEB.9.16">Ayissi gooppe, hayqqiyaa uray woyteeddawe de7ooppe, he uray hayqqowe erettanaw koshshee.</seg>
          <seg type="verse" id="b.HEB.9.17">Ayissi gooppe, woyteedda uray hayqqeedda wode, I woyteeddawe poletteedda; he woyteeddawe paxa de7ishshin, aynne polettenna.</seg>
          <seg type="verse" id="b.HEB.9.18">Haray atto, koyro caaquukka suuthay baynnaan injjetibeennawe hawaassa.</seg>
          <seg type="verse" id="b.HEB.9.19-Heb.9.20">Ayissi gooppe, higgiyan de7iyaa azazuwa ubbaa Muse asaa ubbaw odeedda; hewaappe guyyiyan, galo maraa suuthaanne deeshshaa suuthaa, haathaanna, zo7o dorssaa isikiyaannanne hisoophiyaa giya mithaa boncciyaanna ittippe akkiide, Hawe hinttentta Xoossay azazeedda caaquwaa suuthaa yaagiide, higgiyaa maxaafaa bollanne asaa ubbaa bolla caccafeedda.</seg>
          <seg type="verse" id="b.HEB.9.21">Hewaadankka, Dunkkaaniyaa bollanne oothiyaa miishshaa ubbaa bolla suuthaa Muse caccafeedda.</seg>
          <seg type="verse" id="b.HEB.9.22">Higgii giyawaadan, tumukka amareeddawaappe attin, ubbabaykka suuthan geeyyee; suuthay gukkana dhayooppe, atotethay baawa.</seg>
          <seg type="headline">Kiristtoosi Yarshshetteeddawe Nagaraa Qucci Dhayissee</seg>
          <seg type="verse" id="b.HEB.9.23">Hewaa diraw, saluwan de7iyaawantta malatiyaawanttu he yarshshuwan geeyyanaw koshshee; shin saluwan de7iyaawaanttukka barenttu huuphew geeyyanaw aadhdhiyaa yarshshuwaa unttuntta koshshee.</seg>
          <seg type="verse" id="b.HEB.9.24">Ayissi gooppe, Kiristtoosi tumu geeshshasan leemisettiyaa asay ootheedda geeshshasaa gelibeenna; shin I ha77i nu gishshataw Xoossaa sinthan beettanaw yaa saluwaa geleedda.</seg>
          <seg type="verse" id="b.HEB.9.25">Qeesatuwaa ubbatuwaa kaappuu laythaan laythaan bare suuthaa gidennawaa oyqqiide, Geeshsha sa7aa geliyaawadan, Kiristtoosi barena ubbaade yarshshanaw gelibeenna.</seg>
          <seg type="verse" id="b.HEB.9.26">Hewaa gidintto, Kiristtoosi sa7ay medhettoodeppe doommiide daro gede waayyettanaw koshshee; shin ha77i wodiyaa wurssethaan nagaraa dhayissanaw barena yarshshiide, laa7ethennaan itti gede beetteedda.</seg>
          <seg type="verse" id="b.HEB.9.27">Asay ubbay itti gede hayqqanaw bessee; hewaappe guyyiyan Xoossay asaa pirddana.</seg>
          <seg type="verse" id="b.HEB.9.28">Hewaadankka, qassi Kiristtoosi daro asaa nagaraa dhayissanaw itti gede yarshshetteedda; qassi I barena loythi naagiyaawantta ashshanaw beettanaappe attin, laa7entho nagaraa tookkanaw beettenna.</seg>
        </div>
        <div type="chapter" complete="y" id="b.HEB.10">
          <seg type="verse" id="b.HEB.10.1">Ayissi gooppe, higgew yaana lo77obaa eeshuwaa xalalay de7ee; aw tumu leemisuu baawa. Ubba wode laythan laythan itti mala yarshshuu yarshshettee; hewaa diraw, higgii Xoossaakko shiiqiyaa asaa he yarshshuwan balay baynna asa oothanaw ubbaakka danddayenna.</seg>
          <seg type="verse" id="b.HEB.10.2">Xoossaw goyinniyaa asay bare nagaraappe ubbanna geeyyeeddabaa gidintto, sure wozanaan laa7ethuwaa nagaraa qoppenna; qassi yarshshiyaawaakka aggana.</seg>
          <seg type="verse" id="b.HEB.10.3">Shin asay laythan laythan he yarshshuwan bare nagaraa hassayee.</seg>
          <seg type="verse" id="b.HEB.10.4">Ayissi gooppe, korumaa suuthaynne deeshshaa suuthay nagaraa dhayissanaw ubbaakka danddayenna.</seg>
          <seg type="verse" id="b.HEB.10.5">Hewaa diraw, Kiristtoosi ha alamiyaa yaana haniidde, hawaadan yaageedda; Neeni yarshshuwanne imuwaa koyyabeykka; shin taw bollaa giigissaadda.</seg>
          <seg type="verse" id="b.HEB.10.6">Neeni xuuggiyaa yarshshuwaaninne nagaraa yarshshuwan ubbaakka nashetakka.</seg>
          <seg type="verse" id="b.HEB.10.7">Taani he wode, Xaatha maxaafan tabay xaafetteeddawaadankka, Xoossaw, taani neeni koyiyaawaa oothanaw yaaddi yaagaaddi yaageedda.</seg>
          <seg type="verse" id="b.HEB.10.8">Yarshshuu yarshshettana mala, higgii azaziyaawaa gidooppenne, Kiristtoosi koyro, Neeni yarshshuwaa, imotaa, xuuggiyaa yarshshuwanne nagaraa yarshshuwaa ubbaakka koyyabeykka; hewaanttun nashettakka yaageedda.</seg>
          <seg type="verse" id="b.HEB.10.9">Hewaappe guyyiyan Kiristtoosi, Xoossaw, taani neeni koyiyaawaa oothanaw yaaddi yaageedda. Hewaa diraw, Kiristtoosi laa7enthuwa essanaw koyrowaa dhayissee.</seg>
          <seg type="verse" id="b.HEB.10.10">Yesuusi Kiristtoosi Xoossay koyyeeddawaa ootheedda diraw, bare ashuwaa laa7enthennaan itti gede yarshsheeddawan nuuni nu nagaraappe geeyyi aggeeddo.</seg>
          <seg type="verse" id="b.HEB.10.11">Qeesatuwaa ubbatuu hachche hachche eqqiide, bare oosuwaa oothiino; qassi nagaraa dhayissanaw ubbaakka danddayenna itti mala yarshshuwaa zaari zaariide yarshshiino.</seg>
          <seg type="verse" id="b.HEB.10.12">Shin Kiristtoosi nagaraa diraw, ubba wodew gideedda itti yarshshuwaa yarshshiide, Xoossaappe ushechcha bagganna utti aggeedda.</seg>
          <seg type="verse" id="b.HEB.10.13">Xoossay sinthappe Kiristtoosa morkketuwaa Kiristtoosaw gediyan yedhdhiyaawaa oothana gakkanaw, yaani naagee.</seg>
          <seg type="verse" id="b.HEB.10.14">Ayissi gooppe, I itti gede yarshsheeddawan, nagaraappe geeyyeeddawantta medhinaw balay baynnawantta ootheedda.</seg>
          <seg type="verse" id="b.HEB.10.15">Qassi Geeshsha Ayyaanay nuussi markkattiidde, hawaadan yaagee;</seg>
          <seg type="verse" id="b.HEB.10.16">Taani he gallassatuwaappe guyyiyan, unttunttunna caaqettiya caaquu hawaa: Taani ta higgiyaa unttunttu qofaan wothana; qassi unttunttu wozanankka xaafana yaagee.</seg>
          <seg type="verse" id="b.HEB.10.17">Qassi hewaappe guyyenna, Taani unttunttu nagaraanne unttunttu makkala oosuwaa laa7entho hassayikke yaagee.</seg>
          <seg type="verse" id="b.HEB.10.18">Xoossay he nagaraa atto geedda wode, nagaraa dhayissanaw hawaappe sinthaw yarshshuwaa koshshenna.</seg>
          <seg type="headline">Xoossaakko Shiiqanaw Koshshee</seg>
          <seg type="verse" id="b.HEB.10.19">Simmi taanaadan ammaniyaawanttoo, nuuni Yesuusa suuthaa bagganna Ubbaappe Aadhdhiyaa Geeshsha sa7aa gelanaw nuussi xalatethay de7ee.</seg>
          <seg type="verse" id="b.HEB.10.20">Kiristtoosi nuussi ooratha ogiyaanne de7uwa ogiyaa gaariduwaa bagganna, hewaa guussay bare bollaa bagganna dooyyeedda.</seg>
          <seg type="verse" id="b.HEB.10.21">Nuussi Xoossaa gollen sunthetteedda wolqqaama qeesay de7iyaa diraw,</seg>
          <seg type="verse" id="b.HEB.10.22">Nuuni suure wozanaanna, tumu ammanuwaanna, iita wozanaappe geeyyeedda wozanaannanne qassi xillo haathaan meecetteedda bollaanna Xoossaakko shiiqoytte.</seg>
          <seg type="verse" id="b.HEB.10.23">Nuussi immana geedda Xoossay ammanthiya diraw, nuuni demmana giide nashechchaan naagi utteeddawaa loythi oyqqoytte.</seg>
          <seg type="verse" id="b.HEB.10.24">Ittu ittuwanna waani siiqettanenttonne qassi lo77o oosuwaa wooti oothanentto, ittu ittuwassi qoppeetto.</seg>
          <seg type="verse" id="b.HEB.10.25">Ittu ittuu shiiquwaa dooya udiide shiiqiyaawaadan, nuunikka ittippe shiiqiyaawaa aggokko; shin Godaa gallassay matattiyaawaa hinttenttu be7iyaa diraw, ittu ittuwaa menthetheetto.</seg>
          <seg type="verse" id="b.HEB.10.26">Nuuni tumatethaa era akkidiggiide, eriidde nagaraa oothiyaawaa gidooppe, hawaappe sinthaw nagaraa dhayissiyaa yarshshuu ittibaynne baawa.</seg>
          <seg type="verse" id="b.HEB.10.27">Shin yashshiyaa pirddaa naagiyaawenne Xoossaa ixxiyaa ubbaa maanaw wolqqaama tamay de7ee.</seg>
          <seg type="verse" id="b.HEB.10.28">Muse higgew azazettenna uray, laa77u uray woy heezzu uray A bolla markkattooppe, qareti baynnaan hayqqee.</seg>
          <seg type="verse" id="b.HEB.10.29">Xoossaa Na7aa kadheedda uray, barena nagaraappe geeshsheedda Xoossaa caaquwaa suuthaa tunabaadan qoppeedda uray, qassi aadho keekatethaa Geeshsha Ayyaanaa boriyaa uray, ay keena iita pirddaa akkanaw bessinttonne ane qoppite.</seg>
          <seg type="verse" id="b.HEB.10.30">Ayissi gooppe, Taani haluwaa kesananne kushiyaa zaarana geeddawaa nuuni ereetto; qassikka, Goday bare asaa pirddana yaageedda.</seg>
          <seg type="verse" id="b.HEB.10.31">De7uwa Xoossaa kushiyan kunddanawe daro yashshiyaawaa.</seg>
          <seg type="verse" id="b.HEB.10.32">Hinttenttussi Xoossaa poo7uu poo7eeddawaappe guyyiyan, hinttenttu daroban waayyettiide, wolqqaama wadhetaan gencceedda beni wodiyaa hassayite.</seg>
          <seg type="verse" id="b.HEB.10.33">Itti itti gede hinttentta asaa sinthan boreeddinonne paxa kaa7eeddino; qassi hara wode hewaadan ootheeddawanttunnanne ittippe de7eeddita.</seg>
          <seg type="verse" id="b.HEB.10.34">Ayissi gooppe, qashuwan de7iyaa asatuwaassi hinttenttu qaretteeddita; yaatiide hinttenttussi medhinaw wurenna ubbaappe aadhdhiyaa shaluu saluwan de7iyaawaa hinttenttu huuphew ereedda diraw, hinttebaa ubbaa akkidigooppe hidootaan gencceeddita.</seg>
          <seg type="verse" id="b.HEB.10.35">Hewaa diraw, wolqqaama woyitaanna de7iyaa hinttenttu xalatethaa oloppite.</seg>
          <seg type="verse" id="b.HEB.10.36">Xoossay koyyiyaawaa udiide, I hinttenttussi immana geeddawa akkanaw genccana koshshee.</seg>
          <seg type="verse" id="b.HEB.10.37">Ayissi gooppe, Xoossaa Maxaafay, Amareedda wodii atteedda. Yiyaawe yaanawaa; gami77enna.</seg>
          <seg type="verse" id="b.HEB.10.38">Ta xilluu ammanettiide de7anawaa. Shin ooninne guyye simmooppe, taana nashechchenna yaagee.</seg>
          <seg type="verse" id="b.HEB.10.39">Nuuni ammanettiide atteeddawanttu bagga gidiyaawaappe attin, guyye simmiide dhayeeddawanttu bagga gidokko.</seg>
        </div>
        <div type="chapter" complete="y" id="b.HEB.11">
          <seg type="headline">Ammanuwaa</seg>
          <seg type="verse" id="b.HEB.11.1">Ammanuwaa giyawe, demmana giide nashechchaan naagi utteeddabay ammanthiyaawaanne be7anaw danddayennabaa erissiyaawaa.</seg>
          <seg type="verse" id="b.HEB.11.2">Xoossay beni cima asaw markkattawe, unttunttu ammaneeddawaana.</seg>
          <seg type="verse" id="b.HEB.11.3">Saluunne sa7aynne Xoossaa qaalaan medhetteeddawaa ammanuwan nuuni ereetto; hewaa diraw, beettiyaabay beettennabaappe medhetteedda.</seg>
          <seg type="verse" id="b.HEB.11.4">Aabeel Qaa7eelawaappe aadhdhiyaa yarshshuwaa Xoossaw yarshsheeddawe ammanuwaana. Xoossay A imuwaabaa markkattiidde, I xilluwaa gideeddawaakka markkatteedda; Aabeel haray atto hayiqqeeddashshinkka, bare ammanuwan ha77i gakkanaw haasayee.</seg>
          <seg type="verse" id="b.HEB.11.5">Heenooki hayqqennan saluwaa beeddawe ammanuwaana; Xoossay afeedda diraw, ooninne A be7anaw danddayibeenna. Xoossaa Maxaafay, Heenooki saluwaa baanaappe kase Xoossaa nashechcheedda yaagee.</seg>
          <seg type="verse" id="b.HEB.11.6">Ammanuu baynnaan ooninne Xoossaa nashechchanaw danddayenna; ayissi gooppe, Xoossaakko yiyaa ooninne Xoossay de7iyaawaanne barena koyyiyaawanttoo woytaa immiyaawaa ammananaw koshshee.</seg>
          <seg type="verse" id="b.HEB.11.7">Nohe be7anaw danddayenna sinthaappe hananabaw Xoossay, Neena naaga giina, Xoossaw yayyiide, barenanne bare soy asaa ashshanaw markkabiyaa medhdheeddawe ammanuwana; yaatiide hewaan ha sa7aa bolla pirddiide, ammanuwan beettiyaa xillotethaakka Xoossaappe akeedda.</seg>
          <seg type="verse" id="b.HEB.11.8">Abraahaamo laattanaadan, Xoossay barew immana geedda gadiya baana mala, Xoossay barena xeeseedda wode, azazetteeddawe ammanuwaana; I bare gadiyaappe kesiide biya wode, haqa binttonne erennaan kesseedda.</seg>
          <seg type="verse" id="b.HEB.11.9">Abraahaamo Xoossay barew immana geedda gadiyan hara biittaa asaadan de7eeddawe ammanuwaana; Xoossay he immana geeddawaa barenanna ittippe laattana Yisaaqannanne Yayiqoobanna Dunkkaaniyan de7eedda.</seg>
          <seg type="verse" id="b.HEB.11.10">Ayissi gooppe, Abraahaamo Xoossay lo77o baasuwan qoppiide keexxeedda katamaa naagee.</seg>
          <seg type="verse" id="b.HEB.11.11">Saara bare huuphew haray atto ecaadekka, immana geedda Xoossay ammanetteeddawaa gideeddawaa ereedda diraw, na7aa shahaaranaw wolqqaa demmeeddawe ammanuwaana.</seg>
          <seg type="verse" id="b.HEB.11.12">Hewaa diraw, hayqqeedda asaa malatiyaa itti bitaniyaappe saluwan de7iyaa xoolinttiyaa keena, abbaa gaxaan de7iyaa payduu baynna shafiyaa keena zaretuu yeletteeddino.</seg>
          <seg type="verse" id="b.HEB.11.13">He asatuu ubbatuu ammanuwan hayqqeeddino; barenttoo Xoossay immana geeddawaakka akkibeykkino; shin haakuwan hewaa be7iide, saroteeddino. Qassi unttunttu sa7an imathanne yederissettiide keseedda asatuwaa gideeddawaa ereeddino.</seg>
          <seg type="verse" id="b.HEB.11.14">Ayissi gooppe, hewaadan giya asatuu barenttu huuphe gadiya koyiyaawaa erissiino.</seg>
          <seg type="verse" id="b.HEB.11.15">Unttunttu he yeggiide kesseedda gadiyaa simmanaw qoppeeddawaa gidintto, guyye simmiyaa kaacaa demmennaan aggikkino; shin</seg>
          <seg type="verse" id="b.HEB.11.16">unttunttu hewaa aggiide, lo77iyaa gadiya laamotiino; hewe saluwaa gadiya. Hewaa diraw, Xoossay unttunttu Xoossaa geetettanaw yeellatenna. Ayissi gooppe, I unttunttoo katamaa giigissi wotheedda.</seg>
          <seg type="verse" id="b.HEB.11.17-Heb.11.18">Abraahaamo Yisaaqa yarshshanentto woy yarshshennentto, Xoossay eranaw xomooseedda wode, Abraahaamo ammanuwan A yarshsheedda. Xoossay Abraahaama, Ne zarii Yisaaqa bagganna xeesettanawaa geeddashshinkka, Abraahaamo bare na7aa Yisaaqa yarshshanaw giigeedda.</seg>
          <seg type="verse" id="b.HEB.11.19">Abraahaamo Xoossay Yisaaqa haray atto, hayquwaappekka pathanaw danddayiyaawaa ereedda; hewaa diraw, hayquwaappe guyye A zaariide akeedda.</seg>
          <seg type="verse" id="b.HEB.11.20">Yisaaqi sinthappe hananabaw Yayiqoobanne Eesaa anjjeeddawe ammanuwaana.</seg>
          <seg type="verse" id="b.HEB.11.21">Yayiqoobi hayqqana haniidde, Yooseefo naanaa huuphiyaan huuphiyaan anjjeeddawenne gatiman guufetiide, Xoossaw goyinneeddawe ammanuwaana.</seg>
          <seg type="verse" id="b.HEB.11.22">Yooseefo hayqqanaw matiidde, Israa7eeliyaa asay Gibxeppe kesanawaa haasayeeddawenne bare meqethaa oothanabaa unttuntta azazeeddawe ammanuwaana.</seg>
          <seg type="verse" id="b.HEB.11.23">Muse yeletteeddawaappe guyyiyan, aawuunne aatta malaa lo77o na7a gideeddawaa be7iide, heezzu agenaa qoseeddawe ammanuwaana; unttunttu kaatiyaa awaajjookka yayyibeykkino.</seg>
          <seg type="verse" id="b.HEB.11.24">Muse dicceeddawaappe guyyiyan, Gibxe kaatiyaa naatti na7aa geetettanawaa ixxeeddawe ammanuwaana.</seg>
          <seg type="verse" id="b.HEB.11.25">Nagaraan Muse guutha wodiyaa nashettanawaappe, Xoossaa asaanna waayyettanawaa dooreedda.</seg>
          <seg type="verse" id="b.HEB.11.26">Wodeppe demmana woytaa I tishshi udiide xeello diraw, Gibxe gadiyaa shaluwaa ubbaappe Kiristtoosa diraw borettiyaawe daro aadhdhiyaa duretethaa gideeddawaa qoppeedda.</seg>
          <seg type="verse" id="b.HEB.11.27">Kaatiyaa hanqqoo Muse yayyennaan, Gibxe gadiyaappe keseeddawe ammanuwaana; ayissi gooppe, beettenna Xoossaa be7eeddawaadan, gencciide sinthaw beedda.</seg>
          <seg type="verse" id="b.HEB.11.28">Hayquwaa kiitanchchay Israa7eeliyaa asaw bayra naanaa bochchennaadan, Muse Paasigaa bonchcheeddawenne gubaniyan suuthaa caccafisseeddawe ammanuwaana.</seg>
          <seg type="verse" id="b.HEB.11.29">Israa7eeliyaa asay mela biittan hamettiyaawaadan, Zo7o Abbaa pinneeddawe ammanuwaana; shin Gibxe asatuu paacew gelishshin, haathay unttuntta mitti aggeedda.</seg>
          <seg type="verse" id="b.HEB.11.30">Israa7eeliyaa asay Iyyarkko giyaa katamaa shuchchaa dirssaa laappu gallassaa yuuyyi yuuyyi aadhdhowaappe guyyiyan, he shuchchaa dirssay kunddeeddawe ammanuwaana.</seg>
          <seg type="verse" id="b.HEB.11.31">Caaratta Ra7aaba yewuwaa qoriyaawantta loytha mokkeedda diraw, Xoossaw azazettennan ixxeedda asaanna hayqqennan atteeddawe ammanuwaana.</seg>
          <seg type="verse" id="b.HEB.11.32">Simmi harabaa gujjaade ayaa odoo? Geedoonabaa, Baaraaqabaa, Samisoonabaa, Yoftaahebaa, Daawitebaanne Saameelabaa, qassi nabatuwaabaa odanaw taw wodii gidenna.</seg>
          <seg type="verse" id="b.HEB.11.33">Unttunttu kaatiyaa ubbaanna olettiide xooneeddawenne xillobaa ootheeddawe ammanuwaana; yaatiide Xoossay immana geeddawa akkeeddino; gaammotuwaa doonaakka gorddeeddino.</seg>
          <seg type="verse" id="b.HEB.11.34">Wolqqaama tamaa toyisseeddino; kuussa mashshaappe atteeddino; unttunttu daaburanchcha; shin minneeddino; qassi olaan minniide, hara gadiyaa olaa asaa yedersseeddino.</seg>
          <seg type="verse" id="b.HEB.11.35">Maccawanttu barenttu hayqqeeddaawantta hayquwaappe denddina akkeeddino. Qassi haranttu qashuwaappe bilettanawaa ixxiide, keekkiyaa de7oo hayquwaappe denddanaw, ugatiide hayqqeeddino.</seg>
          <seg type="verse" id="b.HEB.11.36">Haratuwaa bolla asay qilliicci kaa7eedda; lissuwan shocetteeddinonne santhalataan qashettiide, qasho golliya geleeddino.</seg>
          <seg type="verse" id="b.HEB.11.37">Shuchchan cadetteeddino; magaaziyan laa77u kesiide phalqqetteedino; paacetteeddino; mashshaan hayqqeeddino; unttunttoo ubbabaykka dhayina, waayyettiide tuggattiide, dorssaa calaanne deeshshaa calaa mayyiide yuuyyeeddino.</seg>
          <seg type="verse" id="b.HEB.11.38">Unttunttussi ha alamii giigennaan ixxina, woraan, deriyaan, gonggoluwaa giddoninne ollaa gidduwan yuuyyeeddino.</seg>
          <seg type="verse" id="b.HEB.11.39">Xoossay unttunttu ammanuwaa markkattooppekka, hewanttu ubbatuu I, immana geeddawa akkibeykkino.</seg>
          <seg type="verse" id="b.HEB.11.40">Xoossay nuussi itti lo77o qofaa qoppi wotheedda diraw, unttunttu nuuni baynnaan balay baynnawantta gidikkino.</seg>
        </div>
        <div type="chapter" complete="y" id="b.HEB.12">
          <seg type="headline">Xoossay Nuussi Aawuwaa</seg>
          <seg type="verse" id="b.HEB.12.1">Simmi nuussi hawaa keena daro asay, shaariyaadan nu matan yuuyyi aadhdhiide markkattiyaawe de7ishshin, nuuna dhubbiyaa ubbabaanne baqqi oyqqiyaa nagaraa diggiide nu sinthan de7iyaa nuuni woxxana wothaa gencciide woxxoytte.</seg>
          <seg type="verse" id="b.HEB.12.2">Nuuni nu ammanoo ogiyaa dooyyeeddawaanne polissiyaawaa gideedda Yesuusa xeelloyte. Yesuusi yeellaa kadhiide, sinthappe aw de7iyaa nashechchaa diraw, masqqaliyaa bolla misimaariyan dhishettiide hayqqanaawaa gencciide, Xoossaa kawutethaa oydiyaappe ushechcha bagganna utteedda.</seg>
          <seg type="verse" id="b.HEB.12.3">Hinttenttu hinttenttu wozanaa bayizziide daaburenna mala, nagaranchchatuu barena daro ixxinakka gencceedda Yesuusa qoppite.</seg>
          <seg type="verse" id="b.HEB.12.4">Nagaraanna hinttenttu baaxetiidde, suuthaa gussana gakkanaw biro oletti diggibeykkita.</seg>
          <seg type="verse" id="b.HEB.12.5">Xoossay bare naanaadan, hinttentta zoriyaawaa dogeedditee? Xoossay hinttentta, Ta na7aw, Xoossay neena muriyaa wode, laafabaadan qoppoppa. I neena seeriyaa wodekka yayyoppa.</seg>
          <seg type="verse" id="b.HEB.12.6">Ayissi gooppe, I bare siiqiyaa uraa muree; qassi bare na7adan akkiya ubbaakka lissuwan shocee yaageedda.</seg>
          <seg type="verse" id="b.HEB.12.7">Xoossay hinttentta muriyaa wode genccite. Ayissi gooppe, I hinttentta naanaadan oothee. Aawuu seerenna na7ay de7ii?</seg>
          <seg type="verse" id="b.HEB.12.8">Naanaa ubbaa seeriyaawaadan, hinttentta murennaan aggooppe, karen yeletteeddaawaantta gidiitappe attin, tumu naanaa gidikkita.</seg>
          <seg type="verse" id="b.HEB.12.9">Hewaa bollan qassi, nuuna yeleedda nu aawotuu nuuna mureedda wode, nuuni unttuntta bonchcheeddo. Yaatina, nuuni waaniide ayyaanaa Aabboo loythi darissi moodettiide de7okkoo?</seg>
          <seg type="verse" id="b.HEB.12.10">Ayissi gooppe, nuuna yeleedda nu aawotuu barentta lo77owaadan, amareedda wodiyaa nuuna mureeddino; shin Xoossay nuuni A geeshshatethaa akkana mala, nuuna maaddanaw muree.</seg>
          <seg type="verse" id="b.HEB.12.11">Nuuni murettiyaa wode, ha77iw yiloyee; nashechchenna. Shin mureeddawanttoo guyyeppe he muray xillotethaa de7uwaa sarotethaa woytaa immana.</seg>
          <seg type="headline">Zoriyaanne Seeraa</seg>
          <seg type="verse" id="b.HEB.12.12">Hewaa diraw, hinttenttu arggaaceedda kushiyaanne hinttenttu daabureedda gulbbataa menthethite.</seg>
          <seg type="verse" id="b.HEB.12.13">Wobbiyaa gedi paxanaappe attin, burqqenna mala, suure ogiyaan hamettite.</seg>
          <seg type="verse" id="b.HEB.12.14">Asaa ubbaanna saro de7anaw minnite; qassi geeshsha de7uwaa de7ite. Ayissi gooppe, geeshshatethay baynnaan ooninne Godaa be7anaw danddayenna.</seg>
          <seg type="verse" id="b.HEB.12.15">Xoossaa aadho keekatethaa ooninne akkennaan attenna mala naagettite; qassi dolaade, bare marzziyaan asaa waayissiyaa camo mithaadan haniide, ooninne daro asaa tunissenna mala naagettite.</seg>
          <seg type="verse" id="b.HEB.12.16">Woshummanaw kajjeeliyaa asay ooninne de7enna mala, woy qassi itti gede miyaabaw bare bayratethaa zali77eedda, ayyaanaabaa kawushissiyaa Eesaa mala asaykka de7enna mala naagettite.</seg>
          <seg type="verse" id="b.HEB.12.17">Hewaappe guyyiyan, Eesay bare aabbu anjjuwaa akkanaw koyyeeddawaa eriita; shin A aabbu A anjjennan ixxeedda; ayissi gooppe, nagaraappe simmiyaa ogiyaa I haray atto, afoxxi koyyiidekka demmanaw danddayibeenna.</seg>
          <seg type="verse" id="b.HEB.12.18">Hinttenttu bochchanaw danddayiyaa deriyaakkonne eexxiyaa tamaakko, dhumaakko, shaariyaakkonne gotuwaakko,</seg>
          <seg type="verse" id="b.HEB.12.19">qassi malakataa waasuwakkonne qaalaa kooshshaakko yibeykkita. Asay he kooshshaa siseedda wode, haraa gujji sisenna mala woosseedda.</seg>
          <seg type="verse" id="b.HEB.12.20">Ayissi gooppe, Xoossay unttuntta, Haray atto, do7aykka he deriyaa bochchooppe, shuchchan cadettiide hayqqo yaageedda azazuwaa unttunttu genccanaw danddayibeyikkino.</seg>
          <seg type="verse" id="b.HEB.12.21">Ayfiyan beettiyaawe daro daganthiyaawaa gidiyaa diraw Muse, Taani yashshaan kokkoray yaageedda.</seg>
          <seg type="verse" id="b.HEB.12.22">Shin hinttenttu Xiyoone Deriyaa, de7o Xoossay de7iyaa katamaa, ittippe shiiqiide nashettiyaa daro sha77a kiitanchchatuwaakko saluwaa Yeerusalaame yeeddita.</seg>
          <seg type="verse" id="b.HEB.12.23">Xoossaa bayra naanatuwaakko, ittippe shiiqeeddawanttukko, unttunttu sunthay saluwan xaafetteeddawanttukko yeeddita; qassi asaa ubbaa pirddiyaa Xoossaakkonne, balay baynnawantta ootheedda xillo asatuwaa ayyaanatuwaakko yeeddita.</seg>
          <seg type="verse" id="b.HEB.12.24">Ooratha caaqoo gaannatiyaa Yesuusanne Aabeela suuthaappe aadhdhiyaawaa odiyaa gukkeedda suuthaakko yeeddita.</seg>
          <seg type="verse" id="b.HEB.12.25">Hinttenttussi odiyaa uraa yewuwaa sisiyaawaa hinttenttu ixxenna mala, hinttentta naagite. Xoossaa kiitaa sa7an barenttoo odiyaawe odiyaawaa sisennaan ixxeeddawanttu attana dhayooppe, saluwan, Hinttena naagite giya Xoossaappe nuuni waaniide attanee?</seg>
          <seg type="verse" id="b.HEB.12.26">He wode A kooshshay sa7aa qaatheedda; shin I ha77i, Taani sa7aa xalalaa gidennaan, itti gede gujjaade saluwaakka qaathana yaageedda.</seg>
          <seg type="verse" id="b.HEB.12.27">Itti gede gujjaade giyaa qaalay qaaxxennabay minniide de7ana mala, medhetteeddabay qaaxxanawaanne kichchanawaa geeshshiide bessee.</seg>
          <seg type="verse" id="b.HEB.12.28">Nuuni qaaxxanaw danddayenna kawutethaa akkiya diraw, ane Xoossaa galatoyttenne A nashechchoytte; aw bessiyaawaadan bonchchuwaaninne yashshatethaan aw goyinnoytte.</seg>
          <seg type="verse" id="b.HEB.12.29">Ayissi gooppe, nu Xoossay tumu bayizziyaa tamaa.</seg>
        </div>
        <div type="chapter" complete="y" id="b.HEB.13">
          <seg type="headline">Xoossaa Nuuni Wooti Nashechchanaw Bessintto</seg>
          <seg type="verse" id="b.HEB.13.1">Hinttenttu ishatuwaa siiqiyaawaa aggoppite.</seg>
          <seg type="verse" id="b.HEB.13.2">Imathaa mokkiyaawaakka dogoppite. Ayissi gooppe, yaatiyaawan itti itti asay erennaan kiitanchchatuwa mokkeedda.</seg>
          <seg type="verse" id="b.HEB.13.3">Qasho gollen de7iyaawanttubaa hinttentukka unttunttunna ittippe qasho gollen de7iyaawaadan qoppite; qassi hinttenttu hinttenttu huuphew waayyettiyaawaadan, waayyettiyaawanttubaa qoppite.</seg>
          <seg type="verse" id="b.HEB.13.4">Akkiyawaanne geliyaawaa asay ubbay bonchchanaw bessee; qassi asinaynne machchatta ittu ittuwassi ammanettanaw bessee; ayissi gooppe, Xoossay woshummanaw kajjeeliyaawanttanne woshummiyaawantta pirddana.</seg>
          <seg type="verse" id="b.HEB.13.5">Miishshaa siiquwaappe hinttentta naagite; hinttenttussi de7iyaawe hinttenttussi gido. Ayissi gooppe, Xoossay bare huuphew, Taani neena ubbaakka yeggikke woy aggikke yaageedda.</seg>
          <seg type="verse" id="b.HEB.13.6">Hewaa diraw, nuuni xaliide, Goday taana maaddiyaawaa; taani yayyikke. Asay taana ay oothii? yaageetto.</seg>
          <seg type="verse" id="b.HEB.13.7">Xoossaa qaalaa hinttenttussi odeedda hinttentta kaaletheeddaawantta hassayite; unttunttu waani de7eeddinonttonne hassayite; qassi unttunttuwaadan ammanite.</seg>
          <seg type="verse" id="b.HEB.13.8">Yesuusi Kiristtoosi zinokka hachchekka medhinawukka laamettenna.</seg>
          <seg type="verse" id="b.HEB.13.9">Dumma dumma ooratha timirttiyaan wora booppite. Nu wozanay Xoossaa aadho keekatethan minnooppe lo77o gidiyaawappe attin, qumaa wogatoo azazettiyaawaa gidenna; hewoo azazetteeddawanttukka maadettibeykkino.</seg>
          <seg type="verse" id="b.HEB.13.10">Nuussi yarshshiyaasay de7ee; Dunkkaaniyaa giddon oothiyaawanttu he yarshshiyaasaappe maanaw unttunttoo maatay baawa.</seg>
          <seg type="verse" id="b.HEB.13.11">Qeesatuwaa ubbatuwaa kaappuu nagaraa diraw, mehiyaa suuthaa yarshshanaw Ubbaappe Aadhdhiyaa Geeshsha sa7aa afee; shin he mehiyaa ashuwaa qassi dirssaappe karenna guuddee.</seg>
          <seg type="verse" id="b.HEB.13.12">Hewaa diraw, Yesuusikka qassi nagaraappe asaa bare suuthan geeshshanaw, katamaa penggiyaappe karenna waayyetteedda.</seg>
          <seg type="verse" id="b.HEB.13.13">Simmi nuuni I boretteedda boriyaa akkiide, dirssaappe kare aakko kesoytte.</seg>
          <seg type="verse" id="b.HEB.13.14">Ayissi gooppe, nuussi hawaan medhinaw de7iyaa katamay baawa; shin nuuni yaana katamaa naageetto.</seg>
          <seg type="verse" id="b.HEB.13.15">Simmi Xoossaw Yesuusa bagganna ubba wode galataa yarshshuwaa immoytte; hewaa giyawe mettershshay A sunthaw immiya galataa giyaawaa.</seg>
          <seg type="verse" id="b.HEB.13.16">Lo77obaa oothiyaawaanne ittu ittuwa maaddiyaawaa dogoppite. Ayissi gooppe, Xoossaa nashechchiyaawe hewaa mala yarshshuwaa.</seg>
          <seg type="verse" id="b.HEB.13.17">Hinttena kaalethiyaawanttoo azazettite; qassi unttunttu azaziyaawaakka oothite. Unttunttu barenttu ootheeddawaa Xoossaw odana diraw, hinttenttu shemppuwaa loythi naagiino; hinttenttu unttunttoo azazettooppe, barenttu oosuwaa nashettiidde oothana; hewe dhayooppe, unttunttu yilotiidde oothana; hewe hinttentta aynne maaddenna.</seg>
          <seg type="verse" id="b.HEB.13.18">Nuussi Xoossaa woossite. Nuuni ubba wode lo77obaa oothanaw koyyiyaa diraw, nuuna zoriyaa lo77o wozanay nuussi de7ee.</seg>
          <seg type="verse" id="b.HEB.13.19">Xoossay taana hinttentukko ellekka zaarana mala, Xoossaa hinttenttu loythi woossanaadan, taani hinttentta loytha woossay.</seg>
          <seg type="headline">Woosaa</seg>
          <seg type="verse" id="b.HEB.13.20">Sarotethaa Xoossay, nu Godaa Yesuusa, dorssatuwaa henthanchchaa wolqqaamaa, medhinaa caaquwaa suuthan hayquwaappe dentheedda.</seg>
          <seg type="verse" id="b.HEB.13.21">Xoossay Yesuusi Kiristtoosa bagganna bare sinthan barena nashechchiyaawaa hinttentta oosissiidde, hinttentukka I koyyeeddawaa oothana mala, lo77o oosuwaa ubbaan hinttentta I giigisso; Xoossay medhi medhinaw bonchchetto. Amen77i.</seg>
          <seg type="headline">Qutethaa Qaalaa</seg>
          <seg type="verse" id="b.HEB.13.22">Taanaadan ammaniyaawanttoo, taani ha dabidaabbiyaa hinttenttussi qanthaan xaafeedda diraw, hinttenttu ha zoriyaa salettennaan sisana mala, taani hinttentta woossay.</seg>
          <seg type="verse" id="b.HEB.13.23">Nu ishay, Ximootoosi qashuwaappe biletteeddawaa erite. Elleli I haa yooppe, taani aananna baade hinttentta be7ana.</seg>
          <seg type="verse" id="b.HEB.13.24">Hinttena kaalethiyaa ubbatuwaanne Xoossaa asatuwaa ubbaa saro saro giite. Xaaliyappe yeedda ammaniyaawanttu hinttentta saro saro giino.</seg>
          <seg type="verse" id="b.HEB.13.25">Aadho keekatethay hinttenanna ubbaanna ittippe gido. Amen77i.</seg>
        </div>
      </div>
      <div type="book" complete="y" id="b.JAM">
        <div type="chapter" complete="y" id="b.JAM.1">
          <seg type="verse" id="b.JAM.1.1">Taani Yayiqoobi Xoossaa aylliinne Godaa Yesuusi Kiristtoosa ayllii, biittaa ubbaan laaletteedda tammanne laa77u zerethatoosarotaa kiittay.</seg>
          <seg type="headline">Danddayaa, Ammanuwaa, Aadhdheedda Eratethaa</seg>
          <seg type="verse" id="b.JAM.1.2-Jas.1.3">Taanaadan Xoossaa kaalliyaawantto, hintte ammanuu paacettiyaawe hinttenttoo danddayaa immanaawaa eriide, dumma dumma paacii hinttena gakkiya wode, hewaa kumentha nashechchaadan paydite.</seg>
          <seg type="verse" id="b.JAM.1.4">Hintte danddayay aynne bali baynnaan hinttena minneeddawanttanne paci bayinnawantta oothiide, bare oosuwaa polo.</seg>
          <seg type="verse" id="b.JAM.1.5">Shin hintteppe ooninne barew aadhdheedda eratethay dhayooppe, kadhennaani ubbaw keekatethan immiya Xoossaa woosso. I aw immana.</seg>
          <seg type="verse" id="b.JAM.1.6">Shin I ayaaninne sidhennaan ammanuwan Xoossaa woosso. Ayissi gooppe, sidhiyaa uray carkkuu sugina qaaxxiyaa abbaa beetaa mala.</seg>
          <seg type="verse" id="b.JAM.1.7-Jas.1.8">Ayissi gooppe, laa77u qofay de7iya uray, bare ogiyaa ubbaan bare qofaa qachchennawe, he uray Godaappe ayinne demmanaw qoppoppo.</seg>
          <seg type="headline">Hiyyeesa Asaanne Dure Asaa Nashechchaa</seg>
          <seg type="verse" id="b.JAM.1.9">Shin hiyyeesaa ishay Xoossay A dhoqqu ootheedda wode nashetto.</seg>
          <seg type="verse" id="b.JAM.1.10">Qassi dure ishaykka Xoossay A kawushisseedda wode nashetto. Ayissi gooppe, dure bitani maataa giddon dicciyaa ciishshaadan dhayana.</seg>
          <seg type="verse" id="b.JAM.1.11">Ayissi gooppe, away bare seelaanna kesiide, maataa melissina, ciishshay dhayee; qassi A malaa lo77otethaykka dhayee; hewaadankka qassi dure bitani barewaa oothiidde dhayana.</seg>
          <seg type="headline">Asaa Bolla Gakkiya Paaciyaa</seg>
          <seg type="verse" id="b.JAM.1.12">Waayyiyan gencciyaa uray anjjetteeddawaa; ayissi gooppe, he waayyiyaa xooneeddawaappe guyyiyan, Xoossay barena siiqiyaawanttoo immana geedda de7uwaa akililiyaaI akkana.</seg>
          <seg type="verse" id="b.JAM.1.13">Ooninne paacetteedda wode, Taana Xoossay paaccee gooppo. Ayissi gooppe, Xoossay iitan paacettanaw danddayenna; qassi I bare huuphew oonanne paaccenna.</seg>
          <seg type="verse" id="b.JAM.1.14">Shin asay huuphiyan huuphiyan bare huuphe iita amuwan gooshettiya wodenne cimettiyaa wode paacettee.</seg>
          <seg type="verse" id="b.JAM.1.15">Hewaappe guyyiyan, amuu shahaariide, nagaraa yelee; qassi nagaray dicciide, hayquwaa yelee.</seg>
          <seg type="verse" id="b.JAM.1.16">Taanaadan Xoossaa kaalliyaawanttoo, cimettoppite.</seg>
          <seg type="verse" id="b.JAM.1.17">Lo77o imuwaa ubbayinne kumentha woytaa ubbay saluwaappe yee. Saluwaa poo7uwaa medhdheedda Aawuwaappe yee; Xoossay bare huuphew dummatennanne woy bare kuwaa laammenna.</seg>
          <seg type="verse" id="b.JAM.1.18">Nuuni I medhdheedda medhetatuwaa giddon dhoqqasaa akkanaadan, nuuna bare sheniyaan tumu qaalaan yeleedda.</seg>
          <seg type="headline">Siseeddawaa Oosuwan Peeshshiyaawaa</seg>
          <seg type="verse" id="b.JAM.1.19">Taanaadan Xoossaa kaalliyaawanttoo, hawaa hassayite; asay ubbay sisanaw elleello; shin haasayanawunne hanqqettanaw elleelloppo.</seg>
          <seg type="verse" id="b.JAM.1.20">Ayissi gooppe, asaa hanqquu Xoossay koyyiyaa xillotethaa ahenna.</seg>
          <seg type="verse" id="b.JAM.1.21">Hewaa diraw, tuna hanotaa ubbaanne iitatethaa ubbaa hintteppe dhayissiidde, Xoossay hintte wozanaan tookkeedda hintte shemppuwaa ashshanaw danddayiyaa qaalaa ashikketethan akkite.</seg>
          <seg type="verse" id="b.JAM.1.22">Shin Xoossaa qaalaa oosuwan peeshshiteppe attin, sissa xalalaan hintte huuphiyaa cimmoppite.</seg>
          <seg type="verse" id="b.JAM.1.23">Ayissi gooppe, qaalaa sisiide oothenna uray de7ooppe, I bare malaa masttootiyaa xeelliyaa uraa mala.</seg>
          <seg type="verse" id="b.JAM.1.24">I barena xeelliide bee; ellekka I ay malenttonne dogi aggee.</seg>
          <seg type="verse" id="b.JAM.1.25">Shin ooninne ayilletethaappe kessiyaa bali bayinna higgiyaa xeelliide, aani aqiyaawe qassi A naagiyaawe, siseeddawaakka dogennawe, he uray bare oothiyaa oosuwan anjjettana.</seg>
          <seg type="verse" id="b.JAM.1.26">Bare inxxarssaa naagennan barena cimmiidde, barew Xoossaa goyinniyaawaa malatiyaa uray de7ooppe, A goynay mela.</seg>
          <seg type="verse" id="b.JAM.1.27">Xoossaa Aawuwaa sinthan pokkuu bayinna geeshsha goynay hawaa; hewe haqawe gooppe, aatta aawuu bayinna naanatuwaanne waayyettiyaa am77etuwaa maaddanawaanne sa7aa nagaraa qitaappe bare huuphiyaa naaganawaa.</seg>
        </div>
        <div type="chapter" complete="y" id="b.JAM.2">
          <seg type="headline">Hiyyeesaa Kadhanaw Bessenna</seg>
          <seg type="verse" id="b.JAM.2.1">Taanaadan Xoossaa kaalliyaawanttoo, hintte nu bonchcho Godaa Yesuusi Kiristtoosa ammani de7iidde, deemuwaa xeelliide, asaa bonchchoppite.</seg>
          <seg type="verse" id="b.JAM.2.2">Ayissi gooppe, worqqaa migiduwaa wothiide, lo77o mayuwaa mayyeedda itti asay hintte shiiquwaa yooppe, qassi curqqa mayuwaa mayyeedda hiyyeesaa asikka yooppe,</seg>
          <seg type="verse" id="b.JAM.2.3">lo77o mayuwaa mayyeedda bitaniyaa hintte aathi bonchchiide A, Neeni hawaan ubbaappe lo77iyaa oydiyan utta giide qassi hiyyeesaa bitaniyaa, Neeni hininna eqqashsha; woy hawaan ta gediyaa matan sa7an utta gooppe,</seg>
          <seg type="verse" id="b.JAM.2.4">yaatina hintte hintte giddon shaakotethaa medhdhiyaawanttanne iita qofaanna de7iyaa daannatuwaa gidikkiteeyee?</seg>
          <seg type="verse" id="b.JAM.2.5">Taanaadan Xoossaa kaalliyaawanttoo, sisite; Xoossay ha sa7an de7iya hiyyeesa asay ammanuwan durettanawunne barena siiqiyaawanttoo immana geedda saluwaa kawutethaa laattanaw dooribeenneyee?</seg>
          <seg type="verse" id="b.JAM.2.6">Shin hintte hiyyeesatuwaa toochcheeddita. Duretuu hinttena tuggayiyaawantta gidikkinooyee? Unttunttu hinttena daannan mootiyaawantta gidikkinooyee?</seg>
          <seg type="verse" id="b.JAM.2.7">Hinttew imetteedda lo77o sunthaa boriyaawanttu unttuntta gidikkinooyee?</seg>
          <seg type="verse" id="b.JAM.2.8">Shin Xoossaa Maxaafan, Ne shooruwaa ne huuphiyaadan siiqa geetettiide xaafetteedda kaatiyaa higgiyaahintte polooppe, lo77obaa oothiita.</seg>
          <seg type="verse" id="b.JAM.2.9">Shin hintte asaa deemuwaa xeelliide bonchchooppe, nagaraa oothiita; qassi higgii hintte bolla, higgiyaa mentheeddawanttudan pirddana.</seg>
          <seg type="verse" id="b.JAM.2.10">Ayissi gooppe, ooninne higgiyaa ubbaa naagiide, ittinno menthiyaawaa gidooppe, he uray higgiyaa ubbaa menthee.</seg>
          <seg type="verse" id="b.JAM.2.11">Ayissi gooppe, Woshummoppa geeddawe qassi Wodhoppa geedda; shin neeni woshummana dhayooppekka, wodheeddawaa gidooppe, higgiyaa menthaadda.</seg>
          <seg type="verse" id="b.JAM.2.12">Asa aylletethaappe kessiyaa higgiyan, pirddaa akkana asatuwaadan haasayitenne unttunttuwaadan oothite.</seg>
          <seg type="verse" id="b.JAM.2.13">Ayissi gooppe, asaa maaribeenna uraa Xoossay maarennan pirddana; maarotethay pirddaa xoonee.</seg>
          <seg type="headline">Ammanuwaanne Oosuwaa</seg>
          <seg type="verse" id="b.JAM.2.14">Taanaadan Xoossaa kaalliyaawanttoo, itti uray barew ammanuu de7ee gooppe, qassi A ammanuwaa A oosuu erissana dhayooppe, A ay go77anee? A ammanuu A ashshanaw danddayii?</seg>
          <seg type="verse" id="b.JAM.2.15">Itti ishay, woy itti michchatta kallottooppe, qassi unttunttoo ubba gallassi miyaabay dhayooppe,</seg>
          <seg type="verse" id="b.JAM.2.16">hintteppe itti uray unttuntta, Saro biite. Tamaa ho77ite. Kalliide miite giide, unttunttoo koshshiyaawaa immana dhayooppe, unttuntta ay go77anee?</seg>
          <seg type="verse" id="b.JAM.2.17">Hewaa diraw, ammanuu oosuu baynnaan barekka de7ooppe hayqqeeddawaa.</seg>
          <seg type="verse" id="b.JAM.2.18">Shin itti uray, New ammanuu de7ee; qassi taw oosuu de7ee. Neeni ne ammanuwaa ne oosuwaappe shaakkaade taana bessa; taanikka ta ammanuwaa ta oosuwan neena bessana gaana.</seg>
          <seg type="verse" id="b.JAM.2.19">Neeni itti Xoossay de7iyaawaa ammanaasa; hewe lo77a. Xalahetuukka qassi ammaniino; yashshaan kokkoriino.</seg>
          <seg type="verse" id="b.JAM.2.20">Neeni eeyay! Ammanuu oosuwaappe shaakettiide go77ennawaaeranaw koyyay?</seg>
          <seg type="verse" id="b.JAM.2.21">Nu aabbu Abraahaamo bare na7aa Yisaaqa yarshshiyaa sa7aa bolla wotheedda wode, bare oosuwan xillibeennee?</seg>
          <seg type="verse" id="b.JAM.2.22">A ammanuunne A oosuu ittippe ootheeddawaanne A ammanuu A oosuwan poletteeddawaa be7ikkii?</seg>
          <seg type="verse" id="b.JAM.2.23">Xoossaa Maxaafay Abraahaamo Xoossaa ammaneedda. Xoossaykka hewaa aw xillotethan paydeedda geeddawe poletteedda; qassi Xoossaa dabbo geetettiide I xeesetteedda.</seg>
          <seg type="verse" id="b.JAM.2.24">Asay ammano xalalaana gidennaan, oosuwan xilliyaawaa hintte be7iita.</seg>
          <seg type="verse" id="b.JAM.2.25">Hewaadankka qassi caaratta Ra7aaba kiitettowantta mokkaade hara ogiyaanna unttuntta moyizzeedda wode, bare oosuwan xillabeykkee?</seg>
          <seg type="verse" id="b.JAM.2.26">Ayissi gooppe, shemppuu shaaketteedda bollay hayiqqeeddawaa gidiyaawaadan, hewaadankka qassi oosuu shaaketteedda ammanuu hayqqeeddawaa.</seg>
        </div>
        <div type="chapter" complete="y" id="b.JAM.3">
          <seg type="headline">Inxxarssaa Naagiyaawaa</seg>
          <seg type="verse" id="b.JAM.3.1">Taanaadan Xoossaa kaalliyaawanttoo, nuuni haratuwaappe aadhdhiyaa pirddaa akkanawaa hintte eriya diraw, hintteppe coratuu tamaarissiyaawantta gidoppite.</seg>
          <seg type="verse" id="b.JAM.3.2">Nuuni ubbayikka daroban baleetto; itti uray bare haasayan mulekka balana dhayooppe, I barena naaganaw danddayiyaa bali bayinna asaa.</seg>
          <seg type="verse" id="b.JAM.3.3">Paratuu nuussi azazettana mala, bixaalaa barssiide, nuuni koyyiyaasaa ubbaa unttuntta afeetto.</seg>
          <seg type="verse" id="b.JAM.3.4">Be7ite, markkabetuukka qassi hewaa keenaa wolqqaama gidiidde, gotuwaa carkkuwan laagettoopekka, unttuntta laaggiyaawe barewaa koyyiyaasaa zaariide laaggiyaa qeeri guuthaa mithaan laagettiide biino.</seg>
          <seg type="verse" id="b.JAM.3.5">Hewaadan inxxarssay bollaa giddon guutha asatethaa gidooppekka, daro wolqqaamaban ceeqettee. Guutha tamay waaniide wolqqaama woraa guuddii! Akeekite.</seg>
          <seg type="verse" id="b.JAM.3.6">Inxxarssaykka tamaa mala. I nu asatethaa giddon iitabaa ubbaa oothana danddayee; asatethaa ubbaa tunissee. Qassi nu de7uwaa wothaakka tamaan guuddee; Gaannamiyaa tamaan I guudettanawaa.</seg>
          <seg type="verse" id="b.JAM.3.7">Ayissi gooppe, do7atuwaa, kafatuwaa zariyaa, tiraan gooshettiya shooshshatuu zariyaanne abbaan de7iya medhetatuwaa zariyaa ubbaa asay aadisseedda; qassi unttunttukka aadeeddino.</seg>
          <seg type="verse" id="b.JAM.3.8">Shin ooninne inxxarssaa aadissanaw danddayibeenna; inxxarssay wodhiyaa marzzii kumeedda co77u geenna iita medhetaa.</seg>
          <seg type="verse" id="b.JAM.3.9">Nuuni inxxarssan nu Godaanne Aawuwaa galateetto; qassi aanikka Xoossaa malatiide medhetteedda asaa sheqqeetto.</seg>
          <seg type="verse" id="b.JAM.3.10">Itti doonaappe galataynne sheqay kesee. Taanaadan Xoossaa kaalliyaawanttoo, hewe hewaadan hananaw bessenna.</seg>
          <seg type="verse" id="b.JAM.3.11">Pulttuu itti ollaappe mal77iyaa haathaanne cammiyaa haathaa pulttanaw danddayii?</seg>
          <seg type="verse" id="b.JAM.3.12">Taanaadan Xoossaa kaalliyaawanttoo, balasiyaa giya mithay wogaraa ayifanaw danddayii? Woy woyiniyaa turay balasiyaa giya mithaa ayifanaw danddayii? Maxine maxine giya haathaappekka mal77o haathay kesana danddayenna.</seg>
          <seg type="headline">Saluwaa Aadhdheedda Eraanne Sa7aa Aadhdheedda Eraa</seg>
          <seg type="verse" id="b.JAM.3.13">Hintte giddon aadhdheedda eranchchayinne akeekanchchay oonee? Bare lo77o de7uwan oosetteedda bare oosuwaa aadhdheedda eratethaappe yiyaa ashikketethaan besso.</seg>
          <seg type="verse" id="b.JAM.3.14">Shin hintte wozanaan cammiyaa qanaatiinne yirggii de7oppo. Qassi tumatethaa bollaakka worddotoppitenne otorettoppite.</seg>
          <seg type="verse" id="b.JAM.3.15">Hewaa mala aadhdheedda eratethay saluwaappe wodhdhiyaawaa gidenna; shin hewe sa7aabaa, asaawaa, xalahatuwawaa.</seg>
          <seg type="verse" id="b.JAM.3.16">Ayissi gooppe, qanaatiinne yirggii de7iyaasaan walassayinne iita ooso ubbay de7ee.</seg>
          <seg type="verse" id="b.JAM.3.17">Shin bollappe yiyaa aadhdheedda eratethay ubbaappe kase geeshsha. Qassi sarotethaa dosiyaawaa, ashikkenne eeno giyaawaa; qassi maarotethaynne lo77o ayfii kumeeddawaa. Sidhiinne lo77o malatiyaa iitatethay bayinnawaa.</seg>
          <seg type="verse" id="b.JAM.3.18">Xillotethaa ayfii sarotethaa oothiyaawanttu sarotethaan zereedda zerethaappe beetteedda.</seg>
        </div>
        <div type="chapter" complete="y" id="b.JAM.4">
          <seg type="headline">Ha Alamiyaa Iitatethaa Dosennan Agganawaa</seg>
          <seg type="verse" id="b.JAM.4.1">Olaynne walassay hintte gidduwaa haqappe yii? Unttunttu yedasay hintte bollaa giddon olettiyaa hintte nashettanaw wolqqaama amuwaa amottiyaawaappe gidennee?</seg>
          <seg type="verse" id="b.JAM.4.2">Hintte amottiita; shin demmikkita; wodhiita. Loythi koyyiita; shin demmanaw danddayikkita; walaqqetiitanne olettiita. Shin Xoossaa woossenna diraw, hintte koyiyaawaa demmikkita.</seg>
          <seg type="verse" id="b.JAM.4.3">Xoossaa woossiita, shin demmikkita; gaasuukka balaa ogiyaan woossiita. Hewaa hinttena nashechchiyaawaan peeshshanaw koyyiyaa diraassa.</seg>
          <seg type="verse" id="b.JAM.4.4">Simmi woshummiyaawanttoo, ha alamiyaanna dabbotiyaawe Xoossaw morkke gidiyaawaa erikkitee? Ayissi gooppe, ha alamiyaanna dabbotanaw koyyiyaawe ooninne Xoossaanna morkkettee.</seg>
          <seg type="verse" id="b.JAM.4.5">Woy Xoossaa Maxaafay, Xoossay nuunan wotheedda Ayyaanay wolqqaama amuwaa nuussi amotteegiyaawaa hinttenttoo coo giyaawaa malatii?</seg>
          <seg type="verse" id="b.JAM.4.6">Shin Xoossay aadho keekatethaa aathiide immee. Hewaa diraw, Xoossaa Maxaafay, Xoossay otorettiyaawantta ixxee; shin barena kawushshiyaawanttoo aadho keekatethaa immee yaage.</seg>
          <seg type="verse" id="b.JAM.4.7">Simmi, hintte Xoossaw moodettite. Yaatiide xalahiyaanna eqettite; I hintteppe baqatana.</seg>
          <seg type="verse" id="b.JAM.4.8">Xoossaakko shiiqite; ikka hinttekko shiiqana. Hinttenoo nagaranchchatoo, hintte kushiyaa meecettite. Laa77u qofay de7iyaawanttoo, hintte wozanaa geeshshite.</seg>
          <seg type="verse" id="b.JAM.4.9">Tuggattite; kayyottitenne yeekkite. Hintte miichchaa yeekoo laammite; hintte nashechchaakka kayyoo laammite.</seg>
          <seg type="verse" id="b.JAM.4.10">Godaa sinthan hintte huuphiyaa toochchite; qassi I hinttena dhoqqu dhoqqu oothana.</seg>
          <seg type="headline">Asaa Bolla Pirddennaan Agganawaa</seg>
          <seg type="verse" id="b.JAM.4.11">Taanaadan Xoossaa kaalliyaawanttoo, ittuu ittuwaa zigiroppite. Bare ishaa zigiriyaawenne A bolla pirddiyaawe higgiyaa zigireenne higgiyaa bolla pirddee. Neeni higgiyaa bolla pirddooppe, higgiyaa bolla pirddiyaawaa gidaasappe attin, higgew azazettiyaawaa gidakka.</seg>
          <seg type="verse" id="b.JAM.4.12">Higgiyaa immiyaawenne pirddiyaawe Xoossaa xalalaa; I ashshanawunne dhayissanaw danddayee; shin ne shooruwaa bolla pirddiyaawe neeni oonee?</seg>
          <seg type="headline">Ceeqettennaadan Imetteedda Zoriyaa</seg>
          <seg type="verse" id="b.JAM.4.13">Hinttenoo, Nuuni hachche woy wontti he katamaa baana; hewan laythaa uttana; zali77ananne qassi miishshaa wodhissana giyaawanttoo, be7ite.</seg>
          <seg type="verse" id="b.JAM.4.14">Wontti hintte de7uu ayaa hananenttonne erikkita; guutha wodew hintte beettiide, guyyeppe dhayiyaa peenuwa mala.</seg>
          <seg type="verse" id="b.JAM.4.15">Hewaa aggiide, Goday gooppe, nuuni de7ana; hawaa woy hewaa oothana gaanaw bessee.</seg>
          <seg type="verse" id="b.JAM.4.16">Shin hintte ha77i hinttenttu dhoqqatethaan ceeqettiita; hewaa mala ceequu ubbay iita.</seg>
          <seg type="verse" id="b.JAM.4.17">Hewaa diraw, lo77obaa oothanaw eriidde oothenna uraw hewe nagaraa.</seg>
        </div>
        <div type="chapter" complete="y" id="b.JAM.5">
          <seg type="headline">Dure Asaassi Imetteedda Mino Zoriyaa</seg>
          <seg type="verse" id="b.JAM.5.1">Ha77ikka hinttenoo dure asatoo, hintte bolla yiyaa tuggaw Aayyee! Aayyee! yaagiide yeekkitenne zilalite.</seg>
          <seg type="verse" id="b.JAM.5.2">Hintte duretethay baydiggeedda; qassi hintte afilaakka bil77ay midiggeedda.</seg>
          <seg type="verse" id="b.JAM.5.3">Hintte worqqaynne hintte biray shi7i diggeedda. Qassi he shi7ay hintte bolla markkattana; hintte bollaakka tamaadan maana. Hintte hintte miishshaa sinthaw dagay de7iita.</seg>
          <seg type="verse" id="b.JAM.5.4">Akeekite; hintte gaden kathaa qoyceedda asatoo ciggibeenna kiraa miishshay waassee; unttunttu waasuu wolqqaama Godaa hayithan sisetteedda.</seg>
          <seg type="verse" id="b.JAM.5.5">Hinttew injjetina, sa7an ishaliide de7eeddita; shukaa gallassaw dhiikkiyaawaadan, hintte bollaa dhiikkeeddita.</seg>
          <seg type="verse" id="b.JAM.5.6">Xillo asaa bolla pirddeeddita; qassi A wodheeddita; I hinttenanna eqettenna.</seg>
          <seg type="headline">Godaa laa7entho Yuussaa Danddayan Naagiyaawaa</seg>
          <seg type="verse" id="b.JAM.5.7">Hewaa diraw, taanaadan Xoossaa kaalliyaawanttoo, Goday yaana gakkanaw genccite; biittaa goshiyaawe adilliyaa iraynne assuuraa iray yaana gakkanaw gencciide, al77o kathaa I wooti naagiide gathi akkintto be7ite.</seg>
          <seg type="verse" id="b.JAM.5.8">Hinttekka qassi genccite; hintte wozanaa minissite. Ayissi gooppe, Godaa yuussay matatteedda.</seg>
          <seg type="verse" id="b.JAM.5.9">Taanaadan Xoossaa kaalliyaawanttoo, Xoossay hintte bolla pirddenna mala, ittuu ittuwaa bolla zuuzummoppite. Be7ite, pirddiyaawe penggiyan eqqeedda.</seg>
          <seg type="verse" id="b.JAM.5.10">Taanaadan Xoossaa kaalliyaawanttoo, waayyiyaassinne genccaassi leemisuwaa gideeddawantta, Godaa sunthan haasayeedda nabatuwaa hassayite.</seg>
          <seg type="verse" id="b.JAM.5.11">Be7ite, danddayiide gencceeddawantta nuuni anjjetteeddawantta geetto. Iyyooba genccaa hintte siseeddita; qassi Goday aw wurssethaan immeeddawaakka be7eeddita. Ayissi gooppe, Goday maarotaynne qaretay kumeeddawaa.</seg>
          <seg type="verse" id="b.JAM.5.12">Shin ubbaappe kase, taanaadan Xoossaa kaalliyaawanttoo, saluwan gidina, woy sa7an gidina, woy hara caaquwaan gidina, ayankka caaqqoppite. Shin Xoossaa pirddan hintte gelennaadan, hintte yewuu E giyaawaa gidooppe, E giite; gidenna giyaawaa gidooppe, Gidenna giite.</seg>
          <seg type="verse" id="b.JAM.5.13">Hintte giddon waayyettiyaa uray ooninne de7ooppe, Xoossaa woosso; nashettiyaa uray ooninne de7ooppe, yexxiide galato.</seg>
          <seg type="verse" id="b.JAM.5.14">Hintteppe sakettiyaa uray ooninne de7ooppe, ammaniyaa asaa kaalethiyaa cimatuwaa barekko xeeso; unttunttu Godaa sunthan zaytiyaa A okkiide, aw Xoossaa woossino.</seg>
          <seg type="verse" id="b.JAM.5.15">Ammanuwan Xoossaa woosseedda woosay hargganchchaa pathana; Godaykka A harggiyaappe denthana; qassi nagaraa I ootheeddawaa gidooppekka Goday aw atto gaana.</seg>
          <seg type="verse" id="b.JAM.5.16">Hewaa diraw, hintte paxana mala, hintte nagaraa ittuu ittoo paaxitenne ittuu ittoo Xoossaa woossite; xillo asaa woosay wolqqaama oosuwaa oothee.</seg>
          <seg type="verse" id="b.JAM.5.17">Eelaas nu mala asaa. Iray sa7an bukkennaadan, I minissiide, Xoossaa woossina heezzu laythanne usuppun agenaa sa7an iray bukkibeenna.</seg>
          <seg type="verse" id="b.JAM.5.18">Laa7enthuwaa Xoossaa I woossina, saluwaappe iray bukkeedda; sa7aykka bare kathaa mokkeedda.</seg>
          <seg type="verse" id="b.JAM.5.19">Taanaadan Xoossaa kaalliyaawanttoo, hintteppe ooninne tumuwaappe wora booppe, qassi ittuu A guyye he tumuwaakko zaarooppe,</seg>
          <seg type="verse" id="b.JAM.5.20">nagaranchchaa A balaa ogiyaappe zaariyaa ooninne A shemppuwaa hayiquwaappe ashshanawaanne daro nagaraa kammanawaa ero.</seg>
        </div>
      </div>
      <div type="book" complete="y" id="b.1PE">
        <div type="chapter" complete="y" id="b.1PE.1">
          <seg type="verse" id="b.1PE.1.1">Taani, Yesuusi Kiristtoosi kiitteedda Phexiroosi, Xoossay dooreedda asatoo Phanxxoosa gadiyan, Galaatiyaa gadiyan, Qaphphadooqiyaa gadiyan, Iisiya gadiyaaninne Biitaaniyaa gadiyan betiyan de7iyaawanttoo dabidaabbiyaa xaafay.</seg>
          <seg type="verse" id="b.1PE.1.2">Yesuusi Kiristtoosaw hintte azazettana malanne A suuthan geeyyana mala, Xoossay Aawuu dooreedda hinttenttoo bare Ayyaanan geeshsheeddawanttoo, aadho keekatethaynne sarotethay gido.</seg>
          <seg type="headline">De7uwaa Immana Geedda Hidootaa</seg>
          <seg type="verse" id="b.1PE.1.3">Nuuni Xoossaa, nu Godaa Yesuusi Kiristtoosa Aawuwaa, bare maarotethaa daruwaadankka nuuna laa7ethuwaa yeleeddawaa, Yesuusi Kiristtoosa hayiquwaappe dentheeddawaan nuussi de7uwaa hidootaa immeeddawaa galateetto.</seg>
          <seg type="verse" id="b.1PE.1.4">Qassi Xoossay hinttenttoo immana daro laatay wooqqennawe, bayennawenne dhayennawe saluwan naagee.</seg>
          <seg type="verse" id="b.1PE.1.5">Hewekka hinttenttussi, Xoossaa wolqqaan ammanuwan naagetti uttiide, atotethaw giigeeddawanttussi wurssethaa wodiyaan qonccanawaa.</seg>
          <seg type="verse" id="b.1PE.1.6">Ha77i guuthaa wodew haray atto dumma dumma paaciyaan hintte paacettanaw koshshooppekka, hawaan daro nashettite.</seg>
          <seg type="verse" id="b.1PE.1.7">Hewe haray atto, tamaan yeggina dhayiyaa worqqaappekka hintte ammanuu daro al77onne bali bayinnawaa gidiyaawaa bessanaassa; yaatiide Yesuusi Kiristtoosi beettiyaa wode, galataa, bonchchuwaanne sabaa hintte akkana.</seg>
          <seg type="verse" id="b.1PE.1.8-1Pet.1.9">Hintte A erana dhayooppekka, siiqiita; hintte ha77i A be7ana dhayooppekka, ammaniita. Qassi hintte hintte ammanoo polo gidiyaa hintte shemppuwaa atotethaa akkiya diraw, odanaw danddayettenna bonchchuu kumeedda nashechchaa nashettiita.</seg>
          <seg type="verse" id="b.1PE.1.10">Xoossay hinttenttoo immana aadho keekatethaabaw timbbitiyaa odeedda nabatuu loythi biddiide, ha atotethaabaa koyyeeddino.</seg>
          <seg type="verse" id="b.1PE.1.11">Unttunttun de7iya Kiristtoosa Ayyaanay Kiristtoosa tuggaabaanne hewaappe guyyiyan yaana bonchchuwaabaa kasetiide markkattiidde, awude woy waaneedda wodiyaan yaanenttonne akeekisseeddawaadan, unttunttu koyyeeddino.</seg>
          <seg type="verse" id="b.1PE.1.12">He timbbitiyaa odiyaawanttu ootheedda oosuu hinttessappe attin, unttunttu huuphiyaassa gidennawaa Xoossay unttunttoo qonccisseedda; ha77i hintte siseedda mishiraachchuwaa qaalaa hinttenttoo odeedda asatuu, barew saluwaappe kiitetteedda Geeshsha Ayyaanaa wolqqan odeeddino. Hewaa kiitanchchatuukka be7anaw amottiino.</seg>
          <seg type="headline">Geeshshatethan De7iyaawaa</seg>
          <seg type="verse" id="b.1PE.1.13">Hewaa diraw, oosuwaa oothanaw hintte wozanaan qofaa giigissiidde hintte huuphiya naagite. Yesuusi Kiristtoosi qoncciyaa wode aadho keekatethaa hintte akkiya diraw, kumentha hidootaan naagite.</seg>
          <seg type="verse" id="b.1PE.1.14">Xoossaw azazettiyaa naanaadan; hintte kase erennaan amotteedda amuwaa kaalloppite.</seg>
          <seg type="verse" id="b.1PE.1.15-1Pet.1.16">Shin hinttena xeeseedda Xoossay geeshsha gideeddawaadan, hinttekka hintte oosuwaa ubbaan geeshsha gidite. Xoossaa Maxaafan, Taani geeshsha gidiyaa diraw, hinttekka geeshsha gidite geetettiide xaafetteedda.</seg>
          <seg type="verse" id="b.1PE.1.17">Asaa huuphiyan huuphiyan deemuwaa xeellennan A oosuwaadan pirddiyaa Xoossaa woossiidde hintte, Nu Aabboo giide A xeesiyaawaa gidooppe, ha alamiyaan bete gidiide hintte de7iya wodiyaan yashshatethaan de7ite.</seg>
          <seg type="verse" id="b.1PE.1.18-1Pet.1.19">Hintte hintte aawatuwappe laatteedda pathenna de7uwaappe wozetteeddawe, dhayiyaa biraa woy worqqaa malaana gidennawaa eriita; borissiyaabay woy qitay bayinna dorssaa suuthaadan, al77o Kiristtoosa suuthan hintte wozetteeddita.</seg>
          <seg type="verse" id="b.1PE.1.20">Xoossay sa7ay medhettanaappe kase Kiristtoosa doori wotheedda; shin hintte diraw, ha wodiyaa wurssethaan I beetteedda.</seg>
          <seg type="verse" id="b.1PE.1.21">Hintte ammanuunne hintte akkana giide nashechchan naagi utteeddabay Xoossaan de7ana mala, Xoossay hayiquwaappe A denthiide, aw bonchchuwaa immeeddawaa aani ammaniita.</seg>
          <seg type="verse" id="b.1PE.1.22">Tumatethaw hintte azazettiyaawan, lo77a malatiyaa iitatethay bayinnaan hintte ishatuwaa siiqanaw hintte huuphiyaa geeshshiide, ittuu ittuwaanna minissiide wozanaappe siiqettite.</seg>
          <seg type="verse" id="b.1PE.1.23">Hintte hayiqqiyaa zerethaappe laa7enthuwaa yelettibeykkita; shin medhinaw de7iyaawaanne sinthawukka de7ana Xoossaa qaalaan hayqqenna zerethaappe yeletteeddita.</seg>
          <seg type="verse" id="b.1PE.1.24">Ayissi gooppe, Xoossaa Maxaafay, Asay ubbay maataa mala; A bonchchuu ubbayikka maataa ciishshaa mala. Maatay melee; ciishshayikka qoqqofettee.</seg>
          <seg type="verse" id="b.1PE.1.25">Shin Godaa qaalay medhinaw de7ee yaage. Hawe hinttenttoo Goday odeedda mishiraachchuwaa qaalaa.</seg>
        </div>
        <div type="chapter" complete="y" id="b.1PE.2">
          <seg type="headline">De7uwaa Shuchchaanne Geeshsha Asaa</seg>
          <seg type="verse" id="b.1PE.2.1">Hewaa diraw, hintteppe iitatethaa ubbaa, cimmiyaawaa ubbaa, lo77a malatiyaa iitatethaa, qanaatiyaanne zigirssaa ubbaa diggite.</seg>
          <seg type="verse" id="b.1PE.2.2-1Pet.2.3">Goday keeka gideeddawaa hintte de7uwan be7eeddawaa gidooppe, ha77i yeletteedda gacino naanatuwaadan, ushiidde diccanawunne attanaw xillo gideedda ayyaanaa maathaa laamotite.</seg>
          <seg type="verse" id="b.1PE.2.4">Godaakko de7o shuchchaakko shiiqite. Asay A ixxeedda; shin Xoossaa matan I dooretteedda al77o.</seg>
          <seg type="verse" id="b.1PE.2.5">Hinttekka qassi de7o shuchchaadan, geeshsha qeesaa gidiide, Yesuusi Kiristtoosa bagganna Xoossaa nashechchiyaa ayyaanaa yarshshuwaa Xoossaw yarshshanaw, hintte hintte huuphew ayyaana keethaadan keexettite.</seg>
          <seg type="verse" id="b.1PE.2.6">Ayissi gooppe, Xoossaa Maxaafay, Be7ite, taani Xiyoone giya katamaan golliyaa godaa xaphuwaa minissiyaa, dooretteedda, al77o shuchchaa wothay; aani ammaniyaa ooninne yeellatenna yaage.</seg>
          <seg type="verse" id="b.1PE.2.7">Hewaa diraw, ha shuchchay hinttenttoo ammaniyaawanttoo daro al77a; shin ammanennawanttoo, Gimbbiyaawanttu kadheedda shuchchay godaa xaphuwaa minissiyaa, ubbaappe aadhdhiyaa shuchchaa gideedda yaage.</seg>
          <seg type="verse" id="b.1PE.2.8">Qassikka, Ha shuchchay asaa dhubbiyaa shuchchaanne asaa kunddissiyaa zaallaa yaage; unttunttu Xoossaa qaalaa ammanenna diraw, unttunttoo kassenna qofetteeddawaadan dhubetteeddino.</seg>
          <seg type="verse" id="b.1PE.2.9">Shin Xoossay dhumaappe maalalissiyaa bare poo7oo hinttena xeeseedda; hintte A ooratha oosuwaa odanaw dooretteedda zare; hintte kaatiyaa qeesatuwaa; geeshsha asanne Xoossaassi buzo asa.</seg>
          <seg type="verse" id="b.1PE.2.10">Hintte kase Xoossaa asa gidikkita; shin ha77i hintte A asa; hintte kase maarotethaa akkibeykkita; shin ha77i maarotethaa akkeeddita.</seg>
          <seg type="headline">Xoossaa Ayllatuwaa</seg>
          <seg type="verse" id="b.1PE.2.11">Ta dabbatoo, hintte ha sa7an imathaanne bete gidiide de7iyaawantta gideeddawaadan, ubba wode hintte shemppuwaanna olettiyaa asatethaa amuwaappe hintte haakkana mala, taani hinttena woossay.</seg>
          <seg type="verse" id="b.1PE.2.12">Amenenna asay hinttena iitabaa oothiyaawanttudan zigiriyaa wode, Kiristtoosi yiyaa gallassi hintte lo77o oosuwaa unttunttu akeekiide, Xoossaa galatana mala, hintte de7uwaa unttunttu giddon loythi naagite.</seg>
          <seg type="verse" id="b.1PE.2.13">Godaa diraw, asaa higgiyaa ubbaw moodettite; kaatiikka ubbaappe bolla gidiyaa diraw, aw moodettite.</seg>
          <seg type="verse" id="b.1PE.2.14">Qassi gadiyaa mooddiyaawanttookka moodettite. Ayissi gooppe, unttunttu iitabaa oothiyaawantta muranawunne lo77obaa oothiyaawantta galatanaw kaatiyaappe kiitetteeddino.</seg>
          <seg type="verse" id="b.1PE.2.15">Ayissi gooppe, Xoossay hintte hintte lo77o oosuwan kadhiyaa eeyaa asatuwaa haasayaa co77u udanawaa koyyee.</seg>
          <seg type="verse" id="b.1PE.2.16">Aylletethaappe kesiide, Xoossaa ayilliyaadan de7iteppe attin, he ayilletethaappe keseeddawaa iitatethaa genthiyaawaa oothoppite.</seg>
          <seg type="verse" id="b.1PE.2.17">Asaa ubbaa bonchchite. Hintte ishatuwaa siiqite. Xoossaw yayyite. Kaatiyaa bonchchite.</seg>
          <seg type="headline">Kiristtoosa Gakkeedda Metuwaa Leemisuwaa</seg>
          <seg type="verse" id="b.1PE.2.18">Ayllatoo, hintte lo77o godatuwaa xalalawunne ashikke godatuwaa xalalaw gidennaan, iitatookka daro yayyiide moodettite.</seg>
          <seg type="verse" id="b.1PE.2.19">Ayissi gooppe, asay naaqqiyaa wode waayyettiyaa uray Xoossaa qoppiidde, oge baynnaan naaqettooppe Xoossay A anjjana.</seg>
          <seg type="verse" id="b.1PE.2.20">Ayissi gooppe, hintte nagaraa oothina, hinttena dechchiya wode, hintte danddayooppe, hinttenttoo ay galatay de7ii? Shin lo77obaa oothiide waayyiyaa hintte danddayooppe, Xoossay hinttena hewoo anjjana.</seg>
          <seg type="verse" id="b.1PE.2.21">Xoossay hinttena xeeseeddawe hewaa diraassa; ayissi gooppe, Kiristtoosi hinttenttoo waayyettee; hintte A qatamaa kaallana mala, hinttenttoo leemisuwaa gideedda.</seg>
          <seg type="verse" id="b.1PE.2.22">Nagaraa I oothibeenna; bare doonaappe wordduwaa haasayibeenna.</seg>
          <seg type="verse" id="b.1PE.2.23">Asay barena boriyaa wode, zaariide boribeenna; waayyettiyaa wodekka manddibeenna. Shin xilluwaa pirddiyaa Xoossaw barena aathiide immeedda.</seg>
          <seg type="verse" id="b.1PE.2.24">Nuuni nagaraw hayiqqiide, xillotethaw de7ana mala, Kiristtoosi bare huuphew bare ashuwan nu nagaraa masqqaliyan tookkeedda; hintte A maythaan paxeeddita.</seg>
          <seg type="verse" id="b.1PE.2.25">Ayissi gooppe, hintte ogi baleedda dorssaa mala; shin ha77i hintte shemppuwaa heemmiyaawaakkonne naagiyaawaakko simmeedita.</seg>
        </div>
        <div type="chapter" complete="y" id="b.1PE.3">
          <seg type="headline">Asinaawaanne Machchiyaawaa</seg>
          <seg type="verse" id="b.1PE.3.1-1Pet.3.2">Hewaadankka machchetoo, hintte asinatuwaappe Xoossaa qaalaw azazettenna ittuu ittuu de7ooppekka, hintte palumettennan, unttunttu hintte yashshatethaanne hintte geeshsha de7uwaa be7iide xoonettana mala, unttunttoo moodettite.</seg>
          <seg type="verse" id="b.1PE.3.3">Hintte hintte huuphiyaa al77o baan giigissiyaawaaninne worqqaa wothiyaawan woy al77o mayuwaa mayiyaawan hinttenttu bolla baggaa loythoppite.</seg>
          <seg type="verse" id="b.1PE.3.4">Shin hintte garssan qosetteedda asatethaa lo77otethay Xoossaa sinthan hinttenttoo daro al77o gidiide, dhayenna ashikkenne woppu geedda ayyaanaa gido.</seg>
          <seg type="verse" id="b.1PE.3.5">Ayissi gooppe, hewaadan Xoossaan hidooteedda geeshsha macca asatuu beni wode barenttu asinaw moodettiide, barentta daro loytheeddino.</seg>
          <seg type="verse" id="b.1PE.3.6">Hewaadan Saara Abraahaama, Ta godaw yaaga xeesaadde, aw azazettaaddu; hinttekka ittibawunne yayyennaan lo77obaa oothooppe, I naanatuwaa.</seg>
          <seg type="verse" id="b.1PE.3.7">Hewaadan asinatoo, hintte macca asatuwaanna akeekan ittippe de7ite. Unttunttoo daaburanchcha asatethay de7iyaa diraw, unttuntta bonchchite; hintte woosay dhubettenna mala, Xoossay immeedda de7uwaa aadho keekatethaa unttunttu hinttenanna ittippe laattino.</seg>
          <seg type="headline">Lo77obaa Oothiidde Metuwaa Akkiyawaa</seg>
          <seg type="verse" id="b.1PE.3.8">Wurssethaan, ubbay itti qofaan de7ite. Ittuu ittoo qarettite; ishatuwaadan siiqettite; qassi ittuu ittoo keekiyaawanttanne hintte huuphiyaa kawushshiyaawantta gidite.</seg>
          <seg type="verse" id="b.1PE.3.9">Iitaa diraw iitaa woy sheqaa diraw sheqaa zaaroppite; hewaa aggiide, Xoossay hinttenttu anjjuwaa laattanaadan hinttena xeeseedda diraw, anjjite.</seg>
          <seg type="verse" id="b.1PE.3.10">Ayissi gooppe, Xoossaa Maxaafay hawaadan yaage; De7uwaa dosiyaawenne lo77o gallassaa be7anaw koyyiyaawe oona gidooppenne bare inxxarssan iitabaa haasayiyaawaanne wordduwaa odiyaawaa aggo.</seg>
          <seg type="verse" id="b.1PE.3.11">Iitabaa oothiyaawaa aggiide, lo77obaa ootho; sarotethaakka loythi koyyonne kaallanaw baaxeto.</seg>
          <seg type="verse" id="b.1PE.3.12">Ayissi gooppe, Godaa ayfii xillotuwaakko xeellee; qassi A haythay ubba wode unttunttu woosaw dooya de7ee. Shin Goday iitabaa oothiyaawantta bare hanqquwaa som77iyaan xeellee yaage.</seg>
          <seg type="verse" id="b.1PE.3.13">Hintte lo77obaa oothanaw amottooppe, hinttena qohanawe oonee?</seg>
          <seg type="verse" id="b.1PE.3.14">Shin haray atto, xillotethaa diraw hintte waayyettooppekka, anjjetteeddawantta. Asaw yayyoppitenne hirggoppite.</seg>
          <seg type="verse" id="b.1PE.3.15">Shin Kiristtoosa hintte wozanaan bonchchitenne A hintte Godaa oothite. Xoossay hinttenttoo hidooteedda de7uwaassi gaasuwaa oochchiyaa oossinne zaaruwaa immanaw ubba wode giigi uttite;</seg>
          <seg type="verse" id="b.1PE.3.16">shin hewaa ashikketethaaninne yashshatethaan oothite. Qassi Kiristtoosan hintte de7iya lo77o de7uwaa iitabaa ootheeddawaadan, hintte bollan iitabaa haasayiyaa asay bare zigiriyaawan yeellatana mala, hintte wozanay geeshsha gido.</seg>
          <seg type="verse" id="b.1PE.3.17">Ayissi gooppe, Xoossay geeddawaa gidooppe, iitabaa ootheedda diraw waayyettiyaawaappe, lo77obaa ootheedda diraw waayyettiyaawe keeka.</seg>
          <seg type="verse" id="b.1PE.3.18">Ayissi gooppe, Kiristtoosi nuuna Xoossaakko afanaw, barew xillo gidiidde, makkalanchchatuwaa diraw, itti gede ubbaa nagaraw hayiqqeedda; I bare asatethan hayiqqeedda; shin ayyaanan paxeedda.</seg>
          <seg type="verse" id="b.1PE.3.19">Qassi he Ayyaanan, qashuwan de7iya ayyaanatuwaakko biide, unttunttoo qaalaa odeedda.</seg>
          <seg type="verse" id="b.1PE.3.20">He ayyaanatuu amareedda, hosppun asatuu haathaan atteedda markkabiyaa Nohe keexxishshin, Xoossay danddayiide gami77eedda wode, Xoossaw azazettibeenna asaa ayyaanatuwaa.</seg>
          <seg type="verse" id="b.1PE.3.21">Hewe xinqqataw leemisuwaa gidiide, hinttena ha77i ashshee; suure wozanaappe Xoossaa woossiyaawaappe attin, bollaa qitaa meecciyaawaa gidenna; hewe hinttena Yesuusi Kiristtoosi hayiquwaappe denddeeddawaan ashshee.</seg>
          <seg type="verse" id="b.1PE.3.22">Saluwaa biide Xoossaappe ushechcha baggan I uttiide, kiitanchchaa ubbaa, maataanna de7iyaawanttanne wolqqaamatuwaa mooddee.</seg>
        </div>
        <div type="chapter" complete="y" id="b.1PE.4">
          <seg type="headline">Geeshshatethan De7ana De7uwaabaa</seg>
          <seg type="verse" id="b.1PE.4.1">Hewaa diraw, Kiristtoosi bare ashuwan nuussi waayyetteedda diraw, hinttekka he qofaan danccettite. Ayissi gooppe, bare ashuwan waayyetteedda uray nagaraa oothiyaawaa aggeedda.</seg>
          <seg type="verse" id="b.1PE.4.2">Hawaappe sinthan, ha sa7an shemppuwaanna de7anaw atteedda wodiyaan, Xoossay koyyiyaawaadan de7anaw bessiyaawaappe attin, asaa amuwaadan de7anaw bessenna.</seg>
          <seg type="verse" id="b.1PE.4.3">Ayissi gooppe, ammanenna asay oothanaw dosiyaawaa hintte oothiidde, woshummanaw kajjeeliyaawaan, amuwan, mathuwan, yethaan, ushshaan, pokkiyaa eeqaw goyinniyaawan, de7eedda kase aadhdheedda wodii hinttenttoo gidanawa.</seg>
          <seg type="verse" id="b.1PE.4.4">Ammanenna asaanna hintte shoray bayinna oosuwaa ittippe oothenna diraw maalalettiide, hinttena boriino.</seg>
          <seg type="verse" id="b.1PE.4.5">Shin unttunttu paxa de7iya asaa bollanne hayqqeedda asaa bolla pirddanaw giigi utteedda Xoossaw zaaruwaa immana.</seg>
          <seg type="verse" id="b.1PE.4.6">Hayqqeedda asaybare asatethan asay pirddettiyaawadan pirddettanawunne qassi ayyaanan Xoossay de7iyaawaadan de7anaw, wonggalaa mishiraachchuu unttunttoo hewoo odetteedda.</seg>
          <seg type="headline">Xoossay Immeedda Imotatuwaa Loythi Ayissiyaawaa</seg>
          <seg type="verse" id="b.1PE.4.7">Ubbabawukka wurssethay matatteedda. Hewaa diraw, Xoossaa woossanaw qofaan geeyyiide, hinttena naagitenne minnite.</seg>
          <seg type="verse" id="b.1PE.4.8">Siiquu daro nagaraa kammiyaa diraw, ubbabaappe aathiide ittuu ittuwaanna wozanaappe siiqettite.</seg>
          <seg type="verse" id="b.1PE.4.9">Zuuzummennan ittuu ittuwaa imathatethaan mokkite.</seg>
          <seg type="verse" id="b.1PE.4.10">Hintte huuphiyan huuphiyan Xoossaappe dumma dumma aadho keekatethaa akkeeddawaadankka, Xoossaa dumma imuwaa hadaraa loythi kesiyaawanttudan, ittuu ittoo oothite.</seg>
          <seg type="verse" id="b.1PE.4.11">Yesuusi Kiristtoosa bagganna ubbabaani Xoossay galatettana mala, ooninne odiyaawaa gidooppe, qaalaa Xoossaappe akkiide odiyaawaadan odo. Qassi ooninne maaddiyaawaa gidooppe, Xoossay aw immiya wolqqan maaddo. Bonchchuunne godatethay Xoossaassi medhinaappe medhinaw gido. Amen77i.</seg>
          <seg type="headline">Metuwaa Wode Minniyaawaa</seg>
          <seg type="verse" id="b.1PE.4.12">Ta siiqatoo, hintte giddon tamaadan guuddiidde paacciyaa waayyii yiyaawaa oorathabay haniyaawaadan malalettoppite.</seg>
          <seg type="verse" id="b.1PE.4.13">Shin Kiristtoosa bonchchuu beettiyaa wode hintte nashettana mala, aananna waayyettiyaawan nashetite.</seg>
          <seg type="verse" id="b.1PE.4.14">Asay hinttena Kiristtoosa sunthaa diraw boriyaawaa gidooppe, hintte anjjetteeddawantta; ayissi gooppe, bonchcho Ayyaanay, Xoossaa Ayyaanay, hintte bolla shemppana.</seg>
          <seg type="verse" id="b.1PE.4.15">Hintteppe ooninne shemppuwaa wodheeddawaadan, woy kayisuwaadan, woy iitabaa ootheedda asaadan, woy hara asaa yewuwaa geleeddawaadan waayyettoppo.</seg>
          <seg type="verse" id="b.1PE.4.16">Shin ooninne Kiristtaaniyaa gidiyaa diraw waayyettooppe, Kiristtoosa sunthaa diraw, Xoossaa galatanaappe attin, yeellatoppo.</seg>
          <seg type="verse" id="b.1PE.4.17">Ayissi gooppe, pirdday Xoossaa golliyan doomettiyaa wodii gakkeedda. Qassi he pirdday koyiro nu bolla doomettiyaawaa gidooppe, A wonggalaw azazettennawanttu wurssethay ayaa gidanee?</seg>
          <seg type="verse" id="b.1PE.4.18">Xillo asay tuggaan attiyaawaa gidooppe, makkalanchchaynne nagaranchchay yaatina waananee?</seg>
          <seg type="verse" id="b.1PE.4.19">Hewaa diraw qassi, Xoossay geeddawaadan waayyettiyaawanttu lo77obaa oothiidde, barenttu shemppuwaa hadaraa barena medhdheedda ammanettiya Xoossaw immino.</seg>
        </div>
        <div type="chapter" complete="y" id="b.1PE.5">
          <seg type="headline">Xoossaa Asaa Ayissanaw Imetteedda Zoriyaa</seg>
          <seg type="verse" id="b.1PE.5.1">Simmi taani woosa golliyaa cimatuwaanna cima gidiyaawenne, Kiristtoosa waayyiyaa markkattiyaawe, qassi qonccana bonchchuwaa shaakkanawe hintte giddon de7iya cimatuwaa zoray.</seg>
          <seg type="verse" id="b.1PE.5.2">Hintte giddon de7iya Xoossaa wudiyaa Xoossay koyyiyaawaadan heemmite. Dosuwaanappe attin, wolqqan gidenna. Qassi hintte go77a xalalaa xeellennan, lo77o qofaan heemmite.</seg>
          <seg type="verse" id="b.1PE.5.3">Wudew hintte leemisuwaa giditeppe attin, hintte heemmiyaawantta wolqqaan heemmoppite.</seg>
          <seg type="verse" id="b.1PE.5.4">Qassi heemmiyaawanttu kaappuu qoncciyaa wode, bayenna bonchcho akililiyaa hintte akkana.</seg>
          <seg type="verse" id="b.1PE.5.5">Hewaadankka yalaga asatoo, cimatoo moodettite. Ubbaykka ittuu ittoo oothanaw hintte huuphiyaa kawushshiyaawaa afilaadan mayyite. Ayissi gooppe, Xoossay otorettiyaawantta ixxee; shin barena kawushshiyaawanttoo aadho keekatethaa immee.</seg>
          <seg type="verse" id="b.1PE.5.6">Xoossay bare lo77o wodiyaan hinttena dhoqqu oothana mala, wolqqaama Xoossaa kushiyaappe garssanna hinttena toochchite.</seg>
          <seg type="verse" id="b.1PE.5.7">I hinttenttoo qoppiyaa diraw, hinttena hirggissiyaa ubbabaa A bolla olite.</seg>
          <seg type="verse" id="b.1PE.5.8">Xalahiyaa kaappuu, hintte morkkii, mittiyaa uraa koyyiide, gudiyaa gaammuwaadan hintte yuushshuwan yuuyyiyaa diraw naagettitenne beegottite.</seg>
          <seg type="verse" id="b.1PE.5.9">Sa7an de7iya hintte ishatuu hewaadan waayyettiyaawaa eriide, ammanuwan minniide, aananna eqettite.</seg>
          <seg type="verse" id="b.1PE.5.10">Aadho keekatethaa ubbaa Xoossay, bare medhinaa bonchchoo Kiristtoosi Yesuusa bagganna hinttena xeeseeddawe, amareedda wodiyaa hintte waayyetteeddawaappe guyyiyan, I bare huuphew hinttena shiri orathananne minissana. Qassi I hinttena maaddananne baasi essana.</seg>
          <seg type="verse" id="b.1PE.5.11">Wolqqay medhinaappe medhinaa gakkanaw aw gido. Amen77i.</seg>
          <seg type="headline">Wurssetha Sarotaa</seg>
          <seg type="verse" id="b.1PE.5.12">Hawe Xoossaa tumu aadho keekatethaa gidiyaawaa taani hinttenttoo markkattaaddenne hinttena zoraadde, hinttenttoo qanthaan xaafeedda dabidaabbiyaa ammanettiya ishaa gaade taani qoppiyaa Sillaase bolla kiittaaddi; he aadho keekatethan minneeddita.</seg>
          <seg type="verse" id="b.1PE.5.13">Hinttenana ittippe dooretteedda Baabiloonende7iya woosa golliyaa asaynne ta na7ay Marqqoossi hinttena Saro saro giino.</seg>
          <seg type="verse" id="b.1PE.5.14">Siiquwaa yeretaa yerettiidde, ittuu ittuwaa sarotite. Hinttew, Kiristtoosanna ittuwaa gideeddawanttoo ubbatuwaassi sarotethay gido. Amen77i.</seg>
        </div>
      </div>
      <div type="book" complete="y" id="b.2PE">
        <div type="chapter" complete="y" id="b.2PE.1">
          <seg type="verse" id="b.2PE.1.1">Taani Simooni Phexiroosi, Yesuusi Kiristtoosa xillotethaa bagganna nuwaa mala ammanuwaa akkeeddawanttoo, ha dabidaabbiyaa xaafay.</seg>
          <seg type="verse" id="b.2PE.1.2">Xoossaanne nu Godaa Yesuusa hintte eriyaawan aadho keekatethaynne sarotethay hinttenttoo palahiide gido.</seg>
          <seg type="headline">Xoossaa Xeessaanne A Dooruwaa</seg>
          <seg type="verse" id="b.2PE.1.3">Nuuni Xoossaa bonchchuwaanne lo77otethaa laattana mala, nuuna xeeseeddawaa nuuni eriyaawan, de7uwaassinne Xoossaa malatussassi nuuna koshshiyaawaa ubbaa Xoossaa wolqqay nuussi immeedda.</seg>
          <seg type="verse" id="b.2PE.1.4">Hintte A imuwaa bagganna sa7an de7iya bayizziya amuwaappe kessi akkanaadaninne Xoossaa Xoossatethaa laattanaadan, I bare immana geedda daro wolqqaamanne al77o imuwaa nuussi immeedda.</seg>
          <seg type="verse" id="b.2PE.1.5">Hewaa diraw, hinttena bessiyaawaa ubbaa minni oothiidde, hintte ammanuwaa bolla lo77otethaa, lo77otethaa bolla eratethaa,</seg>
          <seg type="verse" id="b.2PE.1.6">eratethaa bolla hinttena naagiyaawaa, hinttena naagiyaawaa bolla genccaa, genccaa bolla Xoossaa malatiyaawaa,</seg>
          <seg type="verse" id="b.2PE.1.7">Xoossaa malatiyaawaa bolla ishatethaa siiquwaa, ishatethaa siiquwaa bolla siiquwaa gujjite.</seg>
          <seg type="verse" id="b.2PE.1.8">Ayissi gooppe, hawanttu hinttenttoo loythi dariyaawaa gidooppe, hinttena Godaa Yesuusi Kiristtoosa eratethan tishshanne ayifiyaanna de7iyaawantta oothana.</seg>
          <seg type="verse" id="b.2PE.1.9">Shin hewanttu baynna uray bare matan de7iyaawaa xalalaa demmee; qassi I qooqaa; I kase ootheedda nagaray atto geetetteeddawaa dogeedda.</seg>
          <seg type="verse" id="b.2PE.1.10">Hewaa diraw, taanaadan Xoossaa kaalliyaawanttoo, hinttena Xoossay xeeseeddawaanne dooreeddawaa loythi erissanaw, kasewaappe aadhdhi minnite; ayissi gooppe, hintte hewaa oothiyaawaa gidooppe, dhubettikkita.</seg>
          <seg type="verse" id="b.2PE.1.11">Hewaadan qassi nu Godaanne nuuna ashshiya Yesuusi Kiristtoosa medhinaa kawutethaa geliyaa kumentha maatay hinttenttoo imettana.</seg>
          <seg type="verse" id="b.2PE.1.12">Hewaa diraw, hintte ha yewatuwaa eriyaawaa gidooppekka, qassi hintte oyqqeedda tumuwaan minneeddawantta gidooppekka, taani hinttena ha yewatuwaa ubbaa wode hassayissiyaawaa aggikke.</seg>
          <seg type="verse" id="b.2PE.1.13">Taani paxa de7eedda keenan, hinttena hassayissaade qaasethanaw koshshiyaawaa taw malatee.</seg>
          <seg type="verse" id="b.2PE.1.14">Nu Goday Yesuusi Kiristtoosi taw qoncciyaan odeeddawaadan, taani ha hayiqqiyaa asatethaa gami77ennan qaara olanaawaa eray.</seg>
          <seg type="verse" id="b.2PE.1.15">Taani hayqqeeddawaappe guyyiyan gidinakka, hintte ha yewatuwaa ubba wode qoppanaw danddayana mala, taw danddayetteeddawaa ubbaa oothana.</seg>
          <seg type="headline">Kiristtoosa Bonchchuwaa Bare Ayifiyan Be7eedda Markkatuwaa</seg>
          <seg type="verse" id="b.2PE.1.16">Nuuni A wolqqaama bonchchuwaa nu ayfiyan be7iide odettoppe attin, medhdhi akkeedda tossaan nu Godaa Kiristtoosa wolqqaanne yuussaa hinttenttoo odibeykko.</seg>
          <seg type="verse" id="b.2PE.1.17">Ayissi gooppe, daro wolqqaama bonchchuwaappe, Taani aani daro nashettiyaa ta siiqo Na7ay hawaa yaagiyaa kooshshay yeedda wode, Xoossaa Aawuwaappe bonchchuwaanne galataa I akkeedda.</seg>
          <seg type="verse" id="b.2PE.1.18">Qassi nuunikka geeshsha deriyaa bollan aananna de7iidde, he kooshshay saluwaappe yeeddawaa siseeddo.</seg>
          <seg type="verse" id="b.2PE.1.19">Asay hewaappe loythi aadhdhiyaa timbbitiyaa odiyaawanttu haasayeedda nuuna loythi ammanthiya qaalay nuussi de7ee; hintte he qaalaa naagiyaawaa gidooppe loytheeddita. Ayissi gooppe, hewe sa7ay wonttana gakkanaassinne wontta xoolinttiyaa poo7uu hintte wozanaan poo7ana gakkanaw, dhumaani poo7iya poo7uwaa mala.</seg>
          <seg type="verse" id="b.2PE.1.20">Ubbaappe kasetiide, hawaa erite; Xoossaa Maxaafan xaafetteedda timbbitiyaa odeeddawaa ooninne barekka billanaw danddayenna.</seg>
          <seg type="verse" id="b.2PE.1.21">Ayissi gooppe, timbbitiyaa odeeddawe ubbay geeshsha asatuu Geeshsha Ayyaanay kaalethina, Xoossaa qaalaa haasayeeddinoppe attin, asaa sheniyaan haasayettibeenna.</seg>
        </div>
        <div type="chapter" complete="y" id="b.2PE.2">
          <seg type="headline">Worddo Asttamaaratuwaa</seg>
          <seg type="verse" id="b.2PE.2.1">Shin timbbitiyaa odiyaa worddatuu asaa giddon kase de7iyaawaadan, hintte giddonikka wordduwaa tamaarissiyaawanttu de7ana. Unttunttu barena wozeedda, Godaa kaddiide, bayizziya worddo timirttiyaa ahana; qassi unttunttu akeekenna bashshaa barenttu bolla ahana.</seg>
          <seg type="verse" id="b.2PE.2.2">Qassi daro asay yeellayiyaa unttunttu iita ogiyaa kaallana; unttunttu gaasuwan tumuwaa ogii borettana.</seg>
          <seg type="verse" id="b.2PE.2.3">Wordduwaa tamaarissiyaa hewanttu shaloo yaaretiyaawan barenttu medhdhi akkeedda tossaan hinttena bonqqana; benippe doommiide, unttunttu pirdday giigi utteedda; unttuntta dhayissiyaawe beegottiide naagee.</seg>
          <seg type="verse" id="b.2PE.2.4">Nagaraa ootheedda kiitanchchatoo Xoossay qarettennaan, pirddaa gallassay gakkanaw dhuma ollaan unttunttu qashetti utteedda Gaannamiyan yeggeedda.</seg>
          <seg type="verse" id="b.2PE.2.5">Xoossay nagaranchchatuwaa bolla bashshaa haathaa yeddeeddappe attin, beni asaw keekibeenna; shin xillotethaabaa odeedda Nohanne hara laappu asatuwaa ashsheedda.</seg>
          <seg type="verse" id="b.2PE.2.6">Xoossay Sodoomaanne Gamooraa giya katamatuwaa biittaa bidinthaa udiide, guuddi dhayissiidde, nagaranchcha gidiyaawantta gakkanabaw leemisuwaa ootheedda.</seg>
          <seg type="verse" id="b.2PE.2.7">Higgew azazettenna tunatethaa oothiyaa asatuwaa giddon tuggattiide de7iyaa xilluwaa Looxa Xoossay ashsheedda.</seg>
          <seg type="verse" id="b.2PE.2.8">He lo77o bitani unttunttu giddon de7iidde, unttunttu oothiyaa iita oosuwaa gallassi gallassi be7eedda wodenne siseedda wode A lo77o wozanay un77etteedda.</seg>
          <seg type="verse" id="b.2PE.2.9-2Pet.2.10">Hewaa gidooppe, Goday Xoossaw goyinniyaa asatuwaa paaciyaappe wooti ashshanentto eree; nagaranchchatuwaa qassi ubbaappe aathiide, tuna amuwan ashuwaa amuwaa kaalliyaawanttanne qassi Xoossaa wolqqaa kadhiyaawantta, pirddaa gallassay gakkanaw Goday muriidde wothanawaakka eree. Wordduwaa tamaarissiyaa hewanttu xalanne otoranchchaa gideeddawaan, bollan de7iya bonchcho medhetaa boriinoppe attin, bonchchikkino.</seg>
          <seg type="verse" id="b.2PE.2.11">He wordduwaa taamaarissiyaa asatuwaappe daro minonne wolqqaama gidiyaa kiitanchchatuukka unttuntta Godaa sinthan boriyan mootanaw koyyikkino.</seg>
          <seg type="verse" id="b.2PE.2.12">Shin he asatuu oyqqettiide dhayanaw yeletteedda barenttu medhetaan wozanay bayinna woraa do7atuwaadan haniino; unttunttu erennabaa boriino; qassi barenttu bayizzuwan, unttunttu coo dhayana.</seg>
          <seg type="verse" id="b.2PE.2.13">Unttunttu barenttu medhdheedda metuwan metootana; gallassi yexxiidde duriyaawaa nashechchiyaabaa giide qoppiino; unttunttu kawushissiyaawanttanne tunatuwaa gidi uttiide, hinttenanna miyaa qumaa muussaan nashettiino.</seg>
          <seg type="verse" id="b.2PE.2.14">Caaratiyaa macca asaa xeelliyaawaa aggenna ayfii unttunttoo de7ee; qassi nagaraa oothiyaawaakka aggikkino. Ammanuwan minnibeenna asaa cimmiino. Amuwaa dooyeedda wozanay unttunttoo de7ee; unttunttu sheqetteeddawantta.</seg>
          <seg type="verse" id="b.2PE.2.15">Suure ogiyaa aggiide baleeddino. Bi7oora na7aa Balaama ogiyaanna beeddino; Balaami makkalaan miishshaa akkanaw koyyeedda.</seg>
          <seg type="verse" id="b.2PE.2.16">I timbbitiyaa odiyaawaa; shin A nagaraa diraw, A harii asaadan haasayan seeriide, gooshshaa mala hanuwaappe A te77eedda.</seg>
          <seg type="verse" id="b.2PE.2.17">He asatuu melidiggeedda pulttuwaa mala; qassi gotuu tookkiide afiyaa shaariyaa mala; Xoossay unttunttoo sakkana dhumaa giigissi wotheedda.</seg>
          <seg type="verse" id="b.2PE.2.18">Ayissi gooppe, unttunttu melanne otoro haasayaa hasayiino; baliidde de7iyaa asaappe kesi yeeddawantta wolqqaama ashuwaa amuwan cimmiino.</seg>
          <seg type="verse" id="b.2PE.2.19">Unttunttu barew bashshaa amuwaanna de7iidde unttuntta, Hintte ayilletethaappe kesana yaagiino; ayissi gooppe, itti asay barena xooneeddabaw ayawunne ayilliyaa.</seg>
          <seg type="verse" id="b.2PE.2.20">Unttunttu nu Godaanne nuuna ashshiya Yesuusi Kiristtoosa eratethan ha sa7aa tunatethaappe kessi akkeeddawaappe guyyiyan, guyye simmiide, aani dhubettiide xoonettiyaawaa gidooppe, kase de7iya de7uwaappe guyyewe unttunttoo iitana.</seg>
          <seg type="verse" id="b.2PE.2.21">Ayissi gooppe, unttunttoo imetteedda geeshsha azazuwaa eriidde aggiyaawaappe unttunttu xillotethaa ogiyaa erennaan aggintto lo77a shin.</seg>
          <seg type="verse" id="b.2PE.2.22">Kanay bare cooshshaakko guyye simmee giya leemisuunne qassi, Meecetteedda gudunthay guyye simmiide, urqqaan gonddorettee giya leemisuu tuma gidiyaawaa unttuntta gakkeeddawe bessee.</seg>
        </div>
        <div type="chapter" complete="y" id="b.2PE.3">
          <seg type="headline">Goday Yesuusi Yaana Nashechchaa</seg>
          <seg type="verse" id="b.2PE.3.1">Ta siiqatoo, hawe taani hinttenttoo xaafeedda laa7entho dabidaabbiyaa; taani he laa77u dabidaabbatuwaakka hintte suure qofaa qoppanaadan denthethanaw hinttena hassayissanaadan xaafaaddi.</seg>
          <seg type="verse" id="b.2PE.3.2">Geeshsha gideedda nabatuu beni odeedda qaalaa hintte hassayana malanne Goday hinttena ashshiyaawe, bare kiitteeddawanttu bagganna hinttena azazeedda azazuwaa hintte hassayana mala koyyay.</seg>
          <seg type="verse" id="b.2PE.3.3">Wodiyaa wurssethaan, asaa toochchiyaa barenttu amuwaadan de7iyaawanttu asaa toochchiidde denddanawaa ubbaappe kasetiide erite.</seg>
          <seg type="verse" id="b.2PE.3.4">Unttunttu, I Yaana yaageedda. Gibeennee? Yaatina haqan de7ii? Ayissi gooppe, nu aawotuu hayiqqi diggeeddino; shin ubbabaykka sa7ay medhettoodeppe doommiide de7iyaawaadankka de7ee yaagana.</seg>
          <seg type="verse" id="b.2PE.3.5">Daro wodiyaappe kase Xoossay haasayina, saluunne sa7ay medhetteeddawaa eriide, unttunttu akeekennaan ixxeeddino. Sa7ay haathaappenne haathaan medhetteedda.</seg>
          <seg type="verse" id="b.2PE.3.6">Qassi hewaa gaasuwan, he wode de7iya sa7ay he haathaan mitetti dhayeedda.</seg>
          <seg type="verse" id="b.2PE.3.7">Shin ha77i de7iya saluunne sa7ay, Xoossaw goyinnenna asatuu pirddettiyaa gallassaynne dhayiyaa gallassay gakkanaw takkiide, he qaalaan tamaa naagiino.</seg>
          <seg type="verse" id="b.2PE.3.8">Shin ta siiqatoo, ha itti yewatto dogoppite; Godaa matan, itti gallassay sha77a laythaa mala gidiyaawaanne, qassi sha77a laythay itti gallassaa mala gidiyaawaa dogoppite.</seg>
          <seg type="verse" id="b.2PE.3.9">Ittu ittuu qoppiyaawaadan, Goday bare oothana geeddawaa oothanaw takkenna; shin ooninne bare nagaraappe simmanaadan koyyeeppe attin, ooninne dhayana mala koyyenna diraw, hinttessi giide danddayaan gam77ee.</seg>
          <seg type="verse" id="b.2PE.3.10">Shin Godaa gallassay kayisuwaadan yaana. He gallassi salatuu wolqqaama gunthan dhayana; saluwaa medhetatuu wolqqaama seelaan siilana; sa7aynne A bollan de7iya ubbabay dhayana.</seg>
          <seg type="verse" id="b.2PE.3.11">Ubbabaykka hewaadan dhayiyaawaa gidooppe, hintte ay mala asaa gidanaw bessii? Hintte de7uu geeshshanne Xoossaa malatiyaawaa gidanaw koshshee.</seg>
          <seg type="verse" id="b.2PE.3.12">Hintte Xoossaa gallassaa naagishshina, he gallassay ellekka gakkanaadan, hinttenttoo danddayettiyaawaa oothite; he gallassi salatuu guudettiide dhayananne saluwaa medhetatuukka wolqqaama seelaan siilana.</seg>
          <seg type="verse" id="b.2PE.3.13">Shin nuuni Xoossay immana geedda ooratha saluwaanne ooratha sa7aa xilluu de7anasaa naageetto.</seg>
          <seg type="verse" id="b.2PE.3.14">Hewaa diraw, ta siiqatoo, he gallassaa naagiidde, pokuunne yeellayiyaabay bayinnawantta gidiide, aananna sarotethaan de7ana mala lo77obaa ubbaa oothite.</seg>
          <seg type="verse" id="b.2PE.3.15">Godaa danddayay atotethaa gidiyaawaa hintte wozanaan qoppite; hewaadan qassi nu siiqo ishay Phawuloosi, Xoossay barew immeedda aadhdheedda eratethan hinttenttoo xaafeedda.</seg>
          <seg type="verse" id="b.2PE.3.16">Bare xaafiyaa dabidaabbiyaan, he yewuwaabaa xaafiyaa wode, tamaaribeenna asatuunne minnibeenna asatuu hara Xoossaa Maxaafatuwaa geellayiyaawaadankka, he dabidaabbiyaa giddon de7iya akeekanaw waayissiyaa yewuwaa geellayiino. Unttunttu hewaa oothiyaawan barenttu bolla bashshaa ahiino.</seg>
          <seg type="verse" id="b.2PE.3.17">Hewaa diraw, ta siiqatoo, hintte hewaa eriya diraw, makkalanchchatuwaa balaan cimettiide, wora beenna malanne, qassi minniide de7iya sa7aappe kunddenna mala naagettite.</seg>
          <seg type="verse" id="b.2PE.3.18">Shin hintte nu Godaa, nuuna ashshiya Yesuusi Kiristtoosa aadho keekatethaaninne eratethan diccite. Aw ha77inne medhinaa gallassay gakkanaw galatay gakko. Amen77i.</seg>
        </div>
      </div>
      <div type="book" complete="y" id="b.1JO">
        <div type="chapter" complete="y" id="b.1JO.1">
          <seg type="headline">De7uwaa Qaalaa</seg>
          <seg type="verse" id="b.1JO.1.1">Nuuni koyiruwaappe doommiide de7iya, nu ayifiyan be7iide, nu kushiyan A bochchi be7eedda de7uwaa qaalaabaa hinttenttoo xaafeetto. Nuuni A be7eeddo; nu kushiikka A bochchi be7eedda.</seg>
          <seg type="verse" id="b.1JO.1.2">He de7uu qonccina, nuuni A be7iide, aabaa hinttenttoo markkatteetto; qassi Xoossaa Aawuwaa matan de7iya nuussi qoncceedda medhinaa de7uwaabaa hinttenttoo odeetto.</seg>
          <seg type="verse" id="b.1JO.1.3">Qassi nuunanna hinttenttoo ittippetethay de7ana mala, nuuni be7eeddawaanne siseeddawaa hinttenttoo odeetto; nuussi Aawuwaannanne A Na7aa Yesuusi Kiristtoosanna ittippetethay de7ee.</seg>
          <seg type="verse" id="b.1JO.1.4">Nuuni nu nashechchay polettana mala, hawaa hinttenttoo xaafeetto.</seg>
          <seg type="headline">Xoossay Poo7uwaa</seg>
          <seg type="verse" id="b.1JO.1.5">Nuuni Xoossaa na7aappe sisiide, hinttenttoo odiyaa kiitay, Xoossay poo7uwaa; aani dhumay mulekka baawa yaagiyaawaa.</seg>
          <seg type="verse" id="b.1JO.1.6">Nuuni nuussi aananna ittippetethay de7ee giide dhumaani de7ooppe, nu haasayaaninne nu oosuwan worddoteetto.</seg>
          <seg type="verse" id="b.1JO.1.7">Shin poo7uwan I de7iyaawaadan, nuunikka poo7uwan de7ooppe, nuussi ittoo ittuwaanna ittippetethay de7ee; qassi A Na7aa, Yesuusi Kiristtoosa suuthay nagaraa ubbaappe nuuna geeshshee.</seg>
          <seg type="verse" id="b.1JO.1.8">Nuuni nagaraa oothibeykko gooppe, nuurekka nuuna cimmeetto; nuunan tumatethaykka baawa.</seg>
          <seg type="verse" id="b.1JO.1.9">Shin nuuni Xoossaw nu nagaraa paaxooppe, I nu nagaraa atto gaanawunne nu bayizzo oosuwaa ubbaappe nuuna geeshshanaw, ammanettiyaawaanne tumuwaa oothiyaawaa.</seg>
          <seg type="verse" id="b.1JO.1.10">Nuuni nagaraa oothibeykko gooppe, Xoossaa wordduwaa geetto; A qaalaykka nu wozanaan de7enna.</seg>
        </div>
        <div type="chapter" complete="y" id="b.1JO.2">
          <seg type="headline">Kiristtoosi Nuussi Gaannatiyaawaa</seg>
          <seg type="verse" id="b.1JO.2.1">Ta naatoo, nagaraa hintte oothennaadan, taani hawaa hinttenttoo xaafay; shin ooninne nagaraa oothooppe, Aawuwaa matan nuussi gaannatiyaa Yesuusi Kiristtoosi, Xilluu, de7ee.</seg>
          <seg type="verse" id="b.1JO.2.2">Qassi nuuni nu nagaraa atto geetettussaa Kiristtoosa bagganna demmeetto; Kiristtoosi yarshshetteeddawe asaa ubbaa nagaraa digganaassappe attin, nu nagaraa xalalaa digganaassa gidenna.</seg>
          <seg type="verse" id="b.1JO.2.3">Nuuni Xoossaa azazuwaa naagooppe, tumu A eriyaawaa hewan shaakkanaw danddayeetto.</seg>
          <seg type="verse" id="b.1JO.2.4">Itti uray, Taani A eray giide, qassi A azazuwaa naagennan aggooppe, he uray wordduwaa; tumatethaykka aani baawa.</seg>
          <seg type="verse" id="b.1JO.2.5">Shin A qaalaw azazettiya oona gidooppenne, he uray Xoossaa siiqiyaawe tumu poletteedda. Nuuni Xoossaan de7iyaawaa hawe nuuna erissee. Hewekka,</seg>
          <seg type="verse" id="b.1JO.2.6">Taani, Xoossaan de7ay giya ooninne Kiristtoosi de7eeddawaadan de7anaw bessee.</seg>
          <seg type="headline">Ooratha Azazuwaa</seg>
          <seg type="verse" id="b.1JO.2.7">Ta siiqatoo, taani hinttenttoo koyiruwaappe de7iya eca azazuwaa xaafayppe attin, ooratha azazuwaa xaafikke; he eca azazuu hintte siseedda qaalaa.</seg>
          <seg type="verse" id="b.1JO.2.8">Gidooppekka, taani hinttenttoo laa7enthuwaa ooratha azazuwaa xaafay; he azazuwaa tumatethaykka Kiristtoosaninne hinttenan beettee. Ayissi gooppe, dhumay dhayee; tumu poo7uu ha77i poo7ee.</seg>
          <seg type="verse" id="b.1JO.2.9">Poo7uwaan de7ay giidde, bare ishaa ixxiyaa ooninne hanno gakkanaassikka dhumaani de7ee.</seg>
          <seg type="verse" id="b.1JO.2.10">Bare ishaa siiqiyaa ooninne poo7uwan de7ee; he uran hara uraa dhubbiyaabay ayaynne baawa.</seg>
          <seg type="verse" id="b.1JO.2.11">Shin bare ishaa ixxiyaa ooninne dhumaani de7ee; dhumaani hamettee. Dhumay A ayfiyaa qooqissi wotheedda diraw, haqa binttonne erenna.</seg>
          <seg type="verse" id="b.1JO.2.12">Ta naatoo, Xoossay Kiristtoosa sunthaa diraw, hintte nagaraa atto yaageedda diraw, taani hinttenttoo xaafay.</seg>
          <seg type="verse" id="b.1JO.2.13">Aawotoo, koyiruwaappe de7iyaawaa hintte ereedda diraw, hinttenttoo xaafay. Yalagatoo, xalahiyaa kaappuwaa hintte xooneedda diraw, hinttenttoo xaafay. Guutha naatoo, Xoossaa Aawuwaa hintte ereedda diraw, hinttenttoo xaafay.</seg>
          <seg type="verse" id="b.1JO.2.14">Aawotoo, koyiruwaappe de7iyaawaa hintte ereedda diraw, hinttenttoo xaafay. Yalagatoo, hintte mino gidiyaa dirawunne Xoossaa qaalay hinttenan de7iya diraw, qassi xalahiyaa kaappuwaa hintte xooneedda diraw, hinttenttoo xaafay.</seg>
          <seg type="verse" id="b.1JO.2.15">Ha alamiyaa woy alamiyaan de7iya ayaanne siiqoppite. Hintte ha alamiyaa siiqooppe, Xoossaa siiquu hinttenan baawa.</seg>
          <seg type="verse" id="b.1JO.2.16">Ayissi gooppe, ha alamiyaan de7iyaa ubbabay, hewekka: asatethaa amuu, ayifiyan xeelliide kajjeeliyaawenne bare de7iyaawaan ceeqettiyaawe ha alamiyaappe yeeddawaappe attin, Xoossaappe yibeenna.</seg>
          <seg type="verse" id="b.1JO.2.17">Ha alamiinne ha alamiyan asay amottiyaa ubbabay aadhdhana. Shin Xoossay geeddawaa oothiyaa uray medhinaw de7ana.</seg>
          <seg type="headline">Kiristtoosa Eqettiyaawaappe Naagettiyaawaa</seg>
          <seg type="verse" id="b.1JO.2.18">Ta naatoo, wodiyaa wurssethay matatteedda; Kiristtoosa eqettiyaawe sinthaappe yaanawaa hintte siseeddawaadan, haray atto ha77ikka A eqettiyaawanttu coratuu denddeeddino. Hewaa diraw, wodiyaa wurssethay matatteeddawaa nuuni hewan ereetto.</seg>
          <seg type="verse" id="b.1JO.2.19">Ha eqettiyaawanttu nu bagga gidenna diraw, nu giddoppe keseeddino; ayissi gooppe, unttunttu nu bagga gidiyaabaa gidinttonne, nu giddon de7ana; shin unttunttuppe ooninne nu bagga gidennawe erettana mala, nu giddoppe keseeddino.</seg>
          <seg type="verse" id="b.1JO.2.20">Shin Kiristtoosi hintte bolla Geeshsha Ayyaanaa gusseedda; qassi hintte ubbay tumuwaa eriita.</seg>
          <seg type="verse" id="b.1JO.2.21">Tumuwaa hintte eriya dirawunne qassi tumuwaan wordduu ayaynne bayinnawaa hintte eriya diraw, taani hinttenttoo xaafayppe attin, tumuwaa hintte erenna diraw xaafikke.</seg>
          <seg type="verse" id="b.1JO.2.22">Yesuusi Oketteedda Kiristtoosa gidiyaawaa erikke giya uraappe attin, wordduu oonee? Hewe Xoossaa Aawuwaanne Na7aa erikke giyaawe Kiristtoosa eqettiyaawaa.</seg>
          <seg type="verse" id="b.1JO.2.23">Xoossaa Na7aa erikke giyaa oonanne Xoossaa Aawuukka erenna; Xoossaa Na7aa eray giya oonanne qassi Xoossaa Aawuukka eree.</seg>
          <seg type="verse" id="b.1JO.2.24">Hewaa diraw, koyiruwaappe hintte siseeddawaa hintte wozanaan minissiide naagite. Koyiruwaappe siseeddawaa hintte naagooppe, hinttenttoo qassi Xoossaa Na7aannanne Xoossaa Aawuwaanna ittippetethay de7ana.</seg>
          <seg type="verse" id="b.1JO.2.25">Qassi Kiristtoosi bare huuphew nuussi immana geeddawe medhinaa de7uwaa.</seg>
          <seg type="verse" id="b.1JO.2.26">Taani hawaa hinttenttoo he hinttena balethiya asatuwaa diraw xaafaaddi.</seg>
          <seg type="verse" id="b.1JO.2.27">Shin Kiristtoosi hintte bolla bare Geeshsha Ayyaanaa gusseedda. Geeshsha Ayyaanay hinttenan de7iya diraw, ooninne hinttena tamaarissana koshshenna; ayissi gooppe, A Geeshsha Ayyaanay hinttena ubbabaa tamaarissee. I tamaarissiyaawe tumuwaappe attin wordduwaa gidenna. Hewaa diraw Ayyaanaa Geeshshaa timirttew azazetiidde, Kiristtoosanna ittipetethaan de7ite.</seg>
          <seg type="verse" id="b.1JO.2.28">Ta naatoo, qassi I qoncciyaa wode, nuuni yashshi bayinnawantta gidanaadaaninne, A yuussaa gallassi A sinthan nuuni yeellatennaadan, aananna ittippetethaan de7ite.</seg>
          <seg type="verse" id="b.1JO.2.29">Kiristtoosi xillo gidiyaawaa hintte erooppe, xillobaa oothiyaa ubbay Xoossaa na7aa gidiyaawaa eranaw bessee.</seg>
        </div>
        <div type="chapter" complete="y" id="b.1JO.3">
          <seg type="headline">Xoossaa Naanatuwaa</seg>
          <seg type="verse" id="b.1JO.3.1">Nuuni Xoossaa naanatuwaa geetettiide xeesettana mala, Xoossay nuuna ay keenaa siiqeeddenttonne be7ite. Nuuni tumukka A naanatuwaa. Ha alamii Xoossaa erenna diraw, nuunakka erenna.</seg>
          <seg type="verse" id="b.1JO.3.2">Ta siiqatoo, ha77i nuuni Xoossaa naanatuwaa; nuuni ayaa hananentto biro erettibeenna; shin Kiristtoosi qoncciyaa wode, nuuni A malatanawaa ereetto. Ayissi gooppe, I tumu A gidiyaawaa nuuni kumenthan be7ana.</seg>
          <seg type="verse" id="b.1JO.3.3">Qassi Kiristtoosa be7ana giide nashechchan naagiyaa ooninne Kiristtoosi geeshsha gideeddawaadan, barena geeshshee.</seg>
          <seg type="verse" id="b.1JO.3.4">Nagaraa oothiyaa ubbay Xoossaa higgiyaa menthee; ayissi gooppe, nagaray Xoossaa higgiyaa menthussaa.</seg>
          <seg type="verse" id="b.1JO.3.5">Kiristtoosi asaa nagaraa dhayissanaw qoncceeddawaa hintte eriita; aani nagaray baawa.</seg>
          <seg type="verse" id="b.1JO.3.6">Kiristtoosan de7iyaa ooninne nagaraa oothiidde de7enna; qassi nagaraa oothiidde de7iyaa ooninne A be7ibeenna woy eribeenna.</seg>
          <seg type="verse" id="b.1JO.3.7">Ta naatoo, ooninne hinttena balethoppo. Kiristtoosi xillo gidiyaawaadan, xillobaa oothiyaa uray xilluwaa.</seg>
          <seg type="verse" id="b.1JO.3.8">Xalahiyaa kaappuu koyiruwaappe nagaraa ootheedda diraw, nagaraa ubba wode oothiyaa uray xalahiyaa kaappuwaassa; hewaa diraw, Xoossaa Na7ay xalahiyaa kaappuwaa oosuwaa dhayissanaw qoncceedda.</seg>
          <seg type="verse" id="b.1JO.3.9">Xoossaa naanatuwaa gidiyaa ubbay Xoossaa medhetay unttunttun de7iya diraw, nagaraa ubba wode oothikkino; qassi Xoossay unttunttu Aawuwaa gidiyaa diraw, nagaraa oothanaw danddayikkino.</seg>
          <seg type="verse" id="b.1JO.3.10">Xoossaa naanatuwaa gidduwaaninne xalahiyaa kaappuwaa naanatuwaa giddon de7iya dummatethay hawaan erettee; xillobaa oothennawanttunne woy bare ishaa siiqennawanttu ooninne Xoossaa naanatuwaa gidikkino.</seg>
          <seg type="headline">Ittuu Ittuwaanna Siiqettiyaawaa</seg>
          <seg type="verse" id="b.1JO.3.11">Ayissi gooppe, koyiruwaappe hintte siseedda kiitay, Ittuu ittuwaanna siiqettanaw bessee yaagiyaawaa.</seg>
          <seg type="verse" id="b.1JO.3.12">Nuuni Qaayeela mala gidanaw bessenna. Qaayeeli xalahiyaa kaappuwaassa; hewaa gido diraw, bare ishaa wodheedda. I bare ishaa ayissi wodheeddee? I ootheedda oosuu iita gidina, A ishay ootheedda oosuu lo77a gideedda diraw wodheedda.</seg>
          <seg type="verse" id="b.1JO.3.13">Taanaadan Xoossaa kaalliyaawanttoo, ha sa7aa asay hinttena ixxooppe, oorathabaa gooppite.</seg>
          <seg type="verse" id="b.1JO.3.14">Nuuni ammaniyaawanttaa siiqiyaa diraw, hayiquwaappe de7oo pinneeddawaa ereetto; ammaniyaawantta siiqenna uray ooninne hayiquwaa giddon de7ee.</seg>
          <seg type="verse" id="b.1JO.3.15">Ammaniyaawantta ixxiyaa ooninne shemppuwaa wodheeddawaa; qassi shemppuwaa wodheeddawaan medhinaa de7uu bayinnawaa hintte eriita.</seg>
          <seg type="verse" id="b.1JO.3.16">Kiristtoosi bare shemppuwaa nu diraw aathiide immeeddawaan siiquu ayentto nuuni ereeddo; nuunikka ammaniyaawanttu diraw, nu shemppuwaa aathiide immanaw bessee.</seg>
          <seg type="verse" id="b.1JO.3.17">Shin dure asay ooninne bare ishay metootiyaawaa be7iidde, aw qarettennaan ixxooppe, bare wozanaan Xoossaa siiqay gaanaw waani danddayii?</seg>
          <seg type="verse" id="b.1JO.3.18">Ta naatoo, nuuni oosuwaaninne tumatethaan siiqettoytteppe attin, coo haasayan woy bolla doonan siiqettanaw bessenna.</seg>
          <seg type="headline">Xoossaa Sinthan Ammanettiide Eqqiyaawaa</seg>
          <seg type="verse" id="b.1JO.3.19-1John.3.20">Nuuni tumuwaa baggan de7iyaawaa hewan erana; qassi nu wozanay nu bolla pirddiyaa wode ubbaan, Xoossaa sinthan tumatethaa nuuna hewan erissee. Ayissi gooppe, Xoossay nu wozanaappe wolqqaama; qassi I ubbabaa eree.</seg>
          <seg type="verse" id="b.1JO.3.21">Ta siiqatoo, nu wozanay nu bolla pirddennawaa gidooppe, nuuni Xoossaa sinthan yayyokko.</seg>
          <seg type="verse" id="b.1JO.3.22">Nuuni A azazuwaa naagiyaa dirawunne A nashechchiyaabaa oothiyaa diraw, woossiyaa ubbabaa aappe akkeetto.</seg>
          <seg type="verse" id="b.1JO.3.23">Xoossaa azazu hawaa: Kiristtoosi nuuna azazeeddawaadankka, Xoossaa Na7aa Yesuusi Kiristtoosa sunthan nuuni ammananaadaaninne ittuu ittuwaanna siiqettanaadan Xoossay nuuna azazeedda.</seg>
          <seg type="verse" id="b.1JO.3.24">Xoossaa azazuwaa naagiyaa ooninne Xoossaa giddon de7ee; Xoossaykka A giddon de7ee; Xoossay nuussi immeedda A Ayyaanaa bagganna I nu giddon de7iyaawaa nuuni ereetto.</seg>
        </div>
        <div type="chapter" complete="y" id="b.1JO.4">
          <seg type="headline">Tumanchcha Ayyaanaanne Worddo Ayyaanaa</seg>
          <seg type="verse" id="b.1JO.4.1">Ta siiqotoo, Xoossaa Ayyaanay taanan de7ee giyaa ubbaa ammanoppite; shin unttunttun de7iyaa ayyaanay Xoossaappeeyee woy gidennentto paaccite. Ayissi gooppe, cora worddo nabatuu ubbasaa beeddino.</seg>
          <seg type="verse" id="b.1JO.4.2">Xoossaa Ayyaana gidiyaawaa hintte hawaan erana; Yesuusi Kiristtoosi asaa gidiide yeeddawaa ammanay giyaa oonaninne de7iyaa ayyaanay ubbay Xoossaappe yee.</seg>
          <seg type="verse" id="b.1JO.4.3">Qassi Kiristtoosi asaa gidiide yeeddawaa ammanay geennawaa ayyaanay ubbay Xoossaappe yibeenna; aani Kiristtoosa eqettiyaa ayyaanay de7ee. Hintte hewe yaanawaa kase siseeddita; I haray atto ha77ikka ha alamiyaan de7ee.</seg>
          <seg type="verse" id="b.1JO.4.4">Ta naatoo, hintte Xoossawantta; hintte giddon de7iya Geeshsha Ayyaanay ha alamiyaan de7iya ayyaanaappe daro wolqqaamiyaa diraw, worddo nabatuwaa hintte xooneeddita.</seg>
          <seg type="verse" id="b.1JO.4.5">Unttunttu ha alamiyaa asa gidiyaa diraw, ha alamiyaabaa haasayiino; ha alamiyaa asaykka unttunttu haasayaa sisee.</seg>
          <seg type="verse" id="b.1JO.4.6">Nuuni Xoossawantta; Xoossaa eriya ooninne nuuni giyaawaa sisee. Xoossaa erenna ooninne nuuni giyaawaa sisenna. Nuuni tumu ayyaanaanne worddo ayyaanaa hewan shaakkeetto.</seg>
          <seg type="headline">Xoossay Siiquwaa</seg>
          <seg type="verse" id="b.1JO.4.7">Ta siiqatoo, siiquu Xoossaappe yiyaa diraw, ane ittuu ittuwaanna siiqettoytte. Siiqettiyaa ooninne Xoossaa naanaa; Xoossaakka eriino.</seg>
          <seg type="verse" id="b.1JO.4.8">Xoossaa eeshshay siiqo gidiyaa diraw, siiqenna uray ooninne Xoossaa erenna.</seg>
          <seg type="verse" id="b.1JO.4.9">Xoossay nuuna bare siiquwaa hawaan besseedda; nuuni A bagganna de7uwaa demmana mala, bare itti Na7aa ha alamiyaa kiitteedda.</seg>
          <seg type="verse" id="b.1JO.4.10">Siiquwaa giyaawe hawaa; Xoossay nuuna siiqiide, nuuni nu nagaraappe maarotethaa demmeedda bare Na7aa nuussi kiitteeddappe attin, nuuni A siiqeeddawaanna gidenna.</seg>
          <seg type="verse" id="b.1JO.4.11">Ta siiqotoo, Xoossay nuuna hawaadan siiqeeddawaa gidooppe, nuunikka ittuu ittuwaanna siiqettanaw bessee.</seg>
          <seg type="verse" id="b.1JO.4.12">Xoossaa ooninne mulekka be7ibeenna; nuuni ittuu ittuwaanna siiqettooppe, Xoossay nu giddon de7ee; A siiquukka nu giddon poletteedda.</seg>
          <seg type="verse" id="b.1JO.4.13">Xoossay bare Ayyaanaa nuussi immeedda diraw, nuuni Xoossaa giddon de7iyaawaanne ikka nu giddon de7iyaawaa ereetto.</seg>
          <seg type="verse" id="b.1JO.4.14">Xoossaa Aawuu bare Na7aa ha alamiyaa ashshiyaawaa gidanaw kiitteeddawaa nuuni be7iide markkatteetto.</seg>
          <seg type="verse" id="b.1JO.4.15">Yesuusi Xoossaa Na7aa gidiyaawaa markkattiyaa O gidduwaaninne Xoossay de7ee; ikka Xoossaa giddon de7ee.</seg>
          <seg type="verse" id="b.1JO.4.16">Xoossay nuuna siiqiyaawaa nuuni nu huuphew ereettonne ammaneetto. Xoossay siiquwaa. Siiquwan de7iya ooninne Xoossaa giddon de7ee; Xoossaykka A giddon de7ee.</seg>
          <seg type="verse" id="b.1JO.4.17">Nu de7uu ha alamiyaan Kiristtoosi de7eeddawaa mala gidiyaa diraw, pirddaa gallassi nuuni yayyenna mala, siiquu nu giddon poletteedda.</seg>
          <seg type="verse" id="b.1JO.4.18">Siiquwan yashshi baawa; gaasuukka tumu siiquu yashshaa kessi olee. Yashshaynne muray ittippe biya diraw, yayyiyaa uraa siiquu kumentha gidenna.</seg>
          <seg type="verse" id="b.1JO.4.19">Xoossay koyro nuuna siiqeedda diraw, nuuni A siiqeeddo.</seg>
          <seg type="verse" id="b.1JO.4.20">Ooninne, Taani Xoossaa siiqay giidde bare ishaa ixxooppe, I wordduwaa. Ayissi gooppe, be7eedda bare ishaa siiqennawe be7ibeenna Xoossaa siiqanaw waani danddayii?</seg>
          <seg type="verse" id="b.1JO.4.21">Qassi Kiristtoosi nuussi immeedda azazu hawaa; Xoossaa siiqiyaa uray bare ishaakka siiqanaw bessee.</seg>
        </div>
        <div type="chapter" complete="y" id="b.1JO.5">
          <seg type="headline">Ha Alamiyaa Xooniyaawaa</seg>
          <seg type="verse" id="b.1JO.5.1">Oketteedda Kiristtoosa yaagiide, Yesuusa ammaniyaa ubbay Xoossaa nanaa; qassi Xoossaa Aawuwaa siiqiyaa ooninne A naanatuwaakka siiqee.</seg>
          <seg type="verse" id="b.1JO.5.2">Nuuni Xoossaa siiqiyaawaaninne A azazuwaa naagiyaawan, Xoossaa naanatuwaa siiqiyaawaa ereetto.</seg>
          <seg type="verse" id="b.1JO.5.3">Ayissi gooppe, nuuni Xoossaa siiqiyaawe A azazuwaa naagiyaawaa; A azazuukka deexo gidenna.</seg>
          <seg type="verse" id="b.1JO.5.4">Ayissi gooppe, Xoossaa Na7aa gidiyaa ooninne ha alamiyaa xoonanaw danddayee; nuunikka ha alamiyaa xoonanawe nu ammanuwaana.</seg>
          <seg type="verse" id="b.1JO.5.5">Ha alamiyaa xoonanaw danddayiyaawe oonee? Yesuusi Xoossaa Na7aa gidiyaawaa ammaniyaawaa xalalay xoonana.</seg>
          <seg type="headline">Kiristtoosawaa Markkatteeddawaa</seg>
          <seg type="verse" id="b.1JO.5.6">Xinqqataa haathaannanne hayquwaa suuthaanna yeeddawe hawaa; ikka Yesuusi Kiristtoosa; haathaannanne suuthaannaI yeeddawaappe attin, haathaa xalalaanna yibeenna. Geeshsha Ayyaanay tuma gidiyaa diraw, hewe tuma gidiyaawaa I bare huuphew markkattee.</seg>
          <seg type="verse" id="b.1JO.5.7">Ayissi gooppe, heezzu markkatuu de7iino.</seg>
          <seg type="verse" id="b.1JO.5.8">Hewanttu, Xoossaa Ayyaanaa, haathaanne suuthaa; ha heezzatuu ittuu ittuwawaa phalqqikkino.</seg>
          <seg type="verse" id="b.1JO.5.9">Nuuni asay markkattiyaawaa ammanooppe, Xoossay markkattiyaawe asaawaappe loythi aadhdhee; ayissi gooppe, Xoossay bare Na7abaa markkatteedda markkatethay hawaa.</seg>
          <seg type="verse" id="b.1JO.5.10">Xoossaa Na7aa ammaniyaa uraa wozanaan ha markkatethay de7ee. Xoossaa ammanenna uray ooninne Xoossay bare Na7aw markkatteedda markkatethaa ammanibeenna diraw, Xoossaa wordduwaa gee.</seg>
          <seg type="verse" id="b.1JO.5.11">Simmi markkatethay hawaa; Xoossay nuussi medhinaa de7uwaa immeedda; hewekka A Na7an de7ee.</seg>
          <seg type="verse" id="b.1JO.5.12">Xoossaa Na7ay de7iya oossinne de7uu de7ee; Xoossaa Na7ay baynna oossinne de7uu baawa.</seg>
          <seg type="headline">Medhinaa De7uwaa</seg>
          <seg type="verse" id="b.1JO.5.13">Xoossaa Na7aa sunthan ammaniyaa hinttenttoo medhinaa de7uu de7iyaawaa hintte erana mala, hawaa hinttenttoo xaafaaddi.</seg>
          <seg type="verse" id="b.1JO.5.14">Xoossay koyyiyaawaadan, ayinne nuuni A woossooppe, I sisiyaawaa nuuni eriya diraw, A sinthan yayyokko.</seg>
          <seg type="verse" id="b.1JO.5.15">Nuuni woossiyaa ubbaan I sisiyaawaa erooppe, nuuni A woosseeddawaa I zaareeddawaa ereetto.</seg>
          <seg type="verse" id="b.1JO.5.16">Ooninne hayquu bessenna nagaraa bare ishay oothishshin be7ooppe, Xoossaa woossanaw bessee; hayquu bessenna nagaraa ootheeddawanttoo Xoossay de7uwaa immana. Hayquu bessiyaa nagaray de7ee; taani hinttena hewoo Xoossaa woossite giikke.</seg>
          <seg type="verse" id="b.1JO.5.17">Bayizzo oosuu ubbay nagaraa; shin hayquu bessenna nagaray de7ee.</seg>
          <seg type="verse" id="b.1JO.5.18">Xoossaa naanay ooninne nagaraa ubba wode oothennawaa nuuni ereetto. Ayissi gooppe, Xoossaa Na7ay unttuntta naagee; qassi xalahiyaa kaappuukka unttuntta qohanaw danddayenna.</seg>
          <seg type="verse" id="b.1JO.5.19">Nuuni Xoossawantta gidiyaawaanne ha alamii ubay xalahiyaa kaappuwan moodetteeddawe ereetto.</seg>
          <seg type="verse" id="b.1JO.5.20">Nuuni tumu Xoossaa eranaadan, Xoossaa Na7ay yeeddawaanne nuussi akeekaa immeeddawaa ereetto. Nuuni tumu Xoossaa giddon, A Na7aa Yesuusi Kiristtoosa giddon de7eetto; I tumu Xoossaanne medhinaa de7uwaa.</seg>
          <seg type="verse" id="b.1JO.5.21">Ta naatoo, eeqatuwaappe hintte huuphiyaa naagite.</seg>
        </div>
      </div>
      <div type="book" complete="y" id="b.2JO">
        <div type="chapter" complete="y" id="b.2JO.1">
          <seg type="verse" id="b.2JO.1.1-2John.1.2">Taani ammaniyaawantta kaalethiyaa cimay, hinttenttoo, dooretteedda genniwunne izi naanawha dabidaabbiyaa xaafay; nu giddon de7iya qassi nuunanna medhinaw de7ana tumatethaa diraw, taani hinttena tumu siiqay. Qassi ta xalalaa gidennaan, tumatethaa eriya ubbatuu hinttena siiqiino.</seg>
          <seg type="verse" id="b.2JO.1.3">Xoossaa nu Aawuwaanne A Na7aa Yesuusi Kiristtoosa aadho keekatethay, maarotethaynne sarotethay tumatethaaninne siiquwan nuunanna ittippe gido.</seg>
          <seg type="headline">Tumuwaabaanne Siiquwaabaa</seg>
          <seg type="verse" id="b.2JO.1.4">Xoossaa Aawuu nuuna azazeedawaadan, ne naanatuwaappe amareeddawanttu, tumatethaan de7iyaawaa be7aade taani daro nashettaaddi.</seg>
          <seg type="verse" id="b.2JO.1.5">Siiqo gennee, ha77ikka nuuni ubbay ittuu ittuwaanna siiqettana mala, taani neena woossay; ha azazu kaseedeppe nuunanna de7iya azazuwaappe attin, taani new ooratha azazuwaa xaafikke.</seg>
          <seg type="verse" id="b.2JO.1.6">Siiquwaa giyaawe nuuni Xoossaa azazuwaa naagiidde de7iyaawaa giyaawaa. Qassi koyiruwaappe hintte siseeddawaadankka, A azazuu ayee gooppe, hintte ubbay siiquwan de7anawaa.</seg>
          <seg type="verse" id="b.2JO.1.7">Ayissi gooppe, Yesuusi Kiristtoosi asaa gidiide yeeddawaa ammanokko giyaawanttu, balethiya daro asatuu, gade giddo geleeddino. Hewaa mala uray ooninne asaa balethiyaawaanne Kiristtoosa eqettiyaawaa.</seg>
          <seg type="verse" id="b.2JO.1.8">Hintte ootheeddawoo kumentha woytaa akkanaappe attin, nuuniootheeddawaa bayizzenna mala, hinttena naagite.</seg>
          <seg type="verse" id="b.2JO.1.9">Kiristtoosa timirttiyaappe haakkiyaa urawunne qassi A timirttiyaan de7enna uraw Xoossaanna ittippetethay baawa. Kiristtoosa timirttiyaan de7iya uraw Xoossaa Aawuwannanne A Na7aanna ittippetethay de7ee.</seg>
          <seg type="verse" id="b.2JO.1.10">Ooninne hinttekko yiide, ha timirttiyaa ahennaan aggooppe, hintte golle A gelissoppite; sarokka gooppite.</seg>
          <seg type="verse" id="b.2JO.1.11">Ayissi gooppe, A saro giya uray A iita oosuwaa aananna gishettee.</seg>
          <seg type="headline">Wurssetha Sarotaa</seg>
          <seg type="verse" id="b.2JO.1.12">Taani hinttenttoo xaafanaw koyyeedda darobay de7ee; shin waraqataaninne qalamiyaan xaafanaw koyyabeykke; shin nu nashechchay polettana mala, hinttenanna doonan haasayanaw hinttekko baana gaade qoppay.</seg>
          <seg type="verse" id="b.2JO.1.13">Siiqo gennee, Xoossay dooreedda ne michchatti naanay neena saro saro yaagiino.</seg>
        </div>
      </div>
      <div type="book" complete="y" id="b.3JO">
        <div type="chapter" complete="y" id="b.3JO.1">
          <seg type="verse" id="b.3JO.1.1">Taani ammaniyaawantta kaalethiyaa cimay, tumu siiqiyaa ta siiquwaa Gaayoosaw ha dabidaabbiyaa xaafay.</seg>
          <seg type="verse" id="b.3JO.1.2">Ta siiqoo, neeni Xoossaanna de7iyaa de7uu lo77a gidiyaawaa taani eriyaawaadan, neena ayayiinne waayissenna malanne qassi ne asatethay paxa gidana mala, Xoossaa woossay.</seg>
          <seg type="verse" id="b.3JO.1.3">Ayissi gooppe, amareedda ishatuu yiide, ubba wode neeni tumatethaan de7iyaawaanne ne tumatethaabaa markkatteedda wode, taani daro nashettaaddi.</seg>
          <seg type="verse" id="b.3JO.1.4">Ta naanaytumatethaan de7iyaawaa sisiyaawaappe aadhdhiide, taana nashechchiyaabay baawa.</seg>
          <seg type="headline">Gaayoosabaa Asay Markkattee</seg>
          <seg type="verse" id="b.3JO.1.5">Ta siiqoo, nu ishatuu imatha gidooppekka, neeni unttunttoo oothiyaa oosuwaa ubbaan ammanetteedda oosuwaa oothaadda.</seg>
          <seg type="verse" id="b.3JO.1.6">Qassi unttunttu ne siiquwaabaa ammaniyaa asatoo markkatteeddino; unttunttu qanxxennaan bare ogiyaa baana mala Xoossay dosiyaawaadan, neeni lo77obaa oothaade unttuntta maaddaarikkii.</seg>
          <seg type="verse" id="b.3JO.1.7">Ayissi gooppe, Xoossaa ammanennawnttuppe ayinne akkennaan, Kiristtoosa sunthaa diraw keseeddino.</seg>
          <seg type="verse" id="b.3JO.1.8">Hewaa diraw, nuuni tumatethaa unttunttunna ittippe oothana mala, hawanttu mala asatuwaa maaddanaw bessee.</seg>
          <seg type="headline">Diyootiraafise Seeretteedda; Dimexiroosi Sabbetteedda</seg>
          <seg type="verse" id="b.3JO.1.9">Taani ammaniyaawanttoo, dabidaabbiyaa xaafaaddi; shin unttunttu kaappuwaa gidanaw koyyiyaa Diyootiraafise nuuni giyaawaa akkenna.</seg>
          <seg type="verse" id="b.3JO.1.10">Hewaa diraw, taani yaa biya wode, I nu bollan haasayiyaa iita haasayaanne I ootheedda oosuwaa hinttenttoo odana; qassi I hewe guuxxeedda giide, nu ishatuu yiyaa wode mokkenna; haray atto unttuntta mokkanaw koyyiyaawanttakka diggiide, ammaniyaawanttu giddoppe kessee.</seg>
          <seg type="verse" id="b.3JO.1.11">Ta siiqoo, lo77obaappe attin, iitabaa malatoppa. Lo77obaa oothiyaa ooninne Xoossaa asaa; shin iitabaa oothiyaa ooninne Xoossaa erenna.</seg>
          <seg type="verse" id="b.3JO.1.12">Dimexiroosi lo77a gidiyaawaa asay ubbay markkattee; tumatethay bare huuphiyankka aabaa markkattee. Nuunikka qassi aabaa markkatteetto; nu markkatethay tuma gidiyaawaa hinttekka eriita.</seg>
          <seg type="headline">Wurssethaa Sarotaa</seg>
          <seg type="verse" id="b.3JO.1.13">Taani new xaafanaw koyyeedda darobay de7ee; shin waraqataaninne qalamiyaaninne xaafanaw koyyikke.</seg>
          <seg type="verse" id="b.3JO.1.14">Shin taani matan neenanna gakkettanaw qoppay; he wode nuuni gakeettiide haasayana.</seg>
          <seg type="verse" id="b.3JO.1.15">Sarotethay neenanna gido. Ne dabbatuu neena saro saro yaagiino. Nu dabbatuwaa ubbaa unttunttu sunthaa sunthaa xeesaade, taana saro saro geedda yaaga.</seg>
        </div>
      </div>
      <div type="book" complete="y" id="b.JUD">
        <div type="chapter" complete="y" id="b.JUD.1">
          <seg type="verse" id="b.JUD.1.1">Taani Yesuusi Kiristtoosa qoomay Yihuday, Yayiqqooba ishay, Xoossay xeeseeddawanttoo, Xoossay Aawuu siiqiyaawanttoo, qassi Yesuusi Kiristtoosi naagiyaawanttoo, ha dabidaabbiyaa xaafay.</seg>
          <seg type="verse" id="b.JUD.1.2">Maarotethay, sarotethaynne siiqotethay hinttenan kumo.</seg>
          <seg type="headline">Worddo Asttamaaratuwaa</seg>
          <seg type="verse" id="b.JUD.1.3">Ta siiqatoo, nuuni ittippe shaakki akkana atotethaabaa hinttenttoo xaafanaw taani daro daaburiyaa wode, Xoossay bare naanatoo laa7ethennaan itti gede immeedda ammanoo hintte baaxetana mala, hinttena zoraade xaafanaw koshshiyaawaa akeekaaddi.</seg>
          <seg type="verse" id="b.JUD.1.4">Ayissi gooppe, Xoossaa erenna itti itti asatuu ooninne be7ennaan hintte giddo geleeddino. Hewanttu nu Xoossaa aadho keekatethaabaa odiyaa kiitaa iita tunatethaw geellay tamaarisiino; unttunttu nu itti Kaatiyaa, nu Godaa Yesuusi Kiristtoosa erokko yaagiino; qassi unttunttu pirddaa akkanawaa Xoossaa Maxaafatuu daro wodiyaappe kase odeeddino.</seg>
          <seg type="verse" id="b.JUD.1.5">Shin hintte ha ubbabaa eriyaawaa gidooppekka, Goday Israa7eeliyaa asaa Gibxe gadiyaappe wooti ashsheeddenttonne qassi ammanibeennawantta guyyeppe wooti dhayisseeddentto, taani hinttena hassayissanaw koyyay.</seg>
          <seg type="verse" id="b.JUD.1.6">Qassi barenttu de7iyaasaa aggiide, barenttoo imetteedda kaappotethaa naagibeenna kiitanchchatuu pirddaa akkiya wolqqaama gallassay gakkanaw Xoossay unttuntta naagiyaasan, dhumaappe garssan medhinaw qachchi wothee.</seg>
          <seg type="verse" id="b.JUD.1.7">Hewaadan Sodoomaanne Gamooraa giya katamatuwaaninne unttunttu heeran de7iya katamatuwaan de7iya asay he kiitanchchatuwaadan woshummeeddinonne woshummanaw loythi kajjeeleeddino; hewanttu medhinaa tamaan eexxiide, haratoo leemisuwaa gideeddino.</seg>
          <seg type="verse" id="b.JUD.1.8">Hewaadan qassi he akumettiyaa asatuu barenttu asatethaa tunissiino; Xoossaa godatethaa kadhiino; bonchcho medhetatuwaakka boriino.</seg>
          <seg type="verse" id="b.JUD.1.9">Shin kiitanchchatuwaa kaappuu Mikaa7eeli Muse anhaabaaxalahiyaanna palumetteedda wode, Goday neena seero geeddawaappe attin, boriyaa qaalaan A bolla pirddanaw koyyibeenna.</seg>
          <seg type="verse" id="b.JUD.1.10">Shin he asatuu barew akeekennabaa ubbaa boriino; qassi unttunttu yuushshi qoppenna do7atuwaadan, medhetaa eratethan eriya yewatuu unttuntta dhayissiyaawantta.</seg>
          <seg type="verse" id="b.JUD.1.11">Unttunttoo aayyeero! Ayissi gooppe, unttunttu Qaayeeli hametteedda ogiyaahametteeddino. Shaluwaa diraw giide, Balaami ootheeddawaamala bayizzuwaa ootheeddino. Qassi Qooregiyaa bitani makkaliide dhayeeddawaadan, unttunttukka makkaliide dhayeeddino.</seg>
          <seg type="verse" id="b.JUD.1.12">Hewanttu siiquwan shoobbiyaa hintte miyasaan hinttenanna yashshi bayinnaan miyaa wode, qosetteedda dhubuwaa mala. Unttunttu barenttu xalalaa naagiino. Unttunttu carkkuu afiyaa iray bayinna shaariyaa mala; qassi unttunttu boniyan ayfiyaa ayifenna, xaphuwaanna shodettiide, mulekka meleedda mithaa mala.</seg>
          <seg type="verse" id="b.JUD.1.13">Unttunttu barenttu pokkuwaa genthenna hoommotiya, iita abbaa beetaa mala. Unttunttu, Xoossay, medhinaw sakkana dhumaani sa7aa giigissi wotheedda yuuyyiyaa xoolinttatuwaa mala.</seg>
          <seg type="verse" id="b.JUD.1.14-Jude.1.15">Heenooki Addaamappe doommina, laappuntha yeletaa gidiyaawe, daro wodiyaappe kase unttunttuwaa timbbitiyaa odiidde, hawaadan yaageedda; Akeekite; Xoossaa erenna nagaranchcha asatuu ootheedda iita oosuwaa ubbawunne qassi Xoossaa erenna he iita asatuu Xoossaa bolla haasayeedda iita haasayaa ubbaw, Goday unttunttu ubbaa bolla pirddanaw, bare cora sha77a geeshshatuwaanna ittippe yaana yaageedda.</seg>
          <seg type="verse" id="b.JUD.1.16">He asatuu ubba wode zuuzummiinonne haratuwaa amaassaliino; qassi barenttu iita amuwaa kaalliino; barenttu huuphew go77a demmanaw haratuwaa sabbiinonne barenttu kooshshaa wogaappe aathiide, dhoqqu oothi haasayiino.</seg>
          <seg type="headline">Mino Akeekissuwaanne Zoriyaa</seg>
          <seg type="verse" id="b.JUD.1.17">Shin ta siiqatoo, nu Godaa Yesuusi Kiristtoosi kiitteeddawanttu hinttenttoo beni haasayeedda qaalaa akeekite.</seg>
          <seg type="verse" id="b.JUD.1.18">Unttunttu hinttenttoo, Wurssethaa wodiyaan, barenttoo xoossay bayinnawanttu, barenttu amuwaa kaalliyaawanttu, qassi hintte bolla qilliicciyaawanttu yaana yaageeddino.</seg>
          <seg type="verse" id="b.JUD.1.19">Hewanttu asaa giddon shaakotethaa medhdhiyaawanttanne, barenttu iita amoo moodetteeddawantta; qassi Geeshsha Ayyaanay baynnawantta.</seg>
          <seg type="verse" id="b.JUD.1.20">Shin ta siiqatoo, ubbaappe aadhdhiyaa geeshsha ammanuwan hintte huuphiyaa keexxite; qassi Geeshsha Ayyaanaa wolqqaan Xoossaa woossite.</seg>
          <seg type="verse" id="b.JUD.1.21">Qassi nu Goday Yesuusi Kiristtoosi bare maarotethan hinttenttoo immana medhinaa de7uwaa naagiidde, hintte huuphiyaa Xoossaa siiquwan wothite.</seg>
          <seg type="verse" id="b.JUD.1.22">Itti itti sidhii de7iya asatoo qarettite.</seg>
          <seg type="verse" id="b.JUD.1.23">Ittuwaa ittuwaa tamaappe dafi kessiide ashshite. Qassi haray atto unttunttu iita amuwan tuneedda mayuwaa ixxiiddekka, ittoo ittoo yashshatethaan qarettite.</seg>
          <seg type="headline">Galataa Woosaa</seg>
          <seg type="verse" id="b.JUD.1.24-Jude.1.25">Hintte kunddennaadan, hinttena naaganawunne pokkuu baynnawantta udiide, bare bonchchuwaa sintha wolqqaama nashechchaan shiishshanaw danddayiyaa nuuna ashshiya itti Xoossaw, nu Godaa Yesuusi Kiristtoosa bagganna bonchchuu, gitatethay, wolqqaynne maatay, aadhdheedda wode ubbaappenne ha77inne medhinaa gakkanaw gido. Amen77i.</seg>
        </div>
      </div>
      <div type="book" complete="y" id="b.REV">
        <div type="chapter" complete="y" id="b.REV.1">
          <seg type="verse" id="b.REV.1.1">Elleelli hananaw bessiyaawaa bare oosanchchatuwaa bessana mala, Xoossay Yesuusi Kiristtoosaw immeedda saxay hawaa; Yesuusi bare kiitanchchaa kiittiide, ha saxaa bare oosanchchaa Yohaannisa erisseedda.</seg>
          <seg type="verse" id="b.REV.1.2">Yohaannisi be77iide tumatethaan odeedda ubbaby, Xoossaa qaalaanne Yesuusi Kiristtoosa markkatethaa.</seg>
          <seg type="verse" id="b.REV.1.3">Ha maxaafaa nabbabiyaa urayanjjetteeddawaa; qassi ha timbbitiyaa maxaafaa sisiiyaawanttunne ha maxaafan xaafetteeddawaa naagiyaawanttu anjjetteeddawantta; ayissi gooppe, ha yewuu polettanaw wodii matatteedda.</seg>
          <seg type="headline">Iisiyan De7iya Laappu Woosa Golletuwassi Kiitetteedda Sarotaa</seg>
          <seg type="verse" id="b.REV.1.4">Taani Yohaannisi, Iisiyaa gadiyande7iyaa laappu woosa golletoo yaagay; kase de7iyaa Xoossaappe, ha77ikka de7iyaa Xoossaappe, sinthappekka yaana Xoossaappe, qassi A kawutethaa oydiyaa sinthan de7iya laappu ayyaanatuwaappe, aadho keekatethaynne sarotethay hinttenttussi gido.</seg>
          <seg type="verse" id="b.REV.1.5">Qassi ammanetteedda markkaa, hayquwaappe koyro denddeedda Na7aappe, sa7aa kaatatuwaa mooddiyaa Yesuusi Kiristtoosappe aadho keekatethaynne sarotethay hinttenttussi gido. I nuuna siiqeenne qassi nu nagaraa aylletethaappekka bare suuthan nuuna kesseedda.</seg>
          <seg type="verse" id="b.REV.1.6">Nuuni bare Xoossawunne Aawoo oothana mala, I nuuna kaatatuwaanne qeesatuwaa ootheedda; aw medhinaappe medhinaa gakkanaw bonchchuunne mooddiyaa wolqqay gido. Amen77i.</seg>
          <seg type="verse" id="b.REV.1.7">Be7ite, Yesuusi shaaryaani yee. Asay ubbay, haray atto, A caddeeddawanttukka A be7ana; sa7an de7iya asay ubbay A gaasuwan yeekkanawantta. Hawe tumuppe hananawaa. Amen77i.</seg>
          <seg type="verse" id="b.REV.1.8">Kase de7iyaawe, ha77ikka de7iyaawe, sinthappekka yaana Goday, Ubbaappe Wolqqaama Xoossay, Ubbabbaw Alfaynne Omeegay, koyruunne wursethay Taanayaagee.</seg>
          <seg type="headline">Kiristtoosi Saxaan Qoncceeddawaa</seg>
          <seg type="verse" id="b.REV.1.9">Taani Yohaannisi, hinttenttu ishay, hinttenaana Yesuusi Kiristtoosa waayyiyaanne A kawutethaa qassi A danddayaa ittippe shaakettiyaawe, Xoossaa qaalaa odeedda dirawunne Yesuusawaa markkatteedda diraw, Piiximo giyaa haathay dooddo biittaan de7aaddi.</seg>
          <seg type="verse" id="b.REV.1.10">Godaa gallassan taani Ayyaanan de7ay; taani taappe guyyenna malakataa waasuwaa mala wolqqaama kooshshaa sisaaddi.</seg>
          <seg type="verse" id="b.REV.1.11">He kooshshay taana, Neeni be7iyaawaa maxaafan xaafa; Iisiyan de7iya laappu woosa golletoo, Efesoona, Samirineesa, Pherggaamoona, Tiyaaxiroona, Sarddeesa, Pilaadelifiyaa, Lodooqiyaa woosa golletoo yeedda yaageedda.</seg>
          <seg type="verse" id="b.REV.1.12">Taani taw odiyaa kooshshaa be7anaw guyye simmaaddi; xomppiyaa wothiyaa laappu worqqaa ballatuwaa be7aaddi.</seg>
          <seg type="verse" id="b.REV.1.13">He ballatuwaa giddon Asaa Na7aa malatiyaawaa be7aaddi; adussa afilaa bare gediya gathi mayyiide, worqqaa danccuwaa bare tiraan yuushshi aatheedda.</seg>
          <seg type="verse" id="b.REV.1.14">A huuphiinne A huuphiya binnanay bootha dorssaa isikiyaanne hewaappekka aadhdhiide shachchaa malatee; A ayfiikka tamaa lacuwaa malatee.</seg>
          <seg type="verse" id="b.REV.1.15">A gediikka coociyaa tamaan teeriide phooliyaa nahaasiyaa giyaa birataa malatee; A kooshshaykka wolqqaama shaafaa gunthaa mala.</seg>
          <seg type="verse" id="b.REV.1.16">I bare ushechcha kushiyan laappu xoolinttatuwaa oyqqeedda. A doonaappe laa77u bagganna qaaretteedda mashshay keseedda. A deemuukka loythi poo7iyaa awayfiyaa malatee.</seg>
          <seg type="verse" id="b.REV.1.17">Taani A be7eedda wode hayqqeeddawaadan hanaade, A gediyaa matan kunddaaddi. Bare ushechcha kushiyaa ta bolla wothiide, taana hawaadan yaageedda; Yayyoppa; koyruukka wurssethaykka taana.</seg>
          <seg type="verse" id="b.REV.1.18">Taani de7uwan de7iyaawaa. Taani hayqqaaddi; shin be7a, medhi medhinawukka de7uwan de7ay. Hayquwaa qulppiinne Si7ooliyaa qulppii ta kushiyan de7ee.</seg>
          <seg type="verse" id="b.REV.1.19">Simmi neeni be7eeddabaanne ha77i de7iyaawaa, qassi sinthappe hananabaa xaafa.</seg>
          <seg type="verse" id="b.REV.1.20">Neeni ta ushechcha kushiyan be7eedda laappu xoolinttatuwaa bilethaynne qassi xomppatuwaa wothiyaa laappu worqqaa ballatuwaa bilethay hawaa; laappu xoolinttatuu laappu Woosa Golletuwaa kiitanchchatuwaa;woosa golliyaa laappu worqqaa ballatuu laappu woosa golliyaa.</seg>
        </div>
        <div type="chapter" complete="y" id="b.REV.2">
          <seg type="headline">(1) Yesuusi Efesoonen De7iya Woosa Gollew Goowaa</seg>
          <seg type="verse" id="b.REV.2.1">Efesoonen de7iya woosa golle kiitanchchaw hawaadan yaagaade xaafa: Bare ushechcha kushiyan laappu xoolinttiyaa oyqqeeddawe, xomppatuwaa wothiyaa laappu worqqaa ballatuwaa gidduwaanna hamettiyaawe hawaadan yaagee.</seg>
          <seg type="verse" id="b.REV.2.2">Taani ne kiitaa, ne daaburaanne ne genccuwaa eray. Qassi neeni iita asatuwaa genccanaw danddayabeennawaakka taani eray; Yesuusi kiitteeddawantta gidennaan de7iidde barentta, Nuuni Yesuusi kiitteeddawantta giyaawantta neeni xomoosaade, unttunttu worddo gidiyaawaa demmeeddawaakka eray.</seg>
          <seg type="verse" id="b.REV.2.3">Neeni genccaadda; qassi ta sunthaa dirawukka metuwaa danddayaadda; daaburabeykka.</seg>
          <seg type="verse" id="b.REV.2.4">Shin taani neena kadhiyaabay de7ee; ayissi gooppe, neeni kase ne siiquwaa aggaadda.</seg>
          <seg type="verse" id="b.REV.2.5">Simmi neeni haqappe kunddaaddinttonne akeeka. Ne nagaraappe simma; neeni kase oothiyaa oosuwaa ootha. Hewe dhayooppe, taani neekko yaana; yaade neeni ne nagaraappe simmana dhayooppe, neeni xomppiyaa wothiyaa ne ballaa A sa7aappe akkadiggana.</seg>
          <seg type="verse" id="b.REV.2.6">Shin ittibaa loythaadda; Niiqoolaawatuwaa oosuwaa, taani ixxiyaawaa neenikka ixxaadda.</seg>
          <seg type="verse" id="b.REV.2.7">Sisanaw haythay de7iyaa uray Geeshsha Ayyaanay woosa golletoo giyawaa siso; taani xooniyaa uraw Xoossaa gennetiyan mokkiyaa de7uwa mithaa ayfiya maanaw immana yaagee yaagaade xaafa.</seg>
          <seg type="headline">(2) Yesuusi Samirineesan De7iya Woosa Gollew Goowaa</seg>
          <seg type="verse" id="b.REV.2.8">Samirineesan de7iyaa woosa golle kiitanchchaw hawaadan yaagaade xaafa: Hayqqeeddawe, hayquwaappekka denddeeddawe, koyruunne wurssethay hawaadan yaagee.</seg>
          <seg type="verse" id="b.REV.2.9">Taani ne waayyiyaanne ne hiyyeesatethaa eray; shin neeni dure. Ayihuda gidennaan de7iidde barentta, Nuuni Ayihuda giyaawanttu boriyaawaa taani eray; shin unttunttu Seexaanaa maabaran de7iino.</seg>
          <seg type="verse" id="b.REV.2.10">Neeni waayyettana waayyew yayyoppa. Be7a, xalahiyaa kaappuu hintteppe amareeddawantta xomoosanaw qasho gollen yeggana; tammu gallassa gakkanaw hinttenttu waayyettana. Hayqqana gakkanaassikka ammanetteeddawaa gida; taani new de7uwa akililiyaaimmana.</seg>
          <seg type="verse" id="b.REV.2.11">Haythay de7iyaa uray Geeshsha Ayyaanay woosa golletoo giyawaa siso; xooniyaa uray laa7ethuwa hayquwanqohettenna yaagee yaagaade xaafa.</seg>
          <seg type="headline">(3) Yesuusi Pherggaamoonan De7iya Woosa Gollew Goowaa</seg>
          <seg type="verse" id="b.REV.2.12">Pherggaamoonan de7iya woosa golle kiitanchchaw hawaadan yaagaade xaafa: Laa77u bagganna leefetteedda mashshay de7iyaawe hawaadan yaagee.</seg>
          <seg type="verse" id="b.REV.2.13">Taani neeni de7iyaa sa7aa eray. Neeni Seexaanaa kawutethaa oydii de7iyaa sa7ande7aasa; ta sunthaa minissa naagaasa. Haray atto, Seexaanay de7iyaa sa7an hinttenttu matan asay wodheedda taani ammaniyaa markkay Anttiphaasi de7iyaa wodekka taana ammaniyaawaa aggabeykka.</seg>
          <seg type="verse" id="b.REV.2.14">Shin taani neena boriyaa guuthabay de7ee; Israa7eliyaa asay eeqaw yarshsheedda qumaa maanaadaaninne woshummanaadan unttuntta nagaraa oosisseedda Baalaaqa tamaarisseedda Balaama timirttiyaa tamaariyaa amareedda asatuu neenanna de7iino.</seg>
          <seg type="verse" id="b.REV.2.15">Hewaadankka, qassi Niiqoolaawatuwaa timirttiyaa tamaariyaa asatuu neenanna de7iino.</seg>
          <seg type="verse" id="b.REV.2.16">Hewaa diraw, neeni ne nagaraappe simma; hewe dhayooppe, taani neekko ellekka yaana; yaade he asatuwaanna ta doonaappe kesiyaa mashshaan olettana.</seg>
          <seg type="verse" id="b.REV.2.17">Haythay de7iyaa uray Geeshsha Ayyaanay woosa golletoo giyawaa siso. Xooniyaa uraw taani geeman de7iya mannaappe amareeddawaa immana. Qassi taani bootha shuchchaakka aw immana; akkiya uraappe attin, ooninne erenna ooratha sunthay he shuchchaa bolla xaafetti utteedda yaagee yaagaade xaafa.</seg>
          <seg type="headline">(4) Yesuusi Tiyaaxiroonen De7iya Woosa Gollew Goowaa</seg>
          <seg type="verse" id="b.REV.2.18">Tiyaaxiroonen de7iya woosa golliya kiitanchchaw hawaadan yaagaade xaafa: Xoossaa Na7ay, tamaa lacuwaa malatiyaa ayfi de7iyaawe, qassi coociyaa tamaan teeriide phooliyaa nahaasiyaa geetettiyaa birataa malatiyaa gedi de7iyaawe, hawaadan yaagee.</seg>
          <seg type="verse" id="b.REV.2.19">Taani ne oosuwaa, ne siiquwaa, ne ammanuwaa, ne maaduwaanne ne genccuwaa eray; neeni koyro oothiyaawappe ha77i darissaade oothiyaawaa taani eray.</seg>
          <seg type="verse" id="b.REV.2.20">Shin taani neena kadhiyaabay de7ee; barena, Taani nabatto yaagiyaa mishiratto Elzzaabeelo sheneko gaadda; he mishiratta ta oosanchchatuu woshummanaadaaninne eeqaw yarshsheedda qumaa maanaadan, tamaarissawunne balethaw.</seg>
          <seg type="verse" id="b.REV.2.21">Iza bare nagaraappe simmana mala, taani iziw wodiyaa immaaddi; shin woshummanaw kajjeeliyaawaappe iza simmanaw koyyabeykku.</seg>
          <seg type="verse" id="b.REV.2.22">Be7ite, taani izo gisuwan kundissina; sakuwan iza waayyettana. Izinna woshummiyaawanttu he izinna oothiyaa nagaraappe simmana dhayooppe, unttunttakka wolqqaama waayyiyan yeggana.</seg>
          <seg type="verse" id="b.REV.2.23">Taani izi naanaakka wodhana; qassi woosa golliyaa ubbaykka taani asaa qofaanne amuwaa eriyaawaa gidiyaawaa erana; taani hinttenttussi hinttenttu kiitaa malaa immana.</seg>
          <seg type="verse" id="b.REV.2.24">Tiyaaxiroonen de7iya haratoo, ha iita timirttiyaa tamaaribeennawantoo, haratuu, Seexaanaa ciimmo yewuwaa giyaawaa hinttenttu tamaaribeeyikkita; taani hinttentta hara deexuwaa toossikke gay.</seg>
          <seg type="verse" id="b.REV.2.25">Shin taani yaana gakkanaw hinttenttussi de7iyaawaa loythi naagite.</seg>
          <seg type="verse" id="b.REV.2.26-Rev.2.27">Xooneeddawoonne wurssethay gakkanaw ta kiitaa naageeddawoo, asaa zariyaa ubbaa mooddana mala, taani ta Aawuwaappe akkeedda maataa malaa aw immana; I asaa zariyaa ubbaa birataa xam77aan mooddananne urqqaappe medhetta miishshaa menthiyaawaadan menthana.</seg>
          <seg type="verse" id="b.REV.2.28">Qassi taani aw bakkaaliyaa xoolinttiyaa immana.</seg>
          <seg type="verse" id="b.REV.2.29">Sisanaw haythay de7iyaa uray Geeshsha Ayyaanay woosa golletoo giyawaa siso yaagee yaagaade xaafa.</seg>
        </div>
        <div type="chapter" complete="y" id="b.REV.3">
          <seg type="headline">(5) Yesuusi Sarddeesan De7iyaa Woosa Gollew Goowaa</seg>
          <seg type="verse" id="b.REV.3.1">Sarddeesan de7iya woosa golliya kiitanchchaw hawaadan yaagaade xaafa: Xoossaa ayyaana laappunatuunne laappu xoolinttatuu de7iyaawe hawaadan yaagee. Taani ne kiitaa eray; asay neena shemppuwaanna de7aasa ginttokka, neeni hayqqaadda.</seg>
          <seg type="verse" id="b.REV.3.2">Beegotta! Atteeddawaanne hayqqanaw mateeddawaa menthetha. Ayissi gooppe, ne kiitay ta Xoossaa sinthan polo gidennawaa taani demmadi.</seg>
          <seg type="verse" id="b.REV.3.3">Simmi neeni akkeeddawaanne siseeddawaa akeeka; naaga; ne nagaraappekka simma. Neeni beegottennawaa gidooppe, taani neekko kayisuwaadan yaana; taani woysaade yaanentto neeni erakka.</seg>
          <seg type="verse" id="b.REV.3.4">Shin barenttu mayuwaa qitissibeenna amareedda asatuu Sarddeesan neenanna de7iino. Unttunttu bootha mayuwaa mayyiide taananna hamettana; ayissi gooppe, unttunttu bootha mayuwaa mayyanaw bessiyaawantta.</seg>
          <seg type="verse" id="b.REV.3.5">Xooniyaawe hewaaddankka bootha mayuwaa mayyana. Taani A sunthaa de7uwa maxaafaappequccikke; taani ta Aabbu sinthaaninne A kiitanchchatuwaa sinthan I tawaa gidiyaawaa markkattana.</seg>
          <seg type="verse" id="b.REV.3.6">Sisanaw haythay de7iyaa uray Geeshsha Ayyaanay woosa golletoo giyawaa siso yaagee yaagaade xaafa.</seg>
          <seg type="headline">(6) Yesuusi Pilaadelifiyan De7iya Woosa Gollew Goowaa</seg>
          <seg type="verse" id="b.REV.3.7">Pilaadelifiyan de7iya woosa golliya kiitanchchaw hawaadan yaagaade xaafa: Daawite qulppiyaaoyqqeeddawe, ooninne gorddanaw danddayennaadan dooyyiyaawee, qassi ooninne dooyyanaw danddayennaadan gorddiyaawe geeshshaynne, tumanchchay hawaadan yaagee.</seg>
          <seg type="verse" id="b.REV.3.8">Taani ne kiitaa eray. Be7a, taani ne sinthan ooninne gorddanaw danddayenna penggiyaa wothaaddi; ayissi gooppe, ne wolqqay guutha gidooppenne, ta qaalaa naagaaddanne ta sunthaakka erikke gabeykka.</seg>
          <seg type="verse" id="b.REV.3.9">Be7a, Ayihuda gidikkino shin barena, Nuuni Ayihuda giide worddotiyaa Seexaana Ayihuda woosa golliyaa taani ahaadde, ne sinthan goynissananne neena siiqiyaawaakka unttuntta erissana.</seg>
          <seg type="verse" id="b.REV.3.10">Neeni genccuwan ta azazuwaa naageedda diraw, sa7an de7iya asaa paaccanaw kumentha sa7aa bolla yiyaa waayyiyaa wodiyaappe taanikka neena naagana.</seg>
          <seg type="verse" id="b.REV.3.11">Taani ellekka yaana; ooninne ne akililiyaa akkenna mala, new de7iyaawaa minissa oyqqa.</seg>
          <seg type="verse" id="b.REV.3.12">Taani xooniyaa uraa ta Aawuwaa Geeshsha Golliyan tuussaa oothana; I hewaappe ubbaakka kessenna. Taani ta Xoossaa sunthaa, ta Xoossaa katamaa sunthaanne ta Xoossaa mataappe wodhdhana ooratha Yeerusalaame sunthaa A bolla xaafana. Qassi taani ta ooratha sunthaakka A bolla xaafana.</seg>
          <seg type="verse" id="b.REV.3.13">Sisanaw haythay de7iyaa uray Geeshsha Ayyaanay woosa golletoo giyawaa siso yaagee yaagaade xaafa.</seg>
          <seg type="headline">(7) Yesuusi Lodooqiyaan De7iya Woosa Gollew Goowaa</seg>
          <seg type="verse" id="b.REV.3.14">Lodooqiyaan de7iya woosa golliya kiitanchchaw hawaadan yaagaade xaafa: Ammanetteedda tumanchcha markkay, Xoossay medhdheeddawaa koyruu, Amen77i giyaawe hawaadan yaagee.</seg>
          <seg type="verse" id="b.REV.3.15">Taani ne kiitaa eray. Neeni irxxa gidakka; woy seelliyaawaa gidakka; irxxa woy seelliyaawaa gidaarikkii.</seg>
          <seg type="verse" id="b.REV.3.16">Neeni irxxa woy seelliyaawaa gidennaan, dombboloola gidiyaa diraw, taani neena ta doonaappe cuchchana hanay.</seg>
          <seg type="verse" id="b.REV.3.17">Ayissi gooppe neeni, Taani dure; miishshaanna de7ay; taana aynne koshshenna yaagaasa. Shin neeni metootiyaa asa, qarethiyaa asa, hiyyeesaa, qooqanne kallotteedda asa gidiyaawaa erakka.</seg>
          <seg type="verse" id="b.REV.3.18">Hewaa diraw, neeni durettana mala, tamaan geeyyeedda worqqaa, neena yeellayiyaa ne kalluwaa kammanaw bootha mayuwanne qassi loytha xeellanaw ne ayfiyaa okkiyaa dhaliyaa taappe shammanaadan, taani neena zoray.</seg>
          <seg type="verse" id="b.REV.3.19">Taani siiqiyaa ubbaa seeraynne muray; simmi loytha seeletta; ne nagaraappekka simma.</seg>
          <seg type="verse" id="b.REV.3.20">Be7a, taani karen eqqaade xeesay. Ooninne taani xeesiyaawaa sisiide, kariyaa dooyyooppe, taani aakko gelaade aananna ittippe kawuwaa maana; ikka taananna ittippe maana.</seg>
          <seg type="verse" id="b.REV.3.21">Qassi taani xoonaade ta Aawuwaanna A kawutethaa oydiyan utteeddawaadan, xooniyaa uraw taananna ta kawutethaa oydiyan uttiyaa maataa immana.</seg>
          <seg type="verse" id="b.REV.3.22">Sisiyaa haythay de7iyaa uray Geeshsha Ayyaanay woosa golletoo giyawaa siso yaagee yaagaade xaafa yaageedda.</seg>
        </div>
        <div type="chapter" complete="y" id="b.REV.4">
          <seg type="headline">Xoossay Yohaannisa Bare Kawutethaa Oydiyaa Sintha Aheedda</seg>
          <seg type="verse" id="b.REV.4.1">Hewaappe guyyiyan, taani saluwan dooya penggiyaa be7aaddi; qassi taw malakataadan odishshin, taani siseedda koyro kooshshay taana; Hawaappe guyyiyan, hananaw bessiyaawaa taani neena bessana; haa kesa yaageedda.</seg>
          <seg type="verse" id="b.REV.4.2">Ellekka taani Geeshsha Ayyaanaa mooduwaa giddo gelaa aggaaddi. Be7ite, saluwan kawutethaa oydii de7ee; he oydiyan ittu utteedda.</seg>
          <seg type="verse" id="b.REV.4.3">He utteeddawaa malay al77o Iyaasiphphiidiyaa shuchchaadaaninne al77o Serddinoone shuchchaadaani phoolee. Kawutaa oydii zuluwaan yuuyyi aadhdhiide ubba bagganna al77o marggidiyaa shuchchaadan phoolee.</seg>
          <seg type="verse" id="b.REV.4.4">He kawutethaa oydiyaa yuuyyi aadhdhiide, hara laatamanne oyddu kawutethaa oydatuu de7iino; unttunttun bootha mayuwaa mayyiide, huuphiyaan worqqaa akililiyaa wotheedda laatamanne oyddu cimatuu utteeddino.</seg>
          <seg type="verse" id="b.REV.4.5">Kawutethaa oydiyaappe walqqanthay, kooshunchchaynne guugunthaa gunthay keseedda; qassi kawutethaa oydiyaa sinthan laappu xomppatuu poo7iino. Hewanttu Xoossaa laappu ayyaanatuwa.</seg>
          <seg type="verse" id="b.REV.4.6">Kawutethaa oydiyaa sinthan birilliya malatiyaa burccukkuwaa abbay de7ee. He kawutethaa oydiyaappe sinthannanne guyyenna A matan yuuyyi aadhdhiide, ayfi kumeedda oyddu de7uwan de7iyaa medhetatuu de7iino.</seg>
          <seg type="verse" id="b.REV.4.7">Koyro de7uwan de7iya medhetay gaammuwaa malatee; laa7enthuu miizzaa maraa malatee; heezzenthuwaa som77i asaa deemuwaa malatee; qassi oyddenthuu paalliyaa argganthaa malatee.</seg>
          <seg type="verse" id="b.REV.4.8">Oyddu de7uwan de7iya medhetatoo huuphiyaan huuphiyaan usuppun qefii de7ee; unttunttoo bollan garssankka ubbasan ayfi kumeedda. Unttunttu qammanne gallassi, Geeshshaw, geeshshaw, geeshshaw, kase de7iyaawoo, ha77ikka de7iyaawoo, qassi sinthappe yaanawoo, Godaw, Ubbaappe Wolqqaama Xoossaw giyaawaa aggikkino.</seg>
          <seg type="verse" id="b.REV.4.9">He medhetatuu kawutethaa oydiyan utteedda medhi medhinaw de7uwan de7iyaawaa mazimuriyan sabbeedda wode, bonchcheedda wodenne galateedda wode,</seg>
          <seg type="verse" id="b.REV.4.10">laatamanne oyddu cimatuu kawutethaa oydiyan utteedda medhi medhinaw de7iyaawaa sinthan guufanniide, aw goyinniino; barenttu akililiyaa kawutethaa oydiyaa sinthan wothiide hawaadan yaagiino.</seg>
          <seg type="verse" id="b.REV.4.11">Nu Godaw Xoossaw, neeni bonchchuwaa, sabaanne wolqqaa akkanaw bessaasa. Ayissi gooppe, ubbabaa neeni medhdhaadda; qassi ubbabaykka neeni koyyeeddawaadan haneeddanne de7eedda yaagiino.</seg>
        </div>
        <div type="chapter" complete="y" id="b.REV.5">
          <seg type="headline">Maxaafaanne Dorssaa</seg>
          <seg type="verse" id="b.REV.5.1">Itti xaaxetto maxaafaykawutethaa oydiyan utteeddawaa ushechcha kushiyan de7iyaawaa be7aaddi; he xaaxetto maxaafay laa77u baggannakka xaafetti utteedda; qassi laappu maatafay A bolla attametteedda.</seg>
          <seg type="verse" id="b.REV.5.2">Taani itti wolqqaama kiitanchchay bare qaalaa dhoqqu udiide, Maatafaa dooyyiide, xaaxetto maxaafaa billanaw bessiyaa uray oonee? yaagiide, awaajjiyaawaa be7aaddi.</seg>
          <seg type="verse" id="b.REV.5.3">Saluwan gidina woy sa7an gidina, woy sa7aappe garssangidina, he xaaxetto maxaafaa billanaw woy A gidduwaa xeellanaw ooninne bessiyaawe baawa.</seg>
          <seg type="verse" id="b.REV.5.4">Xaatha maxaafaa billanaw woy A gidduwaa xeellanaw bessiyaa uray baynna diraw, taani daro yeekkaaddi.</seg>
          <seg type="verse" id="b.REV.5.5">Cimatuwaappe ittu taana, Yeekkoppa; be7a, Yihudaa zariyaa gideedda Gaammuu, Daawite zarii xooneedda. I maatafaa dooyyanawunne xaaxetto maxaafaa billanaw bessee yaageedda.</seg>
          <seg type="verse" id="b.REV.5.6">Taani kawutethaa oydiyaappe, de7uwan de7iya oyddu medhetatuwaappenne qassi cimatuwappe gidduwan, shuketteedda Dorssaa malatiide eqqeeddaawaa be7aaddi; aw laappu kacetuunne laappu ayfetuu de7iino. Hewanttu alamiyaa ubbaa kiitetteedda Xoossaa laappu ayyaanatuwa.</seg>
          <seg type="verse" id="b.REV.5.7">He Dorssay biide, kawutethaa oydiyaa bolla utteeddaawaa ushechcha kushiyaappe xaaxetto maxaafaa akeedda.</seg>
          <seg type="verse" id="b.REV.5.8">I he xaaxetto maxaafaa akeedda wode, de7uwan de7iyaa oyddu medhetatuunne laatamanne oyddu cimatuu A sinthan kunddeeddino. Unttunttu huuphiyaan huuphiyaan diithaanne ixaanay kumeedda worqqaa miishshaa oyqqeeddino. He ixaanay geeshshatuu Xoossaa woossiyaawaa.</seg>
          <seg type="verse" id="b.REV.5.9">Unttunttu, Xaatha maxaafaa akkanawunne maatafaa dooyyaade xeellanaw new bessee. Ayissi gooppe, neeni shukettaadda. Neeni qommuwaa ubbaappe, dumma dumma gadiyaa qaalaa ubbaappe, yaraa ubbaappenne zariyaa ubbaappe ne suuthan Xoossaw asaa wozaadda.</seg>
          <seg type="verse" id="b.REV.5.10">Nu Xoossaw oothana mala, unttuntta neeni kaatatuwaanne qeesatuwaa oothaadda. Qassi unttunttu sa7an mooddana yaagiide ooratha mazimuriyaa yexxiino.</seg>
          <seg type="verse" id="b.REV.5.11">Hewaappe guyyiyan, taani xeellaade, kawutethaa oydiyaa, de7uwan de7iya oyddu medhetatuwaanne cimatuwaa yuuyyi aadhdhiide eqqeedda daro kiitanchchatuwaa kooshshaa sisaaddi; unttunttu sha77aaninne miilooniyan paydetteeddino.</seg>
          <seg type="verse" id="b.REV.5.12">He kiitanchchatuu barenttu qaalaa dhoqqu udiide, Shuketteedda Dorssay wolqqaa, duretethaa, aadhdheedda eraa, minotethaa, bonchchuwaa, sabaa, galataa akkanaw bessee! yaageeddino.</seg>
          <seg type="verse" id="b.REV.5.13">Hewaappe guyyiyan, sa7an, saluwan, sa7aappe garssaaninne abbaa gidduwan de7iya medhetaa ubbaynne qassi hewaanttun de7iya medhetaa ubbay, Kawutethaa oydiyaa bolla utteeddawoonne Dorssaw galatay, bonchchuu, sabaynne wolqqay medhi medhinaw gido! yaagiide yexxishshin sisaaddi.</seg>
          <seg type="verse" id="b.REV.5.14">De7uwan de7iya oyddu medhetatuu, Amen77i yaagina, cimatuu guufanniide goyinneeddino.</seg>
        </div>
        <div type="chapter" complete="y" id="b.REV.6">
          <seg type="headline">He Xaaxetta Maxaafaa Maatafaa Dooyaa</seg>
          <seg type="verse" id="b.REV.6.1">Dorssay laappu maatafatuwaappe ittuwa dooyyishshin be7aaddi; qassi shemppuwaanna de7iya oyddu medhetatuwaappe ittuu guugunthaa gunthaa malatiyaa kooshshaan, Haa ya! yaagiyaawaa, taani sisaaddi.</seg>
          <seg type="verse" id="b.REV.6.2">Taani itti bootha paraa be7aaddi. He paraa toggeeddawe wonddaafiyaa oyiqqeedda; qassi aw akililii imetteedda. Olaa I xooniiddinne qassikka xoonanaw keseedda.</seg>
          <seg type="verse" id="b.REV.6.3">Dorssay laa7entho maatafaa dooyyeedda wode, shemppuwanna de7iya medhetatuwaa laa7enthuu, Haa ya! yaagiyaawaa, taani sisaaddi.</seg>
          <seg type="verse" id="b.REV.6.4">Qassi hara daama paray keseedda. Asay ittu ittuwanna shukettana mala, he paraa toggeeddaawoo sa7an sarotethaa diggiyaa wolqqay imetteedda. Wogga mashshay aw imetteedda.</seg>
          <seg type="verse" id="b.REV.6.5">Dorssay heezzentho maatafaa dooyyeedda wode, de7uwan de7iya medhetatuwaa heezzenthuu, Haa ya! yaagiyaawaa, taani sisaaddi. Yaataade karethaa paray keseeddawaa be7aaddi; qassi he paraa toggeeddawe bare kushiyan miizaniyaa oyiqqeedda.</seg>
          <seg type="verse" id="b.REV.6.6">Taani de7uwan de7iya oyddu medhetatuwaa giddoppe kooshshaa malatiyaabaa sisaaddi. He kooshshay, Itti gallassaa oosoo dirgguu bagga kiiluwaa zarggaa; qassi itti gallassaa oosoo dirgguu itti kiiluwaa bagga banggaa. Shin zaytiyaanne woyiniyaa eessaa qohoppa yaagiyaawaa sisaaddi.</seg>
          <seg type="verse" id="b.REV.6.7">Dorssay oydentho maatafaa dooyyeedda wode, de7uwan de7iya medhetatuwaa oydenthuu, Haa ya! yaagiyaawaa, taani sisaaddi.</seg>
          <seg type="verse" id="b.REV.6.8">Taani giraace paray keseeddawaa be7aaddi. He paraa toggeeddaawaa sunthay Hayquwaa; A geeduwaa Si7oolii kaalleedda. Hayquunne Si7oolii sa7aappe oydentho kushiyaa olaan, koshaan, harggiyaan, do7aan wodhissana mala, unttunttussi maatay imetteedda.</seg>
          <seg type="verse" id="b.REV.6.9">Dorssay ichcheshentho maatafaa dooyyeedda wode, unttunttu Xoossaa qaalaa odeedda dirawunne barenttu markkatethan ammanetteedda diraw, shukkeedda asaa shemppuwaa yarshshuwaa yarshshiyaasaappe garssan be7aaddi.</seg>
          <seg type="verse" id="b.REV.6.10">Unttunttu barenttu qaalaa dhoqqu udiide, Ubbaa Mooddiyaa Godaw, geeshshaw, tumanchchaw, sa7an de7iya asaa bolla awude pirdday? Qassi nu suuthaa awude cigettay? yaageeddino.</seg>
          <seg type="verse" id="b.REV.6.11">Unttunttoo huuphiyaan huuphiyaan bootha mayuu imetteedda. Unttunttuwaadan hayqqanaw bessiyaa unttunttu laggethaa oosanchchatuwaa payduunne unttunttu ishatuwaa payduu kumana gakkanaw, unttunttu amareedda wodiyaa takkishshana mala, unttunttussi odetteedda.</seg>
          <seg type="verse" id="b.REV.6.12">Dorssay usuppuntha maatafaa dooyyeedda wode, taani be7aaddi; biittay loythi qaaxxeedda. Awayfi karethaa mayuwaadan karexxeedda; agenaykka mule suuthaa malateedda.</seg>
          <seg type="verse" id="b.REV.6.13">Balasiyaa giyaa mithatti gami77e ayfi, wolqqaama carkkuu qaathina, sa7an qoqqofettiyaawaadan, xoolinttatuu saluwaappe sa7an qoqqofetteeddino.</seg>
          <seg type="verse" id="b.REV.6.14">Saluu xaaxetto maxaafay xaaxettiyaawaadan, xaaxettiide dhayi ageedda; deri ubbatuunne haathaan doodetteedda sa7ay ubbay barenttu de7iyaasaappe kichchii aggeeddino.</seg>
          <seg type="verse" id="b.REV.6.15">Hewaappe guyyiyan, sa7aa kaatatuu, deriyaa mooddiyaawanttu, shaalaqatuu, duratuu, wolqqaamatuu, qassi hara asay ubbay, aylletuu, womaanatuu, deriyaa kessiide, gonggoluwaa giddoninne deriyan de7iyaa zaallaa guyye baggan qosetteeddino.</seg>
          <seg type="verse" id="b.REV.6.16">Yaatiide deretuwaanne shuchchaa, Kawutethaa oydiyan utteeddawa ayfiyaappenne Dorssaa hanqquwaappe nu bolla kunddiide, nuuna gentherkkiteeshsha!</seg>
          <seg type="verse" id="b.REV.6.17">Ayissi gooppe, unttunttoo wolqqaama hanqquwaa gallassay gakkikichcheedda; he hanqquwaa danddayanawe oonee? yaageeddino.</seg>
        </div>
        <div type="chapter" complete="y" id="b.REV.7">
          <seg type="headline">Israa7eeliyaa Asaappe 144000 Asatuwa Som77iyaan Maatafay Wodhdheedda</seg>
          <seg type="verse" id="b.REV.7.1">Hewaappe guyyiyan, taani oyddu kiitanchchatuu oyddu bagga sa7aa gaxaan eqqeeddaawantta be7aaddi. He kiitanchchatuu sa7aa bollan, woy abbaa bollan, woy ay mithaa bollan, carkkuu carkkennaadan te77eeddino.</seg>
          <seg type="verse" id="b.REV.7.2">Qassikka de7uwa Xoossaa maatafaa oyqqiide hara kiitanchchay away mokkiyaasaappe kesiyaawaa taani be7aaddi. He kiitanchchay bare kooshshaa dhoqqu udiide, sa7aanne abbaa qohanaw wolqqay imetteedda oyddu kiitanchchatuwa</seg>
          <seg type="verse" id="b.REV.7.3">xeesiide, Nu Xoossaa oosanchchatuwaa deemuwan nuuni maatafaa wothana gakkanaw, sa7aa gidina woy abbaa gidina, woy mithaa gidinakka qohoppite yaageedda.</seg>
          <seg type="verse" id="b.REV.7.4">Taani Xoossaa maatafaa deemuwan wotheeddawanttu payduwaa sisaaddi. Israa7eeliyaa zariyaa ubbaappe itti xeetanne oytamanne oyddu sha77a asatuwaa deemuwan maatafay wodhdheedda.</seg>
          <seg type="verse" id="b.REV.7.5">Yihudaa zariyaappe tammanne laa77u sha77aa deemuwan maatafay wodhdheedda. Roobeela zariyaappe tammanne laa77u sha77aa. Gaade zariyaappe tammanne laa77u sha77aa.</seg>
          <seg type="verse" id="b.REV.7.6">Aaseera zariyaappe tammanne laa77u sha77aa. Niftaaleeme zariyaappe tammanne laa77u sha77aa. Minaase zariyaappe tammanne laa77u sha77aa.</seg>
          <seg type="verse" id="b.REV.7.7">Simoona zariyaappe tammanne laa77u sha77aa. Leewiyaa zariyaappe tammanne laa77u sha77aa. Yisaakoora zariyaappe tammanne laa77u sha77aa.</seg>
          <seg type="verse" id="b.REV.7.8">Zaabiloona zariyaappe tammanne laa77u sha77aa. Yooseefo zariyaappe tammanne laa77u sha77aa. Biiniyaama zariyaappe tammanne laa77u sha77aa deemuwan maatafay wodhdheedda.</seg>
          <seg type="headline">Bootha Mayuwaa Mayyeedda Cora Asatuwaa</seg>
          <seg type="verse" id="b.REV.7.9">Hewaappe guyyiyan, zariyaa ubbaappe, qommuwaa ubbaappe, yaraa ubbaappenne dumma dumma gadiyaa qaalaa ubbaappe ooninne paydanaw danddayenna zaway baynna cora asaa taani be7aaddi. He asay bootha mayuwaa mayyiide, zambbaa haythaa barenttu kushiyan oyqqiide, kawutethaa oydiyaa sinthaninne Dorssaa sinthan eqqeedda.</seg>
          <seg type="verse" id="b.REV.7.10">Unttunttu barenttu qaalaa dhoqqu udiide, Nu atotethaykka kawutethaa oydiyan utteedda nu Xoossaappenne Dorssaappe yee yaageeddino.</seg>
          <seg type="verse" id="b.REV.7.11">Kiitanchchatuu ubbay kawutethaa oydiyaa, cimatuwanne de7uwan de7iya oyddu medhetaa yuuyyi aadhdhiide eqqeeddino. Unttunttu kawutethaa oydiyaa sinthan barenttu deemuwan guufanniide Xoossaw goyinniidde,</seg>
          <seg type="verse" id="b.REV.7.12">Amen77i! Anjjuu, bonchchuu, aadhdheedda eratethay, galatay, sabay, wolqqay, minotethay medhinaappe medhinaa gakkanaw nu Xoossaw gido. Amen77i! yaageeddino.</seg>
          <seg type="verse" id="b.REV.7.13">Cimatuwaappe ittu taana, Ha bootha mayuwaa mayyeedda asatuu oonee? Unttunttu haqappe yeeddinoo? yaagiide oochcheedda.</seg>
          <seg type="verse" id="b.REV.7.14">Taani, Ta Godaw, neeni eraasa yaagaaddi. I taana hawaadan yaageedda; Hawanttu daro waayyiyaa waayyettiide yeeddawantta. Unttunttu barenttu mayuwaa Dorssaa suuthan meecciide booxxeeddawantta.</seg>
          <seg type="verse" id="b.REV.7.15">Hewaa diraw, unttunttu Xoossaa kawutethaa oydiyaa sinthan eqqiide, qammanne gallassi A Geeshsha Golliyan aw oothiino. Qassi I bare kawutethaa oydiyan utteeddawe unttunttu gidduwan de7ana.</seg>
          <seg type="verse" id="b.REV.7.16">Hawaappe sinthanaw ubbakka unttunttu koshattikkino woy saamettikkino. Away unttuntta meenna; qassi ay seelaykka unttuntta guuddenna.</seg>
          <seg type="verse" id="b.REV.7.17">Ayissi gooppe, kawutethaa oydew gidduwan utteedda Dorssay unttuntta heemmana. De7uwa haathaa pulttuwaakkokka unttuntta kaalethana. Xoossaykka unttunttu ayfiya afothaa ubbaa quccidiggana yaageedda.</seg>
        </div>
        <div type="chapter" complete="y" id="b.REV.8">
          <seg type="headline">Xaaxetha Maxaafaa Laappuntha Maatafay Dooyetteedda</seg>
          <seg type="verse" id="b.REV.8.1">Dorssay laappuntha maatafaa dooyyeedda wode, bakka saatiyaa gidiyaawaa keenaa saluu co77u geedda.</seg>
          <seg type="verse" id="b.REV.8.2">Hewaappe guyyiyan, taani laappu kiitanchchatuwa Xoossaa sinthan eqqiyaawantta be7aaddi; unttunttussi laappu malakatay imetteedda.</seg>
          <seg type="verse" id="b.REV.8.3">Ixaanaa cuwayiyaa worqqaa miishshaa oyqqeedda hara kiitanchchay yiide, yarshshiyaasaa matan eqqeedda. Worqqaappe medhetteedda yarshshiyaasay kawutethaa oydiyaa sinthan de7ee; he yarshshiyaasaa bolla geeshsha ubbatuwaa woosaa gujjana mala, kiitanchchaw daro ixaanay imetteedda.</seg>
          <seg type="verse" id="b.REV.8.4">Ixaanaa cuway geeshshatuwaa woosaanna ittippe he kiitanchchaa kushiyaappe pude Xoossaakko beedda.</seg>
          <seg type="verse" id="b.REV.8.5">Hewaappe guyyiyan, kiitanchchay ixaanaa cuwayiyaawaa akkiide, yarshshiyaasaappe tamaa bonqquwaa akkiide, aani kuntheedda. He ixaanaa cuwayiyaawaa duge sa7aa olina, guugunthay guummeedda. Walqqanthay wolqqaameedda; qassi biittaykka qaaxxeedda.</seg>
          <seg type="headline">Malakatatuu Punetteeddino</seg>
          <seg type="verse" id="b.REV.8.6">Qassi laappu malakataa oyqqiide laappu kiitanchchatuu malakataa punnanaw giigeeddino.</seg>
          <seg type="verse" id="b.REV.8.7">Koyro kiitanchchay bare malakataa punnina suuthaanna walaketteedda shachchaynne tamay sa7an bukkeedda. Sa7aappe heezzentho kushii guudetteedda; mithaappekka heezzentho kushii guudetteedda; maataa ubbaykka guudetteedda.</seg>
          <seg type="verse" id="b.REV.8.8">Laa7entho kiitanchchaykka bare malakataa punneedda. Wolqqaama deriyaa malatiyaabay taman eexxiidde, abbaan yegetteedda; yaatina, abbaappe heezzentho kushii suuthaa gideedda.</seg>
          <seg type="verse" id="b.REV.8.9">Abbaan de7uwan de7iya medhetatuwaa heezzentho kushii hayqqeedda; markkabetuwaappekka heezzentho kushii dhayeedda.</seg>
          <seg type="verse" id="b.REV.8.10">Heezzentho kiitanchchay bare malakataa punnina shaafaappenne pulttuwaa haathaappe heezzentho kushiyaa bolla saluwaappe xomppiyaadan eexxiyaa wolqqaama xoolinttii wodhdheedda.</seg>
          <seg type="verse" id="b.REV.8.11">He xoolinttiyaa sunthay Camuwaa geetettee. Haathaappe heezzentho kushii cammeedda; qassi haathay cammeedda diraw, daro asay he haathaa ushiidde hayqqeedda.</seg>
          <seg type="verse" id="b.REV.8.12">Oyddentho kiitanchchay bare malakataa punneedda. Awaappe, agenaappenne xoolinttiyaappe heezzentho kushii deshetteedda; unttunttu poo7uwaappekka heezzentho kushii dhumeedda. Hewaa diraw, gallassaappe heezzentho kushii, qammaappekka heezzentho kushii dhumeedda.</seg>
          <seg type="verse" id="b.REV.8.13">Itti argganthay saluwan paalliyaawaa taani be7aaddi. He argganthay bare qaalaa dhoqqu udiide, Heezzu kiitanchchatuu punnana bessiyaa yokko malakatay punettiyaa wode, sa7an de7iya asaw aayyeero! Aayyeero! Aayyeero! yaagiyaawaa sisaaddi.</seg>
        </div>
        <div type="chapter" complete="y" id="b.REV.9">
          <seg type="verse" id="b.REV.9.1">Hewaappe guyyiyan, ichcheshentho kiitanchchay bare malakataa punnina saluwaappe duge sa7aa kunddeedda xoolinttiyaa be7aaddi. He xoolinttew ciimmo ollaaqulppii imetteedda.</seg>
          <seg type="verse" id="b.REV.9.2">Xoolinttii ciimmo ollaa dooyyeedda; aako coociyaappe kesiyaa cuwaa mala cuway he ciimmo ollaappe kesseedda. Qassi awaynne sa7ay he ciimmo ollaappe keseedda cuwan dhumeeddino.</seg>
          <seg type="verse" id="b.REV.9.3">Cuwaappe boolii duge sa7aa yeedda. Sa7an de7iya soggatoo de7iya wolqqaa mala wolqqay boolewukka imetteedda.</seg>
          <seg type="verse" id="b.REV.9.4">Xoossaa maatafay deemuwan baynna asaa xalalaa qohanaappe attin, sa7an de7iya maataa woy aaciya mithaa gidina woy ay mithaa gidinakka qohenna mala, boolew odetteedda.</seg>
          <seg type="verse" id="b.REV.9.5">Boolii he asaa ichcheshu agenaa gidiyaawa paxa kaa7ana mala, maatay imetteeddawaappe attin, aw asaa wodhanaw maatay imettibeenna. Sogguu asaa dukkiide seelissiyaawaa keenaa boolii seelissee.</seg>
          <seg type="verse" id="b.REV.9.6">He gallassatuwan asay hayquwaa koyyana; shin demmenna. Qassi hayqqanawukka amottana; shin hayquu asaappe baqatana.</seg>
          <seg type="verse" id="b.REV.9.7">Boolii olaw giigi utteedda paraa malatee. Booliyaa huuphiyaan worqqaa malatiyaa akililii de7ee; A deemuuka asaa deemuwaa malatee.</seg>
          <seg type="verse" id="b.REV.9.8">A binnaanaykka macca asaa binnaanaydaa aduqqee; A achchaykka gaammuwaa achchaa malatee.</seg>
          <seg type="verse" id="b.REV.9.9">A tiray birataan ootheedda gonddalliyaa malatiyaawan goozetti utteedda; qassi A qefiyaa kooshshay olaa baanaw piriixiyaa paratuu goochchiyaa gaariyaa kooshshaa mala.</seg>
          <seg type="verse" id="b.REV.9.10">Aw sogguwaa dufiyaa malatiyaa dufii de7ee; A dufiiyan dukkiyaabay de7ee. He dufiiyan ichcheshu agenaa gidiyaawa asaa qohanaadan, aw maatay imetteedda.</seg>
          <seg type="verse" id="b.REV.9.11">A mooddiyaa kaatii de7ee. He kaatii ciimmo ollaa kiitanchchaa. A sunthaykka Ibraayisxxe qaalaan Abiddoona; qassi Giriike qaalaan Apholiyoona geetettee. Apholiyoona giyaawoo bilethay, dhayissiyaawaa giyaawaa.</seg>
          <seg type="verse" id="b.REV.9.12">Koyro aayyeero giyawe aadhdheedda; be7a, biro hara laa77u aayyeero giyawe yaanawaa.</seg>
          <seg type="verse" id="b.REV.9.13">Usuppuntha kiitanchchay bare malakataa punneedda. Xoossaa sinthan eqqeedda worqqaappe medhdheedda yarshshiyaasaan de7iyaa oyddu gaxaa kacetuwaappe itti kooshshaa sisaaddi.</seg>
          <seg type="verse" id="b.REV.9.14">He kooshshay malakatay de7iyaa usuppuntha kiitanchchaa, Efiraaxeesa giya wogga shaafan qashetteedda oyddu kiitanchchatuwa billa yaageedda.</seg>
          <seg type="verse" id="b.REV.9.15">Asaa zariyaappe heezzentho kushiyaa wodhanaw, ha saatiyaassi, gallassaassi, agenaassinne laythaassi giigissi wotheedda, oyddu kiitanchchatuu biletteeddino.</seg>
          <seg type="verse" id="b.REV.9.16">Olaa paraa toggiyaa asaa payduu laa77u xeetu miiloone gidiyaawaa taani sisaaddi.</seg>
          <seg type="verse" id="b.REV.9.17">Qassikka taani saxaan paratuwaanne he paratuwaa toggeedda asaa be7aaddi. Asaw tiraan wothiyaa birataa gonddalliyaa malay de7ee. He tiraan wothiyaa birataa gonddalliyaa malay tamaadan zo7o; samaayiyaa; qassi eexxiyaa diiniyaa mala. Paratuwaa huuphii gaammuwaa huuphiyaa mala. Unttunttu doonaappe tamay, cuwaynne adilliyaa ciishshaa malatiyaa eexxiyaa diiniyaa tamay keseedda.</seg>
          <seg type="verse" id="b.REV.9.18">Paratuwaa doonaappe keseedda taman, cuwaaninne eexxiyaa diiniyan ha heezzu boshatuwan asaa zariyaappe heezzentho kushii hayqqeedda.</seg>
          <seg type="verse" id="b.REV.9.19">Ayissi gooppe, paratoo wolqqay doonaaninne dufiiyan de7ee. Unttunttu dufiikka huuphiyaanna de7iyaa shooshshaa malatee; hewan unttunttu asaa qohiino.</seg>
          <seg type="verse" id="b.REV.9.20">Ha boshatuwan hayqqennan atteedda asay bare kushiyan oothiyaawaa aggibeenna. Qassi worqqaappe, biraappe, nahaasiyaa geetettiyaa birataappe shuchchaappenne mithaappe oosetteedda, xeellanaw woy sisanaw woy hamettanaw danddayenna eeqaassinne xalahiyaassi goyinniyawaakka aggibeenna.</seg>
          <seg type="verse" id="b.REV.9.21">Asay eriiddi wodheeddawaa, woy bare biteeddawaa, woy bare woshummeeddawaa, woy bare wuu77eeddawaa aggiide, bare nagaraappe simmibeenna.</seg>
        </div>
        <div type="chapter" complete="y" id="b.REV.10">
          <seg type="headline">Kiitanchchaanne Guutha Maxaafaa</seg>
          <seg type="verse" id="b.REV.10.1">Qassikka taani hara wolqqaama kiitanchchay saluwaappe kesiide, duge wodhdhiyaawaa be7aaddi. Shaariyaa I mayyi utteedda; qassi zuluu A huuphiyaa yuuyyi aadhdhi utteedda. A deemuuka awaa mala; A gediikka tamaa tuussaa mala.</seg>
          <seg type="verse" id="b.REV.10.2">He kiitanchchay dooya de7iya itti guutha xaaxetto maxaafaa bare kushiyan oyqqeedda. Bare ushechcha gediya abbaa bolla essiide, bare haddirssa gediya biittaa bolla esseedda.</seg>
          <seg type="verse" id="b.REV.10.3">Gudiyaa gaammuwaadan, wolqqaappe gudeedda. I gudeeddawaappe guyyiyan, laappu dadatuu aananna gunthan haasayeeddino.</seg>
          <seg type="verse" id="b.REV.10.4">Unttunttu guummeedda wode taani xaafanaw qoppaaddi. Shin saluwaappe, Laappu dadatuu haasayeeddawaa asaw qaattoppanne xaafoppa yaagiyaa kooshshay taw sisettedda.</seg>
          <seg type="verse" id="b.REV.10.5">Hewaappe guyye, abbaa bollaaninne biittaa bollan eqqide7ishshin taani be7eedda kiitanchchay, bare ushechcha kushiyaa saluwaa pude micceedda.</seg>
          <seg type="verse" id="b.REV.10.6">Saluwaanne saluwan de7iya ubbabaa, sa7aanne sa7an de7iya ubbabaa, abbaanne abbaan de7iya ubbabaa, medhdheedda medhi medhinaw de7iya Xoossaa sunthan caaqqeedda. Yaatiide, Wodii wuranaw gami77enna.</seg>
          <seg type="verse" id="b.REV.10.7">Shin laappuntha kiitanchchay bare malakataa punniyaa wode, Xoossay nabatuwaa gideedda bare ashikkaretoo qaalaa odi wotheeddawaadankka, I xuureedda qofay polettana yaageedda.</seg>
          <seg type="verse" id="b.REV.10.8">Hewaappe guyyiyan, saluwaappe haasayishshin taani siseedda kooshshay laa7enthuwa zaariide taana, Abbaa bollaaninne biittaa bollan eqqeedda kiitanchchaa kushiyan dooya de7iya xaaxetto maxaafaa baade akka yaagiyaawaa sisaaddi.</seg>
          <seg type="verse" id="b.REV.10.9">Taani he kiitanchchaakko baade, guutha xaaxetto maxaafaa taw immana mala, A oochchaaddi. I taana, Akkaade ma; maxaafay ne uluwaa camissanawaa; shin ne doonan eessaadan, I mal77anawaa yaageedda.</seg>
          <seg type="verse" id="b.REV.10.10">Hewaappe guyye, taani kiitanchchaa kushiyaappe he guutha xaaxetto maxaafaa akkaade maaddi; ta doonan maxaafay eessaadan mal77eedda. Shin taani meeddawaappe guyyiyan, ta ulo gidduu cammeedda.</seg>
          <seg type="verse" id="b.REV.10.11">Qassikka taana, Yaraa ubbaa, zariyaa ubbaa, dumma dumma biittaa qaalaanne kaatatuwaabaa neeni timbbitiyaa qanxxennaan haasayanaw bessee yaageedda.</seg>
        </div>
        <div type="chapter" complete="y" id="b.REV.11">
          <seg type="headline">Laa77u Markkatuwaa</seg>
          <seg type="verse" id="b.REV.11.1">Hewaappe guyye, maqqaa malatiyaa likkiyaa xam77ay taw imetteedda; taana geeddawe hawaa; Baade Xoossaa Geeshsha Golliyaanne yarshshiyaasaa likka. Hewan goyinniyaawaantakka payda.</seg>
          <seg type="verse" id="b.REV.11.2">Shin Geeshsha Gollew kare baggaa agga basha; hewaa likkoppa. Ayissi gooppe, he sa7ay Ayihuda gidenna asaw imetteedda. Ayihuda gidenna asay geeshsha katamaa oytamanne laa77u agenaw yedhdhana.</seg>
          <seg type="verse" id="b.REV.11.3">Taani gaabiyaa mayyeedda ta laa77u markkatuwaa kiittana; unttunttu itti sha77anne laa77u xeetanne usuppun tammu gallassan Xoossaa kiitaa odana yaageedda.</seg>
          <seg type="verse" id="b.REV.11.4">He laa77u markkatuu ha sa7aa Godaa sinthan eqqiyaa xomppiyaa wothiyaa laa77u ballatuwaa.</seg>
          <seg type="verse" id="b.REV.11.5">Ooninne unttuntta qohanaw koyyooppe, unttunttu doonaappe tamay kesiide unttunttu morkketuwaakka dhayissee. Qassi ooninne unttuntta qohanaw koyyooppe, hewaaddankka hayqqana.</seg>
          <seg type="verse" id="b.REV.11.6">Unttunttu Xoossaa kiitaa odiyaa wodiyaan iray bukkennaadan, saluwaa gorddanaw unttunttussi maatay de7ee. Unttunttussi haathaa suuthaa kessiyaa maataykka de7ee; qassi unttunttu barena koshshiyaa wode, sa7aa dumma dumma boshaan shocanaw unttunttussi maatay de7ee.</seg>
          <seg type="verse" id="b.REV.11.7">Unttunttu barenttu markkatethaa wursseeddawaappe guyyiyan, ciimmo ollaappe pude kesiyaa do7ay unttunttunna olettana. He do7ay unttuntta xooniide wodhana.</seg>
          <seg type="verse" id="b.REV.11.8">Unttunttu Goday masqqaliyaa bollan misimaariyan dhishettiide suletteedda katamaa wogga ogiyaan unttunttu anhay gisanawaa. He katamay leemisuwan Sodoomaa woy Gibxe geetettiide xeesettee.</seg>
          <seg type="verse" id="b.REV.11.9">Qassi yaraa ubbaappe, qommuwaa ubbaappe, dumma dumma biittaa qaalaappenne zariyaa ubbaappe yeedda asay unttunttu anhaa heezzu gallassanne baggaa be7ana. Anhay moogettenna mala, he asay diggana.</seg>
          <seg type="verse" id="b.REV.11.10">Sa7an de7iya asay ha timbitiyaa odiyaa laa77u asatuwa hayquwan nashettana. Asay unttunttu hayquwaa ittuu ittuwaanna imotaa laamettiidde bonchchanawaa; Ayissi gooppe, sa7an de7iya asaa unttunttu darissi metootheeddino.</seg>
          <seg type="verse" id="b.REV.11.11">Heezzu gallassaanne baggappe guyyiyan, de7uwa shemppuwaa Xoossay unttunttun shemppina, unttunttu denddi eqqeeddino. Unttuntta be7eedda ubbay iita yashshaa yayyeedda.</seg>
          <seg type="verse" id="b.REV.11.12">Hewaappe guyyiyan, he timbitiyaa odiyaa laa77u asatuu saluwaappe, Haa pude kesite giya wolqqaama kooshshaa siseeddino. Barenttu morkketuu barentta xeellishshin, unttunttu shaariyaan geliide, pude saluwaa beeddino.</seg>
          <seg type="verse" id="b.REV.11.13">He saatiyaan biittay loythi qaaxxina katamaappe tammuntha kushii dhayeedda. Qassi biittaa qaathaan laappu sha77a asay hayqqeedda. Atteedda asay loythi kokkori yayyiide, saluwaa Xoossaa gitatethaa sabbeedda.</seg>
          <seg type="verse" id="b.REV.11.14">Laa7entho aayyeero giyawe aadhdheedda. Shin akeekite; heezzentho aayyeero giyawe ellekka yaanawaa.</seg>
          <seg type="headline">Laappuntha Malakataa</seg>
          <seg type="verse" id="b.REV.11.15">Hewaappe guyyiyan, laappuntha kiitanchchaykka bare malakataa punneedda. Saluwan, Alamiyaa kawutethay ha77i nu Godaassanne A Kiristtoosassa; qassi medhinaappe medhinaa gakkanaw I mooddana yaagiyaa wolqqaama kooshshay sisettedda.</seg>
          <seg type="verse" id="b.REV.11.16">Barenttu oydiyan utteedda laatamanne oyddu cimatuu Xoossaa sinthan duge guufanniide, Xoossaw goyinniidde hawaadan yaageeddino;</seg>
          <seg type="verse" id="b.REV.11.17">Ha77i de7iyaawoo, kaseppekka de7iyaawoo, Godaw, Ubbaappe Wolqqaama Xoossaw, new wolqqaama wolqqay de7iyaa dirawunne neeni mooddanaw doommeedda diraw, nuuni neena galateetto.</seg>
          <seg type="verse" id="b.REV.11.18">Ayihuda gidenna asay hanqqetteedda; ne hanqquukka yeedda. Hayqqeeddawanttu pirddettiyaa wodii ha77a; qassi neeni ne oosanchchatoo, nabatoo, geeshshatoo, ne sunthaw yayyiyaawanttoo, dhoqqatoonne laafatoo unttunttu oosuwaadan immiyaa wodiikka ha77a. Sa7aa dhayissiyaawanttakka neeni dhayissiyaa wodii ha77a yaageeddino.</seg>
          <seg type="verse" id="b.REV.11.19">Saluwan de7iya Xoossaa Geeshsha Golli dooyetteedda; A Geeshsha Golliyan Xoossaa Qaalaa caaquwaa Taabootay beetteedda. Qassi walqqanthay wolqqaameedda; gunthay sisettedda; guugunthay guummeedda; biittay qaaxxeedda; wolqqaama shachchaykka shacceedda.</seg>
        </div>
        <div type="chapter" complete="y" id="b.REV.12">
          <seg type="headline">Taani Mishiratto, Na7aanne Dawiyaa Be7aaddi</seg>
          <seg type="verse" id="b.REV.12.1">Hewaappe guyyiyan, saluwan wolqqaama mallay beetteedda. Awaa mayyeedda itti mishiratta, agenaa bolla eqqeeddawunna, tammanne laa77u xoolinttiyaa akililiyaa bare huuphiyan wotheeddawunna hewaan de7aw.</seg>
          <seg type="verse" id="b.REV.12.2">He mishiratta shahaara; izo yeluwaa oythay, un77ethina waassaaddu.</seg>
          <seg type="verse" id="b.REV.12.3">Hara itti wolqqaama mallay saluwan beetteedda. Tammu kaciyaanna de7iyaa laappu huuphiyan akililiyaa wotheedda itti wolqqaama zo7o dawi de7ee.</seg>
          <seg type="verse" id="b.REV.12.4">He dawi bare dufiiyan heezzentho kushe xoolinttiyaa saluwaappe dafiide, sa7an oleedda. He dawi yeletti wodhdhosaannakka na7aa maanaw yelana haniyaa mishiratti sinthan eqqeedda.</seg>
          <seg type="verse" id="b.REV.12.5">Mishiratta attuma na7aa, Ayihuda gidenna asaa ubbaa birataa xam77aan mooddanawaa yelaaddu. Shin na7ay Xoossaakkonne A araataakko, pude ellekka aketteedda.</seg>
          <seg type="verse" id="b.REV.12.6">Mishiratta itti sha77anne laa77u xeetanne usuppun tammu gallassaw miziiddenne ushshiidde wothanaw Xoossay giigissi wotheedda sa7aa bazzuwaa baqataaddu.</seg>
          <seg type="verse" id="b.REV.12.7">Hewaappe guyyiyan, saluwan olay denddeedda. Mikaa7eeli bare kiitanchchatuwaanna ittippe dawiyaa oletteedda; dawiikka bare kiitanchchatuwanna gidiide, zaari oletteedda.</seg>
          <seg type="verse" id="b.REV.12.8">Shin dawi xoonettina dawiyaasinne A kiitanchchatuwaassi saluwan sa7ay dhayeedda.</seg>
          <seg type="verse" id="b.REV.12.9">Woliqqaama dawi, xalahiyaa kaappuwaa woy Seexaanaa giyaawe, beni shooshshay, alamiyaa ubbaa balethiyaawe oletteedda; I bare kiitanchchatuwanna ittippe duge sa7aw oletteedda.</seg>
          <seg type="verse" id="b.REV.12.10">Hewaappe guyyiyan, taani saluwaappe hawaadan yaagiyaa kooshshaa sisaaddi; Xoossaa atotethay ha77i yeedda. Xoossay barew Kaate gidiyaawadankka bare wolqqaa besseedda; A Kiristtoosi bare maataa besseedda. Ayissi gooppe, qammanne gallassi Xoossaa sinthan eqqiide, nu ishatuwaa mootiyaawe saluwaappe duge oletteedda.</seg>
          <seg type="verse" id="b.REV.12.11">Nu ishatuu Dorssaa suuthaaninne barenttu tumu markkatethan dawiya olettiide xooneeddino. Qassi unttunttu barenttu shemppuwaa aathi immiyaawoo qarettibeykkino.</seg>
          <seg type="verse" id="b.REV.12.12">Hewaa diraw, saluunne saluwaa giddon de7iyaawanttu, nashettite. Shin sa7awunne abbaw aayyeero! Ayissi gooppe, xalahiyaa kaappuu barew guutha wodii atteeddawaa eriyaa diraw, wolqqaama hanqquwan duge hinttenttukko wodhdheedda yaageedda.</seg>
          <seg type="verse" id="b.REV.12.13">Qassi dawi barena duge sa7aa oleeddawaa be7eeddawaappe guyyiyan, he attuma na7aa yeleedda mishiratto yederssuwaa doommeedda.</seg>
          <seg type="verse" id="b.REV.12.14">Mishiratto shooshshay qohenna mala, heezzu laythaanne baggaa maadenne ushaadde iza naagettiyasaa bazzuwaa paallaade baana mala, laa77u wolqqaama argganthaa qefii iziw imetteedda.</seg>
          <seg type="verse" id="b.REV.12.15">Hewaappe guyyiyan, mishiratto di7uu di77iide afana mala, shooshshay shaafaa haathaa keena haathaa bare doonaappe mishiratti geeduwan gusseedda.</seg>
          <seg type="verse" id="b.REV.12.16">Shin biittay mishiratto maaddeedda; biittay bare doonaa dooyyiide, dawiyaa doonaappe keseedda haathaa mitti aggeedda.</seg>
          <seg type="verse" id="b.REV.12.17">Dawi mishirattiw darissi hanqqettiide, izi zerethaa Xoossaa azazuwaa naagiyaa ubbatuwaanne Yesuusi qonccisseedda tumu ammanettiyaawantta olanaw,</seg>
          <seg type="verse" id="b.REV.12.18">biide abbaa doonan de7iyaa shafiyaan eqqeedda.</seg>
        </div>
        <div type="chapter" complete="y" id="b.REV.13">
          <seg type="headline">Taani Abbaappe Kesiyaa Laa77u Do7atuwaa Be7aaddi</seg>
          <seg type="verse" id="b.REV.13.1">Hewaappe guyyiyan, itti do7ay abbaappe kesishshin, taani be7aaddi. Aw tammu kaciinne laappu huuphii de7ee; A tammu kaciyaa bollan tammu akililii de7ee. A huuphiyankka boriyaa sunthay xaafetti utteedda.</seg>
          <seg type="verse" id="b.REV.13.2">Taani be7eedda do7ay maahiyaa malatee; A gedi babbanthaa geetettiyaa iita du7aa gediya malatee; A doonay gaammuwaa doona malatee. Dawi bare wolqqaa, bare kawutethaa oydiyaanne bare wolqqaama maataa he do7aw immeedda.</seg>
          <seg type="verse" id="b.REV.13.3">He do7aa huuphetuwaappe ittuu hayqqeeddawaa malaatiyaawaa taani be7aaddi; shin wodhiyaa maythay paxeedda. Sa7aa asay ubbay maalalettiide, he du7aa geeduwaa kaalleedda.</seg>
          <seg type="verse" id="b.REV.13.4">Dawi bare maataa do7aw immeedda diraw, asay ubbay dawew goyinneedda. Qassi he asay, Do7aa malay oonee? Aananna olettanaw ooni danddayii? yaagiidde, do7aw goyinneedda.</seg>
          <seg type="verse" id="b.REV.13.5">He do7aw pala yewuwaanne boriyaa haasayiyaa doonay imetteedda. Oytamanne laa77u agenaassi oothana mala, aw maatay imetteedda.</seg>
          <seg type="verse" id="b.REV.13.6">He do7ay Xoossaa, A sunthaa, I de7iyaasaanne saluwan de7iya ubbatuwaa boriyaa doommeedda.</seg>
          <seg type="verse" id="b.REV.13.7">He do7ay Xoossaa asatuwaanna olettiide, unttuntta xoonana mala, aw maatay imetteedda. Qommuwaa ubbaa, yaraa ubbaa, dumma dumma biittaa qaalaa ubbaanne zariyaa ubbaa modiyaa maatay aw imetteedda.</seg>
          <seg type="verse" id="b.REV.13.8">Sa7ay medhettanaappe kase shuketteedda Dorssaa de7uwa maxaafan sunthay xaafettibeenna asay, sa7an de7iyaawe ubbay, he do7aw goyinnana.</seg>
          <seg type="verse" id="b.REV.13.9">Sisiyaa haythay de7iyaa uray siso.</seg>
          <seg type="verse" id="b.REV.13.10">Omoddettana asay de7ooppe, ooninne omoddettanawaa. Mashshaan shukettaana asay de7ooppe, ooninne mashshaan shukettanawaa. Geeshshatuwaa danddayaynne ammanuu hawaan erettanawaa.</seg>
          <seg type="headline">Taani Sa7aappe Kesiyaa Do7aa Be7aaddi</seg>
          <seg type="verse" id="b.REV.13.11">Hewaappe guyyiyan, hara do7ay sa7aappe kesiyaawaa taani be7aaddi. Dorssa kaciyaa malatiyaa laa77u kacii aw de7ee; shin he do7ay dawiyaadan haasayeedda.</seg>
          <seg type="verse" id="b.REV.13.12">He do7ay koyro do7aa wolqqaama maataa ubbaa A sinthan ootheedda. Sa7aynne sa7an de7iya asay ubbay A wodhiyaa maythay paxeedda koyro do7aw goyinnana mala, he do7ay godatteedda.</seg>
          <seg type="verse" id="b.REV.13.13">He laa7entho do7ay wolqqaama malaatatuwaa ootheedda; haray atto tamaa saluwaappe asaa ubbaa sintha sa7aa wothana gakkanaw malaatatuwaa ootheedda.</seg>
          <seg type="verse" id="b.REV.13.14">Koyro do7aa sinthan oothanaw, aw imetteedda malaatatuwaan sa7an de7iya asaa ubbaa I baletheedda. Mashshaan maythattooppenne paxa de7iyaa koyro do7aa bonchchoo misiliyaa giigissanaadan, sa7aa asaa ubbaw laa7entho do7ay odeedda.</seg>
          <seg type="verse" id="b.REV.13.15">Qassi koyro do7aa misilii haasayanaadaaninne barew goyinnenna ubbaa wodhanaadan, laa7entho do7ay bare shemppuwaa koyro do7aa misiliyan shemppuwaa gelissanaw azazetteedda.</seg>
          <seg type="verse" id="b.REV.13.16">Asay ubbay woggaynne qeeray, manqqunne durii, womaannuunne ayllii bare ushechcha kushiyan woy bare deemuwan mallaa wothanaadan, he laa7entho do7ay godatteedda.</seg>
          <seg type="verse" id="b.REV.13.17">He do7aa sunthay woy A sunthaa payduu de7iyaa mallay baynna asay ooninne zali77aanawunne shammanaw danddayenna.</seg>
          <seg type="verse" id="b.REV.13.18">Aadhdheedda eratethay hawaan de7ee. Eray de7iyaa ooninne he do7aa payduwaa bilethaa ero; ayissi gooppe, he payduu itti asaa sunthaa. A payduu usuppun xeetanne usuppun tammanne usuppuna.</seg>
        </div>
        <div type="chapter" complete="y" id="b.REV.14">
          <seg type="headline">Taani Dorssaanne 144000 Asatuwaa Be7aaddi</seg>
          <seg type="verse" id="b.REV.14.1">Hewaappe guyyiyan, taani be7aaddi. Be7ite, Dorssay Xiyoone Deriyaa bolla eqqeedda. A sunthaynne A Aabbu sunthay deemuwan xaafetteedda, itti xeetanne oytamanne oyddu sha77a asatuu aananna ittippe de7iino.</seg>
          <seg type="verse" id="b.REV.14.2">Saluwaappe kuntho haathaa gunthaanne dadaa gunthaa malatiyaa wolqqaama kooshshaa taani sisaaddi. Qassi taani siseedda kooshshay diithaa diixxiyaawanttu barenttu diithaa diixxina siseetiyaa kooshshaa malatee.</seg>
          <seg type="verse" id="b.REV.14.3">Itti xeetanne oytamanne oyddu sha77a asatuu kawutethaa oydiyaa sinthan, oyddu paxa de7iya medhetatuwaa sinthaaninne cimatuwaa sinthan eqqeeddino. Sa7aappe wozetteedda unttunttuppe attin, haray ooninne tamaaranaw danddayenna ooratha mazimuriyaa yexxeeddino.</seg>
          <seg type="verse" id="b.REV.14.4">Hawanttu geeshsha asatuwaa gidiyaa diraw, maccawanttunna gakettiide barena tunissibeykkino. Dorssaybiyaasaa ubbaa unttunttu kaalliino. Unttunttu Xoossaassinne Dorssaassi bayra giddanaw, sa7aa asaa giddoppe wozetteeddawantta.</seg>
          <seg type="verse" id="b.REV.14.5">Unttunttu ubbaakka worddoti erikkino; unttunttun bayizzuu baawa.</seg>
          <seg type="headline">Taani Xoossaa Kiitanchchaa Be7aaddi</seg>
          <seg type="verse" id="b.REV.14.6">Sa7an de7iya asaa ubbaw, zariyaa ubbaw, qommuwaa ubbaw, dumma dumma biittaa qaalaa ubbaawunne yaraa ubbaw medhinaa wonggalaa mishiraachchuwaa awaajjanaw, bolla saluwan paalliyaa hara kiitanchchaa taani be7aaddi.</seg>
          <seg type="verse" id="b.REV.14.7">He kiitanchchay bare qaalaa dhoqqu udiide, Xoossaw yayyite; A bonchchite. Ayissi gooppe, sa7aa asaa I pirddiyaa saati gakkeedda. Saluwaa, sa7aa, abbaanne haathaa pulttuwaa medhdheedda Xoossaw goyinnite yaageedda.</seg>
          <seg type="verse" id="b.REV.14.8">Hara laa7entho kiitanchchay, Wolqqaama Baabiloona kunddaaddu; iza kunddeedda gaasuunneekka asaa zariyaa ubbaa iita oosuwaa oosissiyaa diraassa yaagiidde, koyro kiitanchchaa kaalleedda.</seg>
          <seg type="verse" id="b.REV.14.9">Heezzentho kiitanchchay bare kooshshaa dhoqqu udiide, hawaadan yaagiidde, koyro laa77u kiitanchchatuwa kaalleedda; Do7awunne A misilew goyinniyaa ooninne qassi A mallaa bare deemuwan woy bare kushiyan wothiyaa ooninne de7ooppe,</seg>
          <seg type="verse" id="b.REV.14.10">Xoossay bare wolqqaama hanqquwaa burccukkuwan kuntheeddaa hanqquwaa woyiniyaa eessaa I ushana. Hewaa ootheedda ubbay geeshsha kiitanchchatuwaa sinthaaninne Dorssaa sinthan, tamaaninne eexxiyaa diiniyan paxa kaa7ettana.</seg>
          <seg type="verse" id="b.REV.14.11">Unttuntta paxa kaa7iyaa tamaa cuway medhi medhinaw cuwattana. Do7awunne he do7aa misilew goyinniyaa oossinne qassi he do7aa sunthaa malaataanna de7iya oossinne qammanne gallassi shemppuu baawa yaageedda.</seg>
          <seg type="verse" id="b.REV.14.12">Xoossaw azazettiyaanne Yesuusaw ammanettiya geeshshatuu danddayiyaa danddayay hawaana.</seg>
          <seg type="verse" id="b.REV.14.13">Hewaappe guyyiyan saluwaappe, Hawaa xaafa; hawaappe sinthaw Godan hayqqiyaawanttu anjjetteeddawantta yaagiyaa kooshshaa taani sisaaddi. Ayyaanay, Tuma; unttunttu barenttu daaburaappe shemppana; ayissi gooppe, unttunttu lo77o kiittaw, Xoossay lo77uwan zaarana yaagee.</seg>
          <seg type="headline">Taani Qoychchaa Wodiyaa Be7aaddi</seg>
          <seg type="verse" id="b.REV.14.14">Qassikka taani be7aaddi. Be7ite, bootha shaarii de7ee. Shaariyaa bollan Asaa Na7aa malatiyaawe utteedda; A huuphiyaan worqqaa akililii, qassi A kushiyan qara baacay de7ee.</seg>
          <seg type="verse" id="b.REV.14.15">Hara kiitanchchay Geeshsha Golliyaappe kesiide, shaariyaa bollan utteeddawoo bare qaalaa dhoqqu udiide, Qoychchaa saati gakkeedda diraw, ne baacaa yeddaade kathaa qoycaa; ayissi gooppe, sa7aa kathay meleedda yaageedda.</seg>
          <seg type="verse" id="b.REV.14.16">Shaariyaa bollan utteeddawe, bare baacaa sa7aa yeddiide, sa7aa kathaa cakkeedda.</seg>
          <seg type="verse" id="b.REV.14.17">Qassikka saluwan de7iya Geeshsha Golliyaappe hara kiitanchchay kesseedda; awukka kuussa baacay de7ee.</seg>
          <seg type="verse" id="b.REV.14.18">Tamaw kaappo gideedda hara kiitanchchay yarshshiyaasaappe kesiide, kuussa baacay de7iyaa kiitanchchaw bare qaalaa dhoqqu udiide, Woyiniyaa ayfi teereedda diraw, ne kuussa baacaa yeddaade, sa7an de7iya woyiniyaa turaappe honddodda ayfiyaa qanxxa! yaageedda.</seg>
          <seg type="verse" id="b.REV.14.19">He kiitanchchay bare baacaa sa7aa yeddiide, sa7an de7iya woyiniyaappe honddodda ayfiyaa qanxxeedda; Xoossaa wolqqaama hanqquwaa he woyiniyaa gumi77iyaa ollaan yeggeedda.</seg>
          <seg type="verse" id="b.REV.14.20">Katamaappe gaxaan de7iya woyiniyaa ayfiyaa gumi77iyaa ollaan woyiniyaa ayfi gumi77ettee. Suuthay kesiide, he woyiniyaa gumi77iyaa ollaappe heezzu xeetu kiilo miitiriyaa keenaa haakkiide, paraw puuluwaa gakkiyawaa keenaa dhoqqu giide eelleedda.</seg>
        </div>
        <div type="chapter" complete="y" id="b.REV.15">
          <seg type="headline">Taani Burccukkuwaa Abbaa Bee7aaddi</seg>
          <seg type="verse" id="b.REV.15.1">Taani saluwan hara wolqqaamanne maalalissiyaa mallaa be7aaddi. Xoossaa hanqquu unttunttu bollan polettiyaa diraw, wurssetha laappu boshaanna de7iya laappu kiitanchchatuu de7iino.</seg>
          <seg type="verse" id="b.REV.15.2">Qassikka taani burccukkuwaa abbaa malatiyaawaa tamaanna walaketteeddawaa be7aaddi. Qassi do7aa, A misiliyaanne A sunthaa payduwaa xooneeddaawantta be7aaddi. Xoossay untuntussi immeedda diithatuwaa oyqqiide, burccukkuwaa malatiyaa abbaa matan unttunttu eqqeeddino.</seg>
          <seg type="verse" id="b.REV.15.3">Unttunttu, Xoossaa oosanchchaa Muse mazimuriyaanne Dorssaa mazimuriyaa hawaadan yexxeeddino. Godaw, Ubbaappe Wolqqaama Xoossaw, ne kiitay gitanne maalalissiyaawaa. Asa zariyaa ubbaa Kaatew, ne ogii xilluwaanne tumuwaa.</seg>
          <seg type="verse" id="b.REV.15.4">Godaw, new yayyennawenne ne sunthaa bonchchennawe oonee? Ayissi gooppe, geeshshay ne xalalaa. Asa zariyaa ubbay yiide, ne sinthan goyinnana; ayissi gooppe, ne xillo kiitay ubbaw qoncceedda yaagiide yexxiino.</seg>
          <seg type="headline">Laappu Boshaanna De7iyaa Laappu Kiitanchchatuwaa</seg>
          <seg type="verse" id="b.REV.15.5">Hewaappe guyyiyan, taani saluwan de7iya Geeshsha Golli dooyettowaa hewekka markkatethaa dunkkaaniyaa be7aaddi.</seg>
          <seg type="verse" id="b.REV.15.6">Laappu boshaanna de7iya laappu kiitanchchatuu Geeshsha Golliyaappe keseeddino. Unttunttu phooliide booxxiya laynuwaa mayuwaa mayyeeddino; barenttu tiraa worqqaa danccuwan yuushshi aathiide qachcheeddino.</seg>
          <seg type="verse" id="b.REV.15.7">De7uuwan de7iya oyddu medhetatuwaappe ittuu, medhi medhinaw gakkanaw de7iyaa Xoossaa hanqquu kumeedda laappu worqqaa keretuwaa laappu kiitanchchatoo immeedda.</seg>
          <seg type="verse" id="b.REV.15.8">Xoossaa bonchchuwaappenne A wolqqaappe yeedda cuway Geeshsha Golliyaa kumeedda. Laappu kiitanchchatuu aheedda laappu boshatuu polettana gakkanaw, Geeshsha Golliyaa ooninne gelanaw danddayibeenna.</seg>
        </div>
        <div type="chapter" complete="y" id="b.REV.16">
          <seg type="headline">Xoossaa Hanqquu Kumeedda Keretuwaa</seg>
          <seg type="verse" id="b.REV.16.1">Hewaappe guyyiyan, laappu kiitanchchatoo, Biide Xoossaa hanqquwaa laappu keriyaappe sa7an gussite yaagiide, Geeshsha Golliyaappe haasayiyaa wolqqaama kooshshaa taani sisaaddi.</seg>
          <seg type="verse" id="b.REV.16.2">Koyro kiitanchchay biide, bare keriyan de7iyaawaa sa7an gussina, do7aa mallay de7iyaawanttu bollanne he do7aa misilew goyinniyaawantu bolla loythi sakkiyaa maythaa keseedda.</seg>
          <seg type="verse" id="b.REV.16.3">Laa7entho kiitanchchay bare keriyan de7iyaawaa abbaan gussina abbaa haathay hayqqeedda asaa suuthaa malateedda. Qassi abbaan de7iya medhetaa ubbaykka hayqqi aggeedda.</seg>
          <seg type="verse" id="b.REV.16.4">Heezzentho kiitanchchay bare keriyan de7iyaawaa shaafatuuwaaninne pulttatuwan gussina unttunttu suuthaa gideeddino.</seg>
          <seg type="verse" id="b.REV.16.5">Haathaw aawottiya kiitanchchay hawaadan yaagiyaawaa, taani sisaaddi; Kasekka ha77ikka de7iyaa Godaw, Geeshshaw, ha pirddaa pirddeedda diraw, neeni xilluwaa.</seg>
          <seg type="verse" id="b.REV.16.6">Unttunttu geeshshatuwaa suuthaanne nabatuwaa suuthaa gusseedda diraw, neeni unttuntta ushshanaw suuthaa unttunttoo immaadda. Unttunttu barenttoo bessiyaawaa akkeeddino yaageedda.</seg>
          <seg type="verse" id="b.REV.16.7">Yarshshuwaa yarshshiyaasaappe, Godaw, Ubbaappe Wolqqaama Xoossaw, ne pirdday tumuwaanne xilluwaa! yaagiyaa kooshshaa taani sissaadi.</seg>
          <seg type="verse" id="b.REV.16.8">Oyddentho kiitanchchay bare keriyan de7iyaawaa awayfiyaa bollan gussina bare tamaa seelaan asaa guuddanaw, awayfew maatay imetteedda.</seg>
          <seg type="verse" id="b.REV.16.9">Asay wolqqaama seelaan guudettiide ha boshatuwaa bollan maatay de7iyaa Xoossaa sunthaa boreedda. Shin bare nagaraappe simmibeennanne Xoossaa gitatethaakka bonchchibeenna.</seg>
          <seg type="verse" id="b.REV.16.10">Ichcheshentho kiitanchchay bare keriyan de7iyaawaa do7aa kawutethaa oydiyaa bolla gussina, he do7aa kawutethay dhumeedda. Asay bare seelaa diraw, bare inxxarssaa sa77eedda.</seg>
          <seg type="verse" id="b.REV.16.11">Qassi asay bare seelaa dirawunne bare maythaa diraw saluwaa Xoossaa sheqqeedda. Shin bare ootheedda nagaraappe simmibeenna.</seg>
          <seg type="verse" id="b.REV.16.12">Usuppuntha kiitanchchay bare keriyan de7iyaawaa wogga Efiraaxeesa geetettiyaa shaafan gussina away doliyaa baggappe yaana kaatatuwassi ogii giiganaadan, haathay meleedda.</seg>
          <seg type="verse" id="b.REV.16.13">Hewaappe guyyiyan, taani sheedhdhiyaa malatiyaa heezzu tuna ayyaanatu dawiyaa doonaappe, du7aa doonaappenne wordduwaa timbitiyaa odiyaawaa doonaappe kesishshin be7aaddi.</seg>
          <seg type="verse" id="b.REV.16.14">Unttunttu mallatuwaa oothiyaa xalahatuwaa ayyaanatuwa. He heezzu iita ayyaanatuu Ubbaappe Wolqqaama Xoossaa wolqqaama gallassan, sa7aa kaatatuwaa ubbaa olaw shiishshanaw baana.</seg>
          <seg type="verse" id="b.REV.16.15">Be7a, taani kayisuwaadan yaana. Asaa sinthan kallo hamettiidde yeellatenna mala, gemi77ishennan bare mayuwaa mayyiide naagiyaa uray anjjetteeddawaa! yaageedda.</seg>
          <seg type="verse" id="b.REV.16.16">He iita ayyaanatuu kaatetuwaa Ibraayisxxe qaalaan Arimaagedoonageetettiyaa sa7aa shiishsheeddino.</seg>
          <seg type="verse" id="b.REV.16.17">Laappuntha kiitanchchay bare keriyan de7iyaawaa carkkuwan gussina, Geeshsha Golliyan de7iya araataappe, Poletteedda yaagiyaa wolqqaama kooshshay yeedda.</seg>
          <seg type="verse" id="b.REV.16.18">Hewaappe guyyiyan, walqqanthay wolqqaameedda; gunthay sisetteedda; guugunthaykka guummeedda. Qassi biittay pala qaathaa qaaxxeedda. Asay sa7an medhettoodeppekka biittay hewaa mala qaathaa qaaxxi erenna; hewe ubbaappe aadhdheedda qaathaa.</seg>
          <seg type="verse" id="b.REV.16.19">Woliqqaama katamay heezzu kesiide za77eedda. Biittaa ubbaan de7iya katamatuu dhayeeddino. Xoossay wolqqaama Baabiloono qoppiide, bare iita hanqquwaa woyiniyaa eessay kumeedda burccukkuwaappe woyiniyaa eessaa Baabiloono ushsheedda.</seg>
          <seg type="verse" id="b.REV.16.20">Abbaan doodetteedda biittay ubbay dhayeedda; deriikka beettibeenna.</seg>
          <seg type="verse" id="b.REV.16.21">Asaa bolla oytamu kiilo keenaa deexiya wolqqaama shachchay saluwaappe wodhdheedda. Asay he shachchaa boshaa diraw, Xoossaa boreedda; ayissi gooppe, boshay daro wolqqaama.</seg>
        </div>
        <div type="chapter" complete="y" id="b.REV.17">
          <seg type="headline">Baabiloone Bolla Yaana Muraa</seg>
          <seg type="verse" id="b.REV.17.1">Hewaappe guyyiyan, laappu keretuu de7iyaa laappu kiitanchchatuwappe ittuu taakko yiide, taana hawaadan yaageedda; Haa ya; daro shaafatuwaa gaxaan de7iya woshummiyaa, wolqqaama katamatta, waana murettanentto, taani neena bessana.</seg>
          <seg type="verse" id="b.REV.17.2">Sa7an de7iya kaatatuu izinna woshummeeddino; sa7an de7iya asaykka izi woyiniyaa eessaa ushi mathottiide izinna woshummeedda yaageedda.</seg>
          <seg type="verse" id="b.REV.17.3">He kiitanchchay taana Ayyaanan bazzuwaa afeedda. Hewan taani itti mishiratto boriyaa sunthay bollaa ubbaan xaafetti utteedda zo7o do7aa toggeeddawunno be7aaddi; he do7aw laappu huuphiiyan tammu kacii de7ee.</seg>
          <seg type="verse" id="b.REV.17.4">He mishiratta teera ochchaa malatiyaa mayuwanne zo7o mayuwaa mayyaaddu; iza qassi worqqaan, bonchcho shuchchaaninne inqquwaa geetettiyaa al77o shuchchan alleeqqaaddu. Iza woshummiyaa tunabaynne sheneyiyaabay kumeedda worqqaa burccukkuwaa bare kushiyan oyqqaaddu.</seg>
          <seg type="verse" id="b.REV.17.5">Izi deemuwan xuura yewuwaa bilethay de7iyaa sunthay, Woliqqaama Baabiloono; Sa7aan De7iyaa Woshummiyaawanttoonne Sa7aan De7iyaa Sheneyiyaabaw Aatto yaagiyaawe xaafetti utteedda.</seg>
          <seg type="verse" id="b.REV.17.6">Qassi he mishiratta geeshshatuwaa suuthaanne Yesuusaw markkattishshin wodheeddawanttu suuthaa ushaade mathotteeddawunno taani be7aade malalettaaddi.</seg>
          <seg type="verse" id="b.REV.17.7">Kiitanchchay taana, Neeni ayissi hawaadan maalalettaaddii? Taani new mishiratti xuura yewuwaanne iza tookkeedda laappu huuphiiyan tammu kacii de7iyaa du7aa xuura yewuwaa odana.</seg>
          <seg type="verse" id="b.REV.17.8">Neeni be7eedda do7ay kase de7ee; shin ha77i baawa. He do7ay ciimmo ollaappe elle kesiide, bashshaw baanawaa. Alamii medhettoodeppe doommiide, de7uwa maxaafan unttunttu sunthay xaafettibeenna sa7an de7iya asay do7aa be7iide malalettana. Ayissi gooppe, I kase de7ee; ha77i baawa; shin sinthappe yaanawaa.</seg>
          <seg type="verse" id="b.REV.17.9">Hawe aadhdheedda eratethanne akeeka koyyee. Laappu huuphii mishiratta uttiyaa laappu deretuwaa; hewanttu qassi laappu kaatatuwaa.</seg>
          <seg type="verse" id="b.REV.17.10">Unttunttuppe ichcheshu kaatatuu kunddeeddino. Ittuu ha77i gakkanaassikka mooddee; yokko kaatii yibeenna. I yiide, guutha wodiyaa takkanaw bessee.</seg>
          <seg type="verse" id="b.REV.17.11">Kase de7eedda do7ay, ha77i baynnawe, I bare huuphew hosppuntha du7aa. I laappu do7atuwaappe ittuwaa; I dhayanaw bee.</seg>
          <seg type="verse" id="b.REV.17.12">Neeni be7eedda tammu kacetuu mooddanaw doommibeenna tammu kaatetuwa. Shin unttunttu do7anna ittippe itti saatew kaatetuwadan mooddanaw unttunttussi maatay imettana.</seg>
          <seg type="verse" id="b.REV.17.13">Unttunttussi ubbaw itti qofay de7ee; unttunttu barenttu wolqqaanne barenttu maataa do7aw immana.</seg>
          <seg type="verse" id="b.REV.17.14">Unttunttu Dorssaanna olettana; shin dorssaynne dorssaanna de7iyaawanttu, I xeegeeddawanttunne dooreeddawanttu, A kaalliyaa ammanetteeddawanttu, he kaatetuwaa xoonana; ayissi gooppe, I godatuwaa Godaanne kaatetuwaa Kaatiyaa yaageedda.</seg>
          <seg type="verse" id="b.REV.17.15">Kiitanchchay qassikka taana hawaadan yaageedda; Caaratta utteedda he neeni be7eedda haathay yaratuwaa, cora asaa, asaa zaretuwaanne dumma dumma biittaa qaalaa.</seg>
          <seg type="verse" id="b.REV.17.16">Qassi neeni be7eedda tammu kaciinne do7ay woshummewunno ixxanawantta. Unttunttu iziw de7iya ubbabaa akkidiggana. Qassi izo kallo ashshananne izi ashuwaa midiggana; yaatiide unttunttu izo taman guuddana.</seg>
          <seg type="verse" id="b.REV.17.17">Ayissi gooppe, Xoossaa qaalay tumattana gakkanaw, unttunttu qofay ittuwa gidanaadan, unttunttu barenttu mooddiyaa wolqqaa do7aw immanaadaaninne Xoossay qoppeeddaawaa unttunttu oothanaadan, unttunttu wozanaan Xoossay amuwaa wotheedda.</seg>
          <seg type="verse" id="b.REV.17.18">He neeni be7eedda mishiratta sa7aa kaatetuwa mooddiyaa wolqqaama katamatto yaageedda.</seg>
        </div>
        <div type="chapter" complete="y" id="b.REV.18">
          <seg type="headline">Baabilooni Kunddethaa</seg>
          <seg type="verse" id="b.REV.18.1">Hewaappe guyyiyan, wolqqaama maatay de7iyaa hara kiitanchchay saluwaappe wodhdhishiina, taani be7aaddi. He kiitanchchaa bonchchuu sa7aa poo7isseedda.</seg>
          <seg type="verse" id="b.REV.18.2">He kiitanchchay bare kooshshaa dhoqqu udiide, Iza kunddaaddu! Wolqqaama Baabiloona kunddaaddu! Baabiloona xalahatuu aqiyaasaa gidaaddu; iita ayyaanatuu ubbatuunne ixettiyaa iita kafatuu ubbatuu iini de7iino.</seg>
          <seg type="verse" id="b.REV.18.3">Ayissi gooppe, asaa zariyaa ubbaa bare mathoyiyaa woyiniyaa eessaa ushshina izinna woshummeeddino. Qaykka sa7aa kaatatuu izinna woshummeeddino. Izi ishalo wolqqaa gaasuwan sa7an de7iya zali77anchchatuu duretteeddino yaageedda.</seg>
          <seg type="verse" id="b.REV.18.4">Hewaappe guyyiyan, taani saluwaappe hawaadan yaagiyaa hara kooshshaa sisaaddi; Ta asaw, iippe kesite! Izi nagaraa izinna koxxoppite! Izi muraa gishettoppite.</seg>
          <seg type="verse" id="b.REV.18.5">Ayissi gooppe, izi nagaray saluwaa gakkanaw dooretti utteedda. Xoossay izi iita bayizzuwa hassayeedda.</seg>
          <seg type="verse" id="b.REV.18.6">Iza immeeddawaa keenaa zaariide, iziw immite. Iza ootheeddawoo laa77u kushiyaa iziw qanxxite. Iza hinttenttussi giigisseedda ushshaappe laa77u kushiyaa ushshaa izi burccukkuwaa kunthite.</seg>
          <seg type="verse" id="b.REV.18.7">Iza bonchchetteeddawaanne ishaleeddawaa keenaa izo tuggayitenne kayyoyite. Iza bare wozanaan, Taani kaatattiidan uttay; taani asinay baynna maccawunno gidikke; qassi ubbaakka kayyottikke yaagaw.</seg>
          <seg type="verse" id="b.REV.18.8">Hewaa diraw, izi boshaa ubbay harggii, kayyuunne koshay izo itti gallassi oyqqana. Qassi iza taman guudettana; ayissi gooppe, izi bolla pirddiyaa Godaa Xoossay Wolqqaama yaageedda.</seg>
          <seg type="verse" id="b.REV.18.9">Sa7aa kaatatuu, izina woshummiidde ishaleeddawanttu he katamatta guudettina, kesiyaa cuwaa be7eedda wode, katamattiw unttunttu waassananne yeekkana.</seg>
          <seg type="verse" id="b.REV.18.10">Unttunttu he katamatti ugaw yayyeedda diraw, haakki eqqiide, Ha wolqqaama katamattee! Wolqqaama katamattee! Baabiloonee, new aayyeero! Neeni ay mala tuggattaniishsha. Neeni itti saatiyaa giddon ne pirddaa akkaadda yaagana.</seg>
          <seg type="verse" id="b.REV.18.11">Unttunttu markkabiyaa caanaa hawaappe sinthanaw shammiyaabay baynna diraw, sa7an de7iya zali77anchchatuu he katamattiw waassananne kayyottana.</seg>
          <seg type="verse" id="b.REV.18.12">Unttunttu worqqaa, biraa, bonchcho shuchchaa, inqquwaa geetettiyaa al77o shuchchaa, teera oochcha malatiyaa mayuwaa, suufiyaa mala mayuwaa, hariya geetettiyaa mayuwaa, zo7o mayuwaa, ubba qommo sawiyaa mithaa, ubba qommuwan ootheedda danggarssaa achchaa, al77o mithaappe medhetteeddabaa, nahaasiyaa, birataa, ibineberediyaa geetettiyaa shuchchaa,</seg>
          <seg type="verse" id="b.REV.18.13">qarafaa, qimaamiyaa, ixaanaa, shittuwaa, sawiyaa ixaanaa dhiilliyaa, woyiniyaa eessaa, wogaraa zaytiyaa, liiqeedda dhiilliyaa, zarggaa, miizzaa, dorssaa, paraanne paray goochchiyaa gaariyaa, unttunttu aylletuwanne haray atto asaa shemppuunne shammiyaabaykka baawa.</seg>
          <seg type="verse" id="b.REV.18.14">Zali77anchchatuu mishirattiw, Neeni amotteedda lo77obay ubbay neeppe halidiggeedda. Ne de7uunne alleeqqettiyaabay ubbay dhayidiggeedda. Neeni laa7entho unttuntta ubbaakka demmakka yaageeddino.</seg>
          <seg type="verse" id="b.REV.18.15">He katamattin zali77iide duretteedda zali77anchchatuu izi ugaw yayyiide, iippe haakkiide eqqana. Unttunttu yeekkananne kayyottana.</seg>
          <seg type="verse" id="b.REV.18.16">Qassi, Suufiyaa geetettiyaa kiriyan dadetteedda mayuwaa, teera ochchaa malatiyaa mayuwanne zo7o mayuwaa mayyaade, worqqaa alleeqquwan, bonchcho shuchchaaninne inqquwaa geetettiyaa al77o shuchchan alleeqqeedda, he wolqqaama katamattiw aayyeero!</seg>
          <seg type="verse" id="b.REV.18.17">Hawaa keena wolqqaama maxuu ubbay itti saatiyaa giddon dippi gi dhayi aggeedda yaageeddino. Markkabiyaa laaggiyaa ubbatuu, markkabiyan biya ubbatuu, markkabiyan oothiyaa ubbatuunne abbaan oothi go77ettiyaa ubbatuu haakki eqqeeddino.</seg>
          <seg type="verse" id="b.REV.18.18">He katamatta guudettina kesiyaa cuwaa be7eedda wode barenttu kooshshaa dhoqqu udiide, Ha wolqqaama katamatto malatiyaa katamay ubbaakka baawa yaageeddino.</seg>
          <seg type="verse" id="b.REV.18.19">Unttunttu barenttu huuphiyaan baana qoliide, waasseeddinonne kayyotteeddino; Abbaan markkabetuu de7iyaa ubbaa bare maxuwan dureyeedda wolqqaama katamattiw aayyeero! Qassi iziw de7iyaabay ubbay itti saatiyaa giddon dhayi ageedda.</seg>
          <seg type="verse" id="b.REV.18.20">He katamatta dhayeedda diraw, saloo, nashetta! Geeshshatoo, Yesuusi kiitteeddawanttoo, nabatoo, nashettite! Ayissi gooppe, iza hinttentta ootheeddawaa diraw Xoossay izo pirddeedda yaageedda.</seg>
          <seg type="verse" id="b.REV.18.21">Hewaappe guyyiyan, wolqqaama kiitanchchay woxaa malatiyaa wolqqaama shuchchaa denthi abbaan oliide hawaadan yaageedda; Wolqqaama katamatta Baabiloona sugina, hawaadan kunddana; iza hachcheppe sinthaw ubbaakka beettukku.</seg>
          <seg type="verse" id="b.REV.18.22">Diithaa diixxiyaawanttunne mazimuriyaa yexxiyaawanttu, suusulliyaanne malakataa punniyaawanttu kooshshay hawaappe hini baggan ne giddon ubbakka siseettenna. Kushiyaa hiilla eriyaa ooninne laa7etho ubbakka de7enna. Woxaa kooshshaykka hawaappe sinthaw ne giddon sisettenna.</seg>
          <seg type="verse" id="b.REV.18.23">Xomppiyaa poo7uukka laa7ethuwa ne giddon poo7enna. Akkiyawaa kooshshaynne gelewunni kooshshay sinthaw ne giddon siseettenna. Ne zali77anchchatuu sa7aa ubbaan eretteedda wolqqaamatuwaa. Ne bitiyaawan asaa zariyaa ubbay cimetteedda.</seg>
          <seg type="verse" id="b.REV.18.24">Nabatuwaa suuthay, geeshshatuwaa suuthaynne sa7an hayqqeedda ubbatuwaa suuthay izin beetteedda diraw, Baabiloona murettaaddu yaageedda.</seg>
        </div>
        <div type="chapter" complete="y" id="b.REV.19">
          <seg type="verse" id="b.REV.19.1">Hewaappe guyyiyan, saluwan cora asaa kooshshaadan kooshummiyaa wolqqaama kooshshay hawaadan yaagiyaawaa taani sisaaddi; Xoossaa galatay gakko. Atotethay, bonchchuunne wolqqay nu Xoossaassa.</seg>
          <seg type="verse" id="b.REV.19.2">A pirdday tumuwaanne xilluwaa. Caarataade sa7aa tunisseedda wolqqaama caaratto Xoossay pirddeedda; Xoossaa oosanchchatuwaa iza wodheedda diraw, Xoossay izo mureedda yaageedda.</seg>
          <seg type="verse" id="b.REV.19.3">Asay laa7enthuwa bare koshshaa dhoqqu udiide, Xoossaa galatay gakko. He katamatta medhi medhinaw cuwattana yaageeddino.</seg>
          <seg type="verse" id="b.REV.19.4">Laatamanne oyddu cimatuunne shemppuwaanna de7iya oyddu medhetatuu kawutethaa oydiyan utteedda Xoossaw guufanniide, Amen77i. Xoossaa galatay gakko yaagiide goyinneeddino.</seg>
          <seg type="headline">Dorssaa Bullachchaw Xeesiyaa Xeessaa</seg>
          <seg type="verse" id="b.REV.19.5">Hewaappe guyyiyan, Xoossaa ayllatuu ubbay, Xoossaw yayyiya guuthay, daruu ubbay nu Xoossaa galatite yaagiyaa kooshshay kawutethaa oydiyaappe keseedda.</seg>
          <seg type="verse" id="b.REV.19.6">Hewaappe guyyiyan, cora asaadan kooshummiyaa, wolqqaama shaafaadan guummiyaa, wolqqaama guugunthaadan guugummiyaa kooshshaa taani sisaaddi. He kooshshay, Xoossaa galatay gakko. Ayissi gooppe, nu Goday, Ubbaappe Wolqqaama Xoossay kawuteedda.</seg>
          <seg type="verse" id="b.REV.19.7">Dorssaa bullachchaa gallassay gakkeedda dirawunne gelewunnakka bullachchaw barena giigisseedda diraw, nuuni pashikkoyttenne nashettoytte; qassi Dorssaa bonchchoytte.</seg>
          <seg type="verse" id="b.REV.19.8">Gelewunniw mayyanaw suufiyaa geetettiyaa kiriyan dadetteedda phooliyaa bootha mayuu imetteedda. Suufiyaa geetettiyaa kiriyan dadetteedda mayuu geeshshatuwaa xillo oosuwaa yaagiyaawaa, taani sisaaddi.</seg>
          <seg type="verse" id="b.REV.19.9">Hewaappe guyyiyan, kiitanchchay taana, Dorssaa bullachchaw xeesetteeddawanttu anjjetteeddawantta yaagaade xaafa yaageedda. He kiitanchchay qassikka taana, Hawe Xoossaa tumu qaalaa yaageedda.</seg>
          <seg type="verse" id="b.REV.19.10">Hewaappe guyye taani aw goyinnanaw A gediyan kunddaaddi. Shin I taana, Hewaa oothoppa. Taani ne malanne Yesuusi unttunttussi qonccisseedda tumatethaa oyqqeedda ne ishatuwaa ubbaa mala aylliyaa. Xoossaw goyinna. Ayissi gooppe, Yesuusi qonccisseedda tumatethay timbitiyaa odiyaawoo denthethiyaawaa yaageedda.</seg>
          <seg type="headline">Bootha Paraa Toggeeddawaa</seg>
          <seg type="verse" id="b.REV.19.11">Yaatina, saluu dooyetteeddaawaa taani be7aaddi. Hewan bootha paray de7ee; he paraa toggeeddaawe ammanettiyaawaanne tumanchchaa giide xeesettee. Toggeeddawe xillotethaan pirddeenne bare olaakka olettee.</seg>
          <seg type="verse" id="b.REV.19.12">A ayfi tamaa lacuwaa malatee; qassi I bare huuphiyaan daro akililiyaa wotheedda. A bolla xaafetti utteedda sunthay de7ee; shin he sunthay ayenttonne aappe attin, ooninne erenna.</seg>
          <seg type="verse" id="b.REV.19.13">I mayyeedda mayuu suuthan muukki kesseeddawaa. A sunthaykka Xoossaa Qaalaa.</seg>
          <seg type="verse" id="b.REV.19.14">Saluwaa wottaaddaratuu bootha geeshsha suufiyaa geetettiyaa kiriyan dadetteedda mayuwaa mayyiide, bootha paratuwaa toggiide, A geeduwaa kaalliino.</seg>
          <seg type="verse" id="b.REV.19.15">Asaa zerethaa I dhayissiyaa kuussa mashshay A doonaappe kesee. Birataa xam77aan asaa I mooddana. Ubbaappe Wolqqaama Xoossay bare hanqquwaa woyiniyaa eessay gumi77ettiyaasan, gumi77iide bessana.</seg>
          <seg type="verse" id="b.REV.19.16">A mayuwaa bollanne A wodiriyaa bolla, Kaatatuwaa Kaatiyaanne godatuwaa Godaa yaagiyaa sunthay xaafetti utteedda.</seg>
          <seg type="verse" id="b.REV.19.17">Hewaappe guyyiyan, taani itti kiitanchchay awaan eqqeeddaawa be7aaddi. He kiitanchchay saluwan dhoqqiide paalliyaa kafuwaa ubbatoo bare kooshshaa dhoqqu udiide, Haa yiite. Xoossaa kawuwaassi ittisa7a shiiqite.</seg>
          <seg type="verse" id="b.REV.19.18">Yiide kaatatuwaa ashuwaa, shaalaqatuwaa ashuwaakka wottaaddaratuwaa ashuwaa miite; paratuwaa ashuwaakka paratuwaa toggeeddawanttu ashuwaakka miite; qassi asaa ubbaa ashuwaa aylliyaawaanne womaannuwaa, dhoqqaawaanne hokaawaa miite yaageedda.</seg>
          <seg type="verse" id="b.REV.19.19">Paraa toggeeddaawaannanne A wotaaddaratuuwanna olettanaw, do7aynne sa7aa kaatatu qassi unttunttu wottaaddaratuu itti sa7aa shiiqi utteeddawantta taani be7aaddi.</seg>
          <seg type="verse" id="b.REV.19.20">He do7ay A sinthaan malaataa ootheedda worddo nabiyaanna ittippe oyqetteedda. Do7aa mallay de7iyaawanttanne do7aa misilew goyinneeddawaantta I baletheeddawe he oothiyaa malaatatuwaana. Do7aynne wordduwaa timbbitiyaa odiyaawe laa77atuukka diiniyaan eexxiyaa tamaa abbaan paxa yegetteeddino.</seg>
          <seg type="verse" id="b.REV.19.21">Unttunttu wottaaddaratuu paraa toggeeddaawaa doonaappe kesiyaa mashshaan hayqqeeddino. Kafatuu ubbatuu unttunttu ashuwaappe barenttoo danddayeeddawaa keenaa meeddino.</seg>
        </div>
        <div type="chapter" complete="y" id="b.REV.20">
          <seg type="headline">Sha77a Laythaa Kawutethaa</seg>
          <seg type="verse" id="b.REV.20.1">Ciimmo ollaa qulppiyaanne wolqqaama santhalataa bare kushiyan oyqqeedda itti kiitanchchay saluwaappe yiyaawaa taani be7aaddi.</seg>
          <seg type="verse" id="b.REV.20.2">Kiitanchchay dawiyaa, he beni shooshshaa, xalahiyaa kaappuwaa woy Seexaanaa giyaawaa oyqedda; yaatiide sha77a laythaw qachcheedda.</seg>
          <seg type="verse" id="b.REV.20.3">Kiitanchchay ciimmo ollaan A yeggiide, sha77a laythay wuranaw, asaa zerethaa laa7ethuwa balettenna mala, he ciimmo ollaa qulppi gorddiide attameedda. Hewaappe guyyiyan, dawi amareedda wodiyaa bilettanaw bessee.</seg>
          <seg type="verse" id="b.REV.20.4">Hewaappe guyyiyan, taani araatatuwaanne unttunttun utteeddawantta be7aaddi; unttunttussi pirddiyaa maatay imetteedda. Yesuusi qonccisseedda tumaanne Xoossaa qaalaa awaajjeedda diraw, barenttu qoodhiyaa qanxxetteedda asaa shemppuwaakka taani be7aaddi. Unttunttu do7aw woy do7aa misilew goyinnibeykkino. Unttunttu do7aa mallaa barenttu deemuwaan woy barenttu kushiyan wothibeeykkino. Unttunttu hayquwaappe denddiide, Kiristtoosaanna ittippe kaatetuwadan sha77a laythaw mooddeeddino.</seg>
          <seg type="verse" id="b.REV.20.5">Hayqqeeddawanttuppe coratuu sha77a laythay wurana gakkanaw, hayquwaappe denddibeykkino. Hewe koyro dendduwaa.</seg>
          <seg type="verse" id="b.REV.20.6">Koyro dendduwan denddeeddawanttu anjjetteeddawanttanne Xoossaa asatuwaa. Unttunttu bolla laa7entho hayqoo wolqqay baawa. Unttunttu Xoossaassinne Kiristtoosassi qeesatuwaa gidana; unttunttu aananna ittippe sha77a laythaw mooddana.</seg>
          <seg type="headline">Seexaanay Xoonetteedda</seg>
          <seg type="verse" id="b.REV.20.7">Sha77a laythay wureeddawaappe guyyiyan, Seexaanay qashuwaappe bilettana.</seg>
          <seg type="verse" id="b.REV.20.8">I Sa7an ubbasan de7iya asaa zerethaa balethanaw kessana; hewe Googanne Maagooga geetettiyaawaa. Seexaanay abbaa shafiyaa keena zerethaa olaw shiishshana.</seg>
          <seg type="verse" id="b.REV.20.9">He zaretuu biittaa ubbaa mayyiide geeshshatuwaa heeraanne Xoossay siiqiyaa katamatto yuuyyi aadhdhi eqqeeddino. Shin tamay saluwaappe wodhdhiide, unttuntta meedda.</seg>
          <seg type="verse" id="b.REV.20.10">Do7aynne worddo nabii yegetteedda eexxiyaa diiniyaa tamaa abbaan xalahiyaa kaappuu, asaa zerethaa baletheeddawe, yegetteedda. Unttunttu qammanne gallassi medhi medhinaw paxa kaa7ettana.</seg>
          <seg type="headline">Wurssetha Pirddaa</seg>
          <seg type="verse" id="b.REV.20.11">Hewaappe guyyiyan, taani wolqqaama bootha araataanne he araataan utteeddawaa be7aaddi. Sa7aynne saluu A sinthappe baqateeddino; laa7entho beettibeykkino.</seg>
          <seg type="verse" id="b.REV.20.12">Hayqqeeddawanttu, dhoqqu giyaawanttunne guuthatuu araataa sinthan eqqeeddaawantta taani be7aaddi. Maxaafatuu dooyetteeddino; hara maxaafay, de7uwa maxaafaykka dooyetteedda. Hayqqeeddawanttu barenttu oosuwaadan, maxaafatuwan xaafetti utteeddawaadankka pirddetteeddino.</seg>
          <seg type="verse" id="b.REV.20.13">Abbay bare giddon de7iya hayqqeeddaawantta immeedda; hayquunne Si7oolii barenttu giddon de7iya hayqqeeddawantta immeeddino. Ubbaykka barenttu oosuwaadan pirddetteeddino.</seg>
          <seg type="verse" id="b.REV.20.14">Hewaappe guyyiyan, hayquunne Si7oolii tamaa abbaan yegetteeddino. He tamaa abbay laa7etho hayquwaa.</seg>
          <seg type="verse" id="b.REV.20.15">De7uwa maxaafan bare sunthay xaafettibeenna asay ooninne tamaa abban yegetteedda.</seg>
        </div>
        <div type="chapter" complete="y" id="b.REV.21">
          <seg type="headline">Ooratha Saluwaanne Ooratha Sa7aa</seg>
          <seg type="verse" id="b.REV.21.1">Hewaappe guyyiyan, taani ooratha saluwaanne ooratha sa7aa be7aaddi. Koyro saluunne koyro sa7ay dhayeedda. Abbaykka dhayeedda.</seg>
          <seg type="verse" id="b.REV.21.2">Geeshsha katamatta ooratha Yeerusalaame, bare asinaw mayyaade giigeedda geliyaa wodoro naattiidan, giiga utteeddawunna saluwaappe Xoossaa matappe duge wodhdhewunno taani be7aaddi.</seg>
          <seg type="verse" id="b.REV.21.3">Woliqqaama kooshshay araataappe hawaadan yaagiidde, haasayishshin, taani sisaaddi; Xoossaa gollii asaanna de7ee; Xoossay asaanna ittippe de7ana. Unttunttu A asaa gidana; Xoossay bare huuphew unttunttunna de7ana. I unttunttu Xoossaa gidana.</seg>
          <seg type="verse" id="b.REV.21.4">Xoossay unttunttu ayfiya afutha ubbaa quccana. Hawaappe sinthanaw hayquunne kayyuu woy waasunne sakuu baawa. Ayissi gooppe, eccabay dhayeedda yaageedda.</seg>
          <seg type="verse" id="b.REV.21.5">Araatan utteeddawe, Taani ubbabaa ooraxxissay yaageedda. Qassikka gujjiide taana, Taani haasayiyaawe ammanettiyaawaanne tuma gidiyaa diraw xaafa yaageedda.</seg>
          <seg type="verse" id="b.REV.21.6">Qassikka taana hawaadan yaageedda; Poletteedda. Taani Alfaanne Omeegaa; Doomethaanne Poluwaa. Saametteedda oonanne Taani de7uwaa haathaa pulttuwaappe coo ushshana.</seg>
          <seg type="verse" id="b.REV.21.7">Xooniyaa uray ooninne hawaa ubbaa laattana. Taani aw Xoossaa gidana; ikka ta na7aa gidana.</seg>
          <seg type="verse" id="b.REV.21.8">Shin yayyiyaawanttu, ammanennawanttu, tunatuu, shemppuwaa wodhiyaawanttu, woshummiyaawanttu, bitiyaawanttu, eeqaassi goyinniyaawanttunne worddotiyaawanttu ubbay de7iyaa sa7ay tamaynne eexxiyaa diinii eexxiyaa abbaa gidanawaa. Hewe laa7entho hayquwaa yaageedda.</seg>
          <seg type="headline">Ooratha Yeerusalaamo</seg>
          <seg type="verse" id="b.REV.21.9">Laappu wurssetha boshatuu kumeedda laappu keretuwaa oyqqeedda laappu kiitanchchatuwappe ittuu taakko yiide taana, Haa ya. Taani neena gelewunno Dorssaa machchatto bessana yaageedda.</seg>
          <seg type="verse" id="b.REV.21.10">Kiitanchchay taana daro dhoqqa deriyaa huuphiya Ayyaanan kessiide geeshsha katamatta, Yerusaalaama saluwaappe Xoossaa matappe duge wodhdhewunno taana besseedda.</seg>
          <seg type="verse" id="b.REV.21.11">He katamatta Xoossaa bonchchuwan poo7aw. He katamatti poo7uu yasphphiidiyaa geetettiyaa al77o shuchchaa mala; birilliiyadan phoolaw.</seg>
          <seg type="verse" id="b.REV.21.12">He katamattiw tammanne laa77u penggetuunne he penggetuwaan tammanne laa77u kiitanchchatuu naagiyaa wolqqaama adussa dirssay de7ee. Penggetuwaan tammanne laa77u Israa7eeliyaa zaretuwaa sunthay xaafetti utteedda.</seg>
          <seg type="verse" id="b.REV.21.13">Away doliyaa bagganna heezzu penggetuu de7iino. Qassi hirkki bagganna heezzu penggetuunne huuphissa bagganna heezzu penggetuu de7iino. Away wulliyaa baggaannakka heezzu penggetuu de7iino.</seg>
          <seg type="verse" id="b.REV.21.14">Katamatti dirssay Dorssay kiitteedda tammanne laa77atuwaa sunthay xaafetteedda tammanne laa77u shuchchatuwaa bolla gimbbetteedda.</seg>
          <seg type="verse" id="b.REV.21.15">Taananna haasayeedda kiitanchchaw katamatto, izi penggetuwaanne izi dirssaa likkiyaa worqqaa gatimay de7ee.</seg>
          <seg type="verse" id="b.REV.21.16">Katamattiw oyddu gaxay de7ee; katamati geesaynne gomppay itti mala. Kiitanchchay katamatto bare gatiman likkeedda. Katamatta laa77u sha77anne laa77u xeetu kiilo miitiriyaa gidaaddu; katamatti geesay, gomppaynne dhoqqatethay itti mala.</seg>
          <seg type="verse" id="b.REV.21.17">Kiitanchchay qassi dirssaakka likkeedda. Asaa kushiyan itti xeetanne oytamanne oyddu wadha gideedda. Hewe ooninne likkiyaa ogiyaan kiitanchchay likkinaada.</seg>
          <seg type="verse" id="b.REV.21.18">Katamatti dirssay yasphphiidiyaa geetettiyaa shuchchan diretteedda. Katamatta birilliiyadan phooliyaa geeshsha worqqaan medhettaaddu.</seg>
          <seg type="verse" id="b.REV.21.19">Katamatti dirssaw hiixetteedda shuchchay bonchchetteedda shuchchaa ubbaan alleeqqetteedda; koyro hiixetteedda shuchchay yasphphiidiyaa; laa7enthuu sampperiyaa; heezzenthuu kelqqedooniyaa; oyddenthuu baluuriyaa;</seg>
          <seg type="verse" id="b.REV.21.20">ichcheshenthuu sarddonkkisa; usuppunthuu sarddiyoona; laappunthuu kiristtilooba; hosppunthuu biralli; uddupunthuu toophaaziyooniyaa; tammunthuu kirisphphiraasiisa; tammanne ittenthuu yaakinttiyaa; tammanne laa7enthuu ametesxxinoosiyaa.</seg>
          <seg type="verse" id="b.REV.21.21">Tammanne laa77u penggetuu tammanne laa77u inqquwaa geetettiyaa al77o shuchchaa; itti itti penggi itti inqquwan oosetteedda. Katamatti ogii birilliya mala geeshsha worqqaa.</seg>
          <seg type="verse" id="b.REV.21.22">Goday, Ubbaappe Wolqqaama Xoossaynne Dorssay katamatti Geeshsha Golliyaa gidiyaa diraw, taani he katamattin Geeshsha Golliyaa be7abeykke.</seg>
          <seg type="verse" id="b.REV.21.23">Katamattiw poo7iya away woy agenay koshshenna. Ayissi gooppe, Xoossaa bonchchuu he katamattin poo7ee; Dorssaykka he katamattiw xomppiyaa.</seg>
          <seg type="verse" id="b.REV.21.24">Asaa zerethay katamatti poo7uwan hamettana. Sa7aa katatuukka barenttu bonchchuwaa he katamattikko ahana.</seg>
          <seg type="verse" id="b.REV.21.25">Katamatti penggetuu ubba gallassikka dooya de7ana; ubbakka gorddettikkinno. Ayissi gooppe, hewan qammay baawa.</seg>
          <seg type="verse" id="b.REV.21.26">Asaa zerethaa gitatethaynne bonchchuu he katamattikko shiiqana.</seg>
          <seg type="verse" id="b.REV.21.27">Shin tunabay woy kawushshabaa oothiyaawe, woy worddotiyaawe ooninne he katamatto gelenna. Qassi Dorssaa de7uwa maxaafan sunthay xaafetteeddawanttu xalalay he katamatto gelana.</seg>
        </div>
        <div type="chapter" complete="y" id="b.REV.22">
          <seg type="verse" id="b.REV.22.1">Hewaappe guyyiyan, kiitanchchay taana Xoossaa kawutethaa oydiyaappenne Dorssaa kawutethaa oydiyaappe goggiyaa birilliiyadan phooliyaa de7uwa haathaa shaafaa besseedda.</seg>
          <seg type="verse" id="b.REV.22.2">He shaafay katamaa ogiyaa gidduwaanna duge goggee. Shaafaappe hefintha baggannanne hafintha bagganna agenaan itti gedenne laythan tammanne laa77u gede ayfiyaa de7uwa mithay de7ee. He mithaa bonchchuu de7iyaawe, zariyaa ubbaa harggiyaappe pathanaassa.</seg>
          <seg type="verse" id="b.REV.22.3">He katamaan Xoossaa sheqay aynne baawa. Xoossaa kawutethaa oydiinne Dorssaa kawutethaa oydii he katamaan de7ana. Xoossaa oosanchchatuu Xoossaw goyinnana.</seg>
          <seg type="verse" id="b.REV.22.4">Unttunttu A deemuwa be7ana; A sunthay unttunttu deemuwaan xaafettana.</seg>
          <seg type="verse" id="b.REV.22.5">Hewaappe sinthaw hara qammay baawa. Unttunttoo xomppiyaa woy awaa poo7uwaa koshshenna; ayissi gooppe, Goday Xoossay unttunttussi xomppiyaa gidanawa. Unttunttu medhi medhinaw kawutana.</seg>
          <seg type="headline">Yesuusa Yuussaa</seg>
          <seg type="verse" id="b.REV.22.6">Hewaappe guyyiyan, kiitanchchay taana hawaadan yaageedda; Ha taani haasayiyaawe tumuwaanne ammanettiyaawaa. Nabatoo bare Geeshsha Ayyaanaa immiya Goday Xoossay, matan hananaw bessiyaawaa bare oosanchchatuwaa bessanaw bare kiitanchchaa kiitteedda yaageedda.</seg>
          <seg type="verse" id="b.REV.22.7">Yesuusi, Be7a! Taani ellekka yaana. Ha maxaafan de7iya timbbitiyaa naagiyaawanttu anjjetteeddawantta yaageedda.</seg>
          <seg type="verse" id="b.REV.22.8">Taani Yohaannisi, ha ubbabaa sisaaddinne be7aaddi. Taani hawaa siseedda wodenne be7eedda wode, hewaa taana besseedda kiitanchchaw goyinnanaw, A gediyan kunddaaddi.</seg>
          <seg type="verse" id="b.REV.22.9">Shin kiitanchchay taana, Hewaa oothoppa. Taani nenaadaaninne nabe gideedda ne ishatuwadan, qassi maxaafan de7iyaabaw azazettiyaa ubbatuwaadan aylliyaa. Xoossaw goyinna yaageedda.</seg>
          <seg type="verse" id="b.REV.22.10">Hewaappe guyyiyan, kiitanchchay taana, Hanana geedda ha maxaafaa qaalaa maatafan gorddoppa. Ayissi gooppe, ha ubbabay polettiyaa wodii matatteedda.</seg>
          <seg type="verse" id="b.REV.22.11">Iitabaa oothiyaawe gujjiidekka iitabaa ootho; tunay gujjiidekka tuno. Lo77obaa oothiyaawe gujjiidekka lo77obaa ootho; geeshshaynne gujjiidekka geeshsha gido yaageedda.</seg>
          <seg type="verse" id="b.REV.22.12">Yesuusi, Be7a! Taani ellekka yaana. Asaa ubbaw A oosuwaadan immanaw, ta woytaa akkaa yaana.</seg>
          <seg type="verse" id="b.REV.22.13">Taani Alfaanne Omeegaa; Koyruwaanne Wurssethaa; Doomethaanne Poluwaa yaageedda.</seg>
          <seg type="verse" id="b.REV.22.14">Barenttu mayuwaa geeshshi meecciyaawaanttu anjjetteeddawantta. De7uwa mithaa ayfiyaa maanawunne katamaa penggiyaanna gelanaw unttunttussi maatay imetteedda.</seg>
          <seg type="verse" id="b.REV.22.15">Shin kanatuu, bitiyaawanttu, woshummiyaawanttu, shemppuwaa wodhiyaawanttu, eeqaassi goyinniyaawanttunne barenttu haasayaaninne barenttu kiitaan worddotiyaawanttu karenna de7iino.</seg>
          <seg type="verse" id="b.REV.22.16">Taani Yesuusi, ha yewuwaa hinttenttussi woosa golletuwan markkattana mala, ta kiitanchchaa kiittaaddi. Taani Daawita Golliyaa Yeletaa. Taani poo7issiyaa Wonttaa Bakkaaliyaa yaageedda.</seg>
          <seg type="verse" id="b.REV.22.17">Geeshsha Ayyaanaynne gelewunna, Haa ya yaagiino. Qassi hawaa sisiyawe ooninne, Haa ya yaago. Saametteedda asay ooninne haa yo. De7uwa haathaa koyyiyaa asay ooninne coo akko.</seg>
          <seg type="verse" id="b.REV.22.18">Taani ha maxaafan xaafetteedda hanana geedda qaalaa sisiyaa oonanne zoray. Ooninne ha qaalaa bolla ittibaa gujjooppe, Xoossay ha maxaafan xaafetteedda boshaa A bolla gujjana.</seg>
          <seg type="verse" id="b.REV.22.19">Ooninne maxaafan de7iya timbbitiyaa qaalaappe ayanne pacissooppe, ha maxaafaa giddon qonccisseedda de7uwa mithaa ayfiyaappenne geeshsha katamaappe A gakkiya gishuwaa Xoossay pacissana.</seg>
          <seg type="verse" id="b.REV.22.20">Ha ubbabaw markkattiyaawe, Tuma! Taani ellekka yaana yaagee. Amen77i. Godaa Yesuusaa, neeni haaya.</seg>
          <seg type="verse" id="b.REV.22.21">Godaa Yesuusi Kiristtoosa aadho keekatethay hinttenaannaubbaanna gido. Amen77i.</seg>
        </div>
      </div>
    </body>
  </text>
</cesDoc>
