<?xml version="1.0" encoding="utf-8"?>
<!DOCTYPE cesDoc SYSTEM "cesDoc.dtd">
<cesDoc version="4.3" type="bible" TEIform="modif-TEI.corpus 2">
  <cesHeader version="4.1" type="text" creator="WorldBible2CES" status="new" date.created="Sat Sep 15 23:09:28 PDT 2012" TEIform="modif-TEI.corpus 2" lang="hbo">
    <fileDesc>
      <titleStmt>
        <h.title>Hebrew OT: BHS (Consonants Only)</h.title>
        <respStmt>
          <respName>WorldBible2CES</respName>
          <respType>converted from tab format to CES-style XML</respType>
        </respStmt>
      </titleStmt>
      <editionStmt version="1.0">initial release</editionStmt>
      <publicationStmt>
        <distributor>Christian Chiarcos</distributor>
        <pubAddress>Goethe-Universität Frankfurt am Main, Germany</pubAddress>
        <availability status="free">
		Noncommercial, with attribution, see below.
		
hebrew_bhs_consonants/hebrew_bhs_consonants.html: Hebrew OT: BHS (Consonants Only)

BHS* Hebrew Bible (Leningrad Codex) in Unicode
With Ketib & Qere

*Corrections of the BHS marked with asterix – typographical errors, corrected
towards Leningrad Codex

Credits: CCAT & Tyndale House

This ASCII text was prepared by Robert Kraft and Emanuel Tov under the umbrella
of CCAT (University of Pennsylvania) - see the history of this project at http:
//www.wts.edu/hebrew/ The original text is found at http://ccat.sas.upenn.edu/
gopher/text/religion/biblical/

David Instone-Brewer of Tyndale House converted the CCAT text to Unicode and
added both the Hebrew and English versification.

Most electronic versions of the BHS can be traced back to the CCAT project,
though often this is not acknowledged. The CCAT text is copyright, and made
available for scholarly non-commercial use, subject to each user acknowledging
their agreement with the terms and conditions.

If you use this text, you should acknowledge your agreement to the terms and
conditions by doing one of the following: 1) print, sign and mail the text at
http://ccat.sas.upenn.edu/gopher/text/religion/biblical/mbhs/
user-declaration.txt or 3) read and fill in the document below then copy and
paste it into an email to kraft(AT)ccat.sas.upenn.edu
━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━
USER DECLARATION
CENTER FOR COMPUTER ANALYSIS OF TEXTS (CCAT)
UNIVERSITY OF PENNSYLVANIA,
227 Logan Hall, Philadelphia, PA 19104-6304
Telephone (215) 898-5827

With regard to the texts and software it distributes, CCAT has made all
reasonable efforts to insure that appropriate consent and permission has been
obtained from copyright holders of published materials converted into
machine-readable form as well as from producers of the electronic form, and
thus that fair and permitted use of such materials does not constitute an
infringement on copyright.

In accepting materials distributed by or through CCAT, the recipient agrees to
observe the following "fair use" provisions:

(1) Not to use or make available these materials for commercial purposes
without first obtaining the written consent of the owners/encoders;
(2) To observe any special restrictions that may govern the use of particular
texts or bodies of material as stipulated in the aforementioned documentation;
(3) To control access to these materials and require any other party to whom
the recipient supplies any portion of this material to observe these conditions
and to register a signed USER AGREEMENT form with CCAT;
(4) When making formal public reference to the materials, to acknowledge
appropriately the holder of the copyright to any published text that has been
encoded as well as to the encoder and the source from which the
machine-readable form has been obtained, to the extent that these details are
supplied in the aforementioned documentation. Unless otherwise noted, CCAT is
the legal owner of the software and documentation being distributed.
(5) To report promptly to CCAT any errors discovered in these machine-readable
materials or problems with the software.

FULL NAME &amp; DATE____________________________________________________
ADDRESS ____________________________________________________
Text(s) obtained:
Parallel MT/LXX from CCAT, and MBHS via the Oxford Text Archive.
Converted to Unicode with Eng/Heb versification by David Instone-Brewer, 2005.
━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━
OXFORD TEXT ARCHIVE: Bible. O.T. Hebrew (bibl0525) Biblia Hebraica
Stuttgartensia

[Electronic resource] : (Michigan-Claremont text)

Eds: Kittel, Rudolf, 1853-1929 Alt, Albrecht, 1883-1956 Eissfeldt, Otto, 1887-
Kahle, Paul, 1875-1964 Elliger, Karl, 1901-1977 Rudolph, Wilhelm, 1891-

Creation of machine-readable version: Whitaker, Richard E. Parunak, H. Van Dyke
Rev. ed. / Computer Assisted Tools for Septuagint Studies (Project)

DISTRIBUTOR: Oxford Text Archive Oxford University Computing Services, 13
Banbury Road, Oxford, OX2 6NN, info@ota.ahds.ac.uk

AVAILABILITY STATUS='FREE': Freely available for non-commercial use provided
that this header is included in its entirety with any copy distributed. From
the printed Code manual deposited with the electronic text: "The project was
made possible ... by the gracious release granted by the Deutsche
Bibelstiftung, Stuttgart, publishers of Biblia Hebraica Stuttgartensia."

Coded transliteration of printed version: "The Hebrew text used in the
[Computer Assisted Tools for Septuagint Studies (CATSS)] project was encoded
under the direction of Richard Whitaker (Claremont Institute for Antiquity and
Christianity) and H. Van Dyke Parunak (University of Michigan Computer Center)
... and has been corrected by the Jerusalem team with the aid of the Maredsous
Data Bank"--Computer Assisted Tools for Septuagint Studies (CATSS). vol. 1. p.
8. This revised edition overseen by Emanuel Tov and Robert A. Kraft Publication
based on this text: Computer Assisted Tools for Septuagint Studies (CATSS) /
project directors, Robert A. Kraft [and] Emanuel Tov. -- Atlanta, Ga. :
Scholars Press, 1986- . -- (Society of Biblical Literature. Septuagint and
cognate studies series ; no. 20). -- Contents: Vol. 1. Ruth / [by] John R.
Abercrombie, William Adler, Robert A. Kraft [and] Emanuel Tov. -- ISBN
0-89130-978-0 (v. 1 : alk. paper). -- ISBN 0-89130-979-9 (v. 1 : pbk. : alk.
paper).

Transcribed from: Biblia Hebraica Stuttgartensia quae antea cooperantibus A.
Alt, O. Eissfeldt, P. Kahle ediderat R. Kittel / editio funditus renovata,
adjuvantibus H. Bardtke ... [et al.] cooperantibus H.P. Ru:ger et J. Ziegler ;
ediderunt K. Elliger et W. Rudolph ; textum Masoreticum curavit H.P. Ru:ger,
Masoram elaboravit G.E. Weil. -- Stuttgart : Deutsche Bibelstiftung, 1977. --
Prolegomena in German, English, French, Spanish and Latin. -- Added title and
text in Hebrew: Torah, Neviim u-Khetuvim. -- ISBN 3-43805218-0. The aim of this
project was to produce the first complete machine-readable Old Testament text
in the public domain
</availability>
        <pubDate value="Sat Sep 15 23:09:28 PDT 2012">Sat Sep 15 23:09:28 PDT 2012</pubDate>
      </publicationStmt>
      <sourceDesc>
        <biblStruct>
          <monogr>
            <h.title>Hebrew OT: BHS (Consonants Only)</h.title>
            <imprint>
              <pubDate>Unknown</pubDate>
              <publisher/>
            </imprint>
          </monogr>
        </biblStruct>
      </sourceDesc>
    </fileDesc>
    <encodingDesc>
      <projectDesc>
hebrew_bhs_consonants/hebrew_bhs_consonants.html: Hebrew OT: BHS (Consonants Only)

BHS* Hebrew Bible (Leningrad Codex) in Unicode
With Ketib & Qere

*Corrections of the BHS marked with asterix – typographical errors, corrected
towards Leningrad Codex

Credits: CCAT & Tyndale House

This ASCII text was prepared by Robert Kraft and Emanuel Tov under the umbrella
of CCAT (University of Pennsylvania) - see the history of this project at http:
//www.wts.edu/hebrew/ The original text is found at http://ccat.sas.upenn.edu/
gopher/text/religion/biblical/

David Instone-Brewer of Tyndale House converted the CCAT text to Unicode and
added both the Hebrew and English versification.

Most electronic versions of the BHS can be traced back to the CCAT project,
though often this is not acknowledged. The CCAT text is copyright, and made
available for scholarly non-commercial use, subject to each user acknowledging
their agreement with the terms and conditions.

If you use this text, you should acknowledge your agreement to the terms and
conditions by doing one of the following: 1) print, sign and mail the text at
http://ccat.sas.upenn.edu/gopher/text/religion/biblical/mbhs/
user-declaration.txt or 3) read and fill in the document below then copy and
paste it into an email to kraft(AT)ccat.sas.upenn.edu
━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━
USER DECLARATION
CENTER FOR COMPUTER ANALYSIS OF TEXTS (CCAT)
UNIVERSITY OF PENNSYLVANIA,
227 Logan Hall, Philadelphia, PA 19104-6304
Telephone (215) 898-5827

With regard to the texts and software it distributes, CCAT has made all
reasonable efforts to insure that appropriate consent and permission has been
obtained from copyright holders of published materials converted into
machine-readable form as well as from producers of the electronic form, and
thus that fair and permitted use of such materials does not constitute an
infringement on copyright.

In accepting materials distributed by or through CCAT, the recipient agrees to
observe the following "fair use" provisions:

(1) Not to use or make available these materials for commercial purposes
without first obtaining the written consent of the owners/encoders;
(2) To observe any special restrictions that may govern the use of particular
texts or bodies of material as stipulated in the aforementioned documentation;
(3) To control access to these materials and require any other party to whom
the recipient supplies any portion of this material to observe these conditions
and to register a signed USER AGREEMENT form with CCAT;
(4) When making formal public reference to the materials, to acknowledge
appropriately the holder of the copyright to any published text that has been
encoded as well as to the encoder and the source from which the
machine-readable form has been obtained, to the extent that these details are
supplied in the aforementioned documentation. Unless otherwise noted, CCAT is
the legal owner of the software and documentation being distributed.
(5) To report promptly to CCAT any errors discovered in these machine-readable
materials or problems with the software.

FULL NAME & DATE____________________________________________________
ADDRESS ____________________________________________________
Text(s) obtained:
Parallel MT/LXX from CCAT, and MBHS via the Oxford Text Archive.
Converted to Unicode with Eng/Heb versification by David Instone-Brewer, 2005.
━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━
OXFORD TEXT ARCHIVE: Bible. O.T. Hebrew (bibl0525) Biblia Hebraica
Stuttgartensia

[Electronic resource] : (Michigan-Claremont text)

Eds: Kittel, Rudolf, 1853-1929 Alt, Albrecht, 1883-1956 Eissfeldt, Otto, 1887-
Kahle, Paul, 1875-1964 Elliger, Karl, 1901-1977 Rudolph, Wilhelm, 1891-

Creation of machine-readable version: Whitaker, Richard E. Parunak, H. Van Dyke
Rev. ed. / Computer Assisted Tools for Septuagint Studies (Project)

DISTRIBUTOR: Oxford Text Archive Oxford University Computing Services, 13
Banbury Road, Oxford, OX2 6NN, info@ota.ahds.ac.uk

AVAILABILITY STATUS='FREE': Freely available for non-commercial use provided
that this header is included in its entirety with any copy distributed. From
the printed Code manual deposited with the electronic text: "The project was
made possible ... by the gracious release granted by the Deutsche
Bibelstiftung, Stuttgart, publishers of Biblia Hebraica Stuttgartensia."

Coded transliteration of printed version: "The Hebrew text used in the
[Computer Assisted Tools for Septuagint Studies (CATSS)] project was encoded
under the direction of Richard Whitaker (Claremont Institute for Antiquity and
Christianity) and H. Van Dyke Parunak (University of Michigan Computer Center)
... and has been corrected by the Jerusalem team with the aid of the Maredsous
Data Bank"--Computer Assisted Tools for Septuagint Studies (CATSS). vol. 1. p.
8. This revised edition overseen by Emanuel Tov and Robert A. Kraft Publication
based on this text: Computer Assisted Tools for Septuagint Studies (CATSS) /
project directors, Robert A. Kraft [and] Emanuel Tov. -- Atlanta, Ga. :
Scholars Press, 1986- . -- (Society of Biblical Literature. Septuagint and
cognate studies series ; no. 20). -- Contents: Vol. 1. Ruth / [by] John R.
Abercrombie, William Adler, Robert A. Kraft [and] Emanuel Tov. -- ISBN
0-89130-978-0 (v. 1 : alk. paper). -- ISBN 0-89130-979-9 (v. 1 : pbk. : alk.
paper).

Transcribed from: Biblia Hebraica Stuttgartensia quae antea cooperantibus A.
Alt, O. Eissfeldt, P. Kahle ediderat R. Kittel / editio funditus renovata,
adjuvantibus H. Bardtke ... [et al.] cooperantibus H.P. Ru:ger et J. Ziegler ;
ediderunt K. Elliger et W. Rudolph ; textum Masoreticum curavit H.P. Ru:ger,
Masoram elaboravit G.E. Weil. -- Stuttgart : Deutsche Bibelstiftung, 1977. --
Prolegomena in German, English, French, Spanish and Latin. -- Added title and
text in Hebrew: Torah, Neviim u-Khetuvim. -- ISBN 3-43805218-0. The aim of this
project was to produce the first complete machine-readable Old Testament text
in the public domain

retrieved from http://unbound.biola.edu:
This Website is Copyright (c) 2005-2006 Biola University.
Biola does not hold the Copyright to any Biblical texts on this site.
Some Biblical texts on this site are in the Public Domain,
and others are Copyrighted by their Copyright holders.

This version is encoded in XML, conformant to the SGML specifications
of Philipp Resnik's parallel bibles (http://www.umiacs.umd.edu/~resnik/parallel/bible.html),
an adaption of the level 1 specifications of the
Corpus Encoding Standard, for non-commercial research use.
(XML conversion required minor adjustments of the DTD.)

NOTE: CES is superseded by the TEI, the encoding was chosen for compatibility with Resnik's bibles.</projectDesc>
      <editorialDecl>
        <conformance level="1">Corpus Encoding Standard, Version 2.0</conformance>
        <correction status="unknown" method="silent"/>
        <segmentation>Marked up to the level of chapter and verse.</segmentation>
      </editorialDecl>
    </encodingDesc>
    <profileDesc>
      <langUsage>
        <language id="hbo" iso639="hbo">Ancient Hebrew</language>
      </langUsage>
      <wsdUsage>
        <writingSystem id="utf-8">Unicode</writingSystem>
      </wsdUsage>
    </profileDesc>
  </cesHeader>
  <text>
    <body lang="hbo" id="Hebrew_OT_BHS_Consonants_Only">
      <div id="b.GEN" type="book">
        <div id="b.GEN.1" type="chapter">
          <seg id="b.GEN.1.1" type="verse">בראשית ברא אלהים את השמים ואת הארץ׃</seg>
          <seg id="b.GEN.1.2" type="verse">והארץ היתה תהו ובהו וחשך על־פני תהום ורוח אלהים מרחפת על־פני המים׃</seg>
          <seg id="b.GEN.1.3" type="verse">ויאמר אלהים יהי אור ויהי־אור׃</seg>
          <seg id="b.GEN.1.4" type="verse">וירא אלהים את־האור כי־טוב ויבדל אלהים בין האור ובין החשך׃</seg>
          <seg id="b.GEN.1.5" type="verse">ויקרא אלהים לאור יום ולחשך קרא לילה ויהי־ערב ויהי־בקר יום אחד׃ ף</seg>
          <seg id="b.GEN.1.6" type="verse">ויאמר אלהים יהי רקיע בתוך המים ויהי מבדיל בין מים למים׃</seg>
          <seg id="b.GEN.1.7" type="verse">ויעש אלהים את־הרקיע ויבדל בין המים אשר מתחת לרקיע ובין המים אשר מעל לרקיע ויהי־כן׃</seg>
          <seg id="b.GEN.1.8" type="verse">ויקרא אלהים לרקיע שמים ויהי־ערב ויהי־בקר יום שני׃ ף</seg>
          <seg id="b.GEN.1.9" type="verse">ויאמר אלהים יקוו המים מתחת השמים אל־מקום אחד ותראה היבשה ויהי־כן׃</seg>
          <seg id="b.GEN.1.10" type="verse">ויקרא אלהים ליבשה ארץ ולמקוה המים קרא ימים וירא אלהים כי־טוב׃</seg>
          <seg id="b.GEN.1.11" type="verse">ויאמר אלהים תדשא הארץ דשא עשב מזריע זרע עץ פרי עשה פרי למינו אשר זרעו־בו על־הארץ ויהי־כן׃</seg>
          <seg id="b.GEN.1.12" type="verse">ותוצא הארץ דשא עשב מזריע זרע למינהו ועץ עשה־פרי* אשר זרעו־בו למינהו וירא אלהים כי־טוב׃</seg>
          <seg id="b.GEN.1.13" type="verse">ויהי־ערב ויהי־בקר יום שלישי׃ ף</seg>
          <seg id="b.GEN.1.14" type="verse">ויאמר אלהים יהי מארת ברקיע השמים להבדיל בין היום ובין הלילה והיו לאתת ולמועדים ולימים ושנים׃</seg>
          <seg id="b.GEN.1.15" type="verse">והיו למאורת ברקיע השמים להאיר על־הארץ ויהי־כן׃</seg>
          <seg id="b.GEN.1.16" type="verse">ויעש אלהים את־שני המארת הגדלים את־המאור הגדל לממשלת היום ואת־המאור הקטן לממשלת הלילה ואת הכוכבים׃</seg>
          <seg id="b.GEN.1.17" type="verse">ויתן אתם אלהים ברקיע השמים להאיר על־הארץ׃</seg>
          <seg id="b.GEN.1.18" type="verse">ולמשל ביום ובלילה ולהבדיל בין האור ובין החשך וירא אלהים כי־טוב׃</seg>
          <seg id="b.GEN.1.19" type="verse">ויהי־ערב ויהי־בקר יום רביעי׃ ף</seg>
          <seg id="b.GEN.1.20" type="verse">ויאמר אלהים ישרצו המים שרץ נפש חיה ועוף יעוףף על־הארץ על־פני רקיע השמים׃</seg>
          <seg id="b.GEN.1.21" type="verse">ויברא אלהים את־התנינם הגדלים ואת כל־נפש החיה הרמשת אשר שרצו המים למינהם ואת כל־עוף כנף למינהו וירא אלהים כי־טוב׃</seg>
          <seg id="b.GEN.1.22" type="verse">ויברך אתם אלהים לאמר פרו ורבו ומלאו את־המים בימים והעוף ירב בארץ׃</seg>
          <seg id="b.GEN.1.23" type="verse">ויהי־ערב ויהי־בקר יום חמישי׃ ף</seg>
          <seg id="b.GEN.1.24" type="verse">ויאמר אלהים תוצא הארץ נפש חיה למינה בהמה ורמש וחיתו־ארץ למינה ויהי־כן׃</seg>
          <seg id="b.GEN.1.25" type="verse">ויעש אלהים את־חית הארץ למינה ואת־הבהמה למינה ואת כל־רמש האדמה למינהו וירא אלהים כי־טוב׃</seg>
          <seg id="b.GEN.1.26" type="verse">ויאמר אלהים נעשה אדם בצלמנו כדמותנו וירדו בדגת הים ובעוף השמים ובבהמה ובכל־הארץ ובכל־הרמש הרמש על־הארץ׃</seg>
          <seg id="b.GEN.1.27" type="verse">ויברא אלהים את־האדם בצלמו בצלם אלהים ברא אתו זכר ונקבה ברא אתם׃</seg>
          <seg id="b.GEN.1.28" type="verse">ויברך אתם אלהים ויאמר להם אלהים פרו ורבו ומלאו את־הארץ וכבשה ורדו בדגת הים ובעוף השמים ובכל־חיה הרמשת על־הארץ׃</seg>
          <seg id="b.GEN.1.29" type="verse">ויאמר אלהים הנה נתתי לכם את־כל־עשב זרע זרע אשר על־פני כל־הארץ ואת־כל־העץ אשר־בו פרי־עץ זרע זרע לכם יהיה לאכלה׃</seg>
          <seg id="b.GEN.1.30" type="verse">ולכל־חית הארץ ולכל־עוף השמים ולכל רומש על־הארץ אשר־בו נפש חיה את־כל־ירק עשב לאכלה ויהי־כן׃</seg>
          <seg id="b.GEN.1.31" type="verse">וירא אלהים את־כל־אשר עשה והנה־טוב מאד ויהי־ערב ויהי־בקר יום הששי׃ ף</seg>
        </div>
        <div id="b.GEN.2" type="chapter">
          <seg id="b.GEN.2.1" type="verse">ויכלו השמים והארץ וכל־צבאם׃</seg>
          <seg id="b.GEN.2.2" type="verse">ויכל אלהים ביום השביעי מלאכתו אשר עשה וישבת ביום השביעי מכל־מלאכתו אשר עשה׃</seg>
          <seg id="b.GEN.2.3" type="verse">ויברך אלהים את־יום השביעי ויקדש אתו כי בו שבת מכל־מלאכתו אשר־ברא אלהים לעשות׃ ף</seg>
          <seg id="b.GEN.2.4" type="verse">אלה תולדות השמים והארץ בהבראם ביום עשות יהוה אלהים ארץ ושמים׃</seg>
          <seg id="b.GEN.2.5" type="verse">וכל שיח השדה טרם יהיה בארץ וכל־עשב השדה טרם יצמח כי לא המטיר יהוה אלהים על־הארץ ואדם אין לעבד את־האדמה׃</seg>
          <seg id="b.GEN.2.6" type="verse">ואד יעלה מן־הארץ והשקה את־כל־פני־האדמה׃</seg>
          <seg id="b.GEN.2.7" type="verse">וייצר יהוה אלהים את־האדם עפר מן־האדמה ויפח באפיו נשמת חיים ויהי האדם לנפש חיה׃</seg>
          <seg id="b.GEN.2.8" type="verse">ויטע יהוה אלהים גן־בעדן מקדם וישם שם את־האדם אשר יצר׃</seg>
          <seg id="b.GEN.2.9" type="verse">ויצמח יהוה אלהים מן־האדמה כל־עץ נחמד למראה וטוב למאכל ועץ החיים בתוך הגן ועץ הדעת טוב ורע׃</seg>
          <seg id="b.GEN.2.10" type="verse">ונהר יצא מעדן להשקות את־הגן ומשם יפרד והיה לארבעה ראשים׃</seg>
          <seg id="b.GEN.2.11" type="verse">שם האחד פישון הוא הסבב את כל־ארץ החוילה אשר־שם הזהב׃</seg>
          <seg id="b.GEN.2.12" type="verse">וזהב הארץ ההוא טוב שם הבדלח ואבן השהם׃</seg>
          <seg id="b.GEN.2.13" type="verse">ושם־הנהר השני גיחון הוא הסובב את כל־ארץ כוש׃</seg>
          <seg id="b.GEN.2.14" type="verse">ושם הנהר השלישי חדקל הוא ההלך קדמת אשור והנהר הרביעי הוא פרת׃</seg>
          <seg id="b.GEN.2.15" type="verse">ויקח יהוה אלהים את־האדם וינחהו בגן־עדן לעבדה ולשמרה׃</seg>
          <seg id="b.GEN.2.16" type="verse">ויצו יהוה אלהים על־האדם לאמר מכל עץ־הגן אכל תאכל׃</seg>
          <seg id="b.GEN.2.17" type="verse">ומעץ הדעת טוב ורע לא תאכל ממנו כי ביום אכלך ממנו מות תמות׃</seg>
          <seg id="b.GEN.2.18" type="verse">ויאמר יהוה אלהים לא־טוב היות האדם לבדו אעשה־לו עזר כנגדו׃</seg>
          <seg id="b.GEN.2.19" type="verse">ויצר יהוה אלהים מן־האדמה כל־חית השדה ואת כל־עוף השמים ויבא אל־האדם לראות מה־יקרא־לו וכל אשר יקרא־לו האדם נפש חיה הוא שמו׃</seg>
          <seg id="b.GEN.2.20" type="verse">ויקרא האדם שמות לכל־הבהמה ולעוף השמים ולכל חית השדה ולאדם לא־מצא עזר כנגדו׃</seg>
          <seg id="b.GEN.2.21" type="verse">ויפל יהוה אלהים תרדמה על־האדם ויישן ויקח אחת מצלעתיו ויסגר בשר תחתנה׃</seg>
          <seg id="b.GEN.2.22" type="verse">ויבן יהוה אלהים את־הצלע אשר־לקח מן־האדם לאשה ויבאה אל־האדם׃</seg>
          <seg id="b.GEN.2.23" type="verse">ויאמר האדם זאת הפעם עצם מעצמי ובשר מבשרי לזאת יקרא אשה כי מאיש לקחה־זאת׃</seg>
          <seg id="b.GEN.2.24" type="verse">על־כן יעזב־איש את־אביו ואת־אמו ודבק באשתו והיו לבשר אחד׃</seg>
          <seg id="b.GEN.2.25" type="verse">ויהיו שניהם ערומים האדם ואשתו ולא יתבששו׃</seg>
        </div>
        <div id="b.GEN.3" type="chapter">
          <seg id="b.GEN.3.1" type="verse">והנחש היה ערום מכל חית השדה אשר עשה יהוה אלהים ויאמר אל־האשה אף כי־אמר אלהים לא תאכלו מכל עץ הגן׃</seg>
          <seg id="b.GEN.3.2" type="verse">ותאמר האשה אל־הנחש מפרי עץ־הגן נאכל׃</seg>
          <seg id="b.GEN.3.3" type="verse">ומפרי העץ אשר בתוך־הגן אמר אלהים לא תאכלו ממנו ולא תגעו בו פן־תמתון׃</seg>
          <seg id="b.GEN.3.4" type="verse">ויאמר הנחש אל־האשה לא־מות תמתון׃</seg>
          <seg id="b.GEN.3.5" type="verse">כי ידע אלהים כי ביום אכלכם ממנו ונפקחו עיניכם והייתם כאלהים ידעי טוב ורע׃</seg>
          <seg id="b.GEN.3.6" type="verse">ותרא האשה כי טוב העץ למאכל וכי תאוה־הוא לעינים ונחמד העץ להשכיל ותקח מפריו ותאכל ותתן גם־לאישה עמה ויאכל׃</seg>
          <seg id="b.GEN.3.7" type="verse">ותפקחנה עיני שניהם וידעו כי עירםם הם ויתפרו עלה תאנה ויעשו להם חגרת׃</seg>
          <seg id="b.GEN.3.8" type="verse">וישמעו את־קול יהוה אלהים מתהלך בגן לרוח היום ויתחבא האדם ואשתו מפני יהוה אלהים בתוך עץ הגן׃</seg>
          <seg id="b.GEN.3.9" type="verse">ויקרא יהוה אלהים אל־האדם ויאמר לו איכה׃</seg>
          <seg id="b.GEN.3.10" type="verse">ויאמר את־קלך שמעתי בגן ואירא כי־עירם אנכי ואחבא׃</seg>
          <seg id="b.GEN.3.11" type="verse">ויאמר מי הגיד לך כי עירם אתה המן־העץ אשר צויתיך לבלתי אכל־ממנו אכלת׃</seg>
          <seg id="b.GEN.3.12" type="verse">ויאמר האדם האשה אשר נתתה עמדי הוא נתנה־לי מן־העץ ואכל׃</seg>
          <seg id="b.GEN.3.13" type="verse">ויאמר יהוה אלהים לאשה מה־זאת עשית ותאמר האשה הנחש השיאני ואכל׃</seg>
          <seg id="b.GEN.3.14" type="verse">ויאמר יהוה אלהים אל־הנחש כי עשית זאת ארור אתה מכל־הבהמה ומכל חית השדה על־גחנך תלך ועפר תאכל כל־ימי חייך׃</seg>
          <seg id="b.GEN.3.15" type="verse">ואיבה אשית בינך ובין האשה ובין זרעך ובין זרעה הוא ישופך ראש ואתה תשופנו עקב׃ ס</seg>
          <seg id="b.GEN.3.16" type="verse">אל־האשה אמר הרבה ארבה עצבונך והרנך בעצב תלדי בנים ואל־אישך תשוקתך והוא ימשל־בך׃ ס</seg>
          <seg id="b.GEN.3.17" type="verse">ולאדם אמר כי־שמעת* לקול אשתך ותאכל מן־העץ אשר צויתיך לאמר לא תאכל ממנו ארורה האדמה בעבורך בעצבון תאכלנה כל ימי חייך׃</seg>
          <seg id="b.GEN.3.18" type="verse">וקוץ ודרדר תצמיח לך ואכלת את־עשב השדה׃</seg>
          <seg id="b.GEN.3.19" type="verse">בזעת אפיך תאכל לחם עד שובך אל־האדמה כי ממנה לקחת כי־עפר אתה ואל־עפר תשוב׃</seg>
          <seg id="b.GEN.3.20" type="verse">ויקרא האדם שם אשתו חוה כי הוא היתה אם כל־חי׃</seg>
          <seg id="b.GEN.3.21" type="verse">ויעש יהוה אלהים לאדם ולאשתו כתנות עור וילבשם׃ ף</seg>
          <seg id="b.GEN.3.22" type="verse">ויאמר יהוה אלהים הן האדם היה כאחד ממנו לדעת טוב ורע ועתה פן־ישלח ידו ולקח גם מעץ החיים ואכל וחי לעלם׃</seg>
          <seg id="b.GEN.3.23" type="verse">וישלחהו יהוה אלהים מגן־עדן לעבד את־האדמה אשר לקח משם׃</seg>
          <seg id="b.GEN.3.24" type="verse">ויגרש את־האדם וישכן מקדם לגן־עדן את־הכרבים ואת להט החרב המתהפכת לשמר את־דרך עץ החיים׃ ס</seg>
        </div>
        <div id="b.GEN.4" type="chapter">
          <seg id="b.GEN.4.1" type="verse">והאדם ידע את־חוה אשתו ותהר ותלד את־קין ותאמר קניתי איש את־יהוה׃</seg>
          <seg id="b.GEN.4.2" type="verse">ותסף ללדת את־אחיו את־הבל ויהי־הבל רעה צאן וקין היה עבד אדמה׃</seg>
          <seg id="b.GEN.4.3" type="verse">ויהי מקץ ימים ויבא קין מפרי האדמה מנחה ליהוה׃</seg>
          <seg id="b.GEN.4.4" type="verse">והבל הביא גם־הוא מבכרות צאנו ומחלבהן וישע יהוה אל־הבל ואל־מנחתו׃</seg>
          <seg id="b.GEN.4.5" type="verse">ואל־קין ואל־מנחתו לא שעה ויחר לקין מאד ויפלו פניו׃</seg>
          <seg id="b.GEN.4.6" type="verse">ויאמר יהוה אל־קין למה חרה לך ולמה נפלו פניך׃</seg>
          <seg id="b.GEN.4.7" type="verse">הלוא אם־תיטיב שאת ואם לא תיטיב לפתח חטאת רבץ ואליך תשוקתו ואתה תמשל־בו׃</seg>
          <seg id="b.GEN.4.8" type="verse">ויאמר קין אל־הבל אחיו ויהי בהיותם בשדה ויקם קין אל־הבל אחיו ויהרגהו׃</seg>
          <seg id="b.GEN.4.9" type="verse">ויאמר יהוה אל־קין אי הבל אחיך ויאמר לא ידעתי השמר אחי אנכי׃</seg>
          <seg id="b.GEN.4.10" type="verse">ויאמר מה עשית קול דמי אחיך צעקים אלי מן־האדמה׃</seg>
          <seg id="b.GEN.4.11" type="verse">ועתה ארור אתה מן־האדמה אשר פצתה את־פיה לקחת את־דמי אחיך מידך׃</seg>
          <seg id="b.GEN.4.12" type="verse">כי תעבד את־האדמה לא־תסף תת־כחה לך נע ונד תהיה בארץ׃</seg>
          <seg id="b.GEN.4.13" type="verse">ויאמר קין אל־יהוה גדול עוני מנשא׃</seg>
          <seg id="b.GEN.4.14" type="verse">הן גרשת אתי היום מעל פני האדמה ומפניך אסתר והייתי נע ונד בארץ והיה כל־מצאי יהרגני׃</seg>
          <seg id="b.GEN.4.15" type="verse">ויאמר לו יהוה לכן כל־הרג קין שבעתים יקם וישם יהוה לקין אות לבלתי הכות־אתו כל־מצאו׃</seg>
          <seg id="b.GEN.4.16" type="verse">ויצא קין מלפני יהוה וישב בארץ־נוד קדמת־עדן׃</seg>
          <seg id="b.GEN.4.17" type="verse">וידע קין את־אשתו ותהר ותלד את־חנוך ויהי בנה עיר ויקרא שם העיר כשם בנו חנוך׃</seg>
          <seg id="b.GEN.4.18" type="verse">ויולד לחנוך את־עירד ועירד ילד את־מחויאל ומחייאל ילד את־מתושאל ומתושאל ילד את־למך׃</seg>
          <seg id="b.GEN.4.19" type="verse">ויקח־לו למך שתי נשים שם האחת עדה ושם השנית צלה׃</seg>
          <seg id="b.GEN.4.20" type="verse">ותלד עדה את־יבל הוא היה אבי ישב אהל ומקנה׃</seg>
          <seg id="b.GEN.4.21" type="verse">ושם אחיו יובל הוא היה אבי כל־תפש כנור ועוגב׃</seg>
          <seg id="b.GEN.4.22" type="verse">וצלה גם־הוא ילדה את־תובל קין לטש כל־חרש נחשת וברזל ואחות תובל־קין נעמה׃</seg>
          <seg id="b.GEN.4.23" type="verse">ויאמר למך לנשיו עדה וצלה שמען קולי נשי למך האזנה אמרתי כי איש הרגתי לפצעי וילד לחברתי׃</seg>
          <seg id="b.GEN.4.24" type="verse">כי שבעתים יקם־קין ולמך שבעים ושבעה׃</seg>
          <seg id="b.GEN.4.25" type="verse">וידע אדם עוד את־אשתו ותלד בן ותקרא את־שמו שת כי שת־לי אלהים זרע אחר תחת הבל כי הרגו קין׃</seg>
          <seg id="b.GEN.4.26" type="verse">ולשת גם־הוא ילד־בן ויקרא את־שמו אנוש אז הוחל לקרא בשם יהוה׃ ף</seg>
        </div>
        <div id="b.GEN.5" type="chapter">
          <seg id="b.GEN.5.1" type="verse">זה ספר תולדת אדם ביום ברא אלהים אדם בדמות אלהים עשה אתו׃</seg>
          <seg id="b.GEN.5.2" type="verse">זכר ונקבה בראם ויברך אתם ויקרא את־שםם אדם ביום הבראם׃ ס</seg>
          <seg id="b.GEN.5.3" type="verse">ויחי אדם שלשים ומאת שנה ויולד בדמותו כצלמו ויקרא את־שמו שת׃</seg>
          <seg id="b.GEN.5.4" type="verse">ויהיו ימי־אדם אחרי הולידו את־שת שמנה מאת שנה ויולד בנים ובנות׃</seg>
          <seg id="b.GEN.5.5" type="verse">ויהיו כל־ימי אדם אשר־חי תשע מאות שנה ושלשים שנה וימת׃ ס</seg>
          <seg id="b.GEN.5.6" type="verse">ויחי־שת חמש שנים ומאת שנה ויולד את־אנוש׃</seg>
          <seg id="b.GEN.5.7" type="verse">ויחי־שת אחרי הולידו את־אנוש שבע שנים ושמנה מאות שנה ויולד בנים ובנות׃</seg>
          <seg id="b.GEN.5.8" type="verse">ויהיו כל־ימי־שת שתים עשרה שנה ותשע מאות שנה וימת׃ ס</seg>
          <seg id="b.GEN.5.9" type="verse">ויחי אנוש תשעים שנה ויולד את־קיןן׃</seg>
          <seg id="b.GEN.5.10" type="verse">ויחי אנוש אחרי הולידו את־קיןן חמש עשרה שנה ושמנה מאות שנה ויולד בנים ובנות׃</seg>
          <seg id="b.GEN.5.11" type="verse">ויהיו כל־ימי אנוש חמש שנים ותשע מאות שנה וימת׃ ס</seg>
          <seg id="b.GEN.5.12" type="verse">ויחי קיןן שבעים שנה ויולד את־מהללאל׃</seg>
          <seg id="b.GEN.5.13" type="verse">ויחי קיןן אחרי הולידו את־מהללאל ארבעים שנה ושמנה מאות שנה ויולד בנים ובנות׃</seg>
          <seg id="b.GEN.5.14" type="verse">ויהיו כל־ימי קיןן עשר שנים ותשע מאות שנה וימת׃ ס</seg>
          <seg id="b.GEN.5.15" type="verse">ויחי מהללאל חמש שנים וששים שנה ויולד את־ירד׃</seg>
          <seg id="b.GEN.5.16" type="verse">ויחי מהללאל אחרי הולידו את־ירד שלשים שנה ושמנה מאות שנה ויולד בנים ובנות׃</seg>
          <seg id="b.GEN.5.17" type="verse">ויהיו כל־ימי מהללאל חמש ותשעים שנה ושמנה מאות שנה וימת׃ ס</seg>
          <seg id="b.GEN.5.18" type="verse">ויחי־ירד שתים וששים שנה ומאת שנה ויולד את־חנוך׃</seg>
          <seg id="b.GEN.5.19" type="verse">ויחי־ירד אחרי הולידו את־חנוך שמנה מאות שנה ויולד בנים ובנות׃</seg>
          <seg id="b.GEN.5.20" type="verse">ויהיו כל־ימי־ירד שתים וששים שנה ותשע מאות שנה וימת׃ ף</seg>
          <seg id="b.GEN.5.21" type="verse">ויחי חנוך חמש וששים שנה ויולד את־מתושלח׃</seg>
          <seg id="b.GEN.5.22" type="verse">ויתהלך חנוך את־האלהים אחרי הולידו את־מתושלח שלש מאות שנה ויולד בנים ובנות׃</seg>
          <seg id="b.GEN.5.23" type="verse">ויהי כל־ימי חנוך חמש וששים שנה ושלש מאות שנה׃</seg>
          <seg id="b.GEN.5.24" type="verse">ויתהלך חנוך את־האלהים ואיננו כי־לקח אתו אלהים׃ ף</seg>
          <seg id="b.GEN.5.25" type="verse">ויחי מתושלח שבע ושמנים שנה ומאת שנה ויולד את־למך׃</seg>
          <seg id="b.GEN.5.26" type="verse">ויחי מתושלח אחרי הולידו את־למך שתים ושמונים שנה ושבע מאות שנה ויולד בנים ובנות׃</seg>
          <seg id="b.GEN.5.27" type="verse">ויהיו כל־ימי מתושלח תשע וששים שנה ותשע מאות שנה וימת׃ ף</seg>
          <seg id="b.GEN.5.28" type="verse">ויחי־למך שתים ושמנים שנה ומאת שנה ויולד בן׃</seg>
          <seg id="b.GEN.5.29" type="verse">ויקרא את־שמו נח לאמר זה* ינחמנו ממעשנו ומעצבון ידינו מן־האדמה אשר אררה יהוה׃</seg>
          <seg id="b.GEN.5.30" type="verse">ויחי־למך אחרי הולידו את־נח חמש ותשעים שנה וחמש מאת שנה ויולד בנים ובנות׃</seg>
          <seg id="b.GEN.5.31" type="verse">ויהי כל־ימי־למך שבע ושבעים שנה ושבע מאות שנה וימת׃ ס</seg>
          <seg id="b.GEN.5.32" type="verse">ויהי־נח בן־חמש מאות שנה ויולד נח את־שם את־חם ואת־יפת׃</seg>
        </div>
        <div id="b.GEN.6" type="chapter">
          <seg id="b.GEN.6.1" type="verse">ויהי כי־החל האדם לרב על־פני האדמה ובנות ילדו להם׃</seg>
          <seg id="b.GEN.6.2" type="verse">ויראו בני־האלהים את־בנות האדם כי טבת הנה ויקחו להם נשים מכל אשר בחרו׃</seg>
          <seg id="b.GEN.6.3" type="verse">ויאמר יהוה לא־ידון רוחי באדם לעלם בשגם הוא בשר והיו ימיו מאה ועשרים שנה׃</seg>
          <seg id="b.GEN.6.4" type="verse">הנפלים היו בארץ בימים ההם וגם אחרי־כן אשר יבאו בני האלהים אל־בנות האדם וילדו להם המה הגברים אשר מעולם אנשי השם׃ ף</seg>
          <seg id="b.GEN.6.5" type="verse">וירא יהוה כי רבה רעת האדם בארץ וכל־יצר מחשבת לבו רק רע כל־היום׃</seg>
          <seg id="b.GEN.6.6" type="verse">וינחם יהוה כי־עשה את־האדם בארץ ויתעצב אל־לבו׃</seg>
          <seg id="b.GEN.6.7" type="verse">ויאמר יהוה אמחה את־האדם אשר־בראתי מעל פני האדמה מאדם עד־בהמה עד־רמש ועד־עוף השמים כי נחמתי כי עשיתם׃</seg>
          <seg id="b.GEN.6.8" type="verse">ונח מצא חן בעיני יהוה׃ ף</seg>
          <seg id="b.GEN.6.9" type="verse">אלה תולדת נח נח איש צדיק תמים היה בדרתיו את־האלהים התהלך־נח׃</seg>
          <seg id="b.GEN.6.10" type="verse">ויולד נח שלשה בנים את־שם את־חם ואת־יפת׃</seg>
          <seg id="b.GEN.6.11" type="verse">ותשחת הארץ לפני האלהים ותמלא הארץ חמס׃</seg>
          <seg id="b.GEN.6.12" type="verse">וירא אלהים את־הארץ והנה נשחתה כי־השחית כל־בשר את־דרכו על־הארץ׃ ס</seg>
          <seg id="b.GEN.6.13" type="verse">ויאמר אלהים לנח קץ כל־בשר בא לפני כי־מלאה הארץ חמס מפניהם והנני משחיתם את־הארץ׃</seg>
          <seg id="b.GEN.6.14" type="verse">עשה לך תבת עצי־גפר קנים תעשה את־התבה וכפרת אתה מבית ומחוץ בכפר׃</seg>
          <seg id="b.GEN.6.15" type="verse">וזה אשר תעשה אתה שלש מאות אמה ארך התבה חמשים אמה רחבה ושלשים אמה קומתה׃</seg>
          <seg id="b.GEN.6.16" type="verse">צהר תעשה* לתבה ואל־אמה תכלנה מלמעלה ופתח התבה בצדה תשים תחתים שנים ושלשים תעשה׃</seg>
          <seg id="b.GEN.6.17" type="verse">ואני הנני מביא את־המבול מים על־הארץ לשחת כל־בשר אשר־בו רוח חיים מתחת השמים כל אשר־בארץ יגוע׃</seg>
          <seg id="b.GEN.6.18" type="verse">והקמתי את־בריתי אתך ובאת אל־התבה אתה ובניך ואשתך ונשי־בניך אתך׃</seg>
          <seg id="b.GEN.6.19" type="verse">ומכל־החי מכל־בשר שנים מכל תביא אל־התבה להחית אתך זכר ונקבה יהיו׃</seg>
          <seg id="b.GEN.6.20" type="verse">מהעוף למינהו ומן־הבהמה למינה מכל רמש האדמה למינהו שנים מכל יבאו אליך להחיות׃</seg>
          <seg id="b.GEN.6.21" type="verse">ואתה קח־לך מכל־מאכל אשר יאכל ואספת אליך והיה לך ולהם לאכלה׃</seg>
          <seg id="b.GEN.6.22" type="verse">ויעש נח ככל אשר צוה אתו אלהימ* כן עשה׃ ס</seg>
        </div>
        <div id="b.GEN.7" type="chapter">
          <seg id="b.GEN.7.1" type="verse">ויאמר יהוה לנח בא־אתה וכל־ביתך אל־התבה כי־אתך ראיתי צדיק לפני בדור הזה׃</seg>
          <seg id="b.GEN.7.2" type="verse">מכל הבהמה הטהורה תקח־לך שבעה שבעה איש ואשתו ומן־הבהמה אשר לא טהרה הוא שנים איש ואשתו׃</seg>
          <seg id="b.GEN.7.3" type="verse">גם מעוף השמים שבעה שבעה זכר ונקבה לחיות זרע על־פני כל־הארץ׃</seg>
          <seg id="b.GEN.7.4" type="verse">כי לימים עוד שבעה אנכי ממטיר על־הארץ ארבעים יום וארבעים לילה ומחיתי את־כל־היקום אשר עשיתי מעל פני האדמה׃</seg>
          <seg id="b.GEN.7.5" type="verse">ויעש נח ככל אשר־צוהו יהוה׃</seg>
          <seg id="b.GEN.7.6" type="verse">ונח בן־שש מאות שנה והמבול היה מים על־הארץ׃</seg>
          <seg id="b.GEN.7.7" type="verse">ויבא נח ובניו ואשתו ונשי־בניו אתו אל־התבה מפני מי המבול׃</seg>
          <seg id="b.GEN.7.8" type="verse">מן־הבהמה הטהורה ומן־הבהמה אשר איננה טהרה ומן־העוף וכל אשר־רמש על־האדמה׃</seg>
          <seg id="b.GEN.7.9" type="verse">שנים שנים באו אל־נח אל־התבה זכר ונקבה כאשר צוה אלהים את־נח׃</seg>
          <seg id="b.GEN.7.10" type="verse">ויהי לשבעת הימים ומי המבול היו על־הארץ׃</seg>
          <seg id="b.GEN.7.11" type="verse">בשנת שש־מאות שנה לחיי־נח בחדש השני בשבעה־עשר יום לחדש ביום הזה נבקעו כל־מעינת תהום רבה וארבת השמים נפתחו׃</seg>
          <seg id="b.GEN.7.12" type="verse">ויהי הגשם על־הארץ ארבעים יום וארבעים לילה׃</seg>
          <seg id="b.GEN.7.13" type="verse">בעצם היום הזה בא נח ושם־וחם ויפת בני־נח ואשת נח ושלשת נשי־בניו אתם אל־התבה׃</seg>
          <seg id="b.GEN.7.14" type="verse">המה וכל־החיה למינה וכל־הבהמה למינה וכל־הרמש הרמש על־הארץ למינהו וכל־העוף למינהו כל צפור כל־כנף׃</seg>
          <seg id="b.GEN.7.15" type="verse">ויבאו אל־נח אל־התבה שנים שנים מכל־הבשר אשר־בו רוח חיים׃</seg>
          <seg id="b.GEN.7.16" type="verse">והבאים זכר ונקבה מכל־בשר באו כאשר צוה אתו אלהים ויסגר יהוה בעדו׃</seg>
          <seg id="b.GEN.7.17" type="verse">ויהי המבול ארבעים יום על־הארץ וירבו המים וישאו את־התבה ותרם מעל הארץ׃</seg>
          <seg id="b.GEN.7.18" type="verse">ויגברו המים וירבו מאד על־הארץ ותלך התבה על־פני המים׃</seg>
          <seg id="b.GEN.7.19" type="verse">והמים גברו* מאד מאד על־הארץ ויכסו כל־ההרים הגבהים אשר־תחת כל־השמים׃</seg>
          <seg id="b.GEN.7.20" type="verse">חמש עשרה אמה מלמעלה גברו המים ויכסו ההרים׃</seg>
          <seg id="b.GEN.7.21" type="verse">ויגוע כל־בשר הרמש על־הארץ בעוף ובבהמה ובחיה ובכל־השרץ השרץ על־הארץ וכל האדם׃</seg>
          <seg id="b.GEN.7.22" type="verse">כל אשר נשמת־רוח חיים באפיו מכל אשר בחרבה מתו׃</seg>
          <seg id="b.GEN.7.23" type="verse">וימח את־כל־היקום אשר על־פני האדמה מאדם עד־בהמה עד־רמש ועד־עוף השמים וימחו מן־הארץ וישאר אך־נח ואשר אתו בתבה׃</seg>
          <seg id="b.GEN.7.24" type="verse">ויגברו המים על־הארץ חמשים ומאת יום׃</seg>
        </div>
        <div id="b.GEN.8" type="chapter">
          <seg id="b.GEN.8.1" type="verse">ויזכר אלהים את־נח ואת כל־החיה ואת־כל־הבהמה אשר אתו בתבה ויעבר אלהים רוח על־הארץ וישכו המים׃</seg>
          <seg id="b.GEN.8.2" type="verse">ויסכרו מעינת תהום וארבת השמים ויכלא הגשם מן־השמים׃</seg>
          <seg id="b.GEN.8.3" type="verse">וישבו המים מעל הארץ הלוך ושוב ויחסרו המים מקצה חמשים ומאת יום׃</seg>
          <seg id="b.GEN.8.4" type="verse">ותנח התבה בחדש השביעי בשבעה־עשר יום לחדש על הרי אררט׃</seg>
          <seg id="b.GEN.8.5" type="verse">והמים היו הלוך וחסור עד החדש העשירי בעשירי באחד לחדש נראו ראשי ההרים׃</seg>
          <seg id="b.GEN.8.6" type="verse">ויהי מקץ ארבעים יום ויפתח נח את־חלון התבה אשר עשה׃</seg>
          <seg id="b.GEN.8.7" type="verse">וישלח את־הערב ויצא יצוא ושוב עד־יבשת המים מעל הארץ׃</seg>
          <seg id="b.GEN.8.8" type="verse">וישלח את־היונה מאתו לראות הקלו המים מעל פני האדמה׃</seg>
          <seg id="b.GEN.8.9" type="verse">ולא־מצאה היונה מנוח לכף־רגלה ותשב אליו אל־התבה כי־מים על־פני כל־הארץ וישלח ידו ויקחה ויבא אתה אליו אל־התבה׃</seg>
          <seg id="b.GEN.8.10" type="verse">ויחל עוד שבעת ימים אחרים ויסף שלח את־היונה מן־התבה׃</seg>
          <seg id="b.GEN.8.11" type="verse">ותבא אליו היונה לעת ערב והנה עלה־זית טרף בפיה וידע נח כי־קלו המים מעל הארץ׃</seg>
          <seg id="b.GEN.8.12" type="verse">וייחל עוד שבעת ימים אחרים וישלח את־היונה ולא־יספה שוב־אליו עוד׃</seg>
          <seg id="b.GEN.8.13" type="verse">ויהי באחת ושש־מאות שנה בראשון באחד לחדש חרבו המים מעל הארץ ויסר נח את־מכסה התבה וירא והנה חרבו פני האדמה׃</seg>
          <seg id="b.GEN.8.14" type="verse">ובחדש השני בשבעה ועשרים יום לחדש יבשה הארץ׃ ס</seg>
          <seg id="b.GEN.8.15" type="verse">וידבר אלהים אל־נח לאמר׃</seg>
          <seg id="b.GEN.8.16" type="verse">צא מן־התבה אתה ואשתך ובניך ונשי־בניך אתך׃</seg>
          <seg id="b.GEN.8.17" type="verse">כל־החיה אשר־אתך מכל־בשר בעוף ובבהמה ובכל־הרמש הרמש על־הארץ [כ= הוצא] [ק= היצא] אתך ושרצו בארץ ופרו ורבו על־הארץ׃</seg>
          <seg id="b.GEN.8.18" type="verse">ויצא־נח ובניו ואשתו ונשי־בניו אתו׃</seg>
          <seg id="b.GEN.8.19" type="verse">כל־החיה כל־הרמש וכל־העוף כל רומש על־הארץ למשפחתיהם יצאו מן־התבה׃</seg>
          <seg id="b.GEN.8.20" type="verse">ויבן נח מזבח ליהוה ויקח מכל הבהמה הטהורה ומכל העוף הטהר ויעל עלת במזבח׃</seg>
          <seg id="b.GEN.8.21" type="verse">וירח יהוה את־ריח הניחח ויאמר יהוה אל־לבו לא־אסף לקלל עוד את־האדמה בעבור האדם כי יצר לב האדם רע מנעריו ולא־אסף עוד להכות את־כל־חי כאשר עשיתי׃</seg>
          <seg id="b.GEN.8.22" type="verse">עד כל־ימי הארץ זרע וקציר וקר וחם וקיץ וחרף ויום ולילה לא ישבתו׃</seg>
        </div>
        <div id="b.GEN.9" type="chapter">
          <seg id="b.GEN.9.1" type="verse">ויברך אלהים את־נח ואת־בניו ויאמר להם פרו ורבו ומלאו את־הארץ׃</seg>
          <seg id="b.GEN.9.2" type="verse">ומוראכם וחתכם יהיה על כל־חית הארץ ועל כל־עוף השמים בכל אשר תרמש האדמה ובכל־דגי הים בידכם נתנו׃</seg>
          <seg id="b.GEN.9.3" type="verse">כל־רמש אשר הוא־חי לכם יהיה לאכלה כירק עשב נתתי לכם את־כל׃</seg>
          <seg id="b.GEN.9.4" type="verse">אך־בשר בנפשו דמו לא תאכלו׃</seg>
          <seg id="b.GEN.9.5" type="verse">ואך את־דםכם לנפשתיכם אדרש מיד כל־חיה אדרשנו ומיד האדם מיד איש אחיו אדרש את־נפש האדם׃</seg>
          <seg id="b.GEN.9.6" type="verse">שפך דם האדם באדם דמו ישפך כי בצלם אלהים עשה את־האדם׃</seg>
          <seg id="b.GEN.9.7" type="verse">ואתם פרו ורבו שרצו בארץ ורבו־בה׃ ס</seg>
          <seg id="b.GEN.9.8" type="verse">ויאמר אלהים אל־נח ואל־בניו אתו לאמר׃</seg>
          <seg id="b.GEN.9.9" type="verse">ואני הנני מקים את־בריתי אתכם ואת־זרעכם אחריכם׃</seg>
          <seg id="b.GEN.9.10" type="verse">ואת כל־נפש החיה אשר אתכם בעוף בבהמה ובכל־חית הארץ אתכם מכל יצאי התבה לכל חית הארץ׃</seg>
          <seg id="b.GEN.9.11" type="verse">והקמתי את־בריתי אתכם ולא־יכרת כל־בשר עוד ממי המבול ולא־יהיה עוד מבול לשחת הארץ׃</seg>
          <seg id="b.GEN.9.12" type="verse">ויאמר אלהים זאת אות־הברית אשר־אני נתן ביני וביניכם ובין כל־נפש חיה אשר אתכם לדרת עולם׃</seg>
          <seg id="b.GEN.9.13" type="verse">את־קשתי נתתי בעןן והיתה לאות ברית ביני ובין הארץ׃</seg>
          <seg id="b.GEN.9.14" type="verse">והיה בענני עןן על־הארץ ונראתה הקשת בעןן׃</seg>
          <seg id="b.GEN.9.15" type="verse">וזכרתי את־בריתי אשר ביני וביניכם ובין כל־נפש חיה בכל־בשר ולא־יהיה עוד המים למבול לשחת כל־בשר׃</seg>
          <seg id="b.GEN.9.16" type="verse">והיתה הקשת בעןן וראיתיה לזכר ברית עולם בין אלהים ובין כל־נפש חיה בכל־בשר אשר על־הארץ׃</seg>
          <seg id="b.GEN.9.17" type="verse">ויאמר אלהים אל־נח זאת אות־הברית אשר הקמתי ביני ובין כל־בשר אשר על־הארץ׃ ף</seg>
          <seg id="b.GEN.9.18" type="verse">ויהיו בני־נח היצאים מן־התבה שם וחם ויפת וחם הוא אבי כנען׃</seg>
          <seg id="b.GEN.9.19" type="verse">שלשה אלה בני־נח ומאלה נפצה כל־הארץ׃</seg>
          <seg id="b.GEN.9.20" type="verse">ויחל נח איש האדמה ויטע כרם׃</seg>
          <seg id="b.GEN.9.21" type="verse">וישת מן־היין וישכר ויתגל בתוך אהלה׃*</seg>
          <seg id="b.GEN.9.22" type="verse">וירא חם אבי כנען את ערות אביו ויגד לשני־אחיו בחוץ׃</seg>
          <seg id="b.GEN.9.23" type="verse">ויקח שם ויפת את־השמלה וישימו* על־שכם שניהם וילכו אחרנית ויכסו את ערות אביהם ופניהם אחרנית וערות אביהם לא ראו׃</seg>
          <seg id="b.GEN.9.24" type="verse">וייקץ נח מיינו וידע את אשר־עשה־לו בנו הקטן׃</seg>
          <seg id="b.GEN.9.25" type="verse">ויאמר ארור כנען עבד עבדים יהיה לאחיו׃</seg>
          <seg id="b.GEN.9.26" type="verse">ויאמר ברוך יהוה אלהי שם ויהי כנען עבד למו׃</seg>
          <seg id="b.GEN.9.27" type="verse">יפת אלהים ליפת וישכן באהלי־שם ויהי כנען עבד למו׃</seg>
          <seg id="b.GEN.9.28" type="verse">ויחי־נח אחר המבול שלש מאות שנה וחמשים שנה׃</seg>
          <seg id="b.GEN.9.29" type="verse">ויהיו כל־ימי־נח תשע מאות שנה וחמשים שנה וימת׃ ף</seg>
        </div>
        <div id="b.GEN.10" type="chapter">
          <seg id="b.GEN.10.1" type="verse">ואלה תולדת בני־נח שם חם ויפת ויולדו להם בנים אחר המבול׃</seg>
          <seg id="b.GEN.10.2" type="verse">בני יפת גמר ומגוג ומדי ויון ותבל ומשך ותירס׃</seg>
          <seg id="b.GEN.10.3" type="verse">ובני גמר אשכנז וריפת ותגרמה׃</seg>
          <seg id="b.GEN.10.4" type="verse">ובני יון אלישה ותרשיש כתים ודדנים׃</seg>
          <seg id="b.GEN.10.5" type="verse">מאלה נפרדו איי הגוים בארצתם איש ללשנו למשפחתם בגויהם׃</seg>
          <seg id="b.GEN.10.6" type="verse">ובני חם כוש ומצרים ופוט וכנען׃</seg>
          <seg id="b.GEN.10.7" type="verse">ובני כוש סבא וחוילה וסבתה ורעמה וסבתכא ובני רעמה שבא ודדן׃</seg>
          <seg id="b.GEN.10.8" type="verse">וכוש ילד את־נמרד הוא החל להיות גבר בארץ׃</seg>
          <seg id="b.GEN.10.9" type="verse">הוא־היה גבר־ציד לפני יהוה על־כן יאמר כנמרד גבור ציד לפני יהוה׃</seg>
          <seg id="b.GEN.10.10" type="verse">ותהי ראשית ממלכתו בבל וארך ואכד וכלנה בארץ שנער׃</seg>
          <seg id="b.GEN.10.11" type="verse">מן־הארץ ההוא יצא אשור ויבן את־נינוה ואת־רחבת עיר ואת־כלח׃</seg>
          <seg id="b.GEN.10.12" type="verse">ואת־רסן בין נינוה ובין כלח הוא העיר הגדלה׃</seg>
          <seg id="b.GEN.10.13" type="verse">ומצרים ילד את־לודים ואת־ענמים ואת־להבים ואת־נפתחים׃</seg>
          <seg id="b.GEN.10.14" type="verse">ואת־פתרסים ואת־כסלחים אשר יצאו משם פלשתים ואת־כפתרים׃ ס</seg>
          <seg id="b.GEN.10.15" type="verse">וכנען ילד את־צידן בכרו ואת־חת׃</seg>
          <seg id="b.GEN.10.16" type="verse">ואת־היבוסי ואת־האמרי ואת הגרגשי׃</seg>
          <seg id="b.GEN.10.17" type="verse">ואת־החוי ואת־הערקי ואת־הסיני׃</seg>
          <seg id="b.GEN.10.18" type="verse">ואת־הארודי ואת־הצמרי ואת־החמתי ואחר נפצו משפחות הכנעני׃</seg>
          <seg id="b.GEN.10.19" type="verse">ויהי גבול הכנעני מצידן באכה גררה עד־עזה באכה סדמה ועמרה ואדמה וצבים עד־לשע׃</seg>
          <seg id="b.GEN.10.20" type="verse">אלה בני־חם למשפחתם ללשנתם בארצתם בגויהם׃ ס</seg>
          <seg id="b.GEN.10.21" type="verse">ולשם ילד גם־הוא אבי כל־בני־עבר אחי יפת הגדול׃</seg>
          <seg id="b.GEN.10.22" type="verse">בני שם עילם ואשור וארפכשד ולוד וארם׃</seg>
          <seg id="b.GEN.10.23" type="verse">ובני ארם עוץ וחול וגתר ומש׃</seg>
          <seg id="b.GEN.10.24" type="verse">וארפכשד ילד את־שלח ושלח ילד את־עבר׃</seg>
          <seg id="b.GEN.10.25" type="verse">ולעבר ילד שני בנים שם האחד פלג כי בימיו נפלגה הארץ ושם אחיו יקטן׃</seg>
          <seg id="b.GEN.10.26" type="verse">ויקטן ילד את־אלמודד ואת־שלף ואת־חצרמות ואת־ירח׃</seg>
          <seg id="b.GEN.10.27" type="verse">ואת־הדורם ואת־אוזל ואת־דקלה׃</seg>
          <seg id="b.GEN.10.28" type="verse">ואת־עובל ואת־אבימאל ואת־שבא׃</seg>
          <seg id="b.GEN.10.29" type="verse">ואת־אופר ואת־חוילה ואת־יובב כל־אלה בני יקטן׃</seg>
          <seg id="b.GEN.10.30" type="verse">ויהי מושבם ממשא באכה ספרה הר הקדם׃</seg>
          <seg id="b.GEN.10.31" type="verse">אלה בני־שם למשפחתם ללשנתם בארצתם לגויהם׃</seg>
          <seg id="b.GEN.10.32" type="verse">אלה משפחת בני־נח לתולדתם בגויהם ומאלה נפרדו הגוים בארץ אחר המבול׃ ף</seg>
        </div>
        <div id="b.GEN.11" type="chapter">
          <seg id="b.GEN.11.1" type="verse">ויהי כל־הארץ שפה אחת ודברים אחדים׃</seg>
          <seg id="b.GEN.11.2" type="verse">ויהי בנסעם מקדם וימצאו בקעה בארץ שנער וישבו שם׃</seg>
          <seg id="b.GEN.11.3" type="verse">ויאמרו איש אל־רעהו הבה נלבנה לבנים ונשרפה לשרפה ותהי להם הלבנה לאבן והחמר היה להם לחמר׃</seg>
          <seg id="b.GEN.11.4" type="verse">ויאמרו הבה נבנה־לנו עיר ומגדל וראשו בשמים ונעשה־לנו שם פן־נפוץ על־פני כל־הארץ׃</seg>
          <seg id="b.GEN.11.5" type="verse">וירד יהוה לראת את־העיר ואת־המגדל אשר בנו בני האדם׃</seg>
          <seg id="b.GEN.11.6" type="verse">ויאמר יהוה הן עם אחד ושפה אחת לכלם וזה החלם לעשות ועתה לא־יבצר מהם כל אשר יזמו לעשות׃</seg>
          <seg id="b.GEN.11.7" type="verse">הבה נרדה ונבלה שם שפתם אשר לא ישמעו איש שפת רעהו׃</seg>
          <seg id="b.GEN.11.8" type="verse">ויפץ יהוה אתם משם על־פני כל־הארץ ויחדלו לבנת העיר׃</seg>
          <seg id="b.GEN.11.9" type="verse">על־כן קרא שמה בבל כי־שם בלל יהוה שפת כל־הארץ ומשם הפיצם יהוה על־פני כל־הארץ׃ ף</seg>
          <seg id="b.GEN.11.10" type="verse">אלה תולדת שם שם בן־מאת שנה ויולד את־ארפכשד שנתים אחר המבול׃</seg>
          <seg id="b.GEN.11.11" type="verse">ויחי־שם אחרי הולידו את־ארפכשד חמש מאות שנה ויולד בנים ובנות׃ ס</seg>
          <seg id="b.GEN.11.12" type="verse">וארפכשד חי חמש ושלשים שנה ויולד את־שלח׃</seg>
          <seg id="b.GEN.11.13" type="verse">ויחי ארפכשד אחרי הולידו את־שלח שלש שנים וארבע מאות שנה ויולד בנים ובנות׃ ס</seg>
          <seg id="b.GEN.11.14" type="verse">ושלח חי שלשים שנה ויולד את־עבר׃</seg>
          <seg id="b.GEN.11.15" type="verse">ויחי־שלח אחרי הולידו את־עבר שלש שנים וארבע מאות שנה ויולד בנים ובנות׃ ס</seg>
          <seg id="b.GEN.11.16" type="verse">ויחי־עבר ארבע ושלשים שנה ויולד את־פלג׃</seg>
          <seg id="b.GEN.11.17" type="verse">ויחי־עבר אחרי הולידו את־פלג שלשים שנה וארבע מאות שנה ויולד בנים ובנות׃ ס</seg>
          <seg id="b.GEN.11.18" type="verse">ויחי־פלג שלשים שנה ויולד את־רעו׃</seg>
          <seg id="b.GEN.11.19" type="verse">ויחי־פלג אחרי הולידו את־רעו תשע שנים ומאתים שנה ויולד בנים ובנות׃ ס</seg>
          <seg id="b.GEN.11.20" type="verse">ויחי רעו שתים ושלשים שנה ויולד את־שרוג׃</seg>
          <seg id="b.GEN.11.21" type="verse">ויחי רעו אחרי הולידו את־שרוג שבע שנים ומאתים שנה ויולד בנים ובנות׃ ס</seg>
          <seg id="b.GEN.11.22" type="verse">ויחי שרוג שלשים שנה ויולד את־נחור׃</seg>
          <seg id="b.GEN.11.23" type="verse">ויחי שרוג אחרי הולידו את־נחור מאתים שנה ויולד בנים ובנות׃ ס</seg>
          <seg id="b.GEN.11.24" type="verse">ויחי נחור תשע ועשרים שנה ויולד את־תרח׃</seg>
          <seg id="b.GEN.11.25" type="verse">ויחי נחור אחרי הולידו את־תרח תשע־עשרה שנה ומאת שנה ויולד בנים ובנות׃ ס</seg>
          <seg id="b.GEN.11.26" type="verse">ויחי־תרח שבעים שנה ויולד את־אברם את־נחור ואת־הרן׃</seg>
          <seg id="b.GEN.11.27" type="verse">ואלה תולדת תרח תרח הוליד את־אברם את־נחור ואת־הרן והרן הוליד את־לוט׃</seg>
          <seg id="b.GEN.11.28" type="verse">וימת הרן על־פני תרח אביו בארץ מולדתו באור כשדים׃</seg>
          <seg id="b.GEN.11.29" type="verse">ויקח אברם ונחור להם נשים שם אשת־אברם שרי ושם אשת־נחור מלכה בת־הרן אבי־מלכה ואבי יסכה׃</seg>
          <seg id="b.GEN.11.30" type="verse">ותהי שרי עקרה אין לה ולד׃</seg>
          <seg id="b.GEN.11.31" type="verse">ויקח תרח את־אברם בנו ואת־לוט בן־הרן בן־בנו ואת שרי כלתו אשת אברם בנו ויצאו אתם מאור כשדים ללכת ארצה כנען ויבאו עד־חרן וישבו שם׃</seg>
          <seg id="b.GEN.11.32" type="verse">ויהיו ימי־תרח חמש שנים ומאתים שנה וימת תרח בחרן׃ ס</seg>
        </div>
        <div id="b.GEN.12" type="chapter">
          <seg id="b.GEN.12.1" type="verse">ויאמר יהוה אל־אברם לך־לך מארצך וממולדתך ומבית אביך אל־הארץ אשר אראך׃</seg>
          <seg id="b.GEN.12.2" type="verse">ואעשך לגוי גדול ואברךך ואגדלה שמך והיה ברכה׃</seg>
          <seg id="b.GEN.12.3" type="verse">ואברכה מברכיך ומקללך אאר ונברכו בך כל משפחת האדמה׃</seg>
          <seg id="b.GEN.12.4" type="verse">וילך אברם כאשר דבר אליו יהוה וילך אתו לוט ואברם בן־חמש שנים ושבעים שנה בצאתו מחרן׃</seg>
          <seg id="b.GEN.12.5" type="verse">ויקח אברם את־שרי אשתו ואת־לוט בן־אחיו ואת־כל־רכושם אשר רכשו ואת־הנפש אשר־עשו בחרן ויצאו ללכת ארצה כנען ויבאו ארצה כנען׃</seg>
          <seg id="b.GEN.12.6" type="verse">ויעבר אברם בארץ עד מקום שכם עד אלון מורה והכנעני אז בארץ׃</seg>
          <seg id="b.GEN.12.7" type="verse">וירא יהוה אל־אברם ויאמר לזרעך אתן את־הארץ הזאת ויבן שם מזבח ליהוה הנראה אליו׃</seg>
          <seg id="b.GEN.12.8" type="verse">ויעתק משם ההרה מקדם לבית־אל ויט אהלה* בית־אל מים והעי מקדם ויבן־שם מזבח ליהוה ויקרא בשם יהוה׃</seg>
          <seg id="b.GEN.12.9" type="verse">ויסע אברם הלוך ונסוע הנגבה׃ ף</seg>
          <seg id="b.GEN.12.10" type="verse">ויהי רעב בארץ וירד אברם מצרימה לגור שם כי־כבד הרעב בארץ׃</seg>
          <seg id="b.GEN.12.11" type="verse">ויהי כאשר הקריב לבוא מצרימה ויאמר אל־שרי אשתו הנה־נא ידעתי כי אשה יפת־מראה את׃</seg>
          <seg id="b.GEN.12.12" type="verse">והיה כי־יראו אתך המצרים ואמרו אשתו זאת והרגו אתי ואתך יחיו׃</seg>
          <seg id="b.GEN.12.13" type="verse">אמרי־נא אחתי את למען ייטב־לי בעבורך וחיתה נפשי בגללך׃</seg>
          <seg id="b.GEN.12.14" type="verse">ויהי כבוא אברם מצרימה ויראו המצרים את־האשה כי־יפה הוא מאד׃</seg>
          <seg id="b.GEN.12.15" type="verse">ויראו אתה שרי פרעה ויהללו אתה אל־פרעה ותקח האשה בית פרעה׃</seg>
          <seg id="b.GEN.12.16" type="verse">ולאברם היטיב בעבורה ויהי־לו צאן־ובקר וחמרים ועבדים ושפחת ואתנת וגמלים׃</seg>
          <seg id="b.GEN.12.17" type="verse">וינגע יהוה את־פרעה נגעים גדלים ואת־ביתו על־דבר שרי אשת אברם׃</seg>
          <seg id="b.GEN.12.18" type="verse">ויקרא פרעה לאברם ויאמר מה־זאת עשית לי למה לא־הגדת לי כי אשתך הוא׃</seg>
          <seg id="b.GEN.12.19" type="verse">למה אמרת אחתי הוא ואקח אתה לי לאשה ועתה הנה אשתך קח ולך׃</seg>
          <seg id="b.GEN.12.20" type="verse">ויצו עליו פרעה אנשים וישלחו אתו ואת־אשתו ואת־כל־אשר־לו׃</seg>
        </div>
        <div id="b.GEN.13" type="chapter">
          <seg id="b.GEN.13.1" type="verse">ויעל אברם ממצרים הוא ואשתו וכל־אשר־לו ולוט עמו הנגבה׃</seg>
          <seg id="b.GEN.13.2" type="verse">ואברם כבד מאד במקנה בכסף ובזהב׃</seg>
          <seg id="b.GEN.13.3" type="verse">וילך למסעיו מנגב ועד־בית־אל עד־המקום אשר־היה שם [כ= אהלה] [ק= אהלו] בתחלה בין בית־אל ובין העי׃</seg>
          <seg id="b.GEN.13.4" type="verse">אל־מקום המזבח אשר־עשה שם בראשנה ויקרא שם אברם בשם יהוה׃</seg>
          <seg id="b.GEN.13.5" type="verse">וגם־ללוט ההלך את־אברם היה צאן־ובקר ואהלים׃</seg>
          <seg id="b.GEN.13.6" type="verse">ולא־נשא אתם הארץ לשבת יחדו כי־היה רכושם רב ולא יכלו לשבת יחדו׃</seg>
          <seg id="b.GEN.13.7" type="verse">ויהי־ריב בין רעי מקנה־אברם ובין רעי מקנה־לוט והכנעני והפרזי אז ישב בארץ׃</seg>
          <seg id="b.GEN.13.8" type="verse">ויאמר אברם אל־לוט אל־נא תהי מריבה ביני וביניך ובין רעי ובין רעיך כי־אנשים אחים אנחנו׃</seg>
          <seg id="b.GEN.13.9" type="verse">הלא כל־הארץ לפניך הפרד נא מעלי אם־השמאל ואימנה ואם־הימין ואשמאילה׃</seg>
          <seg id="b.GEN.13.10" type="verse">וישא־לוט את־עיניו וירא את־כל־ככר הירדן כי כלה משקה לפני שחת יהוה את־סדם ואת־עמרה כגן־יהוה כארץ מצרים באכה צער׃</seg>
          <seg id="b.GEN.13.11" type="verse">ויבחר־לו לוט את כל־ככר הירדן ויסע לוט מקדם ויפרדו איש מעל אחיו׃</seg>
          <seg id="b.GEN.13.12" type="verse">אברם ישב בארץ־כנען ולוט ישב בערי הככר ויאהל עד־סדם׃</seg>
          <seg id="b.GEN.13.13" type="verse">ואנשי סדם רעים וחטאים ליהוה מאד׃</seg>
          <seg id="b.GEN.13.14" type="verse">ויהוה אמר אל־אברם אחרי הפרד־לוט מעמו שא נא עיניך וראה מן־המקום אשר־אתה שם צפנה ונגבה וקדמה וימה׃</seg>
          <seg id="b.GEN.13.15" type="verse">כי את־כל־הארץ אשר־אתה ראה לך אתננה ולזרעך עד־עולם׃</seg>
          <seg id="b.GEN.13.16" type="verse">ושמתי את־זרעך כעפר הארץ אשר אם־יוכל איש למנות את־עפר הארץ גם־זרעך ימנה׃</seg>
          <seg id="b.GEN.13.17" type="verse">קום התהלך בארץ לארכה ולרחבה כי לך אתננה׃</seg>
          <seg id="b.GEN.13.18" type="verse">ויאהל אברם ויבא וישב באלני ממרא אשר בחברון ויבן־שם מזבח ליהוה׃ ף</seg>
        </div>
        <div id="b.GEN.14" type="chapter">
          <seg id="b.GEN.14.1" type="verse">ויהי בימי אמרפל מלך־שנער אריוך מלך אלסר כדרלעמר מלך עילם ותדעל מלך גוים׃</seg>
          <seg id="b.GEN.14.2" type="verse">עשו מלחמה את־ברע מלך סדם ואת־ברשע מלך עמרה שנאב מלך אדמה ושמאבר מלך [כ= צביים] [ק= צבויימ*] ומלך בלע היא־צער׃</seg>
          <seg id="b.GEN.14.3" type="verse">כל־אלה חברו אל־עמק השדים הוא ים המלח׃</seg>
          <seg id="b.GEN.14.4" type="verse">שתים עשרה שנה עבדו את־כדרלעמר ושלש־עשרה שנה מרדו׃</seg>
          <seg id="b.GEN.14.5" type="verse">ובארבע עשרה שנה בא כדרלעמר והמלכים אשר אתו ויכו את־רפאים בעשתרת קרנים ואת־הזוזים בהם ואת האימים בשוה קריתים׃</seg>
          <seg id="b.GEN.14.6" type="verse">ואת־החרי בהררם שעיר עד איל פארן אשר על־המדבר׃</seg>
          <seg id="b.GEN.14.7" type="verse">וישבו ויבאו אל־עין משפט הוא קדש ויכו את־כל־שדה העמלקי וגם את־האמרי הישב בחצצן תמר׃</seg>
          <seg id="b.GEN.14.8" type="verse">ויצא מלך־סדם ומלך עמרה ומלך אדמה ומלך [כ= צביים] [ק= צבוים] ומלך בלע הוא־צער ויערכו אתם מלחמה בעמק השדים׃</seg>
          <seg id="b.GEN.14.9" type="verse">את כדרלעמר מלך עילם ותדעל מלך גוים ואמרפל מלך שנער ואריוך מלך אלסר ארבעה מלכים את־החמשה׃</seg>
          <seg id="b.GEN.14.10" type="verse">ועמק השדים בארת בארת חמר וינסו מלך־סדם ועמרה ויפלו־שמה והנשארים הרה נסו׃</seg>
          <seg id="b.GEN.14.11" type="verse">ויקחו את־כל־רכש סדם ועמרה ואת־כל־אכלם וילכו׃</seg>
          <seg id="b.GEN.14.12" type="verse">ויקחו את־לוט ואת־רכשו בן־אחי אברם וילכו והוא ישב בסדם׃</seg>
          <seg id="b.GEN.14.13" type="verse">ויבא הפליט ויגד לאברם העברי והוא שכן באלני ממרא האמרי אחי אשכל ואחי ענר והם בעלי ברית־אברם׃</seg>
          <seg id="b.GEN.14.14" type="verse">וישמע אברם כי נשבה אחיו וירק את־חניכיו ילידי ביתו שמנה עשר ושלש מאות וירדף עד־דן׃</seg>
          <seg id="b.GEN.14.15" type="verse">ויחלק עליהם לילה הוא ועבדיו ויכם וירדפם עד־חובה אשר משמאל לדמשק׃</seg>
          <seg id="b.GEN.14.16" type="verse">וישב את כל־הרכש וגם את־לוט אחיו ורכשו השיב וגם את־הנשים ואת־העם׃</seg>
          <seg id="b.GEN.14.17" type="verse">ויצא מלך־סדם לקראתו אחרי שובו מהכות את־כדר־לעמר ואת־המלכים אשר אתו אל־עמק שוה הוא עמק המלך׃</seg>
          <seg id="b.GEN.14.18" type="verse">ומלכי־צדק מלך שלם הוציא לחם ויין והוא כהן לאל עליון׃</seg>
          <seg id="b.GEN.14.19" type="verse">ויברכהו ויאמר ברוך אברם לאל עליון קנה שמים וארץ׃</seg>
          <seg id="b.GEN.14.20" type="verse">וברוך אל עליון אשר־מגן צריך בידך ויתן־לו מעשר מכל׃</seg>
          <seg id="b.GEN.14.21" type="verse">ויאמר מלך־סדם אל־אברם תן־לי הנפש והרכש קח־לך׃</seg>
          <seg id="b.GEN.14.22" type="verse">ויאמר אברם אל־מלך סדם הרימתי ידי אל־יהוה אל עליון קנה שמים וארץ׃</seg>
          <seg id="b.GEN.14.23" type="verse">אם־מחוט ועד שרוך־נעל ואם־אקח מכל־אשר־לך ולא תאמר אני העשרתי את־אברם׃</seg>
          <seg id="b.GEN.14.24" type="verse">בלעדי רק אשר אכלו הנערים וחלק האנשים אשר הלכו אתי ענר אשכל וממרא הם יקחו חלקם׃ ס</seg>
        </div>
        <div id="b.GEN.15" type="chapter">
          <seg id="b.GEN.15.1" type="verse">אחר הדברים האלה היה דבר־יהוה אל־אברם במחזה לאמר אל־תירא אברם אנכי מגן לך שכרך הרבה מאד׃</seg>
          <seg id="b.GEN.15.2" type="verse">ויאמר אברם אדני יהוה מה־תתן־לי ואנכי הולך ערירי ובן־משק ביתי הוא דמשק אליעזר׃</seg>
          <seg id="b.GEN.15.3" type="verse">ויאמר אברם הן לי לא נתתה זרע והנה בן־ביתי יורש אתי׃</seg>
          <seg id="b.GEN.15.4" type="verse">והנה דבר־יהוה אליו לאמר לא יירשך זה כי־אם אשר יצא ממעיך הוא יירשך׃</seg>
          <seg id="b.GEN.15.5" type="verse">ויוצא אתו החוצה ויאמר הבט־נא השמימה וספר הכוכבים אם־תוכל לספר אתם ויאמר לו כה יהיה זרעך׃</seg>
          <seg id="b.GEN.15.6" type="verse">והאמן ביהוה ויחשבה לו צדקה׃</seg>
          <seg id="b.GEN.15.7" type="verse">ויאמר אליו אני יהוה אשר הוצאתיך מאור כשדים לתת לך את־הארץ הזאת לרשתה׃</seg>
          <seg id="b.GEN.15.8" type="verse">ויאמר אדני יהוה במה אדע כי אירשנה׃</seg>
          <seg id="b.GEN.15.9" type="verse">ויאמר אליו קחה לי עגלה משלשת ועז משלשת ואיל משלש ותר וגוזל׃</seg>
          <seg id="b.GEN.15.10" type="verse">ויקח־לו את־כל־אלה ויבתר אתם בתוך ויתן איש־בתרו לקראת רעהו ואת־הצפר לא בתר׃</seg>
          <seg id="b.GEN.15.11" type="verse">וירד העיט על־הפגרים וישב אתם אברם׃</seg>
          <seg id="b.GEN.15.12" type="verse">ויהי השמש לבוא ותרדמה נפלה על־אברם והנה אימה חשכה גדלה נפלת עליו׃</seg>
          <seg id="b.GEN.15.13" type="verse">ויאמר לאברם ידע תדע כי־גר יהיה זרעך בארץ לא להם ועבדום וענו אתם ארבע מאות שנה׃</seg>
          <seg id="b.GEN.15.14" type="verse">וגם את־הגוי אשר יעבדו דן אנכי ואחרי־כן יצאו ברכש גדול׃</seg>
          <seg id="b.GEN.15.15" type="verse">ואתה תבוא אל־אבתיך בשלום תקבר בשיבה טובה׃</seg>
          <seg id="b.GEN.15.16" type="verse">ודור רביעי ישובו הנה כי לא־שלם עון האמרי עד־הנה׃</seg>
          <seg id="b.GEN.15.17" type="verse">ויהי השמש באה ועלטה היה והנה תנור עשן ולפיד אש אשר עבר בין הגזרים האלה׃</seg>
          <seg id="b.GEN.15.18" type="verse">ביום ההוא כרת יהוה את־אברם ברית לאמר לזרעך נתתי את־הארץ הזאת מנהר מצרים עד־הנהר הגדל נהר־פרת׃</seg>
          <seg id="b.GEN.15.19" type="verse">את־הקיני ואת־הקנזי ואת הקדמני׃</seg>
          <seg id="b.GEN.15.20" type="verse">ואת־החתי ואת־הפרזי ואת־הרפאים׃</seg>
          <seg id="b.GEN.15.21" type="verse">ואת־האמרי ואת־הכנעני ואת־הגרגשי ואת־היבוסי׃ ס</seg>
        </div>
        <div id="b.GEN.16" type="chapter">
          <seg id="b.GEN.16.1" type="verse">ושרי אשת אברם לא ילדה לו ולה שפחה מצרית ושמה הגר׃</seg>
          <seg id="b.GEN.16.2" type="verse">ותאמר שרי אל־אברם הנה־נא עצרני יהוה מלדת בא־נא אל־שפחתי אולי אבנה ממנה וישמע אברם לקול שרי׃</seg>
          <seg id="b.GEN.16.3" type="verse">ותקח שרי אשת־אברם את־הגר המצרית שפחתה מקץ עשר שנים לשבת אברם בארץ כנען ותתן אתה לאברם אישה לו לאשה׃</seg>
          <seg id="b.GEN.16.4" type="verse">ויבא אל־הגר ותהר ותרא כי הרתה ותקל גברתה בעיניה׃</seg>
          <seg id="b.GEN.16.5" type="verse">ותאמר שרי אל־אברם חמסי עליך אנכי נתתי שפחתי בחיקך ותרא כי הרתה ואקל בעיניה ישפט יהוה ביני וביניך׃</seg>
          <seg id="b.GEN.16.6" type="verse">ויאמר אברם אל־שרי הנה שפחתך בידך עשי־לה הטוב בעיניך ותענה שרי ותברח מפניה׃</seg>
          <seg id="b.GEN.16.7" type="verse">וימצאה מלאך יהוה על־עין המים במדבר על־העין בדרך שור׃</seg>
          <seg id="b.GEN.16.8" type="verse">ויאמר הגר שפחת שרי אי־מזה באת ואנה תלכי ותאמר מפני שרי גברתי אנכי ברחת׃</seg>
          <seg id="b.GEN.16.9" type="verse">ויאמר לה מלאך יהוה שובי אל־גברתך והתעני תחת ידיה׃</seg>
          <seg id="b.GEN.16.10" type="verse">ויאמר לה מלאך יהוה הרבה ארבה את־זרעך ולא יספר מרב׃</seg>
          <seg id="b.GEN.16.11" type="verse">ויאמר לה מלאך יהוה הנך הרה וילדת בן וקראת שמו ישמעאל כי־שמע יהוה אל־עניך׃</seg>
          <seg id="b.GEN.16.12" type="verse">והוא יהיה פרא אדם ידו בכל ויד כל בו ועל־פני כל־אחיו ישכן׃</seg>
          <seg id="b.GEN.16.13" type="verse">ותקרא שם־יהוה הדבר אליה אתה אל ראי כי אמרה הגם הלם ראיתי אחרי ראי׃</seg>
          <seg id="b.GEN.16.14" type="verse">על־כן קרא לבאר באר לחי ראי הנה בין־קדש ובין ברד׃</seg>
          <seg id="b.GEN.16.15" type="verse">ותלד הגר לאברם בן ויקרא אברם שם־בנו אשר־ילדה הגר ישמעאל׃</seg>
          <seg id="b.GEN.16.16" type="verse">ואברם בן־שמנים שנה ושש שנים בלדת־הגר את־ישמעאל לאברם׃ ס</seg>
        </div>
        <div id="b.GEN.17" type="chapter">
          <seg id="b.GEN.17.1" type="verse">ויהי אברם בן־תשעים שנה ותשע שנים וירא יהוה אל־אברם ויאמר אליו אני־אל שדי התהלך לפני והיה תמים׃</seg>
          <seg id="b.GEN.17.2" type="verse">ואתנה בריתי ביני ובינך וארבה אותך במאד מאד׃</seg>
          <seg id="b.GEN.17.3" type="verse">ויפל אברם על־פניו וידבר אתו אלהים לאמר׃</seg>
          <seg id="b.GEN.17.4" type="verse">אני הנה בריתי אתך והיית לאב המון גוים׃</seg>
          <seg id="b.GEN.17.5" type="verse">ולא־יקרא עוד את־שמך אברם והיה שמך אברהם כי אב־המון גוים נתתיך׃</seg>
          <seg id="b.GEN.17.6" type="verse">והפרתי אתך במאד מאד ונתתיך לגוים ומלכים ממך יצאו׃</seg>
          <seg id="b.GEN.17.7" type="verse">והקמתי את־בריתי ביני ובינך ובין זרעך אחריך לדרתם לברית עולם להיות לך לאלהים ולזרעך אחריך׃</seg>
          <seg id="b.GEN.17.8" type="verse">ונתתי לך ולזרעכ* אחריך את ארץ מגריך את כל־ארץ כנען לאחזת עולם והייתי להם לאלהים׃</seg>
          <seg id="b.GEN.17.9" type="verse">ויאמר אלהים אל־אברהם ואתה את־בריתי תשמר אתה וזרעך אחריך לדרתם׃</seg>
          <seg id="b.GEN.17.10" type="verse">זאת בריתי אשר תשמרו ביני וביניכם ובין זרעך אחריך המול לכם כל־זכר׃</seg>
          <seg id="b.GEN.17.11" type="verse">ונמלתם את בשר ערלתכם והיה לאות ברית ביני וביניכם׃</seg>
          <seg id="b.GEN.17.12" type="verse">ובן־שמנת ימים ימול לכם כל־זכר לדרתיכם יליד בית ומקנת־כסף מכל בן־נכר אשר לא מזרעך הוא׃</seg>
          <seg id="b.GEN.17.13" type="verse">המול ימול יליד ביתך ומקנת כספך והיתה בריתי בבשרכם לברית עולם׃</seg>
          <seg id="b.GEN.17.14" type="verse">וערל זכר אשר לא־ימול את־בשר ערלתו ונכרתה הנפש ההוא מעמיה את־בריתי הפר׃ ס</seg>
          <seg id="b.GEN.17.15" type="verse">ויאמר אלהים אל־אברהם שרי אשתך לא־תקרא את־שמה שרי כי שרה שמה׃</seg>
          <seg id="b.GEN.17.16" type="verse">וברכתי אתה וגם נתתי ממנה לך בן וברכתיה והיתה לגוים מלכי עמים ממנה יהיו׃</seg>
          <seg id="b.GEN.17.17" type="verse">ויפל אברהם על־פניו ויצחק ויאמר בלבו הלבן מאה־שנה יולד ואם־שרה הבת־תשעים שנה תלד׃</seg>
          <seg id="b.GEN.17.18" type="verse">ויאמר אברהם אל־האלהים לו ישמעאל יחיה לפניך׃</seg>
          <seg id="b.GEN.17.19" type="verse">ויאמר אלהים אבל שרה אשתך ילדת לך בן וקראת את־שמו יצחק והקמתי את־בריתי אתו לברית עולם לזרעו אחריו׃</seg>
          <seg id="b.GEN.17.20" type="verse">ולישמעאל* שמעתיך הנה ברכתי אתו והפריתי אתו והרביתי אתו במאד מאד שנים־עשר נשיאם יוליד ונתתיו לגוי גדול׃</seg>
          <seg id="b.GEN.17.21" type="verse">ואת־בריתי אקים את־יצחק אשר תלד לך שרה למועד הזה בשנה האחרת׃</seg>
          <seg id="b.GEN.17.22" type="verse">ויכל לדבר אתו ויעל אלהים מעל אברהם׃</seg>
          <seg id="b.GEN.17.23" type="verse">ויקח אברהם את־ישמעאל בנו ואת כל־ילידי ביתו ואת כל־מקנת כספו כל־זכר באנשי בית אברהם וימל את־בשר ערלתם בעצם היום הזה כאשר דבר אתו אלהים׃</seg>
          <seg id="b.GEN.17.24" type="verse">ואברהם בן־תשעים ותשע שנה בהמלו בשר ערלתו׃</seg>
          <seg id="b.GEN.17.25" type="verse">וישמעאל בנו בן־שלש עשרה שנה בהמלו את בשר ערלתו׃</seg>
          <seg id="b.GEN.17.26" type="verse">בעצם היום הזה נמול אברהם וישמעאל בנו׃</seg>
          <seg id="b.GEN.17.27" type="verse">וכל־אנשי ביתו יליד בית ומקנת־כסף מאת בן־נכר נמלו אתו׃ ף</seg>
        </div>
        <div id="b.GEN.18" type="chapter">
          <seg id="b.GEN.18.1" type="verse">וירא אליו יהוה באלני ממרא והוא ישב פתח־האהל כחם היום׃</seg>
          <seg id="b.GEN.18.2" type="verse">וישא עיניו וירא והנה שלשה אנשים נצבים עליו וירא וירץ לקראתם מפתח האהל וישתחו ארצה׃</seg>
          <seg id="b.GEN.18.3" type="verse">ויאמר אדני אם־נא מצאתי חן בעיניך אל־נא תעבר מעל עבדך׃</seg>
          <seg id="b.GEN.18.4" type="verse">יקח־נא מעט־מים ורחצו רגליכם והשענו תחת העץ׃</seg>
          <seg id="b.GEN.18.5" type="verse">ואקחה פת־לחם וסעדו לבכם אחר תעברו כי־על־כן עברתם על־עבדכם ויאמרו כן תעשה כאשר דברת׃</seg>
          <seg id="b.GEN.18.6" type="verse">וימהר אברהם האהלה אל־שרה ויאמר מהרי שלש סאים קמח סלת לושי ועשי עגות׃</seg>
          <seg id="b.GEN.18.7" type="verse">ואל־הבקר רץ אברהם ויקח בן־בקר רך וטוב ויתן אל־הנער וימהר לעשות אתו׃</seg>
          <seg id="b.GEN.18.8" type="verse">ויקח חמאה וחלב ובן־הבקר אשר עשה ויתן לפניהם והוא־עמד עליהם תחת העץ ויאכלו׃</seg>
          <seg id="b.GEN.18.9" type="verse">ויאמרו אליו איה שרה אשתך ויאמר הנה באהל׃</seg>
          <seg id="b.GEN.18.10" type="verse">ויאמר שוב אשוב אליך כעת חיה והנה־בן לשרה אשתך ושרה שמעת פתח האהל והוא אחריו׃</seg>
          <seg id="b.GEN.18.11" type="verse">ואברהם ושרה זקנים באים בימים חדל להיות לשרה ארח כנשים׃</seg>
          <seg id="b.GEN.18.12" type="verse">ותצחק שרה בקרבה לאמר אחרי בלתי היתה־לי עדנה ואדני זקן׃</seg>
          <seg id="b.GEN.18.13" type="verse">ויאמר יהוה אל־אברהם למה זה צחקה שרה לאמר האף אמנם אלד ואני זקנתי׃</seg>
          <seg id="b.GEN.18.14" type="verse">היפלא מיהוה דבר למועד אשוב אליך כעת חיה ולשרה בן׃</seg>
          <seg id="b.GEN.18.15" type="verse">ותכחש שרה לאמר לא צחקתי כי יראה ויאמר לא כי צחקת׃</seg>
          <seg id="b.GEN.18.16" type="verse">ויקמו משם האנשים וישקפו על־פני סדם ואברהם הלך עםם לשלחם׃</seg>
          <seg id="b.GEN.18.17" type="verse">ויהוה אמר המכסה אני מאברהם אשר אני עשה׃</seg>
          <seg id="b.GEN.18.18" type="verse">ואברהם היו יהיה לגוי גדול ועצום ונברכו בו כל גויי הארץ׃</seg>
          <seg id="b.GEN.18.19" type="verse">כי ידעתיו למען אשר יצוה את־בניו ואת־ביתו אחריו ושמרו דרך יהוה לעשות צדקה ומשפט למען הביא יהוה על־אברהם את אשר־דבר עליו׃</seg>
          <seg id="b.GEN.18.20" type="verse">ויאמר יהוה זעקת סדם ועמרה כי־רבה וחטאתם כי כבדה מאד׃</seg>
          <seg id="b.GEN.18.21" type="verse">ארדה־נא ואראה הכצעקתה הבאה אלי עשו כלה ואם־לא אדעה׃</seg>
          <seg id="b.GEN.18.22" type="verse">ויפנו משם האנשים וילכו סדמה ואברהם עודנו עמד לפני יהוה׃</seg>
          <seg id="b.GEN.18.23" type="verse">ויגש אברהם ויאמר האף תספה צדיק עם־רשע׃</seg>
          <seg id="b.GEN.18.24" type="verse">אולי יש חמשים צדיקם בתוך העיר האף תספה ולא־תשא למקום למען חמשים הצדיקם אשר בקרבה׃</seg>
          <seg id="b.GEN.18.25" type="verse">חללה לך מעשת כדבר הזה להמית צדיק עם־רשע והיה כצדיק כרשע חללה לך השפט כל־הארץ לא יעשה משפט׃</seg>
          <seg id="b.GEN.18.26" type="verse">ויאמר יהוה אם־אמצא בסדם חמשים צדיקם בתוך העיר ונשאתי לכל־המקום בעבורם׃</seg>
          <seg id="b.GEN.18.27" type="verse">ויען אברהם ויאמר הנה־נא הואלתי לדבר אל־אדני ואנכי עפר ואפר׃</seg>
          <seg id="b.GEN.18.28" type="verse">אולי יחסרון חמשים הצדיקם חמשה התשחית בחמשה את־כל־העיר ויאמר לא אשחית אם־אמצא שם ארבעים וחמשה׃</seg>
          <seg id="b.GEN.18.29" type="verse">ויסף עוד לדבר אליו ויאמר אולי ימצאון שם ארבעים ויאמר לא אעשה בעבור הארבעים׃</seg>
          <seg id="b.GEN.18.30" type="verse">ויאמר אל־נא יחר לאדני ואדברה אולי ימצאון שם שלשים ויאמר לא אעשה אם־אמצא שם שלשים׃</seg>
          <seg id="b.GEN.18.31" type="verse">ויאמר הנה־נא הואלתי לדבר אל־אדני אולי ימצאון שם עשרים ויאמר לא אשחית בעבור העשרים׃</seg>
          <seg id="b.GEN.18.32" type="verse">ויאמר אל־נא יחר לאדני ואדברה אך־הפעם אולי ימצאון שם עשרה ויאמר לא אשחית בעבור העשרה׃</seg>
          <seg id="b.GEN.18.33" type="verse">וילך יהוה כאשר כלה לדבר אל־אברהם ואברהם שב למקמו׃</seg>
        </div>
        <div id="b.GEN.19" type="chapter">
          <seg id="b.GEN.19.1" type="verse">ויבאו שני המלאכים סדמה בערב ולוט ישב בשער־סדם וירא־לוט ויקם לקראתם וישתחו אפים ארצה׃</seg>
          <seg id="b.GEN.19.2" type="verse">ויאמר הנה נא־אדני סורו נא אל־בית עבדכם ולינו ורחצו רגליכם והשכמתם והלכתם לדרככם ויאמרו לא כי ברחוב נלין׃</seg>
          <seg id="b.GEN.19.3" type="verse">ויפצר־בם מאד ויסרו אליו ויבאו אל־ביתו ויעש להם משתה ומצות אפה ויאכלו׃</seg>
          <seg id="b.GEN.19.4" type="verse">טרם ישכבו ואנשי העיר אנשי סדם נסבו על־הבית מנער ועד־זקן כל־העם מקצה׃</seg>
          <seg id="b.GEN.19.5" type="verse">ויקראו אל־לוט ויאמרו לו איה האנשימ* אשר־באו אליך הלילה הוציאם אלינו ונדעה אתם׃</seg>
          <seg id="b.GEN.19.6" type="verse">ויצא אלהם לוט הפתחה והדלת סגר אחריו׃</seg>
          <seg id="b.GEN.19.7" type="verse">ויאמר אל־נא אחי תרעו׃</seg>
          <seg id="b.GEN.19.8" type="verse">הנה־נא לי שתי בנות אשר לא־ידעו איש אוציאה־נא אתהן אליכם ועשו להן כטוב בעיניכם רק לאנשים האל אל־תעשו דבר כי־על־כן באו בצל קרתי׃</seg>
          <seg id="b.GEN.19.9" type="verse">ויאמרו גש־הלאה ויאמרו האחד בא־לגור וישפט שפוט עתה נרע לך מהם ויפצרו באיש בלוט מאד ויגשו לשבר הדלת׃</seg>
          <seg id="b.GEN.19.10" type="verse">וישלחו האנשים את־ידם ויביאו את־לוט אליהם הביתה ואת־הדלת סגרו׃</seg>
          <seg id="b.GEN.19.11" type="verse">ואת־האנשים אשר־פתח הבית הכו בסנורים מקטן ועד־גדול וילאו למצא הפתח׃</seg>
          <seg id="b.GEN.19.12" type="verse">ויאמרו* האנשים אל־לוט עד מי־לך פה חתן ובניך ובנתיך וכל אשר־לך בעיר הוצא מן־המקום׃</seg>
          <seg id="b.GEN.19.13" type="verse">כי־משחתים אנחנו את־המקום הזה כי־גדלה צעקתם את־פני יהוה וישלחנו יהוה לשחתה׃</seg>
          <seg id="b.GEN.19.14" type="verse">ויצא לוט וידבר אל־חתניו לקחי בנתיו ויאמר קומו צאו מן־המקום הזה כי־משחית יהוה את־העיר ויהי כמצחק בעיני חתניו׃</seg>
          <seg id="b.GEN.19.15" type="verse">וכמו השחר עלה ויאיצו המלאכים בלוט לאמר קום קח את־אשתך ואת־שתי בנתיך הנמצאת פן־תספה בעון העיר׃</seg>
          <seg id="b.GEN.19.16" type="verse">ויתמהמה ויחזקו* האנשים בידו וביד־אשתו וביד שתי בנתיו בחמלת יהוה עליו ויצאהו וינחהו מחוץ לעיר׃</seg>
          <seg id="b.GEN.19.17" type="verse">ויהי כהוציאם אתם החוצה ויאמר המלט על־נפשך אל־תביט אחריך ואל־תעמד בכל־הככר ההרה המלט פן־תספה׃</seg>
          <seg id="b.GEN.19.18" type="verse">ויאמר לוט אלהם אל־נא אדני׃</seg>
          <seg id="b.GEN.19.19" type="verse">הנה־נא מצא עבדך חן בעיניך ותגדל חסדך אשר עשית עמדי להחיות את־נפשי ואנכי לא אוכל להמלט ההרה פן־תדבקני הרעה ומתי׃</seg>
          <seg id="b.GEN.19.20" type="verse">הנה־נא העיר הזאת קרבה לנוס שמה והיא מצער אמלטה נא שמה הלא מצער הוא ותחי נפשי׃</seg>
          <seg id="b.GEN.19.21" type="verse">ויאמר אליו הנה נשאתי פניך גם לדבר הזה לבלתי הפכי את־העיר אשר דברת׃</seg>
          <seg id="b.GEN.19.22" type="verse">מהר המלט שמה כי לא אוכל לעשות דבר עד־באך שמה על־כן קרא שם־העיר צוער׃</seg>
          <seg id="b.GEN.19.23" type="verse">השמש יצא על־הארץ ולוט בא צערה׃</seg>
          <seg id="b.GEN.19.24" type="verse">ויהוה המטיר על־סדם ועל־עמרה גפרית ואש מאת יהוה מן־השמים׃</seg>
          <seg id="b.GEN.19.25" type="verse">ויהפך את־הערים האל ואת כל־הככר ואת כל־ישבי הערים וצמח האדמה׃</seg>
          <seg id="b.GEN.19.26" type="verse">ותבט אשתו מאחריו ותהי נציב מלח׃</seg>
          <seg id="b.GEN.19.27" type="verse">וישכם אברהם בבקר אל־המקום אשר־עמד שם את־פני יהוה׃</seg>
          <seg id="b.GEN.19.28" type="verse">וישקף על־פני סדם ועמרה ועל־כל־פני ארץ הככר וירא והנה עלה קיטר הארץ כקיטר הכבשן׃</seg>
          <seg id="b.GEN.19.29" type="verse">ויהי בשחת אלהים את־ערי הככר ויזכר אלהים את־אברהם וישלח את־לוט מתוך ההפכה בהפך את־הערים אשר־ישב בהן לוט׃</seg>
          <seg id="b.GEN.19.30" type="verse">ויעל לוט מצוער וישב בהר ושתי בנתיו עמו כי ירא לשבת בצוער וישב במערה הוא ושתי בנתיו׃</seg>
          <seg id="b.GEN.19.31" type="verse">ותאמר הבכירה אל־הצעירה אבינו זקן ואיש אין בארץ לבוא עלינו כדרך כל־הארץ׃</seg>
          <seg id="b.GEN.19.32" type="verse">לכה נשקה את־אבינו יין ונשכבה עמו ונחיה מאבינו זרע׃</seg>
          <seg id="b.GEN.19.33" type="verse">ותשקין את־אביהן יין בלילה הוא ותבא הבכירה ותשכב את־אביה ולא־ידע בשכבה ובקומה׃</seg>
          <seg id="b.GEN.19.34" type="verse">ויהי ממחרת ותאמר הבכירה אל־הצעירה הן־שכבתי אמש את־אבי נשקנו יין גם־הלילה ובאי שכבי עמו ונחיה מאבינו זרע׃</seg>
          <seg id="b.GEN.19.35" type="verse">ותשקין גם בלילה ההוא את־אביהן יין ותקם הצעירה ותשכב עמו ולא־ידע בשכבה ובקמה׃</seg>
          <seg id="b.GEN.19.36" type="verse">ותהרין שתי בנות־לוט מאביהן׃</seg>
          <seg id="b.GEN.19.37" type="verse">ותלד הבכירה בן ותקרא שמו מואב הוא אבי־מואב עד־היום׃</seg>
          <seg id="b.GEN.19.38" type="verse">והצעירה גם־הוא ילדה בן ותקרא שמו בן־עמי הוא אבי בני־עמון עד־היום׃ ס</seg>
        </div>
        <div id="b.GEN.20" type="chapter">
          <seg id="b.GEN.20.1" type="verse">ויסע משם אברהם ארצה הנגב וישב בין־קדש ובין שור ויגר בגרר׃</seg>
          <seg id="b.GEN.20.2" type="verse">ויאמר אברהם אל־שרה אשתו אחתי הוא וישלח אבימלך מלך גרר ויקח את־שרה׃</seg>
          <seg id="b.GEN.20.3" type="verse">ויבא אלהים אל־אבימלך בחלום הלילה ויאמר לו הנך מת על־האשה אשר־לקחת והוא בעלת בעל׃</seg>
          <seg id="b.GEN.20.4" type="verse">ואבימלך לא קרב אליה ויאמר אדני הגוי גם־צדיק תהרג׃</seg>
          <seg id="b.GEN.20.5" type="verse">הלא הוא אמר־לי אחתי הוא והיא־גם־הוא אמרה אחי הוא בתם־לבבי ובנקין כפי עשיתי זאת׃</seg>
          <seg id="b.GEN.20.6" type="verse">ויאמר אליו האלהים בחלם גם אנכי ידעתי כי בתם־לבבך עשית זאת ואחשך גם־אנכי אותך מחטו־לי על־כן לא־נתתיך לנגע אליה׃</seg>
          <seg id="b.GEN.20.7" type="verse">ועתה השב אשת־האיש כי־נביא הוא ויתפלל בעדך וחיה ואם־אינך משיב דע כי־מות תמות אתה וכל־אשר־לך׃</seg>
          <seg id="b.GEN.20.8" type="verse">וישכם אבימלך בבקר ויקרא לכל־עבדיו וידבר את־כל־הדברים האלה באזניהם וייראו האנשים מאד׃</seg>
          <seg id="b.GEN.20.9" type="verse">ויקרא אבימלך לאברהם ויאמר לו מה־עשית לנו ומה־חטאתי לך כי־הבאת עלי ועל־ממלכתי חטאה גדלה מעשים אשר לא־יעשו עשית עמדי׃</seg>
          <seg id="b.GEN.20.10" type="verse">ויאמר אבימלך אל־אברהם מה ראית כי עשית את־הדבר הזה׃</seg>
          <seg id="b.GEN.20.11" type="verse">ויאמר אברהם כי אמרתי רק אין־יראת אלהים במקום הזה והרגוני על־דבר אשתי׃</seg>
          <seg id="b.GEN.20.12" type="verse">וגם־אמנה אחתי בת־אבי הוא אך לא בת־אמי ותהי־לי לאשה׃</seg>
          <seg id="b.GEN.20.13" type="verse">ויהי כאשר התעו אתי אלהים מבית אבי ואמר לה זה חסדך אשר תעשי עמדי אל כל־המקום אשר נבוא שמה אמרי־לי אחי הוא׃</seg>
          <seg id="b.GEN.20.14" type="verse">ויקח אבימלך צאן ובקר ועבדים ושפחת ויתן לאברהם וישב לו את שרה אשתו׃</seg>
          <seg id="b.GEN.20.15" type="verse">ויאמר אבימלך הנה ארצי לפניך בטוב בעיניך שב׃</seg>
          <seg id="b.GEN.20.16" type="verse">ולשרה אמר הנה נתתי אלף כסף לאחיך הנה הוא־לך כסות עינים לכל אשר אתך ואת כל ונכחת׃</seg>
          <seg id="b.GEN.20.17" type="verse">ויתפלל אברהם אל־האלהים וירפא אלהים את־אבימלך ואת־אשתו ואמהתיו וילדו׃</seg>
          <seg id="b.GEN.20.18" type="verse">כי־עצר עצר יהוה בעד כל־רחם לבית אבימלך על־דבר שרה אשת אברהם׃ ס</seg>
        </div>
        <div id="b.GEN.21" type="chapter">
          <seg id="b.GEN.21.1" type="verse">ויהוה פקד את־שרה כאשר אמר ויעש יהוה לשרה כאשר דבר׃</seg>
          <seg id="b.GEN.21.2" type="verse">ותהר ותלד שרה לאברהם בן לזקניו למועד אשר־דבר אתו אלהים׃</seg>
          <seg id="b.GEN.21.3" type="verse">ויקרא אברהם את־שם־בנו הנולד־לו אשר־ילדה־לו שרה יצחק׃</seg>
          <seg id="b.GEN.21.4" type="verse">וימל אברהם את־יצחק בנו בן־שמנת ימים כאשר צוה אתו אלהים׃</seg>
          <seg id="b.GEN.21.5" type="verse">ואברהם בן־מאת שנה בהולד לו את יצחק בנו׃</seg>
          <seg id="b.GEN.21.6" type="verse">ותאמר שרה צחק עשה לי אלהים כל־השמע יצחק־לי׃</seg>
          <seg id="b.GEN.21.7" type="verse">ותאמר מי מלל לאברהם היניקה בנים שרה כי־ילדתי בן לזקניו׃</seg>
          <seg id="b.GEN.21.8" type="verse">ויגדל הילד ויגמל ויעש אברהם משתה גדול ביום הגמל את־יצחק׃</seg>
          <seg id="b.GEN.21.9" type="verse">ותרא שרה את־בן־הגר המצרית אשר־ילדה לאברהם מצחק׃</seg>
          <seg id="b.GEN.21.10" type="verse">ותאמר לאברהם גרש האמה הזאת ואת־בנה כי לא יירש בן־האמה הזאת עם־בני עם־יצחק׃</seg>
          <seg id="b.GEN.21.11" type="verse">וירע הדבר מאד בעיני אברהם על אודת בנו׃</seg>
          <seg id="b.GEN.21.12" type="verse">ויאמר אלהים אל־אברהם אל־ירע בעיניך על־הנער ועל־אמתך כל אשר תאמר אליך שרה שמע בקלה כי ביצחק יקרא לך זרע׃</seg>
          <seg id="b.GEN.21.13" type="verse">וגם את־בן־האמה לגוי אשימנו כי זרעך הוא׃</seg>
          <seg id="b.GEN.21.14" type="verse">וישכם אברהם בבקר ויקח־לחם וחמת מים ויתן אל־הגר שם על־שכמה ואת־הילד וישלחה ותלך ותתע במדבר באר שבע׃</seg>
          <seg id="b.GEN.21.15" type="verse">ויכלו המים מן־החמת ותשלך את־הילד תחת אחד השיחם׃</seg>
          <seg id="b.GEN.21.16" type="verse">ותלך ותשב לה מנגד הרחק כמטחוי קשת כי אמרה אל־אראה במות הילד ותשב מנגד ותשא את־קלה ותבך׃</seg>
          <seg id="b.GEN.21.17" type="verse">וישמע אלהים את־קול הנער ויקרא מלאך אלהים אל־הגר מן־השמים ויאמר לה מה־לך הגר אל־תיראי כי־שמע אלהים אל־קול הנער באשר הוא־שם׃</seg>
          <seg id="b.GEN.21.18" type="verse">קומי שאי את־הנער והחזיקי את־ידך בו כי־לגוי גדול אשימנו׃</seg>
          <seg id="b.GEN.21.19" type="verse">ויפקח אלהים את־עיניה ותרא באר מים ותלך ותמלא את־החמת מים ותשק את־הנער׃</seg>
          <seg id="b.GEN.21.20" type="verse">ויהי אלהים את־הנער ויגדל וישב במדבר ויהי רבה קשת׃</seg>
          <seg id="b.GEN.21.21" type="verse">וישב במדבר פארן ותקח־לו אמו אשה מארץ מצרים׃ ף</seg>
          <seg id="b.GEN.21.22" type="verse">ויהי בעת ההוא ויאמר אבימלך ופיכל שר־צבאו אל־אברהם לאמר אלהים עמך בכל אשר־אתה עשה׃</seg>
          <seg id="b.GEN.21.23" type="verse">ועתה השבעה לי באלהים הנה אם־תשקר לי ולניני ולנכדי כחסד אשר־עשיתי עמך תעשה עמדי ועם־הארץ אשר־גרתה בה׃</seg>
          <seg id="b.GEN.21.24" type="verse">ויאמר אברהם אנכי אשבע׃</seg>
          <seg id="b.GEN.21.25" type="verse">והוכח אברהם את־אבימלך על־אדות באר המים אשר גזלו עבדי אבימלך׃</seg>
          <seg id="b.GEN.21.26" type="verse">ויאמר אבימלך לא ידעתי מי עשה את־הדבר הזה וגם־אתה לא־הגדת לי וגם אנכי לא שמעתי בלתי היום׃</seg>
          <seg id="b.GEN.21.27" type="verse">ויקח אברהם צאן ובקר ויתן לאבימלך ויכרתו שניהם ברית׃</seg>
          <seg id="b.GEN.21.28" type="verse">ויצב אברהם את־שבע כבשת הצאן לבדהן׃</seg>
          <seg id="b.GEN.21.29" type="verse">ויאמר אבימלך אל־אברהם מה הנה שבע כבשת האלה אשר הצבת לבדנה׃</seg>
          <seg id="b.GEN.21.30" type="verse">ויאמר כי את־שבע כבשת תקח מידי בעבור תהיה־לי לעדה כי חפרתי את־הבאר הזאת׃</seg>
          <seg id="b.GEN.21.31" type="verse">על־כן קרא למקום ההוא באר שבע כי שם נשבעו שניהם׃</seg>
          <seg id="b.GEN.21.32" type="verse">ויכרתו ברית בבאר שבע ויקם אבימלך ופיכל שר־צבאו וישבו אל־ארץ פלשתים׃</seg>
          <seg id="b.GEN.21.33" type="verse">ויטע אשל בבאר שבע ויקרא־שם בשם יהוה אל עולם׃</seg>
          <seg id="b.GEN.21.34" type="verse">ויגר אברהם בארץ פלשתים ימים רבים׃ ף</seg>
        </div>
        <div id="b.GEN.22" type="chapter">
          <seg id="b.GEN.22.1" type="verse">ויהי אחר הדברים האלה והאלהים נסה את־אברהם ויאמר אליו אברהם ויאמר הנני׃</seg>
          <seg id="b.GEN.22.2" type="verse">ויאמר קח־נא את־בנך את־יחידך אשר־אהבת את־יצחק ולך־לך אל־ארץ המריה והעלהו שם לעלה על אחד ההרים אשר אמר אליך׃</seg>
          <seg id="b.GEN.22.3" type="verse">וישכם אברהם בבקר ויחבש את־חמרו ויקח את־שני נעריו אתו ואת יצחק בנו ויבקע עצי עלה ויקם וילך אל־המקום אשר־אמר־לו האלהים׃</seg>
          <seg id="b.GEN.22.4" type="verse">ביום השלישי וישא אברהם את־עיניו וירא את־המקום מרחק׃</seg>
          <seg id="b.GEN.22.5" type="verse">ויאמר אברהם אל־נעריו שבו־לכם פה עם־החמור ואני והנער נלכה עד־כה ונשתחוה ונשובה אליכם׃</seg>
          <seg id="b.GEN.22.6" type="verse">ויקח אברהם את־עצי העלה וישם על־יצחק בנו ויקח בידו את־האש ואת־המאכלת וילכו שניהם יחדו׃</seg>
          <seg id="b.GEN.22.7" type="verse">ויאמר יצחק אל־אברהם אביו ויאמר אבי ויאמר הנני בני ויאמר הנה האש והעצים ואיה השה לעלה׃</seg>
          <seg id="b.GEN.22.8" type="verse">ויאמר אברהם אלהים יראה־לו השה לעלה בני וילכו שניהם יחדו׃</seg>
          <seg id="b.GEN.22.9" type="verse">ויבאו אל־המקום אשר אמר־לו האלהים ויבן שם אברהם את־המזבח ויערך את־העצים ויעקד את־יצחק בנו וישם אתו על־המזבח ממעל לעצים׃</seg>
          <seg id="b.GEN.22.10" type="verse">וישלח אברהם את־ידו ויקח את־המאכלת לשחט את־בנו׃</seg>
          <seg id="b.GEN.22.11" type="verse">ויקרא אליו מלאך יהוה מן־השמים ויאמר אברהם אברהם ויאמר הנני׃</seg>
          <seg id="b.GEN.22.12" type="verse">ויאמר אל־תשלח ידך אל־הנער ואל־תעש לו מאומה כי עתה ידעתי כי־ירא אלהים אתה ולא חשכת את־בנך את־יחידך ממני׃</seg>
          <seg id="b.GEN.22.13" type="verse">וישא אברהם את־עיניו וירא והנה־איל אחר נאחז בסבך בקרניו וילך אברהם ויקח את־האיל ויעלהו לעלה תחת בנו׃</seg>
          <seg id="b.GEN.22.14" type="verse">ויקרא אברהם שם־המקום ההוא יהוה יראה אשר יאמר היום בהר יהוה יראה׃</seg>
          <seg id="b.GEN.22.15" type="verse">ויקרא מלאך יהוה אל־אברהם שנית מן־השמים׃</seg>
          <seg id="b.GEN.22.16" type="verse">ויאמר בי נשבעתי נאם־יהוה כי יען אשר עשית את־הדבר הזה ולא חשכת את־בנך את־יחידך׃</seg>
          <seg id="b.GEN.22.17" type="verse">כי־ברך אברךך והרבה ארבה את־זרעך ככוכבי השמים וכחול אשר על־שפת הים וירש זרעך את שער איביו׃</seg>
          <seg id="b.GEN.22.18" type="verse">והתברכו בזרעך כל גויי הארץ עקב אשר שמעת בקלי׃</seg>
          <seg id="b.GEN.22.19" type="verse">וישב אברהם אל־נעריו ויקמו וילכו יחדו אל־באר שבע וישב אברהם בבאר שבע׃ ף</seg>
          <seg id="b.GEN.22.20" type="verse">ויהי אחרי הדברים האלה ויגד לאברהם לאמר הנה ילדה מלכה גם־הוא בנים לנחור אחיך׃</seg>
          <seg id="b.GEN.22.21" type="verse">את־עוץ בכרו ואת־בוז אחיו ואת־קמואל אבי ארם׃</seg>
          <seg id="b.GEN.22.22" type="verse">ואת־כשד ואת־חזו ואת־פלדש ואת־ידלף ואת בתואל׃</seg>
          <seg id="b.GEN.22.23" type="verse">ובתואל ילד את־רבקה שמנה אלה ילדה מלכה לנחור אחי אברהם׃</seg>
          <seg id="b.GEN.22.24" type="verse">ופילגשו ושמה ראומה ותלד גם־הוא את־טבח ואת־גחם ואת־תחש ואת־מעכה׃ ס</seg>
        </div>
        <div id="b.GEN.23" type="chapter">
          <seg id="b.GEN.23.1" type="verse">ויהיו חיי שרה מאה שנה ועשרים שנה ושבע שנים שני חיי שרה׃</seg>
          <seg id="b.GEN.23.2" type="verse">ותמת שרה בקרית ארבע הוא חברון בארץ כנען ויבא אברהם לספד לשרה ולבכתה׃</seg>
          <seg id="b.GEN.23.3" type="verse">ויקם אברהם מעל פני מתו וידבר אל־בני־חת לאמר׃</seg>
          <seg id="b.GEN.23.4" type="verse">גר־ותושב אנכי עםכם תנו לי אחזת־קבר עםכם ואקברה מתי מלפני׃</seg>
          <seg id="b.GEN.23.5" type="verse">ויענו בני־חת את־אברהם לאמר לו׃</seg>
          <seg id="b.GEN.23.6" type="verse">שמענו אדני נשיא אלהים אתה בתוכנו במבחר קברינו קבר את־מתך איש ממנו את־קברו לא־יכלה ממך מקבר מתך׃</seg>
          <seg id="b.GEN.23.7" type="verse">ויקם אברהם וישתחו לעם־הארץ לבני־חת׃</seg>
          <seg id="b.GEN.23.8" type="verse">וידבר אתם לאמר אם־יש את־נפשכם לקבר את־מתי מלפני שמעוני ופגעו־לי בעפרון בן־צחר׃</seg>
          <seg id="b.GEN.23.9" type="verse">ויתן־לי את־מערת המכפלה אשר־לו אשר בקצה שדהו בכסף מלא יתננה לי בתוככם לאחזת־קבר׃</seg>
          <seg id="b.GEN.23.10" type="verse">ועפרון ישב בתוך בני־חת ויען עפרון החתי את־אברהם באזני בני־חת לכל באי שער־עירו לאמר׃</seg>
          <seg id="b.GEN.23.11" type="verse">לא־אדני שמעני השדה נתתי לך והמערה אשר־בו לך נתתיה לעיני בני־עמי נתתיה לך קבר מתך׃</seg>
          <seg id="b.GEN.23.12" type="verse">וישתחו אברהם לפני עם הארץ׃</seg>
          <seg id="b.GEN.23.13" type="verse">וידבר אל־עפרון באזני עם־הארץ לאמר אך אם־אתה לו שמעני נתתי כסף השדה קח ממני ואקברה את־מתי שמה׃</seg>
          <seg id="b.GEN.23.14" type="verse">ויען עפרון את־אברהם לאמר לו׃</seg>
          <seg id="b.GEN.23.15" type="verse">אדני שמעני ארץ ארבע מאת שקל־כסף ביני ובינך מה־הוא ואת־מתך קבר׃</seg>
          <seg id="b.GEN.23.16" type="verse">וישמע אברהם אל־עפרון וישקל אברהם לעפרן את־הכסף אשר דבר באזני בני־חת ארבע מאות שקל כסף עבר לסחר׃</seg>
          <seg id="b.GEN.23.17" type="verse">ויקם שדה עפרון אשר במכפלה אשר לפני ממרא השדה והמערה אשר־בו וכל־העץ אשר בשדה אשר בכל־גבלו סביב׃</seg>
          <seg id="b.GEN.23.18" type="verse">לאברהם למקנה לעיני בני־חת בכל באי שער־עירו׃</seg>
          <seg id="b.GEN.23.19" type="verse">ואחרי־כן קבר אברהם את־שרה אשתו אל־מערת שדה המכפלה על־פני ממרא הוא חברון בארץ כנען׃</seg>
          <seg id="b.GEN.23.20" type="verse">ויקם השדה והמערה אשר־בו לאברהם לאחזת־קבר מאת בני־חת׃ ס</seg>
        </div>
        <div id="b.GEN.24" type="chapter">
          <seg id="b.GEN.24.1" type="verse">ואברהם זקן בא בימים ויהוה ברך את־אברהם בכל׃</seg>
          <seg id="b.GEN.24.2" type="verse">ויאמר אברהם אל־עבדו זקן ביתו המשל בכל־אשר־לו שים־נא ידך תחת ירכי׃</seg>
          <seg id="b.GEN.24.3" type="verse">ואשביעך ביהוה אלהי השמים ואלהי הארץ אשר לא־תקח אשה לבני מבנות הכנעני אשר אנכי יושב בקרבו׃</seg>
          <seg id="b.GEN.24.4" type="verse">כי אל־ארצי ואל־מולדתי תלך ולקחת אשה לבני ליצחק׃</seg>
          <seg id="b.GEN.24.5" type="verse">ויאמר אליו העבד אולי לא־תאבה האשה ללכת אחרי אל־הארץ הזאת ההשב אשיב את־בנך אל־הארץ אשר־יצאת משם׃</seg>
          <seg id="b.GEN.24.6" type="verse">ויאמר אליו אברהם השמר לך פן־תשיב את־בני שמה׃</seg>
          <seg id="b.GEN.24.7" type="verse">יהוה אלהי השמים אשר לקחני מבית אבי ומארץ מולדתי ואשר דבר־לי ואשר נשבע־לי לאמר לזרעך אתן את־הארץ הזאת הוא ישלח מלאכו לפניך ולקחת אשה לבני משם׃</seg>
          <seg id="b.GEN.24.8" type="verse">ואם־לא תאבה האשה ללכת אחריך ונקית משבעתי זאת רק את־בני לא תשב שמה׃</seg>
          <seg id="b.GEN.24.9" type="verse">וישם העבד את־ידו תחת ירך אברהם אדניו וישבע לו על־הדבר הזה׃</seg>
          <seg id="b.GEN.24.10" type="verse">ויקח העבד עשרה גמלים מגמלי אדניו וילך וכל־טוב אדניו בידו ויקם וילך אל־ארם נהרים אל־עיר נחור׃</seg>
          <seg id="b.GEN.24.11" type="verse">ויברך הגמלים מחוץ לעיר אל־באר המים לעת ערב לעת צאת השאבת׃</seg>
          <seg id="b.GEN.24.12" type="verse">ויאמר יהוה אלהי אדני אברהם הקרה־נא לפני היום ועשה־חסד עם אדני אברהם׃</seg>
          <seg id="b.GEN.24.13" type="verse">הנה אנכי נצב על־עין המים ובנות אנשי העיר יצאת לשאב מים׃</seg>
          <seg id="b.GEN.24.14" type="verse">והיה הנער אשר אמר אליה הטי־נא כדך ואשתה ואמרה שתה וגם־גמליך אשקה אתה הכחת לעבדך ליצחק ובה אדע כי־עשית חסד עם־אדני׃</seg>
          <seg id="b.GEN.24.15" type="verse">ויהי־הוא טרם כלה לדבר והנה רבקה יצאת אשר ילדה לבתואל בן־מלכה אשת נחור אחי אברהם וכדה על־שכמה׃</seg>
          <seg id="b.GEN.24.16" type="verse">והנער טבת מראה מאד בתולה ואיש לא ידעה ותרד העינה ותמלא כדה ותעל׃</seg>
          <seg id="b.GEN.24.17" type="verse">וירץ העבד לקראתה ויאמר הגמיאיני נא מעט־מים מכדך׃</seg>
          <seg id="b.GEN.24.18" type="verse">ותאמר שתה אדני ותמהר ותרד כדה על־ידה ותשקהו׃</seg>
          <seg id="b.GEN.24.19" type="verse">ותכל להשקתו ותאמר גם לגמליך אשאב עד אם־כלו לשתת׃</seg>
          <seg id="b.GEN.24.20" type="verse">ותמהר ותער כדה אל־השקת ותרץ עוד אל־הבאר לשאב ותשאב לכל־גמליו׃</seg>
          <seg id="b.GEN.24.21" type="verse">והאיש משתאה לה מחריש לדעת ההצליח יהוה דרכו אם־לא׃</seg>
          <seg id="b.GEN.24.22" type="verse">ויהי כאשר כלו הגמלים לשתות ויקח האיש נזם זהב בקע משקלו ושני צמידים על־ידיה עשרה זהב משקלם׃</seg>
          <seg id="b.GEN.24.23" type="verse">ויאמר בת־מי את הגידי נא לי היש בית־אביך מקום לנו ללין׃</seg>
          <seg id="b.GEN.24.24" type="verse">ותאמר אליו בת־בתואל אנכי בן־מלכה אשר ילדה לנחור׃</seg>
          <seg id="b.GEN.24.25" type="verse">ותאמר אליו גם־תבן גם־מספוא רב עמנו גם־מקום ללון׃</seg>
          <seg id="b.GEN.24.26" type="verse">ויקד האיש וישתחו ליהוה׃</seg>
          <seg id="b.GEN.24.27" type="verse">ויאמר ברוך יהוה אלהי אדני אברהם אשר לא־עזב חסדו ואמתו מעם אדני אנכי בדרך נחני יהוה בית אחי אדני׃</seg>
          <seg id="b.GEN.24.28" type="verse">ותרץ הנער ותגד לבית אמה כדברים האלה׃</seg>
          <seg id="b.GEN.24.29" type="verse">ולרבקה אח ושמו לבן וירץ לבן אל־האיש החוצה אל־העין׃</seg>
          <seg id="b.GEN.24.30" type="verse">ויהי כראת את־הנזם ואת־הצמדים על־ידי אחתו וכשמעו את־דברי רבקה אחתו לאמר כה־דבר אלי האיש ויבא אל־האיש והנה עמד על־הגמלים על־העין׃</seg>
          <seg id="b.GEN.24.31" type="verse">ויאמר בוא ברוך יהוה למה תעמד בחוץ ואנכי פניתי הבית ומקום לגמלים׃</seg>
          <seg id="b.GEN.24.32" type="verse">ויבא האיש הביתה ויפתח הגמלים ויתן תבן ומספוא לגמלים ומים לרחץ רגליו ורגלי האנשים אשר אתו׃</seg>
          <seg id="b.GEN.24.33" type="verse">[כ= ויישם] [ק= ויושם] לפניו לאכל ויאמר לא אכל עד אם־דברתי דברי ויאמר דבר׃</seg>
          <seg id="b.GEN.24.34" type="verse">ויאמר עבד אברהם אנכי׃</seg>
          <seg id="b.GEN.24.35" type="verse">ויהוה ברך את־אדני מאד ויגדל ויתן־לו צאן ובקר וכסף וזהב ועבדם ושפחת וגמלים וחמרים׃</seg>
          <seg id="b.GEN.24.36" type="verse">ותלד שרה אשת אדני בן לאדני אחרי זקנתה ויתן־לו את־כל־אשר־לו׃</seg>
          <seg id="b.GEN.24.37" type="verse">וישבעני אדני לאמר לא־תקח אשה לבני מבנות הכנעני אשר אנכי ישב בארצו׃</seg>
          <seg id="b.GEN.24.38" type="verse">אם־לא אל־בית־אבי תלך ואל־משפחתי ולקחת אשה לבני׃</seg>
          <seg id="b.GEN.24.39" type="verse">ואמר אל־אדני אלי לא־תלך האשה אחרי׃</seg>
          <seg id="b.GEN.24.40" type="verse">ויאמר אלי יהוה אשר־התהלכתי לפניו ישלח מלאכו אתך והצליח דרךך ולקחת אשה לבני ממשפחתי ומבית אבי׃</seg>
          <seg id="b.GEN.24.41" type="verse">אז תנקה מאלתי כי תבוא אל־משפחתי ואם־לא יתנו לך והיית נקי מאלתי׃</seg>
          <seg id="b.GEN.24.42" type="verse">ואבא היום אל־העין ואמר יהוה אלהי אדני אברהם אם־ישך־נא מצליח דרכי אשר אנכי הלך עליה׃</seg>
          <seg id="b.GEN.24.43" type="verse">הנה אנכי נצב על־עין המים והיה העלמה היצאת לשאב ואמרתי אליה השקיני־נא מעט־מים מכדך׃</seg>
          <seg id="b.GEN.24.44" type="verse">ואמרה אלי גם־אתה שתה וגם לגמליך אשאב הוא האשה אשר־הכיח יהוה לבן־אדני׃</seg>
          <seg id="b.GEN.24.45" type="verse">אני טרם אכלה לדבר אל־לבי והנה רבקה יצאת וכדה על־שכמה ותרד העינה ותשאב ואמר אליה השקיני נא׃</seg>
          <seg id="b.GEN.24.46" type="verse">ותמהר ותורד כדה מעליה ותאמר שתה וגם־גמליך אשקה ואשת וגם הגמלים השקתה׃</seg>
          <seg id="b.GEN.24.47" type="verse">ואשאל אתה ואמר בת־מי את ותאמר בת־בתואל בן־נחור אשר ילדה־לו מלכה ואשם הנזם על־אפה והצמידים על־ידיה׃</seg>
          <seg id="b.GEN.24.48" type="verse">ואקד ואשתחוה ליהוה ואברך את־יהוה אלהי אדני אברהם אשר הנחני בדרך אמת לקחת את־בת־אחי אדני לבנו׃</seg>
          <seg id="b.GEN.24.49" type="verse">ועתה אם־ישכם עשים חסד ואמת את־אדני הגידו לי ואם־לא הגידו לי ואפנה על־ימין או על־שמאל׃</seg>
          <seg id="b.GEN.24.50" type="verse">ויען לבן ובתואל ויאמרו מיהוה יצא הדבר לא נוכל דבר אליך רע או־טוב׃</seg>
          <seg id="b.GEN.24.51" type="verse">הנה־רבקה לפניך קח ולך ותהי אשה לבן־אדניך כאשר דבר יהוה׃</seg>
          <seg id="b.GEN.24.52" type="verse">ויהי כאשר שמע עבד אברהם את־דבריהם וישתחו ארצה ליהוה׃</seg>
          <seg id="b.GEN.24.53" type="verse">ויוצא העבד כלי־כסף וכלי זהב ובגדים ויתן לרבקה ומגדנת נתן לאחיה ולאמה׃</seg>
          <seg id="b.GEN.24.54" type="verse">ויאכלו וישתו הוא והאנשים אשר־עמו וילינו ויקומו בבקר ויאמר שלחני לאדני׃</seg>
          <seg id="b.GEN.24.55" type="verse">ויאמר אחיה ואמה תשב הנער אתנו ימים או עשור אחר תלך׃</seg>
          <seg id="b.GEN.24.56" type="verse">ויאמר אלהם אל־תאחרו אתי ויהוה הצליח דרכי שלחוני ואלכה לאדני׃</seg>
          <seg id="b.GEN.24.57" type="verse">ויאמרו נקרא לנער ונשאלה את־פיה׃</seg>
          <seg id="b.GEN.24.58" type="verse">ויקראו לרבקה ויאמרו אליה התלכי עם־האיש הזה ותאמר אלך׃</seg>
          <seg id="b.GEN.24.59" type="verse">וישלחו את־רבקה אחתם ואת־מנקתה ואת־עבד אברהם ואת־אנשיו׃</seg>
          <seg id="b.GEN.24.60" type="verse">ויברכו את־רבקה ויאמרו לה אחתנו את היי לאלפי רבבה ויירש זרעך את שער שנאיו׃</seg>
          <seg id="b.GEN.24.61" type="verse">ותקם רבקה ונערתיה ותרכבנה על־הגמלים ותלכנה אחרי האיש ויקח העבד את־רבקה וילך׃</seg>
          <seg id="b.GEN.24.62" type="verse">ויצחק בא מבוא באר לחי ראי והוא יושב בארץ הנגב׃</seg>
          <seg id="b.GEN.24.63" type="verse">ויצא יצחק לשוח בשדה לפנות ערב וישא עיניו וירא והנה גמלים באים׃</seg>
          <seg id="b.GEN.24.64" type="verse">ותשא רבקה את־עיניה ותרא את־יצחק ותפל מעל הגמל׃</seg>
          <seg id="b.GEN.24.65" type="verse">ותאמר אל־העבד מי־האיש הלזה ההלך בשדה לקראתנו ויאמר העבד הוא אדני ותקח הצעיף ותתכס׃</seg>
          <seg id="b.GEN.24.66" type="verse">ויספר העבד ליצחק את כל־הדברים אשר עשה׃</seg>
          <seg id="b.GEN.24.67" type="verse">ויבאה יצחק האהלה שרה אמו ויקח את־רבקה ותהי־לו לאשה ויאהבה וינחם יצחק אחרי אמו׃ ף</seg>
        </div>
        <div id="b.GEN.25" type="chapter">
          <seg id="b.GEN.25.1" type="verse">ויסף אברהם ויקח אשה ושמה קטורה׃</seg>
          <seg id="b.GEN.25.2" type="verse">ותלד לו את־זמרן ואת־יקשן ואת־מדן ואת־מדין ואת־ישבק ואת־שוח׃</seg>
          <seg id="b.GEN.25.3" type="verse">ויקשן ילד את־שבא ואת־דדן ובני דדן היו אשורם ולטושים ולאמים׃</seg>
          <seg id="b.GEN.25.4" type="verse">ובני מדין עיפה ועפר וחנך ואבידע ואלדעה כל־אלה בני קטורה׃</seg>
          <seg id="b.GEN.25.5" type="verse">ויתן אברהם את־כל־אשר־לו ליצחק׃</seg>
          <seg id="b.GEN.25.6" type="verse">ולבני הפילגשים אשר לאברהם נתן אברהם מתנת וישלחם מעל יצחק בנו בעודנו חי קדמה אל־ארץ קדם׃</seg>
          <seg id="b.GEN.25.7" type="verse">ואלה ימי שני־חיי אברהם אשר־חי מאת שנה ושבעים שנה וחמש שנים׃</seg>
          <seg id="b.GEN.25.8" type="verse">ויגוע וימת אברהם בשיבה טובה זקן ושבע ויאסף אל־עמיו׃</seg>
          <seg id="b.GEN.25.9" type="verse">ויקברו אתו יצחק וישמעאל בניו אל־מערת המכפלה אל־שדה עפרן בן־צחר החתי אשר על־פני ממרא׃</seg>
          <seg id="b.GEN.25.10" type="verse">השדה אשר־קנה אברהם מאת בני־חת שמה קבר אברהם ושרה אשתו׃</seg>
          <seg id="b.GEN.25.11" type="verse">ויהי אחרי מות אברהם ויברך אלהים את־יצחק בנו וישב יצחק עם־באר לחי ראי׃ ס</seg>
          <seg id="b.GEN.25.12" type="verse">ואלה תלדת ישמעאל בן־אברהם אשר ילדה הגר המצרית שפחת שרה לאברהם׃</seg>
          <seg id="b.GEN.25.13" type="verse">ואלה שמות בני ישמעאל בשמתם לתולדתם בכר ישמעאל נבית וקדר ואדבאל ומבשם׃</seg>
          <seg id="b.GEN.25.14" type="verse">ומשמע ודומה ומשא׃</seg>
          <seg id="b.GEN.25.15" type="verse">חדד ותימא יטור נפיש וקדמה׃</seg>
          <seg id="b.GEN.25.16" type="verse">אלה הם בני ישמעאל ואלה שמתם בחצריהם ובטירתם שנים־עשר נשיאם לאמתם׃</seg>
          <seg id="b.GEN.25.17" type="verse">ואלה שני חיי ישמעאל מאת שנה ושלשים שנה ושבע שנים ויגוע וימת ויאסף אל־עמיו׃</seg>
          <seg id="b.GEN.25.18" type="verse">וישכנו מחוילה עד־שור אשר על־פני מצרים באכה אשורה על־פני כל־אחיו נפל׃ ף</seg>
          <seg id="b.GEN.25.19" type="verse">ואלה תולדת יצחק בן־אברהם אברהם הוליד את־יצחק׃</seg>
          <seg id="b.GEN.25.20" type="verse">ויהי יצחק בן־ארבעים שנה בקחתו את־רבקה בת־בתואל הארמי מפדן ארם אחות לבן הארמי לו לאשה׃</seg>
          <seg id="b.GEN.25.21" type="verse">ויעתר יצחק ליהוה לנכח אשתו כי עקרה הוא ויעתר לו יהוה ותהר רבקה אשתו׃</seg>
          <seg id="b.GEN.25.22" type="verse">ויתרצצו הבנים בקרבה ותאמר אם־כן למה זה אנכי ותלך לדרש את־יהוה׃</seg>
          <seg id="b.GEN.25.23" type="verse">ויאמר יהוה לה שני [כ= גיים] [ק= גוים] בבטנך ושני לאמים ממעיך יפרדו ולאם מלאם יאמץ ורב יעבד צעיר׃</seg>
          <seg id="b.GEN.25.24" type="verse">וימלאו ימיה ללדת והנה תוםם בבטנה׃</seg>
          <seg id="b.GEN.25.25" type="verse">ויצא הראשון אדמוני כלו כאדרת שער ויקראו שמו עשו׃</seg>
          <seg id="b.GEN.25.26" type="verse">ואחרי־כן יצא אחיו וידו אחזת בעקב עשו ויקרא שמו יעקב ויצחק בן־ששים שנה בלדת אתם׃</seg>
          <seg id="b.GEN.25.27" type="verse">ויגדלו הנערים ויהי עשו איש ידע ציד איש שדה ויעקב איש תם ישב אהלים׃</seg>
          <seg id="b.GEN.25.28" type="verse">ויאהב יצחק את־עשו כי־ציד בפיו ורבקה אהבת את־יעקב׃</seg>
          <seg id="b.GEN.25.29" type="verse">ויזד יעקב נזיד ויבא עשו מן־השדה והוא עיף׃</seg>
          <seg id="b.GEN.25.30" type="verse">ויאמר עשו אל־יעקב הלעיטני נא מן־האדם האדם הזה כי עיף אנכי על־כן קרא־שמו אדום׃</seg>
          <seg id="b.GEN.25.31" type="verse">ויאמר יעקב מכרה כיום את־בכרתך לי׃</seg>
          <seg id="b.GEN.25.32" type="verse">ויאמר עשו הנה אנכי הולך למות ולמה־זה לי בכרה׃</seg>
          <seg id="b.GEN.25.33" type="verse">ויאמר יעקב השבעה לי כיומ* וישבע לו וימכר את־בכרתו ליעקב׃</seg>
          <seg id="b.GEN.25.34" type="verse">ויעקב נתן לעשו לחם ונזיד עדשים ויאכל וישת ויקם וילך ויבז עשו את־הבכרה׃ ס</seg>
        </div>
        <div id="b.GEN.26" type="chapter">
          <seg id="b.GEN.26.1" type="verse">ויהי רעב בארץ מלבד הרעב הראשון אשר היה בימי אברהם וילך יצחק אל־אבימלך מלך־פלשתים גררה׃</seg>
          <seg id="b.GEN.26.2" type="verse">וירא אליו יהוה ויאמר אל־תרד מצרימה שכן בארץ אשר אמר אליך׃</seg>
          <seg id="b.GEN.26.3" type="verse">גור* בארץ הזאת ואהיה עמך ואברךך כי־לך ולזרעך אתן את־כל־הארצת האל והקמתי את־השבעה אשר נשבעתי לאברהם אביך׃</seg>
          <seg id="b.GEN.26.4" type="verse">והרביתי את־זרעך ככוכבי השמים ונתתי לזרעך את כל־הארצת האל והתברכו בזרעך כל גויי הארץ׃</seg>
          <seg id="b.GEN.26.5" type="verse">עקב אשר־שמע אברהם בקלי וישמר משמרתי מצותי חקותי ותורתי׃</seg>
          <seg id="b.GEN.26.6" type="verse">וישב יצחק בגרר׃</seg>
          <seg id="b.GEN.26.7" type="verse">וישאלו אנשי המקום לאשתו ויאמר אחתי הוא כי ירא לאמר אשתי פן־יהרגני אנשי המקום על־רבקה כי־טובת מראה היא׃</seg>
          <seg id="b.GEN.26.8" type="verse">ויהי כי ארכו־לו שם הימים וישקף אבימלך מלך פלשתים בעד החלון וירא והנה יצחק מצחק את רבקה אשתו׃</seg>
          <seg id="b.GEN.26.9" type="verse">ויקרא אבימלך ליצחק ויאמר אך הנה אשתך הוא ואיך אמרת אחתי הוא ויאמר אליו יצחק כי אמרתי פן־אמות עליה׃</seg>
          <seg id="b.GEN.26.10" type="verse">ויאמר אבימלך מה־זאת עשית לנו כמעט שכב אחד העם את־אשתך והבאת עלינו אשם׃</seg>
          <seg id="b.GEN.26.11" type="verse">ויצו אבימלך את־כל־העם לאמר הנגע באיש הזה ובאשתו מות יומת׃</seg>
          <seg id="b.GEN.26.12" type="verse">ויזרע יצחק בארץ ההוא וימצא בשנה ההוא מאה שערים ויברכהו יהוה׃</seg>
          <seg id="b.GEN.26.13" type="verse">ויגדל האיש וילך הלוך וגדל עד כי־גדל מאד׃</seg>
          <seg id="b.GEN.26.14" type="verse">ויהי־לו מקנה־צאן ומקנה בקר ועבדה רבה ויקנאו אתו פלשתים׃</seg>
          <seg id="b.GEN.26.15" type="verse">וכל־הבארת אשר חפרו עבדי אביו בימי אברהם אביו סתמום פלשתים וימלאום עפר׃</seg>
          <seg id="b.GEN.26.16" type="verse">ויאמר אבימלך אל־יצחק לך מעמנו כי־עצמת־ממנו* מאד׃</seg>
          <seg id="b.GEN.26.17" type="verse">וילך משם יצחק ויחן בנחל־גרר וישב שם׃</seg>
          <seg id="b.GEN.26.18" type="verse">וישב יצחק ויחפר את־בארת המים אשר חפרו בימי אברהם אביו ויסתמום פלשתים אחרי מות אברהם ויקרא להן שמות כשמת אשר־קרא להן אביו׃</seg>
          <seg id="b.GEN.26.19" type="verse">ויחפרו עבדי־יצחק בנחל וימצאו־שם באר מים חיים׃</seg>
          <seg id="b.GEN.26.20" type="verse">ויריבו רעי גרר עם־רעי יצחק לאמר לנו המים ויקרא שם־הבאר עשק כי התעשקו עמו׃</seg>
          <seg id="b.GEN.26.21" type="verse">ויחפרו באר אחרת ויריבו גם־עליה ויקרא שמה שטנה׃</seg>
          <seg id="b.GEN.26.22" type="verse">ויעתק משם ויחפר באר אחרת ולא רבו עליה ויקרא שמה רחבות ויאמר כי־עתה הרחיב יהוה לנו ופרינו בארץ׃</seg>
          <seg id="b.GEN.26.23" type="verse">ויעל משם באר שבע׃</seg>
          <seg id="b.GEN.26.24" type="verse">וירא אליו יהוה בלילה ההוא ויאמר אנכי אלהי אברהם אביך אל־תירא כי־אתך אנכי וברכתיך והרביתי את־זרעך בעבור אברהם עבדי׃</seg>
          <seg id="b.GEN.26.25" type="verse">ויבן שם מזבח ויקרא בשם יהוה ויט־שם אהלו ויכרו־שם עבדי־יצחק באר׃</seg>
          <seg id="b.GEN.26.26" type="verse">ואבימלך הלך אליו מגרר ואחזת מרעהו ופיכל שר־צבאו׃</seg>
          <seg id="b.GEN.26.27" type="verse">ויאמר אלהם יצחק מדוע באתם אלי ואתם שנאתם אתי ותשלחוני מאתכם׃</seg>
          <seg id="b.GEN.26.28" type="verse">ויאמרו ראו ראינו כי־היה יהוה עמך ונאמר תהי נא אלה בינותינו בינינו ובינך ונכרתה ברית עמך׃</seg>
          <seg id="b.GEN.26.29" type="verse">אם־תעשה עמנו רעה כאשר לא נגענוך וכאשר עשינו עמך רק־טוב ונשלחך בשלום אתה עתה ברוך יהוה׃</seg>
          <seg id="b.GEN.26.30" type="verse">ויעש להם משתה ויאכלו וישתו׃</seg>
          <seg id="b.GEN.26.31" type="verse">וישכימו בבקר וישבעו איש לאחיו וישלחם יצחק וילכו מאתו בשלום׃</seg>
          <seg id="b.GEN.26.32" type="verse">ויהי ביום ההוא ויבאו עבדי יצחק ויגדו לו על־אדות הבאר אשר חפרו ויאמרו לו מצאנו מים׃</seg>
          <seg id="b.GEN.26.33" type="verse">ויקרא אתה שבעה על־כן שם־העיר באר שבע עד היום הזה׃ ס</seg>
          <seg id="b.GEN.26.34" type="verse">ויהי עשו בן־ארבעים שנה ויקח אשה את־יהודית בת־בארי החתי ואת־בשמת בת־אילן החתי׃</seg>
          <seg id="b.GEN.26.35" type="verse">ותהיין מרת רוח ליצחק ולרבקה׃ ס</seg>
        </div>
        <div id="b.GEN.27" type="chapter">
          <seg id="b.GEN.27.1" type="verse">ויהי כי־זקן יצחק ותכהין עיניו מראת ויקרא את־עשו בנו הגדל ויאמר אליו בני ויאמר אליו הנני׃</seg>
          <seg id="b.GEN.27.2" type="verse">ויאמר הנה־נא זקנתי לא ידעתי יום מותי׃</seg>
          <seg id="b.GEN.27.3" type="verse">ועתה שא־נא כליך תליך וקשתך וצא השדה וצודה לי [כ= צידה] [ק= ציד]׃</seg>
          <seg id="b.GEN.27.4" type="verse">ועשה־לי מטעמים כאשר אהבתי והביאה לי ואכלה בעבור תברךך נפשי בטרם אמות׃</seg>
          <seg id="b.GEN.27.5" type="verse">ורבקה שמעת בדבר יצחק אל־עשו בנו וילך עשו השדה לצוד ציד להביא׃</seg>
          <seg id="b.GEN.27.6" type="verse">ורבקה אמרה אל־יעקב בנה לאמר הנה שמעתי את־אביך מדבר אל־עשו אחיך לאמר׃</seg>
          <seg id="b.GEN.27.7" type="verse">הביאה לי ציד ועשה־לי מטעמים ואכלה ואברככה לפני יהוה לפני מותי׃</seg>
          <seg id="b.GEN.27.8" type="verse">ועתה בני שמע בקלי לאשר אני מצוה אתך׃</seg>
          <seg id="b.GEN.27.9" type="verse">לך־נא אל־הצאן וקח־לי משם שני גדיי עזים טבים ואעשה אתם מטעמים לאביך כאשר אהב׃</seg>
          <seg id="b.GEN.27.10" type="verse">והבאת לאביך ואכל בעבר אשר יברךך לפני מותו׃</seg>
          <seg id="b.GEN.27.11" type="verse">ויאמר יעקב אל־רבקה אמו הן עשו אחי איש שער ואנכי איש חלק׃</seg>
          <seg id="b.GEN.27.12" type="verse">אולי ימשני אבי והייתי בעיניו כמתעתע והבאתי עלי קללה ולא ברכה׃</seg>
          <seg id="b.GEN.27.13" type="verse">ותאמר לו אמו עלי קללתך בני אך שמע בקלי ולך קח־לי׃</seg>
          <seg id="b.GEN.27.14" type="verse">וילך ויקח ויבא לאמו ותעש אמו מטעמים כאשר אהב אביו׃</seg>
          <seg id="b.GEN.27.15" type="verse">ותקח רבקה את־בגדי עשו בנה הגדל החמדת אשר אתה בבית ותלבש את־יעקב בנה הקטן׃</seg>
          <seg id="b.GEN.27.16" type="verse">ואת ערת גדיי העזים הלבישה על־ידיו ועל חלקת צואריו׃</seg>
          <seg id="b.GEN.27.17" type="verse">ותתן את־המטעמים ואת־הלחם אשר עשתה ביד יעקב בנה׃</seg>
          <seg id="b.GEN.27.18" type="verse">ויבא אל־אביו ויאמר* אבי ויאמר הנני מי אתה בני׃</seg>
          <seg id="b.GEN.27.19" type="verse">ויאמר יעקב אל־אביו אנכי עשו בכרך עשיתי כאשר דברת אלי קום־נא שבה ואכלה מצידי בעבור תברכני נפשך׃</seg>
          <seg id="b.GEN.27.20" type="verse">ויאמר יצחק אל־בנו מה־זה מהרת למצא בני ויאמר כי הקרה יהוה אלהיך לפני׃</seg>
          <seg id="b.GEN.27.21" type="verse">ויאמר יצחק אל־יעקב גשה־נא ואמשך בני האתה זה בני עשו אם־לא׃</seg>
          <seg id="b.GEN.27.22" type="verse">ויגש יעקב אל־יצחק אביו וימשהו ויאמר הקל קול יעקב והידים ידי עשו׃</seg>
          <seg id="b.GEN.27.23" type="verse">ולא הכירו כי־היו ידיו כידי עשו אחיו שערת ויברכהו׃</seg>
          <seg id="b.GEN.27.24" type="verse">ויאמר אתה זה בני עשו ויאמר אני׃</seg>
          <seg id="b.GEN.27.25" type="verse">ויאמר הגשה לי ואכלה מציד בני למען תברךך נפשי ויגש־לו ויאכל ויבא לו יין וישת׃</seg>
          <seg id="b.GEN.27.26" type="verse">ויאמר אליו יצחק אביו גשה־נא ושקה־לי בני׃</seg>
          <seg id="b.GEN.27.27" type="verse">ויגש וישק־לו וירח את־ריח בגדיו ויברכהו ויאמר ראה ריח בני כריח שדה אשר ברכו יהוה׃</seg>
          <seg id="b.GEN.27.28" type="verse">ויתן־לך האלהים מטל השמים ומשמני הארץ ורב דגן ותירש׃</seg>
          <seg id="b.GEN.27.29" type="verse">יעבדוך עמים [כ= וישתחו] [ק= וישתחוו] לך לאמים הוה גביר לאחיך וישתחוו לך בני אמך ארריך ארור ומברכיך ברוך׃</seg>
          <seg id="b.GEN.27.30" type="verse">ויהי כאשר כלה יצחק לברך את־יעקב ויהי אך יצא יצא יעקב מאת פני יצחק אביו ועשו אחיו בא מצידו׃</seg>
          <seg id="b.GEN.27.31" type="verse">ויעש גם־הוא מטעמים ויבא לאביו ויאמר לאביו יקם אבי ויאכל מציד בנו בעבור תברכני נפשך׃</seg>
          <seg id="b.GEN.27.32" type="verse">ויאמר לו יצחק אביו מי־אתה ויאמר אני בנך בכרך עשו׃</seg>
          <seg id="b.GEN.27.33" type="verse">ויחרד יצחק חרדה גדלה עד־מאד ויאמר מי־אפוא הוא הצד־ציד ויבא לי ואכל מכל בטרם תבוא ואברכהו גם־ברוך יהיה׃</seg>
          <seg id="b.GEN.27.34" type="verse">כשמע עשו את־דברי אביו ויצעק צעקה גדלה ומרה עד־מאד ויאמר לאביו ברכני גם־אני אבי׃</seg>
          <seg id="b.GEN.27.35" type="verse">ויאמר בא אחיך במרמה ויקח ברכתך׃</seg>
          <seg id="b.GEN.27.36" type="verse">ויאמר הכי קרא שמו יעקב ויעקבני זה פעמים את־בכרתי לקח והנה עתה לקח ברכתי ויאמר הלא־אצלת לי ברכה׃</seg>
          <seg id="b.GEN.27.37" type="verse">ויען יצחק ויאמר לעשו הן גביר שמתיו לך ואת־כל־אחיו נתתי לו לעבדים ודגן ותירש סמכתיו ולכה אפוא מה אעשה בני׃</seg>
          <seg id="b.GEN.27.38" type="verse">ויאמר עשו אל־אביו הברכה אחת הוא־לך אבי ברכני גם־אני אבי וישא עשו קלו ויבך׃</seg>
          <seg id="b.GEN.27.39" type="verse">ויען יצחק אביו ויאמר אליו הנה משמני הארץ יהיה מושבך ומטל השמים מעל׃</seg>
          <seg id="b.GEN.27.40" type="verse">ועל־חרבך תחיה ואת־אחיך תעבד והיה כאשר תריד ופרקת עלו מעל צוארך׃</seg>
          <seg id="b.GEN.27.41" type="verse">וישטם עשו את־יעקב על־הברכה אשר ברכו אביו ויאמר עשו בלבו יקרבו ימי אבל אבי ואהרגה את־יעקב אחי׃</seg>
          <seg id="b.GEN.27.42" type="verse">ויגד לרבקה את־דברי עשו בנה הגדל ותשלח ותקרא ליעקב בנה הקטן ותאמר אליו הנה עשו אחיך מתנחם לך להרגך׃</seg>
          <seg id="b.GEN.27.43" type="verse">ועתה בני שמע בקלי וקום ברח־לך אל־לבן אחי חרנה׃</seg>
          <seg id="b.GEN.27.44" type="verse">וישבת עמו ימים אחדים עד אשר־תשוב חמת אחיך׃</seg>
          <seg id="b.GEN.27.45" type="verse">עד־שוב אף־אחיך ממך ושכח את אשר־עשית לו ושלחתי ולקחתיך משם למה אשכל גם־שניכם יום אחד׃</seg>
          <seg id="b.GEN.27.46" type="verse">ותאמר רבקה אל־יצחק קצתי בחיי מפני בנות חת אם־לקח יעקב אשה מבנות־חת כאלה מבנות הארץ למה לי חיים׃</seg>
        </div>
        <div id="b.GEN.28" type="chapter">
          <seg id="b.GEN.28.1" type="verse">ויקרא יצחק אל־יעקב ויברך אתו ויצוהו ויאמר לו לא־תקח אשה מבנות כנען׃</seg>
          <seg id="b.GEN.28.2" type="verse">קום לך פדנה ארם ביתה בתואל אבי אמך וקח־לך משם אשה מבנות לבן אחי אמך׃</seg>
          <seg id="b.GEN.28.3" type="verse">ואל שדי יברך אתך ויפרך וירבך והיית לקהל עמים׃</seg>
          <seg id="b.GEN.28.4" type="verse">ויתן־לך את־ברכת אברהם לך ולזרעך אתך לרשתך את־ארץ מגריך אשר־נתן אלהים לאברהם׃</seg>
          <seg id="b.GEN.28.5" type="verse">וישלח יצחק את־יעקב וילך פדנה ארם אל־לבן בן־בתואל הארמי אחי רבקה אם יעקב ועשו׃</seg>
          <seg id="b.GEN.28.6" type="verse">וירא עשו כי־ברך יצחק את־יעקב ושלח אתו פדנה ארם לקחת־לו משם אשה בברכו אתו ויצו עליו לאמר לא־תקח אשה מבנות כנען׃</seg>
          <seg id="b.GEN.28.7" type="verse">וישמע יעקב אל־אביו ואל־אמו וילך פדנה ארם׃</seg>
          <seg id="b.GEN.28.8" type="verse">וירא עשו כי רעות בנות כנען בעיני יצחק אביו׃</seg>
          <seg id="b.GEN.28.9" type="verse">וילך עשו אל־ישמעאל ויקח את־מחלת בת־ישמעאל בן־אברהם אחות נביות על־נשיו לו לאשה׃ ס</seg>
          <seg id="b.GEN.28.10" type="verse">ויצא יעקב מבאר שבע וילך חרנה׃</seg>
          <seg id="b.GEN.28.11" type="verse">ויפגע במקום וילן שם כי־בא השמש ויקח מאבני המקום וישם מראשתיו וישכב במקום ההוא׃</seg>
          <seg id="b.GEN.28.12" type="verse">ויחלם והנה סלם מצב ארצה וראשו מגיע השמימה והנה מלאכי אלהים עלים וירדים בו׃</seg>
          <seg id="b.GEN.28.13" type="verse">והנה יהוה נצב עליו ויאמר אני יהוה אלהי אברהם אביך ואלהי יצחק הארץ אשר אתה שכב עליה לך אתננה ולזרעך׃</seg>
          <seg id="b.GEN.28.14" type="verse">והיה זרעך כעפר הארץ ופרצת ימה וקדמה וצפנה ונגבה ונברכו בך כל־משפחת האדמה ובזרעך׃</seg>
          <seg id="b.GEN.28.15" type="verse">והנה אנכי עמך ושמרתיך בכל אשר־תלך והשבתיך אל־האדמה הזאת כי לא אעזבך עד אשר אם־עשיתי את אשר־דברתי לך׃</seg>
          <seg id="b.GEN.28.16" type="verse">וייקץ יעקב משנתו ויאמר* אכן יש יהוה במקום הזה ואנכי לא ידעתי׃</seg>
          <seg id="b.GEN.28.17" type="verse">ויירא ויאמר מה־נורא המקום הזה אין זה כי אם־בית אלהים וזה שער השמים׃</seg>
          <seg id="b.GEN.28.18" type="verse">וישכם יעקב בבקר ויקח את־האבן אשר־שם מראשתיו וישם אתה מצבה ויצק שמן על־ראשה׃</seg>
          <seg id="b.GEN.28.19" type="verse">ויקרא את־שם־המקום ההוא בית־אל ואולם לוז שם־העיר לראשנה׃</seg>
          <seg id="b.GEN.28.20" type="verse">וידר יעקב נדר לאמר אם־יהיה אלהים עמדי ושמרני בדרך הזה אשר אנכי הולך ונתן־לי לחם לאכל ובגד ללבש׃</seg>
          <seg id="b.GEN.28.21" type="verse">ושבתי בשלום אל־בית אבי והיה יהוה לי לאלהים׃</seg>
          <seg id="b.GEN.28.22" type="verse">והאבן הזאת אשר־שמתי מצבה יהיה בית אלהים וכל אשר תתן־לי עשר אעשרנו לך׃</seg>
        </div>
        <div id="b.GEN.29" type="chapter">
          <seg id="b.GEN.29.1" type="verse">וישא יעקב רגליו וילך ארצה בני־קדם׃</seg>
          <seg id="b.GEN.29.2" type="verse">וירא והנה באר בשדה והנה־שם שלשה עדרי־צאן רבצים עליה כי מן־הבאר ההוא ישקו העדרים והאבן גדלה על־פי הבאר׃</seg>
          <seg id="b.GEN.29.3" type="verse">ונאספו־שמה כל־העדרים וגללו את־האבן מעל פי הבאר והשקו את־הצאן והשיבו את־האבן על־פי הבאר למקמה׃</seg>
          <seg id="b.GEN.29.4" type="verse">ויאמר להם יעקב אחי מאין אתם ויאמרו מחרן אנחנו׃</seg>
          <seg id="b.GEN.29.5" type="verse">ויאמר להם הידעתם את־לבן בן־נחור ויאמרו ידענו׃</seg>
          <seg id="b.GEN.29.6" type="verse">ויאמר להם השלום לו ויאמרו שלום והנה רחל בתו באה עם־הצאן׃</seg>
          <seg id="b.GEN.29.7" type="verse">ויאמר הן עוד היום גדול לא־עת האסף המקנה השקו הצאן ולכו רעו׃</seg>
          <seg id="b.GEN.29.8" type="verse">ויאמרו לא נוכל עד אשר יאספו כל־העדרים וגללו את־האבן מעל פי הבאר והשקינו הצאן׃</seg>
          <seg id="b.GEN.29.9" type="verse">עודנו מדבר עםם ורחל באה עם־הצאן אשר לאביה כי רעה הוא׃</seg>
          <seg id="b.GEN.29.10" type="verse">ויהי כאשר ראה יעקב את־רחל בת־לבן אחי אמו ואת־צאן לבן אחי אמו ויגש יעקב ויגל את־האבן מעל פי הבאר וישק את־צאן לבן אחי אמו׃</seg>
          <seg id="b.GEN.29.11" type="verse">וישק יעקב לרחל וישא את־קלו ויבך׃</seg>
          <seg id="b.GEN.29.12" type="verse">ויגד יעקב לרחל כי אחי אביה הוא וכי בן־רבקה הוא ותרץ ותגד לאביה׃</seg>
          <seg id="b.GEN.29.13" type="verse">ויהי כשמע לבן את־שמע יעקב בן־אחתו וירץ לקראתו ויחבק־לו וינשק־לו ויביאהו אל־ביתו ויספר ללבן את כל־הדברים האלה׃</seg>
          <seg id="b.GEN.29.14" type="verse">ויאמר לו לבן אך עצמי ובשרי אתה וישב עמו חדש ימים׃</seg>
          <seg id="b.GEN.29.15" type="verse">ויאמר לבן ליעקב הכי־אחי אתה ועבדתני חנם הגידה לי מה־משכרתך׃</seg>
          <seg id="b.GEN.29.16" type="verse">וללבן שתי בנות שם הגדלה לאה ושם הקטנה רחל׃</seg>
          <seg id="b.GEN.29.17" type="verse">ועיני לאה רכות ורחל היתה יפת־תאר ויפת מראה׃</seg>
          <seg id="b.GEN.29.18" type="verse">ויאהב יעקב את־רחל ויאמר אעבדך שבע שנים ברחל בתך הקטנה׃</seg>
          <seg id="b.GEN.29.19" type="verse">ויאמר לבן טוב* תתי אתה לך מתתי אתה לאיש אחר שבה עמדי׃</seg>
          <seg id="b.GEN.29.20" type="verse">ויעבד יעקב ברחל שבע שנים ויהיו בעיניו כימים אחדים באהבתו אתה׃</seg>
          <seg id="b.GEN.29.21" type="verse">ויאמר יעקב אל־לבן הבה את־אשתי כי מלאו ימי ואבואה אליה׃</seg>
          <seg id="b.GEN.29.22" type="verse">ויאסף לבן את־כל־אנשי המקום ויעש משתה׃</seg>
          <seg id="b.GEN.29.23" type="verse">ויהי בערב ויקח את־לאה בתו ויבא אתה אליו ויבא אליה׃</seg>
          <seg id="b.GEN.29.24" type="verse">ויתן לבן לה את־זלפה שפחתו ללאה בתו שפחה׃</seg>
          <seg id="b.GEN.29.25" type="verse">ויהי בבקר והנה־הוא לאה ויאמר אל־לבן מה־זאת עשית לי הלא ברחל עבדתי עמך ולמה רמיתני׃</seg>
          <seg id="b.GEN.29.26" type="verse">ויאמר לבן לא־יעשה כן במקומנו לתת הצעירה לפני הבכירה׃</seg>
          <seg id="b.GEN.29.27" type="verse">מלא שבע זאת ונתנה לך גם־את־זאת בעבדה אשר תעבד עמדי עוד שבע־שנים אחרות׃</seg>
          <seg id="b.GEN.29.28" type="verse">ויעש יעקב כן וימלא שבע זאת ויתן־לו את־רחל בתו לו לאשה׃</seg>
          <seg id="b.GEN.29.29" type="verse">ויתן לבן לרחל בתו את־בלהה שפחתו לה לשפחה׃</seg>
          <seg id="b.GEN.29.30" type="verse">ויבא גם אל־רחל ויאהב גם־את־רחל מלאה ויעבד עמו עוד שבע־שנים אחרות׃</seg>
          <seg id="b.GEN.29.31" type="verse">וירא יהוה כי־שנואה לאה ויפתח את־רחמה ורחל עקרה׃</seg>
          <seg id="b.GEN.29.32" type="verse">ותהר לאה ותלד בן ותקרא שמו ראובן כי אמרה כי־ראה יהוה בעניי כי עתה יאהבני אישי׃</seg>
          <seg id="b.GEN.29.33" type="verse">ותהר עוד ותלד בן ותאמר כי־שמע יהוה כי־שנואה אנכי ויתן־לי גם־את־זה ותקרא שמו שמעון׃</seg>
          <seg id="b.GEN.29.34" type="verse">ותהר עוד ותלד בן ותאמר עתה הפעם ילוה אישי אלי כי־ילדתי לו שלשה בנים על־כן קרא־שמו לוי׃</seg>
          <seg id="b.GEN.29.35" type="verse">ותהר עוד ותלד בן ותאמר הפעם אודה את־יהוה על־כן קראה שמו יהודה ותעמד מלדת׃</seg>
        </div>
        <div id="b.GEN.30" type="chapter">
          <seg id="b.GEN.30.1" type="verse">ותרא רחל כי לא ילדה ליעקב ותקנא רחל באחתה ותאמר אל־יעקב הבה־לי בנים ואם־אין מתה אנכי׃</seg>
          <seg id="b.GEN.30.2" type="verse">ויחר־אף יעקב ברחל ויאמר התחת אלהים אנכי אשר־מנע ממך פרי־בטן׃</seg>
          <seg id="b.GEN.30.3" type="verse">ותאמר הנה אמתי בלהה בא אליה ותלד על־ברכי ואבנה גם־אנכי ממנה׃</seg>
          <seg id="b.GEN.30.4" type="verse">ותתן־לו את־בלהה שפחתה לאשה ויבא אליה יעקב׃</seg>
          <seg id="b.GEN.30.5" type="verse">ותהר בלהה ותלד ליעקב בן׃</seg>
          <seg id="b.GEN.30.6" type="verse">ותאמר רחל דנני אלהים וגם שמע בקלי ויתן־לי בן על־כן קראה שמו דן׃</seg>
          <seg id="b.GEN.30.7" type="verse">ותהר עוד ותלד בלהה שפחת רחל בן שני ליעקב׃</seg>
          <seg id="b.GEN.30.8" type="verse">ותאמר רחל נפתולי אלהים נפתלתי עם־אחתי גם־יכלתי ותקרא שמו נפתלי׃</seg>
          <seg id="b.GEN.30.9" type="verse">ותרא לאה כי עמדה מלדת ותקח את־זלפה שפחתה ותתן אתה ליעקב לאשה׃</seg>
          <seg id="b.GEN.30.10" type="verse">ותלד זלפה שפחת לאה ליעקב בן׃</seg>
          <seg id="b.GEN.30.11" type="verse">ותאמר לאה [כ= בגד] [ק= בא] [ק= גד] ותקרא את־שמו גד׃</seg>
          <seg id="b.GEN.30.12" type="verse">ותלד זלפה שפחת לאה בן שני ליעקב׃</seg>
          <seg id="b.GEN.30.13" type="verse">ותאמר לאה באשרי כי אשרוני בנות ותקרא את־שמו אשר׃</seg>
          <seg id="b.GEN.30.14" type="verse">וילך ראובן בימי קציר־חטים וימצא דודאים בשדה ויבא אתם אל־לאה אמו ותאמר רחל אל־לאה תני־נא לי מדודאי בנך׃</seg>
          <seg id="b.GEN.30.15" type="verse">ותאמר לה המעט קחתך את־אישי ולקחת גם את־דודאי בני ותאמר רחל לכן ישכב עמך הלילה תחת דודאי בנך׃</seg>
          <seg id="b.GEN.30.16" type="verse">ויבא יעקב* מן־השדה בערב ותצא לאה לקראתו ותאמר אלי תבוא כי שכר שכרתיך בדודאי בני וישכב עמה בלילה הוא׃</seg>
          <seg id="b.GEN.30.17" type="verse">וישמע אלהים אל־לאה ותהר ותלד ליעקב בן חמישי׃</seg>
          <seg id="b.GEN.30.18" type="verse">ותאמר לאה נתן אלהים שכרי אשר־נתתי שפחתי לאישי ותקרא שמו יששכר׃</seg>
          <seg id="b.GEN.30.19" type="verse">ותהר עוד לאה ותלד בן־ששי ליעקב׃</seg>
          <seg id="b.GEN.30.20" type="verse">ותאמר לאה זבדני אלהים אתי זבד טוב הפעם יזבלני אישי כי־ילדתי לו ששה בנים ותקרא את־שמו זבלון׃</seg>
          <seg id="b.GEN.30.21" type="verse">ואחר ילדה בת ותקרא את־שמה דינה׃</seg>
          <seg id="b.GEN.30.22" type="verse">ויזכר אלהים את־רחל וישמע אליה אלהים ויפתח את־רחמה׃</seg>
          <seg id="b.GEN.30.23" type="verse">ותהר ותלד בן ותאמר אסף אלהים את־חרפתי׃</seg>
          <seg id="b.GEN.30.24" type="verse">ותקרא את־שמו יוסף לאמר יסף יהוה לי בן אחר׃</seg>
          <seg id="b.GEN.30.25" type="verse">ויהי כאשר ילדה רחל את־יוסף ויאמר יעקב אל־לבן שלחני ואלכה אל־מקומי ולארצי׃</seg>
          <seg id="b.GEN.30.26" type="verse">תנה את־נשי ואת־ילדי אשר עבדתי אתך בהן ואלכה כי אתה ידעת את־עבדתי אשר עבדתיך׃</seg>
          <seg id="b.GEN.30.27" type="verse">ויאמר אליו לבן אם־נא מצאתי חן בעיניך נחשתי ויברכני יהוה בגללך׃</seg>
          <seg id="b.GEN.30.28" type="verse">ויאמר נקבה שכרך עלי ואתנה׃</seg>
          <seg id="b.GEN.30.29" type="verse">ויאמר אליו אתה ידעת את אשר עבדתיך ואת אשר־היה מקנך אתי׃</seg>
          <seg id="b.GEN.30.30" type="verse">כי מעט אשר־היה לך לפני ויפרץ לרב ויברך יהוה אתך לרגלי ועתה מתי אעשה גם־אנכי לביתי׃</seg>
          <seg id="b.GEN.30.31" type="verse">ויאמר מה אתן־לך ויאמר יעקב לא־תתן־לי* מאומה אם־תעשה־לי הדבר הזה אשובה ארעה צאנך אשמר׃</seg>
          <seg id="b.GEN.30.32" type="verse">אעבר בכל־צאנך היום הסר משם כל־שה נקד וטלוא וכל־שה־חום בכשבים וטלוא ונקד בעזים והיה שכרי׃</seg>
          <seg id="b.GEN.30.33" type="verse">וענתה־בי צדקתי ביום מחר כי־תבוא על־שכרי לפניך כל אשר־איננו נקד וטלוא בעזים וחום בכשבים גנוב הוא אתי׃</seg>
          <seg id="b.GEN.30.34" type="verse">ויאמר לבן הן לו יהי כדברך׃</seg>
          <seg id="b.GEN.30.35" type="verse">ויסר ביום ההוא את־התישים העקדים והטלאים ואת כל־העזים הנקדות והטלאת כל* אשר־לבן בו וכל־חום בכשבים ויתן ביד־בניו׃</seg>
          <seg id="b.GEN.30.36" type="verse">וישם דרך שלשת ימים בינו ובין יעקב ויעקב רעה את־צאן לבן הנותרת׃</seg>
          <seg id="b.GEN.30.37" type="verse">ויקח־לו יעקב מקל לבנה לח ולוז וערמון ויפצל בהן פצלות לבנות מחשף הלבן אשר על־המקלות׃</seg>
          <seg id="b.GEN.30.38" type="verse">ויצג את־המקלות אשר פצל ברהטים בשקתות המים אשר תבאן הצאן לשתות לנכח הצאן ויחמנה בבאן לשתות׃</seg>
          <seg id="b.GEN.30.39" type="verse">ויחמו הצאן אל־המקלות ותלדן הצאן עקדים נקדים וטלאים׃</seg>
          <seg id="b.GEN.30.40" type="verse">והכשבים הפריד יעקב ויתן פני הצאן אל־עקד וכל־חום בצאן לבן וישת־לו עדרים לבדו ולא שתם על־צאן לבן׃</seg>
          <seg id="b.GEN.30.41" type="verse">והיה בכל־יחם הצאן המקשרות ושם יעקב את־המקלות לעיני הצאן ברהטים ליחמנה במקלות׃</seg>
          <seg id="b.GEN.30.42" type="verse">ובהעטיף הצאן לא ישים והיה העטפים ללבן והקשרים ליעקב׃</seg>
          <seg id="b.GEN.30.43" type="verse">ויפרץ האיש מאד מאד ויהי־לו צאן רבות ושפחות ועבדים וגמלים וחמרים׃</seg>
        </div>
        <div id="b.GEN.31" type="chapter">
          <seg id="b.GEN.31.1" type="verse">וישמע את־דברי בני־לבן לאמר לקח יעקב את כל־אשר לאבינו ומאשר לאבינו עשה את כל־הכבד הזה׃</seg>
          <seg id="b.GEN.31.2" type="verse">וירא יעקב את־פני לבן והנה איננו עמו כתמול שלשום׃</seg>
          <seg id="b.GEN.31.3" type="verse">ויאמר יהוה אל־יעקב שוב אל־ארץ אבותיך ולמולדתך ואהיה עמך׃</seg>
          <seg id="b.GEN.31.4" type="verse">וישלח יעקב ויקרא לרחל וללאה השדה אל־צאנו׃</seg>
          <seg id="b.GEN.31.5" type="verse">ויאמר להן ראה אנכי את־פני אביכן כי־איננו אלי כתמל שלשם ואלהי אבי היה עמדי׃</seg>
          <seg id="b.GEN.31.6" type="verse">ואתנה ידעתן כי בכל־כחי עבדתי את־אביכן׃</seg>
          <seg id="b.GEN.31.7" type="verse">ואביכן התל בי והחלפ* את־משכרתי עשרת מנים ולא־נתנו אלהים להרע עמדי׃</seg>
          <seg id="b.GEN.31.8" type="verse">אם־כה יאמר נקדים יהיה שכרך וילדו כל־הצאן נקדים ואם־כה יאמר עקדים יהיה שכרך וילדו כל־הצאן עקדים׃</seg>
          <seg id="b.GEN.31.9" type="verse">ויצל אלהים את־מקנה אביכם ויתן־לי׃</seg>
          <seg id="b.GEN.31.10" type="verse">ויהי בעת יחם הצאן ואשא עיני וארא בחלום והנה העתדים העלים על־הצאן עקדים נקדים וברדים׃</seg>
          <seg id="b.GEN.31.11" type="verse">ויאמר אלי מלאך האלהים בחלום יעקב ואמר הנני׃</seg>
          <seg id="b.GEN.31.12" type="verse">ויאמר שא־נא עיניך וראה כל־העתדים העלים על־הצאן עקדים נקדים וברדים כי ראיתי את כל־אשר לבן עשה לך׃</seg>
          <seg id="b.GEN.31.13" type="verse">אנכי האל בית־אל אשר משחת שם מצבה אשר נדרת לי שם נדר עתה קום צא מן־הארץ הזאת ושוב אל־ארץ מולדתך׃</seg>
          <seg id="b.GEN.31.14" type="verse">ותען רחל ולאה ותאמרנה לו העוד לנו חלק ונחלה בבית אבינו׃</seg>
          <seg id="b.GEN.31.15" type="verse">הלוא נכריות נחשבנו לו כי מכרנו ויאכל גם־אכול את־כספנו׃</seg>
          <seg id="b.GEN.31.16" type="verse">כי כל־העשר אשר הציל אלהים מאבינו לנו הוא ולבנינו ועתה כל אשר אמר אלהים אליך עשה׃</seg>
          <seg id="b.GEN.31.17" type="verse">ויקם יעקב וישא את־בניו ואת־נשיו על־הגמלים׃</seg>
          <seg id="b.GEN.31.18" type="verse">וינהג את־כל־מקנהו ואת־כל־רכשו אשר רכש מקנה קנינו אשר רכש בפדן ארם לבוא אל־יצחק אביו ארצה כנען׃</seg>
          <seg id="b.GEN.31.19" type="verse">ולבן הלך לגזז את־צאנו ותגנב רחל את־התרפים אשר לאביה׃</seg>
          <seg id="b.GEN.31.20" type="verse">ויגנב יעקב את־לב לבן הארמי על־בלי הגיד לו כי ברח הוא׃</seg>
          <seg id="b.GEN.31.21" type="verse">ויברח הוא וכל־אשר־לו ויקם ויעבר את־הנהר וישם את־פניו הר הגלעד׃</seg>
          <seg id="b.GEN.31.22" type="verse">ויגד ללבן ביום השלישי כי ברח יעקב׃</seg>
          <seg id="b.GEN.31.23" type="verse">ויקח את־אחיו עמו וירדף אחריו דרך שבעת ימים וידבק אתו בהר הגלעד׃</seg>
          <seg id="b.GEN.31.24" type="verse">ויבא אלהים אל־לבן הארמי בחלם הלילה ויאמר לו השמר לך פן־תדבר עם־יעקב מטוב עד־רע׃</seg>
          <seg id="b.GEN.31.25" type="verse">וישג לבן את־יעקב ויעקב תקע את־אהלו בהר ולבן תקע את־אחיו בהר הגלעד׃</seg>
          <seg id="b.GEN.31.26" type="verse">ויאמר לבן ליעקב מה עשית ותגנב את־לבבי ותנהג את־בנתי כשביות חרב׃</seg>
          <seg id="b.GEN.31.27" type="verse">למה נחבאת לברח ותגנב אתי ולא־הגדת לי ואשלחך בשמחה ובשרים בתף ובכנור׃</seg>
          <seg id="b.GEN.31.28" type="verse">ולא נטשתני לנשק לבני ולבנתי עתה הסכלת עשו׃</seg>
          <seg id="b.GEN.31.29" type="verse">יש־לאל ידי לעשות עםכם רע ואלהי אביכם אמש אמר אלי לאמר השמר לך מדבר עם־יעקב מטוב עד־רע׃</seg>
          <seg id="b.GEN.31.30" type="verse">ועתה הלך הלכת כי־נכסף נכספתה לבית אביך למה גנבת את־אלהי׃</seg>
          <seg id="b.GEN.31.31" type="verse">ויען יעקב ויאמר ללבן כי יראתי כי אמרתי פן־תגזל את־בנותיך מעמי׃</seg>
          <seg id="b.GEN.31.32" type="verse">עם אשר תמצא את־אלהיך לא יחיה נגד אחינו הכר־לך מה עמדי וקח־לך ולא־ידע יעקב כי רחל גנבתם׃</seg>
          <seg id="b.GEN.31.33" type="verse">ויבא לבן באהל יעקב ובאהל לאה ובאהל שתי האמהת ולא מצא ויצא מאהל לאה ויבא באהל רחל׃</seg>
          <seg id="b.GEN.31.34" type="verse">ורחל לקחה את־התרפים ותשםם בכר הגמל ותשב עליהם וימשש לבן את־כל־האהל ולא מצא׃</seg>
          <seg id="b.GEN.31.35" type="verse">ותאמר אל־אביה אל־יחר בעיני אדני כי לוא אוכל לקום מפניך כי־דרך נשים לי ויחפש ולא מצא את־התרפים׃</seg>
          <seg id="b.GEN.31.36" type="verse">ויחר ליעקב וירב בלבן ויען יעקב ויאמר ללבן מה־פשעי מה חטאתי כי דלקת אחרי׃</seg>
          <seg id="b.GEN.31.37" type="verse">כי־מששת את־כל־כלי מה־מצאת מכל כלי־ביתך שים כה נגד אחי ואחיך ויוכיחו בין שנינו׃</seg>
          <seg id="b.GEN.31.38" type="verse">זה עשרים שנה אנכי עמך רחליך ועזיך לא שכלו ואילי צאנכ* לא אכלתי׃</seg>
          <seg id="b.GEN.31.39" type="verse">טרפה לא־הבאתי אליך אנכי אחטנה מידי תבקשנה גנבתי יום וגנבתי לילה׃</seg>
          <seg id="b.GEN.31.40" type="verse">הייתי ביום אכלני חרב וקרח בלילה ותדד שנתי מעיני׃</seg>
          <seg id="b.GEN.31.41" type="verse">זה־לי עשרים שנה בביתך עבדתיך ארבע־עשרה שנה בשתי בנתיך ושש שנים בצאנך ותחלף את־משכרתי עשרת מנים׃</seg>
          <seg id="b.GEN.31.42" type="verse">לולי אלהי אבי אלהי אברהם ופחד יצחק היה לי כי עתה ריקם שלחתני את־עניי ואת־יגיע* כפי ראה אלהים ויוכח אמש׃</seg>
          <seg id="b.GEN.31.43" type="verse">ויען לבן ויאמר אל־יעקב הבנות בנתי והבנים בני והצאן צאני וכל אשר־אתה ראה לי־הוא ולבנתי מה־אעשה לאלה היום או לבניהן אשר ילדו׃</seg>
          <seg id="b.GEN.31.44" type="verse">ועתה לכה נכרתה ברית אני ואתה והיה לעד ביני ובינך׃</seg>
          <seg id="b.GEN.31.45" type="verse">ויקח יעקב אבן וירימה מצבה׃</seg>
          <seg id="b.GEN.31.46" type="verse">ויאמר יעקב לאחיו לקטו אבנים ויקחו אבנים ויעשו־גל ויאכלו שם על־הגל׃</seg>
          <seg id="b.GEN.31.47" type="verse">ויקרא־לו לבן יגר שהדותא ויעקב קרא לו גלעד׃</seg>
          <seg id="b.GEN.31.48" type="verse">ויאמר לבן הגל הזה עד ביני ובינך היום על־כן קרא־שמו גלעד׃</seg>
          <seg id="b.GEN.31.49" type="verse">והמצפה אשר אמר יצף יהוה ביני ובינך כי נסתר איש מרעהו׃</seg>
          <seg id="b.GEN.31.50" type="verse">אם־תענה את־בנתי ואם־תקח נשים על־בנתי אין איש עמנו ראה אלהים עד ביני ובינך׃</seg>
          <seg id="b.GEN.31.51" type="verse">ויאמר לבן ליעקב הנה הגל הזה והנה המצבה אשר יריתי ביני ובינך׃</seg>
          <seg id="b.GEN.31.52" type="verse">עד הגל הזה ועדה המצבה אם־אני לא־אעבר אליך את־הגל הזה ואם־אתה לא־תעבר אלי את־הגל הזה ואת־המצבה הזאת לרעה׃</seg>
          <seg id="b.GEN.31.53" type="verse">אלהי אברהם ואלהי נחור ישפטו בינינו אלהי אביהם וישבע יעקב בפחד אביו יצחק׃</seg>
          <seg id="b.GEN.31.54" type="verse">ויזבח יעקב זבח בהר ויקרא לאחיו לאכל־לחם ויאכלו לחם וילינו בהר׃</seg>
        </div>
        <div id="b.GEN.32" type="chapter">
          <seg id="b.GEN.32.1" type="verse">וישכם לבן בבקר וינשק לבניו ולבנותיו ויברך אתהם וילך וישב לבן למקמו׃</seg>
          <seg id="b.GEN.32.2" type="verse">ויעקב הלך לדרכו ויפגעו־בו מלאכי אלהים׃</seg>
          <seg id="b.GEN.32.3" type="verse">ויאמר יעקב כאשר ראם מחנה אלהים זה ויקרא שם־המקום ההוא מחנים׃ ף</seg>
          <seg id="b.GEN.32.4" type="verse">וישלח יעקב מלאכים לפניו אל־עשו אחיו ארצה שעיר שדה אדום׃</seg>
          <seg id="b.GEN.32.5" type="verse">ויצו אתם לאמר כה תאמרון לאדני לעשו כה אמר עבדכ* יעקב עם־לבן גרתי ואחר עד־עתה׃</seg>
          <seg id="b.GEN.32.6" type="verse">ויהי־לי שור וחמור צאן ועבד ושפחה ואשלחה להגיד לאדני למצא־חן בעיניך׃</seg>
          <seg id="b.GEN.32.7" type="verse">וישבו המלאכים אל־יעקב לאמר באנו אל־אחיך אל־עשו וגם הלך לקראתך וארבע־מאות איש עמו׃</seg>
          <seg id="b.GEN.32.8" type="verse">ויירא יעקב מאד ויצר לו ויחץ את־העם אשר־אתו ואת־הצאן ואת־הבקר והגמלים לשני מחנות׃</seg>
          <seg id="b.GEN.32.9" type="verse">ויאמר אם־יבוא עשו אל־המחנה האחת והכהו והיה המחנה הנשאר לפליטה׃</seg>
          <seg id="b.GEN.32.10" type="verse">ויאמר יעקב אלהי אבי אברהם ואלהי אבי יצחק יהוה האמר אלי שוב לארצך ולמולדתך ואיטיבה עמך׃</seg>
          <seg id="b.GEN.32.11" type="verse">קטנתי מכל החסדים ומכל־האמת אשר עשית את־עבדך כי במקלי עברתי את־הירדן הזה ועתה הייתי לשני מחנות׃</seg>
          <seg id="b.GEN.32.12" type="verse">הצילני נא מיד אחי מיד עשו כי־ירא אנכי אתו פן־יבוא והכני אם על־בנים׃</seg>
          <seg id="b.GEN.32.13" type="verse">ואתה אמרת היטב איטיב עמך ושמתי את־זרעך כחול הים אשר לא־יספר מרב׃</seg>
          <seg id="b.GEN.32.14" type="verse">וילן שם בלילה ההוא ויקח מן־הבא בידו מנחה לעשו אחיו׃</seg>
          <seg id="b.GEN.32.15" type="verse">עזים מאתים ותישים עשרים רחלים מאתים ואילים עשרים׃</seg>
          <seg id="b.GEN.32.16" type="verse">גמלים מיניקות ובניהם שלשים פרות ארבעים ופרים עשרה אתנת עשרים ועירם עשרה׃</seg>
          <seg id="b.GEN.32.17" type="verse">ויתן ביד־עבדיו עדר עדר לבדו ויאמר אל־עבדיו עברו לפני ורוח תשימו בין עדר ובין עדר׃</seg>
          <seg id="b.GEN.32.18" type="verse">ויצו את־הראשון לאמר כי יפגשך עשו אחי ושאלך לאמר למי־אתה ואנה תלך ולמי אלה לפניך׃</seg>
          <seg id="b.GEN.32.19" type="verse">ואמרת לעבדך ליעקב מנחה הוא שלוחה לאדני לעשו והנה גם־הוא אחרינו׃</seg>
          <seg id="b.GEN.32.20" type="verse">ויצו גם את־השני גם את־השלישי גם את־כל־ההלכים אחרי העדרים לאמר כדבר הזה תדברון אל־עשו במצאכם אתו׃</seg>
          <seg id="b.GEN.32.21" type="verse">ואמרתם גם הנה עבדך יעקב אחרינו כי־אמר אכפרה פניו במנחה ההלכת לפני ואחרי־כן אראה פניו אולי ישא פני׃</seg>
          <seg id="b.GEN.32.22" type="verse">ותעבר המנחה על־פניו והוא לן בלילה־ההוא במחנה׃</seg>
          <seg id="b.GEN.32.23" type="verse">ויקם בלילה הוא ויקח את־שתי נשיו ואת־שתי שפחתיו ואת־אחד עשר ילדיו ויעבר את מעבר יבק׃</seg>
          <seg id="b.GEN.32.24" type="verse">ויקחם ויעברם את־הנחל ויעבר את־אשר־לו׃</seg>
          <seg id="b.GEN.32.25" type="verse">ויותר יעקב לבדו ויאבק איש עמו עד עלות השחר׃</seg>
          <seg id="b.GEN.32.26" type="verse">וירא כי לא יכל לו ויגע בכף־ירכו ותקע כף־ירך יעקב בהאבקו עמו׃</seg>
          <seg id="b.GEN.32.27" type="verse">ויאמר שלחני כי עלה השחר ויאמר לא אשלחך כי אם־ברכתני׃</seg>
          <seg id="b.GEN.32.28" type="verse">ויאמר אליו מה־שמך ויאמר יעקב׃</seg>
          <seg id="b.GEN.32.29" type="verse">ויאמר לא יעקב יאמר עוד שמך כי אם־ישראל כי־שרית עם־אלהים ועם־אנשים ותוכל׃</seg>
          <seg id="b.GEN.32.30" type="verse">וישאל יעקב ויאמר הגידה־נא שמך ויאמר למה זה תשאל לשמי ויברך אתו שם׃</seg>
          <seg id="b.GEN.32.31" type="verse">ויקרא יעקב שם המקום פניאל כי־ראיתי אלהים פנים אל־פנים ותנצל נפשי׃</seg>
          <seg id="b.GEN.32.32" type="verse">ויזרח־לו השמש כאשר עבר את־פנואל והוא צלע על־ירכו׃</seg>
          <seg id="b.GEN.32.33" type="verse">על־כן לא־יאכלו בני־ישראל את־גיד הנשה אשר על־כף הירך עד היום הזה כי נגע בכף־ירך יעקב בגיד הנשה׃</seg>
        </div>
        <div id="b.GEN.33" type="chapter">
          <seg id="b.GEN.33.1" type="verse">וישא יעקב עיניו וירא והנה עשו בא ועמו ארבע מאות איש ויחץ את־הילדים על־לאה ועל־רחל ועל שתי השפחות׃</seg>
          <seg id="b.GEN.33.2" type="verse">וישם את־השפחות ואת־ילדיהן ראשנה ואת־לאה וילדיה אחרנים ואת־רחל ואת־יוסף אחרנים׃</seg>
          <seg id="b.GEN.33.3" type="verse">והוא עבר לפניהם וישתחו ארצה שבע פעמים עד־גשתו עד־אחיו׃</seg>
          <seg id="b.GEN.33.4" type="verse">וירץ עשו לקראתו ויחבקהו ויפל על־צוארו* וישקהו ויבכו׃</seg>
          <seg id="b.GEN.33.5" type="verse">וישא את־עיניו וירא את־הנשים ואת־הילדים ויאמר מי־אלה לך ויאמר הילדים אשר־חןן אלהים את־עבדך׃</seg>
          <seg id="b.GEN.33.6" type="verse">ותגשן השפחות הנה וילדיהן ותשתחוין׃</seg>
          <seg id="b.GEN.33.7" type="verse">ותגש גם־לאה וילדיה וישתחוו ואחר נגש יוסף ורחל וישתחוו׃</seg>
          <seg id="b.GEN.33.8" type="verse">ויאמר מי לך כל־המחנה הזה אשר פגשתי ויאמר למצא־חן בעיני אדני׃</seg>
          <seg id="b.GEN.33.9" type="verse">ויאמר עשו יש־לי רב אחי יהי לך אשר־לך׃</seg>
          <seg id="b.GEN.33.10" type="verse">ויאמר יעקב אל־נא אם־נא מצאתי חן בעיניך ולקחת מנחתי מידי כי על־כן ראיתי פניך כראת פני אלהים ותרצני׃</seg>
          <seg id="b.GEN.33.11" type="verse">קח־נא את־ברכתי אשר הבאת לך כי־חנני אלהים וכי יש־לי־כל ויפצר־בו ויקח׃</seg>
          <seg id="b.GEN.33.12" type="verse">ויאמר נסעה ונלכה ואלכה לנגדך׃</seg>
          <seg id="b.GEN.33.13" type="verse">ויאמר אליו אדני ידע כי־הילדים רכים והצאן והבקר עלות עלי ודפקום יום אחד ומתו כל־הצאן׃</seg>
          <seg id="b.GEN.33.14" type="verse">יעבר־נא אדני לפני עבדו ואני אתנהלה* לאטי לרגל המלאכה אשר־לפני ולרגל הילדים עד אשר־אבא אל־אדני שעירה׃</seg>
          <seg id="b.GEN.33.15" type="verse">ויאמר עשו אציגה־נא עמך מן־העם אשר אתי ויאמר למה זה אמצא־חן בעיני אדני׃</seg>
          <seg id="b.GEN.33.16" type="verse">וישב ביום ההוא עשו לדרכו שעירה׃</seg>
          <seg id="b.GEN.33.17" type="verse">ויעקב נסע סכתה ויבן לו בית ולמקנהו עשה סכת על־כן קרא שם־המקום סכות׃ ס</seg>
          <seg id="b.GEN.33.18" type="verse">ויבא יעקב שלם עיר שכם אשר בארץ כנען בבאו מפדן ארם ויחן את־פני העיר׃</seg>
          <seg id="b.GEN.33.19" type="verse">ויקן את־חלקת השדה אשר נטה־שם אהלו מיד בני־חמור אבי שכם במאה קשיטה׃</seg>
          <seg id="b.GEN.33.20" type="verse">ויצב־שם מזבח ויקרא־לו אל אלהי ישראל׃ ס</seg>
        </div>
        <div id="b.GEN.34" type="chapter">
          <seg id="b.GEN.34.1" type="verse">ותצא דינה בת־לאה אשר ילדה ליעקב לראות בבנות הארץ׃</seg>
          <seg id="b.GEN.34.2" type="verse">וירא אתה שכם בן־חמור החוי נשיא הארץ ויקח אתה וישכב אתה ויענה׃</seg>
          <seg id="b.GEN.34.3" type="verse">ותדבק נפשו בדינה בת־יעקב ויאהב את־הנער וידבר על־לב הנער׃</seg>
          <seg id="b.GEN.34.4" type="verse">ויאמר שכם אל־חמור אביו לאמר קח־לי את־הילדה הזאת לאשה׃</seg>
          <seg id="b.GEN.34.5" type="verse">ויעקב שמע כי טמא את־דינה בתו ובניו היו את־מקנהו בשדה והחרש יעקב עד־באם׃</seg>
          <seg id="b.GEN.34.6" type="verse">ויצא חמור אבי־שכם אל־יעקב לדבר אתו׃</seg>
          <seg id="b.GEN.34.7" type="verse">ובני יעקב באו מן־השדה כשמעם ויתעצבו האנשים ויחר להם מאד כי־נבלה עשה בישראל לשכב את־בת־יעקב וכן לא יעשה׃</seg>
          <seg id="b.GEN.34.8" type="verse">וידבר חמור אתם לאמר שכם בני חשקה נפשו בבתכם תנו נא אתה לו לאשה׃</seg>
          <seg id="b.GEN.34.9" type="verse">והתחתנו אתנו בנתיכם תתנו־לנו ואת־בנתינו תקחו לכם׃</seg>
          <seg id="b.GEN.34.10" type="verse">ואתנו תשבו והארץ תהיה לפניכם שבו וסחרוה והאחזו בה׃</seg>
          <seg id="b.GEN.34.11" type="verse">ויאמר שכם אל־אביה ואל־אחיה אמצא־חן בעיניכם ואשר תאמרו אלי אתן׃</seg>
          <seg id="b.GEN.34.12" type="verse">הרבו עלי מאד מהר ומתן ואתנה כאשר תאמרו אלי ותנו־לי את־הנער לאשה׃</seg>
          <seg id="b.GEN.34.13" type="verse">ויענו בני־יעקב את־שכם ואת־חמור אביו במרמה וידברו אשר טמא את דינה אחתם׃</seg>
          <seg id="b.GEN.34.14" type="verse">ויאמרו אליהם לא נוכל לעשות הדבר הזה לתת את־אחתנו לאיש אשר־לו ערלה כי־חרפה הוא לנו׃</seg>
          <seg id="b.GEN.34.15" type="verse">אך־בזאת נאות לכם אם תהיו כמנו להמל לכם כל־זכר׃</seg>
          <seg id="b.GEN.34.16" type="verse">ונתנו את־בנתינו לכם ואת־בנתיכם נקח־לנו וישבנו אתכם והיינו לעם אחד׃</seg>
          <seg id="b.GEN.34.17" type="verse">ואם־לא תשמעו אלינו להמול ולקחנו את־בתנו והלכנו׃</seg>
          <seg id="b.GEN.34.18" type="verse">וייטבו דבריהם בעיני חמור ובעיני שכם בן־חמור׃</seg>
          <seg id="b.GEN.34.19" type="verse">ולא־אחר הנער לעשות הדבר כי חפץ בבת־יעקב והוא נכבד מכל בית אביו׃</seg>
          <seg id="b.GEN.34.20" type="verse">ויבא חמור ושכם בנו אל־שער עירם וידברו אל־אנשי עירם לאמר׃</seg>
          <seg id="b.GEN.34.21" type="verse">האנשים האלה שלמים הם אתנו וישבו בארץ ויסחרו אתה והארץ הנה רחבת־ידים לפניהם את־בנתם נקח־לנו לנשים ואת־בנתינו נתן להם׃</seg>
          <seg id="b.GEN.34.22" type="verse">אך־בזאת יאתו לנו האנשים לשבת אתנו להיות לעם אחד בהמול לנו כל־זכר כאשר הם נמלים׃</seg>
          <seg id="b.GEN.34.23" type="verse">מקנהם וקנינם וכל־בהמתם הלוא לנו הם אך נאותה להם וישבו אתנו׃</seg>
          <seg id="b.GEN.34.24" type="verse">וישמעו אל־חמור ואל־שכם בנו כל־יצאי שער עירו וימלו כל־זכר כל־יצאי שער עירו׃</seg>
          <seg id="b.GEN.34.25" type="verse">ויהי ביום השלישי בהיותם כאבים ויקחו שני־בני־יעקב שמעון ולוי אחי דינה איש חרבו ויבאו על־העיר בטח ויהרגו כל־זכר׃</seg>
          <seg id="b.GEN.34.26" type="verse">ואת־חמור ואת־שכם בנו הרגו לפי־חרב ויקחו את־דינה מבית שכם ויצאו׃</seg>
          <seg id="b.GEN.34.27" type="verse">בני יעקב באו על־החללים ויבזו העיר אשר טמאו אחותם׃</seg>
          <seg id="b.GEN.34.28" type="verse">את־צאנם ואת־בקרם ואת־חמריהם ואת אשר־בעיר ואת־אשר בשדה לקחו׃</seg>
          <seg id="b.GEN.34.29" type="verse">ואת־כל־חילם ואת־כל־טפם ואת־נשיהם שבו ויבזו ואת כל־אשר בבית׃</seg>
          <seg id="b.GEN.34.30" type="verse">ויאמר יעקב אל־שמעון ואל־לוי עכרתם אתי להבאישני בישב הארץ בכנעני ובפרזי ואני מתי מספר ונאספו עלי והכוני ונשמדתי אני וביתי׃</seg>
          <seg id="b.GEN.34.31" type="verse">ויאמרו הכזונה יעשה את־אחותנו׃ ף</seg>
        </div>
        <div id="b.GEN.35" type="chapter">
          <seg id="b.GEN.35.1" type="verse">ויאמר אלהים אל־יעקב קום עלה בית־אל ושב־שם ועשה־שם מזבח לאל הנראה אליך בברחך מפני עשו אחיך׃</seg>
          <seg id="b.GEN.35.2" type="verse">ויאמר יעקב אל־ביתו ואל כל־אשר עמו הסרו את־אלהי הנכר אשר בתככם והטהרו והחליפו שמלתיכם׃</seg>
          <seg id="b.GEN.35.3" type="verse">ונקומה ונעלה בית־אל ואעשה־שם מזבח לאל הענה אתי ביום צרתי ויהי עמדי בדרך אשר הלכתי׃</seg>
          <seg id="b.GEN.35.4" type="verse">ויתנו* אל־יעקב את כל־אלהי הנכר אשר בידם ואת־הנזמים אשר באזניהם ויטמן אתם יעקב תחת האלה אשר עם־שכם׃</seg>
          <seg id="b.GEN.35.5" type="verse">ויסעו ויהי חתת אלהים על־הערים אשר סביבתיהם ולא רדפו אחרי בני יעקב׃</seg>
          <seg id="b.GEN.35.6" type="verse">ויבא יעקב לוזה אשר בארץ כנען הוא בית־אל הוא וכל־העם אשר־עמו׃</seg>
          <seg id="b.GEN.35.7" type="verse">ויבן שם מזבח ויקרא למקום אל בית־אל כי שם נגלו אליו האלהים בברחו מפני אחיו׃</seg>
          <seg id="b.GEN.35.8" type="verse">ותמת דברה מינקת רבקה ותקבר מתחת לבית־אל תחת האלון ויקרא שמו אלון בכות׃ ף</seg>
          <seg id="b.GEN.35.9" type="verse">וירא אלהים אל־יעקב עוד בבאו מפדן ארם ויברך אתו׃</seg>
          <seg id="b.GEN.35.10" type="verse">ויאמר־לו אלהים שמך יעקב לא־יקרא שמכ* עוד יעקב כי אם־ישראל יהיה שמך ויקרא את־שמו ישראל׃</seg>
          <seg id="b.GEN.35.11" type="verse">ויאמר לו אלהים אני אל שדי פרה ורבה גוי וקהל גוים יהיה ממך ומלכים מחלציך יצאו׃</seg>
          <seg id="b.GEN.35.12" type="verse">ואת־הארץ אשר נתתי לאברהם וליצחק לך אתננה ולזרעך אחריך אתן את־הארץ׃</seg>
          <seg id="b.GEN.35.13" type="verse">ויעל מעליו אלהים במקום אשר־דבר אתו׃</seg>
          <seg id="b.GEN.35.14" type="verse">ויצב יעקב מצבה במקום אשר־דבר אתו מצבת אבן ויסך עליה נסך ויצק עליה שמן׃</seg>
          <seg id="b.GEN.35.15" type="verse">ויקרא יעקב את־שם המקום אשר דבר אתו שם אלהים בית־אל׃</seg>
          <seg id="b.GEN.35.16" type="verse">ויסעו מבית אל ויהי־עוד כברת־הארץ לבוא אפרתה ותלד רחל ותקש בלדתה׃</seg>
          <seg id="b.GEN.35.17" type="verse">ויהי בהקשתה בלדתה ותאמר לה המילדת אל־תיראי כי־גם־זה לך בן׃</seg>
          <seg id="b.GEN.35.18" type="verse">ויהי בצאת נפשה כי מתה ותקרא שמו בן־אוני ואביו קרא־לו בנימין׃</seg>
          <seg id="b.GEN.35.19" type="verse">ותמת רחל ותקבר בדרך אפרתה* הוא בית לחם׃</seg>
          <seg id="b.GEN.35.20" type="verse">ויצב יעקב מצבה על־קברתה הוא מצבת קברת־רחל* עד־היום׃</seg>
          <seg id="b.GEN.35.21" type="verse">ויסע ישראל ויט אהלה* מהלאה למגדל־עדר׃</seg>
          <seg id="b.GEN.35.22" type="verse">ויהי בשכן ישראל בארץ ההוא וילך ראובן וישכב את־בלהה פילגש אביו וישמע ישראל ף ויהיו בני־יעקב שנים עשר׃</seg>
          <seg id="b.GEN.35.23" type="verse">בני לאה בכור יעקב ראובן ושמעון ולוי ויהודה ויששכר וזבולן׃</seg>
          <seg id="b.GEN.35.24" type="verse">בני רחל יוסף ובנימן׃</seg>
          <seg id="b.GEN.35.25" type="verse">ובני בלהה שפחת רחל דן ונפתלי׃</seg>
          <seg id="b.GEN.35.26" type="verse">ובני זלפה שפחת לאה גד ואשר אלה בני יעקב אשר ילד־לו בפדן ארם׃</seg>
          <seg id="b.GEN.35.27" type="verse">ויבא יעקב אל־יצחק אביו ממרא קרית הארבע הוא חברונ* אשר־גר־שם אברהם ויצחק׃</seg>
          <seg id="b.GEN.35.28" type="verse">ויהיו ימי יצחק מאת שנה ושמנים שנה׃</seg>
          <seg id="b.GEN.35.29" type="verse">ויגוע יצחק וימת ויאסף אל־עמיו זקן ושבע ימים ויקברו אתו עשו ויעקב בניו׃ ף</seg>
        </div>
        <div id="b.GEN.36" type="chapter">
          <seg id="b.GEN.36.1" type="verse">ואלה תלדות עשו הוא אדום׃</seg>
          <seg id="b.GEN.36.2" type="verse">עשו לקח את־נשיו מבנות כנען את־עדה בת־אילון החתי ואת־אהליבמה בת־ענה בת־צבעון החוי׃</seg>
          <seg id="b.GEN.36.3" type="verse">ואת־בשמת בת־ישמעאל אחות נביות׃</seg>
          <seg id="b.GEN.36.4" type="verse">ותלד עדה לעשו את־אליפז ובשמת ילדה את־רעואל׃</seg>
          <seg id="b.GEN.36.5" type="verse">ואהליבמה ילדה את־[כ= יעיש] [ק= יעוש] ואת־יעלם ואת־קרח אלה בני עשו אשר ילדו־לו בארץ כנען׃</seg>
          <seg id="b.GEN.36.6" type="verse">ויקח עשו את־נשיו ואת־בניו ואת־בנתיו ואת־כל־נפשות ביתו ואת־מקנהו ואת־כל־בהמתו ואת כל־קנינו אשר רכש בארץ כנען וילך אל־ארץ מפני יעקב אחיו׃</seg>
          <seg id="b.GEN.36.7" type="verse">כי־היה רכושם רב משבת יחדו ולא יכלה ארץ מגוריהם לשאת אתם מפני מקניהם׃</seg>
          <seg id="b.GEN.36.8" type="verse">וישב עשו בהר שעיר עשו הוא אדום׃</seg>
          <seg id="b.GEN.36.9" type="verse">ואלה תלדות עשו אבי אדום בהר שעיר׃</seg>
          <seg id="b.GEN.36.10" type="verse">אלה שמות בני־עשו אליפז בן־עדה אשת עשו רעואל בן־בשמת אשת עשו׃</seg>
          <seg id="b.GEN.36.11" type="verse">ויהיו בני אליפז תימן אומר צפו וגעתם וקנז׃</seg>
          <seg id="b.GEN.36.12" type="verse">ותמנע היתה פילגש לאליפז בן־עשו ותלד לאליפז את־עמלק אלה בני עדה אשת עשו׃</seg>
          <seg id="b.GEN.36.13" type="verse">ואלה בני רעואל נחת וזרח שמה ומזה אלה היו בני בשמת אשת עשו׃</seg>
          <seg id="b.GEN.36.14" type="verse">ואלה היו בני אהליבמה בת־ענה בת־צבעון אשת עשו ותלד לעשו את־[כ= יעיש] [ק= יעוש] ואת־יעלם ואת־קרח׃</seg>
          <seg id="b.GEN.36.15" type="verse">אלה אלופי בני־עשו בני אליפז בכור עשו אלוף תימן אלוף אומר אלוף צפו אלוף קנז׃</seg>
          <seg id="b.GEN.36.16" type="verse">אלוף־קרח* אלוף געתם אלוף עמלק אלה אלופי אליפז בארץ אדום אלה בני עדה׃</seg>
          <seg id="b.GEN.36.17" type="verse">ואלה בני רעואל בן־עשו אלוף נחת אלוף זרח אלוף שמה אלוף מזה אלה אלופי רעואל בארץ אדום אלה בני בשמת אשת עשו׃</seg>
          <seg id="b.GEN.36.18" type="verse">ואלה בני אהליבמה אשת עשו אלוף יעוש אלוף יעלם אלוף קרח אלה אלופי אהליבמה בת־ענה אשת עשו׃</seg>
          <seg id="b.GEN.36.19" type="verse">אלה בני־עשו ואלה אלופיהם הוא אדום׃ ס</seg>
          <seg id="b.GEN.36.20" type="verse">אלה בני־שעיר החרי* ישבי הארץ לוטן ושובל וצבעון וענה׃</seg>
          <seg id="b.GEN.36.21" type="verse">ודשון ואצר ודישן אלה אלופי החרי בני שעיר בארץ אדום׃</seg>
          <seg id="b.GEN.36.22" type="verse">ויהיו בני־לוטן חרי והיםם ואחות לוטן תמנע׃</seg>
          <seg id="b.GEN.36.23" type="verse">ואלה בני שובל עלון ומנחת ועיבל שפו ואונם׃</seg>
          <seg id="b.GEN.36.24" type="verse">ואלה בני־צבעון ואיה* וענה הוא ענה אשר מצא את־היםם במדבר ברעתו את־החמרים לצבעון אביו׃</seg>
          <seg id="b.GEN.36.25" type="verse">ואלה בני־ענה דשן ואהליבמה בת־ענה׃</seg>
          <seg id="b.GEN.36.26" type="verse">ואלה בני דישן חמדן ואשבן ויתרן וכרן׃</seg>
          <seg id="b.GEN.36.27" type="verse">אלה בני־אצר בלהן וזעון ועקן׃</seg>
          <seg id="b.GEN.36.28" type="verse">אלה בני־דישן עוץ וארן׃</seg>
          <seg id="b.GEN.36.29" type="verse">אלה אלופי החרי אלוף לוטן אלוף שובל אלוף צבעון אלוף ענה׃</seg>
          <seg id="b.GEN.36.30" type="verse">אלוף דשן אלוף אצר אלוף דישן אלה אלופי החרי לאלפיהם בארץ שעיר׃ ף</seg>
          <seg id="b.GEN.36.31" type="verse">ואלה המלכים אשר מלכו בארץ אדום לפני מלך־מלך לבני ישראל׃</seg>
          <seg id="b.GEN.36.32" type="verse">וימלך באדום בלע בן־בעור ושם עירו דנהבה׃</seg>
          <seg id="b.GEN.36.33" type="verse">וימת בלע וימלך תחתיו יובב בן־זרח מבצרה׃</seg>
          <seg id="b.GEN.36.34" type="verse">וימת יובב וימלך תחתיו חשם מארץ התימני׃</seg>
          <seg id="b.GEN.36.35" type="verse">וימת חשם וימלך תחתיו הדד בן־בדד המכה את־מדין בשדה מואב ושם עירו עוית׃</seg>
          <seg id="b.GEN.36.36" type="verse">וימת הדד וימלך תחתיו שמלה ממשרקה׃</seg>
          <seg id="b.GEN.36.37" type="verse">וימת שמלה וימלך תחתיו שאול מרחבות הנהר׃</seg>
          <seg id="b.GEN.36.38" type="verse">וימת שאול וימלך תחתיו בעל חןן בן־עכבור׃</seg>
          <seg id="b.GEN.36.39" type="verse">וימת בעל חןן בן־עכבור וימלך תחתיו הדר ושם עירו פעו ושם אשתו מהיטבאל בת־מטרד בת מי זהב׃</seg>
          <seg id="b.GEN.36.40" type="verse">ואלה שמות אלופי עשו למשפחתם למקמתם בשמתם אלוף תמנע אלוף עלוה אלוף יתת׃</seg>
          <seg id="b.GEN.36.41" type="verse">אלוף אהליבמה אלוף אלה אלוף פיןן׃</seg>
          <seg id="b.GEN.36.42" type="verse">אלוף קנז אלוף תימן אלוף מבצר׃</seg>
          <seg id="b.GEN.36.43" type="verse">אלוף מגדיאל אלוף עירם אלה אלופי אדום למשבתם בארץ אחזתם הוא עשו אבי אדום׃ ף</seg>
        </div>
        <div id="b.GEN.37" type="chapter">
          <seg id="b.GEN.37.1" type="verse">וישב יעקב בארץ מגורי אביו בארץ כנען׃</seg>
          <seg id="b.GEN.37.2" type="verse">אלה תלדות יעקב יוסף בן־שבע־עשרה שנה היה רעה את־אחיו בצאן והוא נער את־בני בלהה ואת־בני זלפה נשי אביו ויבא יוסף את־דבתם רעה אל־אביהם׃</seg>
          <seg id="b.GEN.37.3" type="verse">וישראל אהב את־יוסף מכל־בניו כי־בן־זקנים הוא לו ועשה לו כתנת פסים׃</seg>
          <seg id="b.GEN.37.4" type="verse">ויראו אחיו כי־אתו אהב אביהם מכל־אחיו וישנאו אתו ולא יכלו דברו לשלם׃</seg>
          <seg id="b.GEN.37.5" type="verse">ויחלם יוסף חלום ויגד לאחיו ויוספו עוד שנא אתו׃</seg>
          <seg id="b.GEN.37.6" type="verse">ויאמר אליהם שמעו־נא החלום הזה אשר חלמתי׃</seg>
          <seg id="b.GEN.37.7" type="verse">והנה אנחנו מאלמים אלמים בתוך השדה והנה קמה אלמתי וגם־נצבה והנה תסבינה אלמתיכם ותשתחוין לאלמתי׃</seg>
          <seg id="b.GEN.37.8" type="verse">ויאמרו לו אחיו המלך תמלך עלינו אם־משול תמשל בנו ויוספו עוד שנא אתו על־חלמתיו ועל־דבריו׃</seg>
          <seg id="b.GEN.37.9" type="verse">ויחלם עוד חלום אחר ויספר אתו לאחיו ויאמר הנה חלמתי חלום עוד והנה השמש והירח ואחד עשר כוכבים משתחוים לי׃</seg>
          <seg id="b.GEN.37.10" type="verse">ויספר אל־אביו ואל־אחיו ויגער־בו אביו ויאמר לו מה החלום הזה אשר חלמת הבוא נבוא אני ואמך ואחיך להשתחות לך ארצה׃</seg>
          <seg id="b.GEN.37.11" type="verse">ויקנאו־בו אחיו ואביו שמר את־הדבר׃</seg>
          <seg id="b.GEN.37.12" type="verse">וילכו אחיו לרעות את־צאן אביהם בשכם׃</seg>
          <seg id="b.GEN.37.13" type="verse">ויאמר ישראל אל־יוסף הלוא אחיך רעים בשכם לכה ואשלחך אליהם ויאמר לו הנני׃</seg>
          <seg id="b.GEN.37.14" type="verse">ויאמר לו לך־נא ראה את־שלום אחיך ואת־שלום הצאן והשבני דבר וישלחהו מעמק חברון ויבא שכמה׃</seg>
          <seg id="b.GEN.37.15" type="verse">וימצאהו איש והנה תעה בשדה וישאלהו האיש לאמר מה־תבקש׃</seg>
          <seg id="b.GEN.37.16" type="verse">ויאמר את־אחי אנכי מבקש הגידה־נא לי איפה הם רעים׃</seg>
          <seg id="b.GEN.37.17" type="verse">ויאמר האיש נסעו מזה כי שמעתי אמרים נלכה דתינה וילך יוסף אחר אחיו וימצאם בדתן׃</seg>
          <seg id="b.GEN.37.18" type="verse">ויראו אתו מרחק ובטרם יקרב אליהם ויתנכלו אתו להמיתו׃</seg>
          <seg id="b.GEN.37.19" type="verse">ויאמרו איש אל־אחיו הנה בעל החלמות הלזה בא׃</seg>
          <seg id="b.GEN.37.20" type="verse">ועתה לכו ונהרגהו ונשלכהו באחד הברות ואמרנו חיה רעה אכלתהו ונראה מה־יהיו חלמתיו׃</seg>
          <seg id="b.GEN.37.21" type="verse">וישמע ראובן ויצלהו מידם ויאמר לא נכנו נפש׃</seg>
          <seg id="b.GEN.37.22" type="verse">ויאמר אלהם ראובן אל־תשפכו־דם השליכו אתו אל־הבור הזה אשר במדבר ויד אל־תשלחו־בו למען הציל אתו מידם להשיבו אל־אביו׃</seg>
          <seg id="b.GEN.37.23" type="verse">ויהי כאשר־בא יוסף אל־אחיו ויפשיטו את־יוסף את־כתנתו את־כתנת הפסים אשר עליו׃</seg>
          <seg id="b.GEN.37.24" type="verse">ויקחהו וישלכו אתו הברה והבור רק אין בו מים׃</seg>
          <seg id="b.GEN.37.25" type="verse">וישבו לאכל־לחם וישאו עיניהם ויראו והנה ארחת ישמעאלים באה מגלעד וגמליהם נשאים נכאת וצרי ולט הולכים להוריד מצרימה׃</seg>
          <seg id="b.GEN.37.26" type="verse">ויאמר יהודה אל־אחיו מה־בצע כי נהרג את־אחינו וכסינו את־דמו׃</seg>
          <seg id="b.GEN.37.27" type="verse">לכו ונמכרנו לישמעאלים וידנו אל־תהי־בו כי־אחינו בשרנו הוא וישמעו אחיו׃</seg>
          <seg id="b.GEN.37.28" type="verse">ויעברו אנשים מדינים סחרים וימשכו ויעלו את־יוסף מן־הבור וימכרו את־יוסף לישמעאלים בעשרים כסף ויביאו את־יוסף מצרימה׃</seg>
          <seg id="b.GEN.37.29" type="verse">וישב ראובן אל־הבור והנה אין־יוסף בבור ויקרע את־בגדיו׃</seg>
          <seg id="b.GEN.37.30" type="verse">וישב אל־אחיו ויאמר הילד איננו ואני אנה אני־בא׃</seg>
          <seg id="b.GEN.37.31" type="verse">ויקחו את־כתנת יוסף וישחטו שעיר עזים ויטבלו את־הכתנת בדם׃</seg>
          <seg id="b.GEN.37.32" type="verse">וישלחו את־כתנת הפסים ויביאו אל־אביהם ויאמרו זאת מצאנו הכר־נא הכתנת בנך הוא אם־לא׃</seg>
          <seg id="b.GEN.37.33" type="verse">ויכירה ויאמר כתנת בני חיה רעה אכלתהו טרף טרף יוסף׃</seg>
          <seg id="b.GEN.37.34" type="verse">ויקרע יעקב שמלתיו וישם שק במתניו ויתאבל על־בנו ימים רבים׃</seg>
          <seg id="b.GEN.37.35" type="verse">ויקמו כל־בניו וכל־בנתיו לנחמו וימאן להתנחם ויאמר כי־ארד אל־בני אבל שאלה ויבך אתו אביו׃</seg>
          <seg id="b.GEN.37.36" type="verse">והמדנים מכרו אתו אל־מצרים לפוטיפר סריס פרעה שר הטבחים׃ ף</seg>
        </div>
        <div id="b.GEN.38" type="chapter">
          <seg id="b.GEN.38.1" type="verse">ויהי בעת ההוא וירד יהודה מאת אחיו ויט עד־איש עדלמי ושמו חירה׃</seg>
          <seg id="b.GEN.38.2" type="verse">וירא־שם יהודה בת־איש כנעני ושמו שוע ויקחה ויבא אליה׃</seg>
          <seg id="b.GEN.38.3" type="verse">ותהר ותלד בן ויקרא את־שמו ער׃</seg>
          <seg id="b.GEN.38.4" type="verse">ותהר עוד ותלד בן ותקרא את־שמו אוןן׃</seg>
          <seg id="b.GEN.38.5" type="verse">ותסף עוד ותלד בן ותקרא את־שמו שלה והיה בכזיב בלדתה אתו׃</seg>
          <seg id="b.GEN.38.6" type="verse">ויקח יהודה אשה לער בכורו ושמה תמר׃</seg>
          <seg id="b.GEN.38.7" type="verse">ויהי ער בכור יהודה רע בעיני יהוה וימתהו יהוה׃</seg>
          <seg id="b.GEN.38.8" type="verse">ויאמר יהודה לאוןן בא אל־אשת אחיך ויבם אתה והקם זרע לאחיך׃</seg>
          <seg id="b.GEN.38.9" type="verse">וידע אוןן כי לא לו יהיה הזרע והיה אם־בא אל־אשת אחיו ושחת ארצה לבלתי נתן־זרע לאחיו׃</seg>
          <seg id="b.GEN.38.10" type="verse">וירע בעיני יהוה אשר עשה וימת גם־אתו׃</seg>
          <seg id="b.GEN.38.11" type="verse">ויאמר יהודה לתמר כלתו שבי אלמנה בית־אביך עד־יגדל שלה בני כי אמר פן־ימות גם־הוא כאחיו ותלך תמר ותשב בית אביה׃</seg>
          <seg id="b.GEN.38.12" type="verse">וירבו הימים ותמת בת־שוע אשת־יהודה וינחם יהודה ויעל על־גזזי צאנו הוא וחירה רעהו העדלמי תמנתה׃</seg>
          <seg id="b.GEN.38.13" type="verse">ויגד לתמר לאמר הנה חמיך עלה תמנתה לגז צאנו׃</seg>
          <seg id="b.GEN.38.14" type="verse">ותסר בגדי אלמנותה מעליה ותכס בצעיף ותתעלף ותשב בפתח עינים אשר על־דרך תמנתה כי ראתה כי־גדל שלה והוא לא־נתנה לו לאשה׃</seg>
          <seg id="b.GEN.38.15" type="verse">ויראה יהודה ויחשבה לזונה כי כסתה פניה׃</seg>
          <seg id="b.GEN.38.16" type="verse">ויט אליה אל־הדרך ויאמר הבה־נא אבוא אליך כי לא ידע כי כלתו הוא ותאמר מה־תתן־לי כי תבוא אלי׃</seg>
          <seg id="b.GEN.38.17" type="verse">ויאמר אנכי אשלח גדי־עזים מן־הצאן ותאמר אם־תתן ערבון עד שלחך׃</seg>
          <seg id="b.GEN.38.18" type="verse">ויאמר מה הערבון אשר אתן־לך ותאמר חתמך ופתילך ומטך אשר בידך ויתן־לה ויבא אליה ותהר לו׃</seg>
          <seg id="b.GEN.38.19" type="verse">ותקם ותלך ותסר צעיפה מעליה ותלבש בגדי אלמנותה׃</seg>
          <seg id="b.GEN.38.20" type="verse">וישלח יהודה את־גדי העזים ביד רעהו העדלמי לקחת הערבון מיד האשה ולא מצאה׃</seg>
          <seg id="b.GEN.38.21" type="verse">וישאל את־אנשי מקמה לאמר איה הקדשה הוא בעינים על־הדרך ויאמרו לא־היתה בזה קדשה׃</seg>
          <seg id="b.GEN.38.22" type="verse">וישב אל־יהודה ויאמר לא מצאתיה וגם אנשי המקום אמרו לא־היתה בזה קדשה׃</seg>
          <seg id="b.GEN.38.23" type="verse">ויאמר יהודה תקח־לה פן נהיה לבוז הנה שלחתי הגדי הזה ואתה לא מצאתה׃</seg>
          <seg id="b.GEN.38.24" type="verse">ויהי כמשלש חדשים ויגד ליהודה לאמר זנתה תמר כלתך וגם הנה הרה לזנונים ויאמר יהודה הוציאוה ותשרף׃</seg>
          <seg id="b.GEN.38.25" type="verse">הוא מוצאת והיא שלחה אל־חמיה לאמר לאיש אשר־אלה לו אנכי הרה ותאמר הכר־נא למי החתמת והפתילים והמטה האלה׃</seg>
          <seg id="b.GEN.38.26" type="verse">ויכר יהודה ויאמר צדקה ממני כי־על־כן לא־נתתיה לשלה בני ולא־יסף עוד לדעתה׃</seg>
          <seg id="b.GEN.38.27" type="verse">ויהי בעת לדתה והנה תאומים בבטנה׃</seg>
          <seg id="b.GEN.38.28" type="verse">ויהי בלדתה ויתן־יד ותקח המילדת ותקשר על־ידו שני לאמר זה יצא ראשנה׃</seg>
          <seg id="b.GEN.38.29" type="verse">ויהי כמשיב ידו והנה יצא אחיו ותאמר מה־פרצת עליך פרץ ויקרא שמו פרץ׃</seg>
          <seg id="b.GEN.38.30" type="verse">ואחר יצא אחיו אשר על־ידו השני ויקרא שמו זרח׃ ס</seg>
        </div>
        <div id="b.GEN.39" type="chapter">
          <seg id="b.GEN.39.1" type="verse">ויוסף הורד מצרימה ויקנהו פוטיפר סריס פרעה שר הטבחים איש מצרי מיד הישמעאלים אשר הורדהו שמה׃</seg>
          <seg id="b.GEN.39.2" type="verse">ויהי יהוה את־יוסף ויהי איש מצליח ויהי בבית אדניו המצרי׃</seg>
          <seg id="b.GEN.39.3" type="verse">וירא אדניו כי יהוה אתו וכל אשר־הוא עשה יהוה מצליח בידו׃</seg>
          <seg id="b.GEN.39.4" type="verse">וימצא יוסף חן בעיניו וישרת אתו ויפקדהו על־ביתו וכל־יש־לו נתן בידו׃</seg>
          <seg id="b.GEN.39.5" type="verse">ויהי מאז הפקיד אתו בביתו ועל כל־אשר יש־לו ויברך יהוה את־בית המצרי בגלל יוסף ויהי ברכת יהוה בכל־אשר יש־לו בבית ובשדה׃</seg>
          <seg id="b.GEN.39.6" type="verse">ויעזב כל־אשר־לו ביד־יוסף ולא־ידע אתו מאומה כי אם־הלחם אשר־הוא אוכל ויהי יוסף יפה־תאר ויפה מראה׃</seg>
          <seg id="b.GEN.39.7" type="verse">ויהי אחר הדברים האלה ותשא אשת־אדניו את־עיניה אל־יוסף ותאמר שכבה עמי׃</seg>
          <seg id="b.GEN.39.8" type="verse">וימאן ויאמר אל־אשת אדניו הן אדני לא־ידע אתי מה־בבית וכל אשר־יש־לו נתן בידי׃</seg>
          <seg id="b.GEN.39.9" type="verse">איננו גדול בבית הזה ממני ולא־חשך ממני מאומה כי אם־אותך באשר את־אשתו ואיך אעשה הרעה הגדלה הזאת וחטאתי לאלהים׃</seg>
          <seg id="b.GEN.39.10" type="verse">ויהי כדברה אל־יוסף יום יום ולא־שמע אליה לשכב אצלה להיות עמה׃</seg>
          <seg id="b.GEN.39.11" type="verse">ויהי כהיום הזה ויבא הביתה לעשות מלאכתו ואין איש מאנשי הבית שם בבית׃</seg>
          <seg id="b.GEN.39.12" type="verse">ותתפשהו בבגדו לאמר שכבה עמי ויעזב בגדו בידה וינס ויצא החוצה׃</seg>
          <seg id="b.GEN.39.13" type="verse">ויהי כראותה כי־עזב בגדו בידה וינס החוצה׃</seg>
          <seg id="b.GEN.39.14" type="verse">ותקרא לאנשי ביתה ותאמר להם לאמר ראו הביא לנו איש עברי לצחק בנו בא אלי לשכב עמי ואקרא בקול גדול׃</seg>
          <seg id="b.GEN.39.15" type="verse">ויהי כשמעו כי־הרימתי קולי ואקרא ויעזב בגדו אצלי וינס ויצא החוצה׃</seg>
          <seg id="b.GEN.39.16" type="verse">ותנח בגדו אצלה עד־בוא אדניו אל־ביתו׃</seg>
          <seg id="b.GEN.39.17" type="verse">ותדבר אליו כדברים האלה לאמר בא־אלי העבד העברי אשר־הבאת לנו לצחק בי׃</seg>
          <seg id="b.GEN.39.18" type="verse">ויהי כהרימי קולי ואקרא ויעזב בגדו אצלי וינס החוצה׃</seg>
          <seg id="b.GEN.39.19" type="verse">ויהי כשמע אדניו את־דברי אשתו אשר דברה אליו לאמר כדברים האלה עשה לי עבדך ויחר אפו׃</seg>
          <seg id="b.GEN.39.20" type="verse">ויקח אדני יוסף אתו ויתנהו אל־בית הסהר מקום אשר־[כ= אסורי] [ק= אסירי] המלך אסורים ויהי־שם בבית הסהר׃</seg>
          <seg id="b.GEN.39.21" type="verse">ויהי יהוה את־יוסף ויט אליו חסד ויתן חנו בעיני שר בית־הסהר׃</seg>
          <seg id="b.GEN.39.22" type="verse">ויתן שר בית־הסהר ביד־יוסף את כל־האסירם אשר בבית הסהר ואת כל־אשר עשים שם הוא היה עשה׃</seg>
          <seg id="b.GEN.39.23" type="verse">אין שר בית־הסהר ראה את־כל־מאומה בידו באשר יהוה אתו ואשר־הוא עשה יהוה מצליח׃ ס</seg>
        </div>
        <div id="b.GEN.40" type="chapter">
          <seg id="b.GEN.40.1" type="verse">ויהי אחר הדברים האלה חטאו* משקה מלך־מצרים והאפה לאדניהם למלך מצרים׃</seg>
          <seg id="b.GEN.40.2" type="verse">ויקצף פרעה על שני סריסיו על שר המשקים ועל שר האופים׃</seg>
          <seg id="b.GEN.40.3" type="verse">ויתן אתם במשמר בית שר הטבחים אל־בית הסהר מקום אשר יוסף אסור שם׃</seg>
          <seg id="b.GEN.40.4" type="verse">ויפקד שר הטבחים את־יוסף אתם וישרת אתם ויהיו ימים במשמר׃</seg>
          <seg id="b.GEN.40.5" type="verse">ויחלמו חלום שניהם איש חלמו בלילה אחד איש כפתרון חלמו המשקה והאפה אשר למלך מצרים אשר אסורים בבית הסהר׃</seg>
          <seg id="b.GEN.40.6" type="verse">ויבא אליהם יוסף בבקר וירא אתם והנם זעפים׃</seg>
          <seg id="b.GEN.40.7" type="verse">וישאל את־סריסי פרעה אשר אתו במשמר בית אדניו לאמר מדוע פניכם רעים היום׃</seg>
          <seg id="b.GEN.40.8" type="verse">ויאמרו אליו חלום חלמנו ופתר אין אתו ויאמר אלהם יוסף הלוא לאלהים פתרנים ספרו־נא לי׃</seg>
          <seg id="b.GEN.40.9" type="verse">ויספר שר־המשקים את־חלמו ליוסף ויאמר לו בחלומי והנה־גפן לפני׃</seg>
          <seg id="b.GEN.40.10" type="verse">ובגפן שלשה שריגם והיא כפרחת עלתה נצה הבשילו אשכלתיה ענבים׃</seg>
          <seg id="b.GEN.40.11" type="verse">וכוס פרעה בידי ואקח את־הענבים ואשחט אתם אל־כוס פרעה ואתן את־הכוס על־כף פרעה׃</seg>
          <seg id="b.GEN.40.12" type="verse">ויאמר לו יוסף זה פתרנו שלשת השרגים שלשת ימים הם׃</seg>
          <seg id="b.GEN.40.13" type="verse">בעוד שלשת ימים ישא פרעה את־ראשך והשיבך על־כנך ונתת כוס־פרעה בידו כמשפט הראשון אשר היית משקהו׃</seg>
          <seg id="b.GEN.40.14" type="verse">כי אם־זכרתני אתך כאשר ייטב לך ועשית־נא עמדי חסד והזכרתני אל־פרעה והוצאתני מן־הבית הזה׃</seg>
          <seg id="b.GEN.40.15" type="verse">כי־גנב גנבתי מארץ העברים וגם־פה לא־עשיתי מאומה כי־שמו אתי בבור׃</seg>
          <seg id="b.GEN.40.16" type="verse">וירא שר־האפים כי טוב פתר ויאמר אל־יוסף אף־אני בחלומי והנה שלשה סלי חרי על־ראשי׃</seg>
          <seg id="b.GEN.40.17" type="verse">ובסל העליון מכל מאכל פרעה מעשה אפה והעוף אכל אתם מן־הסל מעל ראשי׃</seg>
          <seg id="b.GEN.40.18" type="verse">ויען יוסף ויאמר זה פתרנו שלשת הסלים שלשת ימים הם׃</seg>
          <seg id="b.GEN.40.19" type="verse">בעוד שלשת ימים ישא פרעה את־ראשך מעליך ותלה אותך על־עץ ואכל העוף את־בשרך מעליך׃</seg>
          <seg id="b.GEN.40.20" type="verse">ויהי ביום השלישי יומ* הלדת את־פרעה ויעש משתה לכל־עבדיו וישא את־ראש שר המשקים ואת־ראש שר האפים בתוך עבדיו׃</seg>
          <seg id="b.GEN.40.21" type="verse">וישב את־שר המשקים על־משקהו ויתן הכוס על־כף פרעה׃</seg>
          <seg id="b.GEN.40.22" type="verse">ואת שר האפים תלה כאשר פתר להם יוסף׃</seg>
          <seg id="b.GEN.40.23" type="verse">ולא־זכר שר־המשקים את־יוסף וישכחהו׃ ף</seg>
        </div>
        <div id="b.GEN.41" type="chapter">
          <seg id="b.GEN.41.1" type="verse">ויהי מקץ שנתים ימים ופרעה חלם והנה עמד על־היאר׃</seg>
          <seg id="b.GEN.41.2" type="verse">והנה מן־היאר עלת שבע פרות יפות מראה ובריאת בשר ותרעינה באחו׃</seg>
          <seg id="b.GEN.41.3" type="verse">והנה שבע פרות אחרות עלות אחריהן מן־היאר רעות מראה ודקות בשר ותעמדנה אצל הפרות על־שפת היאר׃</seg>
          <seg id="b.GEN.41.4" type="verse">ותאכלנה הפרות רעות המראה ודקת הבשר את שבע הפרות יפת המראה והבריאת וייקץ פרעה׃</seg>
          <seg id="b.GEN.41.5" type="verse">ויישן ויחלם שנית והנה שבע שבלים עלות בקנה אחד בריאות וטבות׃</seg>
          <seg id="b.GEN.41.6" type="verse">והנה שבע שבלים דקות ושדופת קדים צמחות אחריהן׃</seg>
          <seg id="b.GEN.41.7" type="verse">ותבלענה השבלים הדקות את שבע השבלים הבריאות והמלאות וייקץ פרעה והנה חלום׃</seg>
          <seg id="b.GEN.41.8" type="verse">ויהי בבקר ותפעם רוחו וישלח ויקרא את־כל־חרטמי מצרים ואת־כל־חכמיה ויספר פרעה להם את־חלמו ואין־פותר אותם לפרעה׃</seg>
          <seg id="b.GEN.41.9" type="verse">וידבר שר המשקים את־פרעה לאמר את־חטאי אני מזכיר היום׃</seg>
          <seg id="b.GEN.41.10" type="verse">פרעה קצף על־עבדיו ויתן אתי במשמר בית שר הטבחים אתי ואת שר האפים׃</seg>
          <seg id="b.GEN.41.11" type="verse">ונחלמה חלום בלילה אחד אני והוא איש כפתרון חלמו חלמנו׃</seg>
          <seg id="b.GEN.41.12" type="verse">ושם אתנו נער עברי עבד לשר הטבחים ונספר־לו ויפתר־לנו את־חלמתינו איש כחלמו פתר׃</seg>
          <seg id="b.GEN.41.13" type="verse">ויהי כאשר פתר־לנו כן היה אתי השיב על־כני ואתו תלה׃</seg>
          <seg id="b.GEN.41.14" type="verse">וישלח פרעה ויקרא את־יוסף ויריצהו מן־הבור ויגלח ויחלף שמלתיו ויבא אל־פרעה׃</seg>
          <seg id="b.GEN.41.15" type="verse">ויאמר פרעה אל־יוסף חלום חלמתי ופתר אין אתו ואני שמעתי עליך לאמר תשמע חלום לפתר אתו׃</seg>
          <seg id="b.GEN.41.16" type="verse">ויען יוסף את־פרעה לאמר בלעדי אלהים יענה את־שלום פרעה׃</seg>
          <seg id="b.GEN.41.17" type="verse">וידבר פרעה אל־יוסף בחלמי הנני עמד על־שפת היאר׃</seg>
          <seg id="b.GEN.41.18" type="verse">והנה מן־היאר עלת שבע פרות בריאות בשר ויפת תאר ותרעינה באחו׃</seg>
          <seg id="b.GEN.41.19" type="verse">והנה שבע־פרות אחרות עלות אחריהן דלות ורעות תאר מאד ורקות בשר לא־ראיתי כהנה בכל־ארץ מצרים לרע׃</seg>
          <seg id="b.GEN.41.20" type="verse">ותאכלנה הפרות הרקות והרעות את שבע הפרות הראשנות הבריאת׃</seg>
          <seg id="b.GEN.41.21" type="verse">ותבאנה אל־קרבנה ולא נודע כי־באו אל־קרבנה ומראיהן רע כאשר בתחלה ואיקץ׃</seg>
          <seg id="b.GEN.41.22" type="verse">וארא בחלמי והנה שבע שבלים עלת בקנה אחד מלאת וטבות׃</seg>
          <seg id="b.GEN.41.23" type="verse">והנה שבע שבלים צנמות דקות שדפות קדים צמחות אחריהם׃</seg>
          <seg id="b.GEN.41.24" type="verse">ותבלען השבלים הדקת את שבע השבלים הטבות ואמר אל־החרטמים ואין מגיד לי׃</seg>
          <seg id="b.GEN.41.25" type="verse">ויאמר יוסף אל־פרעה חלום פרעה אחד הוא את אשר האלהים עשה הגיד לפרעה׃</seg>
          <seg id="b.GEN.41.26" type="verse">שבע פרת הטבת שבע שנים הנה ושבע השבלימ* הטבת שבע שנים הנה חלום אחד הוא׃</seg>
          <seg id="b.GEN.41.27" type="verse">ושבע הפרות הרקות והרעת העלת אחריהן שבע שנים הנה ושבע השבלים הרקות שדפות הקדים יהיו שבע שני רעב׃</seg>
          <seg id="b.GEN.41.28" type="verse">הוא הדבר אשר דברתי אל־פרעה אשר האלהים עשה הראה את־פרעה׃</seg>
          <seg id="b.GEN.41.29" type="verse">הנה שבע שנים באות שבע גדול בכל־ארץ מצרים׃</seg>
          <seg id="b.GEN.41.30" type="verse">וקמו שבע שני רעב אחריהן ונשכח כל־השבע בארץ מצרים וכלה הרעב את־הארץ׃</seg>
          <seg id="b.GEN.41.31" type="verse">ולא־יודע השבע בארץ מפני הרעב ההוא אחרי־כן כי־כבד הוא מאד׃</seg>
          <seg id="b.GEN.41.32" type="verse">ועל השנות החלום אל־פרעה פעמים כי־נכון הדבר מעם האלהים וממהר האלהים לעשתו׃</seg>
          <seg id="b.GEN.41.33" type="verse">ועתה ירא פרעה איש נבון וחכם וישיתהו על־ארץ מצרים׃</seg>
          <seg id="b.GEN.41.34" type="verse">יעשה פרעה ויפקד פקדים על־הארץ וחמש את־ארץ מצרים בשבע שני השבע׃</seg>
          <seg id="b.GEN.41.35" type="verse">ויקבצו את־כל־אכל השנים הטבת הבאת האלה ויצברו־בר תחת יד־פרעה אכל בערים ושמרו׃</seg>
          <seg id="b.GEN.41.36" type="verse">והיה האכל לפקדון לארץ לשבע שני הרעב אשר תהיין בארץ מצרים ולא־תכרת הארץ ברעב׃</seg>
          <seg id="b.GEN.41.37" type="verse">וייטב הדבר בעיני פרעה ובעיני כל־עבדיו׃</seg>
          <seg id="b.GEN.41.38" type="verse">ויאמר פרעה אל־עבדיו הנמצא כזה איש אשר רוח אלהים בו׃</seg>
          <seg id="b.GEN.41.39" type="verse">ויאמר פרעה אל־יוסף אחרי הודיע אלהים אותך את־כל־זאת אין־נבון וחכם כמוך׃</seg>
          <seg id="b.GEN.41.40" type="verse">אתה תהיה על־ביתי ועל־פיך ישק כל־עמי רק הכסא אגדל ממך׃</seg>
          <seg id="b.GEN.41.41" type="verse">ויאמר פרעה אל־יוסף ראה נתתי אתך על כל־ארץ מצרים׃</seg>
          <seg id="b.GEN.41.42" type="verse">ויסר פרעה את־טבעתו מעל ידו ויתן אתה על־יד יוסף וילבש אתו בגדי־שש וישם רבד הזהב על־צוארו׃</seg>
          <seg id="b.GEN.41.43" type="verse">וירכב אתו במרכבת המשנה אשר־לו ויקראו לפניו אברך ונתון אתו על כל־ארץ מצרים׃</seg>
          <seg id="b.GEN.41.44" type="verse">ויאמר פרעה אל־יוסף אני פרעה ובלעדיך לא־ירים איש את־ידו ואת־רגלו בכל־ארץ מצרים׃</seg>
          <seg id="b.GEN.41.45" type="verse">ויקרא פרעה שם־יוסף צפנת פענח ויתן־לו את־אסנת בת־פוטי פרע כהן אן לאשה ויצא יוסף על־ארץ מצרים׃</seg>
          <seg id="b.GEN.41.46" type="verse">ויוסף בן־שלשים שנה בעמדו לפני פרעה מלך־מצרים ויצא יוסף מלפני פרעה ויעבר בכל־ארץ מצרים׃</seg>
          <seg id="b.GEN.41.47" type="verse">ותעש הארץ בשבע שני השבע לקמצים׃</seg>
          <seg id="b.GEN.41.48" type="verse">ויקבץ את־כל־אכל שבע שנים אשר היו בארץ מצרים ויתן־אכל בערים אכל שדה־העיר אשר סביבתיה נתן בתוכה׃</seg>
          <seg id="b.GEN.41.49" type="verse">ויצבר יוסף בר כחול הים הרבה מאד עד כי־חדל לספר כי־אין מספר׃</seg>
          <seg id="b.GEN.41.50" type="verse">וליוסף ילד שני בנים בטרם תבוא שנת הרעב אשר ילדה־לו אסנת בת־פוטי פרע כהן און׃</seg>
          <seg id="b.GEN.41.51" type="verse">ויקרא יוסף את־שם הבכור מנשה כי־נשני אלהים את־כל־עמלי ואת כל־בית אבי׃</seg>
          <seg id="b.GEN.41.52" type="verse">ואת שם השני קרא אפרים כי־הפרני אלהים בארץ עניי׃</seg>
          <seg id="b.GEN.41.53" type="verse">ותכלינה שבע שני השבע אשר היה בארץ מצרים׃</seg>
          <seg id="b.GEN.41.54" type="verse">ותחלינה שבע שני הרעב לבוא כאשר אמר יוסף ויהי רעב בכל־הארצות ובכל־ארץ מצרים היה לחם׃</seg>
          <seg id="b.GEN.41.55" type="verse">ותרעב כל־ארץ מצרים ויצעק העם אל־פרעה ללחם ויאמר פרעה לכל־מצרים לכו אל־יוסף אשר־יאמר לכם תעשו׃</seg>
          <seg id="b.GEN.41.56" type="verse">והרעב היה על כל־פני הארץ ויפתח יוסף את־כל־אשר בהם וישבר למצרים ויחזק הרעב בארץ מצרים׃</seg>
          <seg id="b.GEN.41.57" type="verse">וכל־הארץ באו מצרימה לשבר אל־יוסף כי־חזק הרעב בכל־הארץ׃</seg>
        </div>
        <div id="b.GEN.42" type="chapter">
          <seg id="b.GEN.42.1" type="verse">וירא יעקב כי יש־שבר במצרים ויאמר יעקב לבניו למה תתראו׃</seg>
          <seg id="b.GEN.42.2" type="verse">ויאמר הנה שמעתי כי יש־שבר במצרים רדו־שמה ושברו־לנו משם ונחיה ולא נמות׃</seg>
          <seg id="b.GEN.42.3" type="verse">וירדו אחי־יוסף עשרה לשבר בר ממצרים׃</seg>
          <seg id="b.GEN.42.4" type="verse">ואת־בנימין אחי יוסף לא־שלח יעקב את־אחיו כי אמר פן־יקראנו אסון׃</seg>
          <seg id="b.GEN.42.5" type="verse">ויבאו בני ישראל לשבר בתוך הבאים כי־היה הרעב בארץ כנען׃</seg>
          <seg id="b.GEN.42.6" type="verse">ויוסף הוא* השליט על־הארץ הוא המשביר לכל־עם הארץ ויבאו אחי יוסף וישתחוו־לו אפים ארצה׃</seg>
          <seg id="b.GEN.42.7" type="verse">וירא יוסף את־אחיו ויכרם ויתנכר אליהם וידבר אתם קשות ויאמר אלהם מאין באתם ויאמרו מארץ כנען לשבר־אכל׃</seg>
          <seg id="b.GEN.42.8" type="verse">ויכר יוסף את־אחיו והם לא הכרהו׃</seg>
          <seg id="b.GEN.42.9" type="verse">ויזכר יוסף את החלמות אשר חלם להם ויאמר אלהם מרגלים אתם לראות את־ערות הארץ באתם׃</seg>
          <seg id="b.GEN.42.10" type="verse">ויאמרו אליו לא אדני ועבדיך באו לשבר־אכל׃</seg>
          <seg id="b.GEN.42.11" type="verse">כלנו בני איש־אחד נחנו כנים אנחנו לא־היו עבדיך מרגלים׃</seg>
          <seg id="b.GEN.42.12" type="verse">ויאמר אלהם לא כי־ערות הארץ באתם לראות׃</seg>
          <seg id="b.GEN.42.13" type="verse">ויאמרו שנים עשר עבדיך אחים אנחנו בני איש־אחד בארץ כנען והנה הקטן את־אבינו היום והאחד איננו׃</seg>
          <seg id="b.GEN.42.14" type="verse">ויאמר אלהם יוסף הוא אשר דברתי אלכם לאמר מרגלים אתם׃</seg>
          <seg id="b.GEN.42.15" type="verse">בזאת תבחנו חי פרעה אם־תצאו מזה כי אם־בבוא אחיכם הקטן הנה׃</seg>
          <seg id="b.GEN.42.16" type="verse">שלחו םכם אחד ויקח את־אחיכם ואתם האסרו ויבחנו דבריכם האמת אתכם ואם־לא חי פרעה כי מרגלים אתם׃</seg>
          <seg id="b.GEN.42.17" type="verse">ויאסף אתם אל־משמר שלשת ימים׃</seg>
          <seg id="b.GEN.42.18" type="verse">ויאמר אלהם יוסף ביום השלישי זאת עשו וחיו את־האלהים אני ירא׃</seg>
          <seg id="b.GEN.42.19" type="verse">אם־כנים אתם אחיכם אחד יאסר בבית משמרכם ואתם לכו הביאו שבר רעבון בתיכם׃</seg>
          <seg id="b.GEN.42.20" type="verse">ואת־אחיכם הקטן תביאו אלי ויאמנו דבריכם ולא תמותו ויעשו־כן׃</seg>
          <seg id="b.GEN.42.21" type="verse">ויאמרו איש אל־אחיו אבל אשמים אנחנו על־אחינו אשר ראינו צרת נפשו בהתחננו אלינו ולא שמענו על־כן באה אלינו הצרה הזאת׃</seg>
          <seg id="b.GEN.42.22" type="verse">ויען ראובן אתם לאמר הלוא אמרתי אליכם לאמר אל־תחטאו בילד ולא שמעתם וגם־דמו הנה נדרש׃</seg>
          <seg id="b.GEN.42.23" type="verse">והם לא ידעו כי שמע יוסף כי המליץ בינתם׃</seg>
          <seg id="b.GEN.42.24" type="verse">ויסב מעליהם ויבך וישב אלהם וידבר אלהם ויקח מאתם את־שמעון ויאסר אתו לעיניהם׃</seg>
          <seg id="b.GEN.42.25" type="verse">ויצו יוסף וימלאו את־כליהם בר ולהשיב כספיהם איש אל־שקו ולתת להם צדה לדרך ויעש להם כן׃</seg>
          <seg id="b.GEN.42.26" type="verse">וישאו את־שברם על־חמריהם וילכו משם׃</seg>
          <seg id="b.GEN.42.27" type="verse">ויפתח האחד את־שקו לתת מספוא לחמרו במלון וירא את־כספו והנה־הוא בפי אמתחתו׃</seg>
          <seg id="b.GEN.42.28" type="verse">ויאמר אל־אחיו הושב כספי וגם הנה באמתחתי ויצא לבם ויחרדו איש אל־אחיו לאמר מה־זאת עשה אלהים לנו׃</seg>
          <seg id="b.GEN.42.29" type="verse">ויבאו אל־יעקב אביהם ארצה כנען ויגידו לו את כל־הקרת אתם לאמר׃</seg>
          <seg id="b.GEN.42.30" type="verse">דבר האיש אדני הארץ אתנו קשות ויתן אתנו כמרגלים את־הארץ׃</seg>
          <seg id="b.GEN.42.31" type="verse">ונאמר אליו כנים אנחנו לא היינו מרגלים׃</seg>
          <seg id="b.GEN.42.32" type="verse">שנים־עשר אנחנו אחים בני אבינו האחד איננו והקטן היום את־אבינו בארץ כנען׃</seg>
          <seg id="b.GEN.42.33" type="verse">ויאמר אלינו האיש אדני הארץ בזאת אדע כי כנים אתם אחיכם האחד הניחו אתי ואת־רעבון בתיכם קחו ולכו׃</seg>
          <seg id="b.GEN.42.34" type="verse">והביאו את־אחיכם הקטן אלי ואדעה כי לא מרגלים אתם כי כנים אתם את־אחיכם אתן לכם ואת־הארץ תסחרו׃</seg>
          <seg id="b.GEN.42.35" type="verse">ויהי הם מריקים שקיהם והנה־איש צרור־כספו בשקו ויראו את־צררות כספיהם המה ואביהם וייראו׃</seg>
          <seg id="b.GEN.42.36" type="verse">ויאמר אלהם יעקב אביהם אתי שכלתם יוסף איננו ושמעון איננו ואת־בנימן תקחו עלי היו כלנה׃</seg>
          <seg id="b.GEN.42.37" type="verse">ויאמר ראובן אל־אביו לאמר את־שני בני תמית אם־לא אביאנו אליך תנה אתו על־ידי ואני אשיבנו אליך׃</seg>
          <seg id="b.GEN.42.38" type="verse">ויאמר לא־ירד בני עםכם כי־אחיו מת והוא לבדו נשאר וקראהו אסון בדרך אשר תלכו־בה והורדתם את־שיבתי ביגון שאולה׃</seg>
        </div>
        <div id="b.GEN.43" type="chapter">
          <seg id="b.GEN.43.1" type="verse">והרעב כבד בארץ׃</seg>
          <seg id="b.GEN.43.2" type="verse">ויהי כאשר כלו לאכל את־השבר אשר הביאו ממצרים ויאמר אליהם אביהם שבו שברו־לנו מעט־אכל׃</seg>
          <seg id="b.GEN.43.3" type="verse">ויאמר אליו יהודה לאמר העד העד בנו האיש לאמר לא־תראו פני בלתי אחיכם אתכם׃</seg>
          <seg id="b.GEN.43.4" type="verse">אם־ישך משלח את־אחינו אתנו נרדה ונשברה לך אכל׃</seg>
          <seg id="b.GEN.43.5" type="verse">ואם־אינך משלח לא נרד כי־האיש אמר אלינו לא־תראו פני בלתי אחיכם אתכם׃</seg>
          <seg id="b.GEN.43.6" type="verse">ויאמר ישראל למה הרעתם לי להגיד לאיש העוד לכם אח׃</seg>
          <seg id="b.GEN.43.7" type="verse">ויאמרו שאול שאל־האיש לנו ולמולדתנו לאמר העוד אביכם חי היש לכם אח ונגד־לו על־פי הדברים האלה הידוע נדע כי יאמר הורידו את־אחיכם׃</seg>
          <seg id="b.GEN.43.8" type="verse">ויאמר יהודה אל־ישראל אביו שלחה הנער אתי ונקומה ונלכה ונחיה ולא נמות גם־אנחנו גם־אתה גם־טפנו׃</seg>
          <seg id="b.GEN.43.9" type="verse">אנכי אערבנו מידי תבקשנו אם־לא הביאתיו אליך והצגתיו לפניך וחטאתי לך כל־הימים׃</seg>
          <seg id="b.GEN.43.10" type="verse">כי לולא התמהמהנו כי־עתה שבנו זה פעמים׃</seg>
          <seg id="b.GEN.43.11" type="verse">ויאמר אלהם ישראל אביהם אם־כן אפוא זאת עשו קחו מזמרת הארץ בכליכם והורידו לאיש מנחה מעט צרי ומעט דבש נכאת ולט בטנים ושקדים׃</seg>
          <seg id="b.GEN.43.12" type="verse">וכסף משנה קחו בידכם ואת־הכסף המושב בפי אמתחתיכם תשיבו בידכם אולי משגה הוא׃</seg>
          <seg id="b.GEN.43.13" type="verse">ואת־אחיכם קחו וקומו שובו אל־האיש׃</seg>
          <seg id="b.GEN.43.14" type="verse">ואל שדי יתן לכם רחמים לפני האיש ושלח לכם את־אחיכם אחר ואת־בנימין ואני כאשר שכלתי שכלתי׃</seg>
          <seg id="b.GEN.43.15" type="verse">ויקחו האנשים את־המנחה הזאת ומשנה־כסף לקחו בידם ואת־בנימן ויקמו וירדו מצרים ויעמדו לפני יוסף׃</seg>
          <seg id="b.GEN.43.16" type="verse">וירא יוסף אתם את־בנימין ויאמר לאשר על־ביתו הבא את־האנשים הביתה וטבח טבח והכן כי אתי יאכלו האנשים בצהרים׃</seg>
          <seg id="b.GEN.43.17" type="verse">ויעש האיש כאשר אמר יוסף ויבא האיש את־האנשים ביתה יוסף׃</seg>
          <seg id="b.GEN.43.18" type="verse">וייראו האנשים כי הובאו בית יוסף ויאמרו על־דבר הכסף השב באמתחתינו בתחלה אנחנו מובאים להתגלל עלינו ולהתנפל עלינו ולקחת אתנו לעבדים ואת־חמרינו׃</seg>
          <seg id="b.GEN.43.19" type="verse">ויגשו אל־האיש אשר על־בית יוסף וידברו אליו פתח הבית׃</seg>
          <seg id="b.GEN.43.20" type="verse">ויאמרו בי אדני ירד ירדנו בתחלה לשבר־אכל׃</seg>
          <seg id="b.GEN.43.21" type="verse">ויהי כי־באנו אל־המלון ונפתחה את־אמתחתינו והנה כסף־איש בפי אמתחתו כספנו במשקלו ונשב אתו בידנו׃</seg>
          <seg id="b.GEN.43.22" type="verse">וכסף אחר הורדנו בידנו לשבר־אכל לא ידענו מי־שם כספנו באמתחתינו׃</seg>
          <seg id="b.GEN.43.23" type="verse">ויאמר שלום לכם אל־תיראו אלהיכם ואלהי אביכם נתן לכם מטמון באמתחתיכם כספכם בא אלי ויוצא אלהם את־שמעון׃</seg>
          <seg id="b.GEN.43.24" type="verse">ויבא האיש את־האנשים ביתה יוסף ויתן־מים וירחצו רגליהם ויתן מספוא לחמריהם׃</seg>
          <seg id="b.GEN.43.25" type="verse">ויכינו את־המנחה עד־בוא יוסף בצהרים כי שמעו כי־שם יאכלו לחם׃</seg>
          <seg id="b.GEN.43.26" type="verse">ויבא יוסף הביתה ויביאו לו את־המנחה אשר־בידם הביתה וישתחוו־לו ארצה׃</seg>
          <seg id="b.GEN.43.27" type="verse">וישאל להם לשלום ויאמר השלום אביכם הזקן אשר אמרתם העודנו חי׃</seg>
          <seg id="b.GEN.43.28" type="verse">ויאמרו שלום לעבדך לאבינו עודנו חי ויקדו [כ= וישתחו] [ק= וישתחוו]׃</seg>
          <seg id="b.GEN.43.29" type="verse">וישא עיניו וירא את־בנימין אחיו בן־אמו ויאמר הזה אחיכם הקטן אשר אמרתם אלי ויאמר אלהים יחנך בני׃</seg>
          <seg id="b.GEN.43.30" type="verse">וימהר יוסף כי־נכמרו רחמיו אל־אחיו ויבקש לבכות ויבא החדרה ויבך שמה׃</seg>
          <seg id="b.GEN.43.31" type="verse">וירחץ פניו ויצא ויתאפק ויאמר שימו לחם׃</seg>
          <seg id="b.GEN.43.32" type="verse">וישימו לו לבדו ולהם לבדם ולמצרים האכלים אתו לבדם כי לא יוכלון המצרים לאכל את־העברים לחם כי־תועבה הוא למצרים׃</seg>
          <seg id="b.GEN.43.33" type="verse">וישבו לפניו הבכר כבכרתו והצעיר כצערתו ויתמהו האנשים איש אל־רעהו׃</seg>
          <seg id="b.GEN.43.34" type="verse">וישא משאת מאת פניו אלהם ותרב משאת בנימן ממשאת כלם חמש ידות וישתו וישכרו עמו׃</seg>
        </div>
        <div id="b.GEN.44" type="chapter">
          <seg id="b.GEN.44.1" type="verse">ויצו את־אשר על־ביתו לאמר מלא את־אמתחת האנשים אכל כאשר יוכלון שאת ושים כסף־איש בפי אמתחתו׃</seg>
          <seg id="b.GEN.44.2" type="verse">ואת־גביעי גביע הכסף תשים בפי אמתחת הקטן ואת כסף שברו ויעש כדבר יוסף אשר דבר׃</seg>
          <seg id="b.GEN.44.3" type="verse">הבקר אור והאנשים שלחו המה וחמריהם׃</seg>
          <seg id="b.GEN.44.4" type="verse">הם יצאו את־העיר לא הרחיקו ויוסף אמר לאשר על־ביתו קום רדף אחרי האנשים והשגתם ואמרת אלהם למה שלמתם רעה תחת טובה׃</seg>
          <seg id="b.GEN.44.5" type="verse">הלוא זה אשר ישתה אדני בו והוא נחש ינחש בו הרעתם אשר עשיתם׃</seg>
          <seg id="b.GEN.44.6" type="verse">וישגם וידבר אלהם את־הדברים האלה׃</seg>
          <seg id="b.GEN.44.7" type="verse">ויאמרו אליו למה ידבר אדני כדברים האלה חלילה לעבדיך מעשות כדבר הזה׃</seg>
          <seg id="b.GEN.44.8" type="verse">הן כסף אשר מצאנו בפי אמתחתינו השיבנו אליך מארץ כנען ואיך נגנב מבית אדניך כסף או זהב׃</seg>
          <seg id="b.GEN.44.9" type="verse">אשר ימצא אתו מעבדיך ומת וגם־אנחנו נהיה לאדני לעבדים׃</seg>
          <seg id="b.GEN.44.10" type="verse">ויאמר גם־עתה כדבריכם כן־הוא אשר ימצא אתו יהיה־לי עבד ואתם תהיו נקים׃</seg>
          <seg id="b.GEN.44.11" type="verse">וימהרו ויורדו איש את־אמתחתו ארצה ויפתחו איש אמתחתו׃</seg>
          <seg id="b.GEN.44.12" type="verse">ויחפש בגדול החל ובקטן כלה וימצא הגביע באמתחת בנימן׃</seg>
          <seg id="b.GEN.44.13" type="verse">ויקרעו שמלתם ויעמס איש על־חמרו וישבו העירה׃</seg>
          <seg id="b.GEN.44.14" type="verse">ויבא יהודה ואחיו ביתה יוסף והוא עודנו שם ויפלו לפניו ארצה׃</seg>
          <seg id="b.GEN.44.15" type="verse">ויאמר להם יוסף מה־המעשה הזה אשר עשיתם הלוא ידעתם כי־נחש ינחש איש אשר כמני׃</seg>
          <seg id="b.GEN.44.16" type="verse">ויאמר יהודה מה־נאמר לאדני מה־נדבר ומה־נצטדק האלהים מצא את־עון עבדיך הננו עבדים לאדני גם־אנחנו גם אשר־נמצא הגביע בידו׃</seg>
          <seg id="b.GEN.44.17" type="verse">ויאמר חלילה לי מעשות זאת האיש אשר נמצא הגביע בידו הוא יהיה־לי עבד ואתם עלו לשלום אל־אביכם׃ ף</seg>
          <seg id="b.GEN.44.18" type="verse">ויגש אליו יהודה ויאמר בי אדני ידבר־נא עבדך דבר באזני אדני ואל־יחר אפך בעבדך כי כמוך כפרעה׃</seg>
          <seg id="b.GEN.44.19" type="verse">אדני שאל את־עבדיו לאמר היש־לכם אב או־אח׃</seg>
          <seg id="b.GEN.44.20" type="verse">ונאמר אל־אדני יש־לנו אב זקן וילד זקנים קטן ואחיו מת ויותר הוא לבדו לאמו ואביו אהבו׃</seg>
          <seg id="b.GEN.44.21" type="verse">ותאמר אל־עבדיך הורדהו אלי ואשימה עיני עליו׃</seg>
          <seg id="b.GEN.44.22" type="verse">ונאמר אל־אדני לא־יוכל הנער לעזב את־אביו ועזב את־אביו ומת׃</seg>
          <seg id="b.GEN.44.23" type="verse">ותאמר אל־עבדיך אם־לא ירד אחיכם הקטן אתכם לא תספון לראות פני׃</seg>
          <seg id="b.GEN.44.24" type="verse">ויהי כי עלינו אל־עבדך אבי ונגד־לו את דברי אדני׃</seg>
          <seg id="b.GEN.44.25" type="verse">ויאמר אבינו שבו שברו־לנו מעט־אכל׃</seg>
          <seg id="b.GEN.44.26" type="verse">ונאמר לא נוכל לרדת אם־יש אחינו הקטן אתנו וירדנו כי־לא נוכל לראות פני האיש ואחינו הקטן איננו אתנו׃</seg>
          <seg id="b.GEN.44.27" type="verse">ויאמר עבדך אבי אלינו אתם ידעתם כי שנים ילדה־לי אשתי׃</seg>
          <seg id="b.GEN.44.28" type="verse">ויצא האחד מאתי ואמר אך טרף טרף ולא ראיתיו עד־הנה׃</seg>
          <seg id="b.GEN.44.29" type="verse">ולקחתם גם־את־זה מעם פני וקרהו אסון והורדתם את־שיבתי ברעה שאלה׃</seg>
          <seg id="b.GEN.44.30" type="verse">ועתה כבאי אל־עבדך אבי והנער איננו אתנו ונפשו קשורה בנפשו׃</seg>
          <seg id="b.GEN.44.31" type="verse">והיה כראותו כי־אין הנער ומת והורידו עבדיך את־שיבת עבדך אבינו ביגון שאלה׃</seg>
          <seg id="b.GEN.44.32" type="verse">כי עבדך ערב את־הנער מעם אבי לאמר אם־לא אביאנו אליך וחטאתי לאבי כל־הימים׃</seg>
          <seg id="b.GEN.44.33" type="verse">ועתה ישב־נא עבדך תחת הנער עבד לאדני והנער יעל עם־אחיו׃</seg>
          <seg id="b.GEN.44.34" type="verse">כי־איך אעלה אל־אבי והנער איננו אתי פן אראה ברע אשר ימצא את־אבי׃</seg>
        </div>
        <div id="b.GEN.45" type="chapter">
          <seg id="b.GEN.45.1" type="verse">ולא־יכל יוסף להתאפק לכל הנצבים עליו ויקרא הוציאו כל־איש מעלי ולא־עמד איש אתו בהתודע יוסף אל־אחיו׃</seg>
          <seg id="b.GEN.45.2" type="verse">ויתן את־קלו בבכי וישמעו מצרים וישמע בית פרעה׃</seg>
          <seg id="b.GEN.45.3" type="verse">ויאמר יוסף אל־אחיו אני יוסף העוד אבי חי ולא־יכלו אחיו לענות אתו כי נבהלו מפניו׃</seg>
          <seg id="b.GEN.45.4" type="verse">ויאמר יוסף אל־אחיו גשו־נא אלי ויגשו ויאמר אני יוסף אחיכם אשר־מכרתם אתי מצרימה׃</seg>
          <seg id="b.GEN.45.5" type="verse">ועתה אל־תעצבו ואל־יחר בעיניכם כי־מכרתם אתי הנה כי למחיה שלחני אלהים לפניכם׃</seg>
          <seg id="b.GEN.45.6" type="verse">כי־זה שנתים הרעב בקרב הארץ ועוד חמש שנים אשר אין־חריש וקציר׃</seg>
          <seg id="b.GEN.45.7" type="verse">וישלחני אלהים לפניכם לשום לכם שארית בארץ ולהחיות לכם לפליטה גדלה׃</seg>
          <seg id="b.GEN.45.8" type="verse">ועתה לא־אתם שלחתם אתי הנה כי האלהים וישימני לאב לפרעה ולאדון לכל־ביתו ומשל בכל־ארץ מצרים׃</seg>
          <seg id="b.GEN.45.9" type="verse">מהרו ועלו אל־אבי ואמרתם אליו כה אמר בנך יוסף שמני אלהים לאדון לכל־מצרים רדה אלי אל־תעמד׃</seg>
          <seg id="b.GEN.45.10" type="verse">וישבת בארץ־גשן והיית קרוב אלי אתה ובניך ובני בניך וצאנך ובקרך וכל־אשר־לך׃</seg>
          <seg id="b.GEN.45.11" type="verse">וכלכלתי אתך שם כי־עוד חמש שנים רעב פן־תורש אתה וביתך וכל־אשר־לך׃</seg>
          <seg id="b.GEN.45.12" type="verse">והנה עיניכם ראות ועיני אחי בנימין כי־פי המדבר אליכם׃</seg>
          <seg id="b.GEN.45.13" type="verse">והגדתם לאבי את־כל־כבודי במצרים ואת כל־אשר ראיתם ומהרתם והורדתם את־אבי הנה׃</seg>
          <seg id="b.GEN.45.14" type="verse">ויפל על־צוארי בנימן־אחיו ויבך ובנימן בכה על־צואריו׃</seg>
          <seg id="b.GEN.45.15" type="verse">וינשק לכל־אחיו ויבך עליהם ואחרי כן דברו אחיו אתו׃</seg>
          <seg id="b.GEN.45.16" type="verse">והקל נשמע בית פרעה לאמר באו אחי יוסף וייטב בעיני פרעה ובעיני עבדיו׃</seg>
          <seg id="b.GEN.45.17" type="verse">ויאמר פרעה אל־יוסף אמר אל־אחיך זאת עשו טענו את־בעירכם ולכו־באו ארצה כנען׃</seg>
          <seg id="b.GEN.45.18" type="verse">וקחו את־אביכם ואת־בתיכם ובאו אלי ואתנה לכם את־טוב ארץ מצרים ואכלו את־חלב הארץ׃</seg>
          <seg id="b.GEN.45.19" type="verse">ואתה צויתה זאת עשו קחו־לכם מארץ מצרים עגלות לטפכם ולנשיכם ונשאתם את־אביכם ובאתם׃</seg>
          <seg id="b.GEN.45.20" type="verse">ועינכם אל־תחס על־כליכם כי־טוב כל־ארץ מצרים לכם הוא׃</seg>
          <seg id="b.GEN.45.21" type="verse">ויעשו־כן בני ישראל ויתן להם יוסף עגלות על־פי פרעה ויתן להם צדה לדרך׃</seg>
          <seg id="b.GEN.45.22" type="verse">לכלם נתן לאיש חלפות שמלת ולבנימן נתן שלש מאות כסף וחמש חלפת שמלת׃</seg>
          <seg id="b.GEN.45.23" type="verse">ולאביו שלח כזאת עשרה חמרים נשאים מטוב מצרים ועשר אתנת נשאת בר ולחם ומזון לאביו לדרך׃</seg>
          <seg id="b.GEN.45.24" type="verse">וישלח את־אחיו וילכו ויאמר אלהם אל־תרגזו בדרך׃</seg>
          <seg id="b.GEN.45.25" type="verse">ויעלו ממצרים ויבאו ארץ כנען אל־יעקב אביהם׃</seg>
          <seg id="b.GEN.45.26" type="verse">ויגדו לו לאמר עוד* יוסף חי וכי־הוא משל בכל־ארץ מצרים ויפג לבו כי לא־האמין להם׃</seg>
          <seg id="b.GEN.45.27" type="verse">וידברו אליו את כל־דברי יוסף אשר דבר אלהם וירא את־העגלות אשר־שלח יוסף לשאת אתו ותחי רוח יעקב אביהם׃</seg>
          <seg id="b.GEN.45.28" type="verse">ויאמר ישראל רב עוד־יוסף בני חי אלכה ואראנו בטרם אמות׃</seg>
        </div>
        <div id="b.GEN.46" type="chapter">
          <seg id="b.GEN.46.1" type="verse">ויסע ישראל וכל־אשר־לו ויבא בארה שבע ויזבח זבחים לאלהי אביו יצחק׃</seg>
          <seg id="b.GEN.46.2" type="verse">ויאמר אלהים לישראל במראת הלילה ויאמר יעקב יעקב ויאמר הנני׃</seg>
          <seg id="b.GEN.46.3" type="verse">ויאמר אנכי האל אלהי אביך אל־תירא מרדה מצרימה כי־לגוי גדול אשימך שם׃</seg>
          <seg id="b.GEN.46.4" type="verse">אנכי ארד עמך מצרימה ואנכי אעלך גם־עלה ויוסף ישית ידו על־עיניך׃</seg>
          <seg id="b.GEN.46.5" type="verse">ויקם יעקב מבאר שבע וישאו בני־ישראל את־יעקב אביהם ואת־טפם ואת־נשיהם בעגלות אשר־שלח פרעה לשאת אתו׃</seg>
          <seg id="b.GEN.46.6" type="verse">ויקחו את־מקניהם ואת־רכושם אשר רכשו בארץ כנען ויבאו מצרימה יעקב וכל־זרעו אתו׃</seg>
          <seg id="b.GEN.46.7" type="verse">בניו ובני בניו אתו בנתיו ובנות בניו וכל־זרעו הביא אתו מצרימה׃ ס</seg>
          <seg id="b.GEN.46.8" type="verse">ואלה שמות בני־ישראל הבאים מצרימה יעקב ובניו בכר יעקב ראובן׃</seg>
          <seg id="b.GEN.46.9" type="verse">ובני ראובן חנוך ופלוא וחצרון וכרמי׃</seg>
          <seg id="b.GEN.46.10" type="verse">ובני שמעון ימואל וימין ואהד ויכין וצחר ושאול בן־הכנענית׃</seg>
          <seg id="b.GEN.46.11" type="verse">ובני לוי גרשון קהת ומררי׃</seg>
          <seg id="b.GEN.46.12" type="verse">ובני יהודה ער ואוןן ושלה ופרץ וזרח וימת ער ואוןן בארץ כנען ויהיו בני־פרץ חצרון וחמול׃</seg>
          <seg id="b.GEN.46.13" type="verse">ובני יששכר תולע ופוה ויוב ושמרון׃</seg>
          <seg id="b.GEN.46.14" type="verse">ובני זבולן סרד ואלון ויחלאל׃</seg>
          <seg id="b.GEN.46.15" type="verse">אלה בני לאה אשר ילדה ליעקב בפדן ארם ואת דינה בתו כל־נפש בניו ובנותיו שלשים ושלש׃</seg>
          <seg id="b.GEN.46.16" type="verse">ובני גד צפיון וחגי שוני ואצבן ערי וארודי ואראלי׃</seg>
          <seg id="b.GEN.46.17" type="verse">ובני אשר ימנה וישוה וישוי ובריעה ושרח אחתם ובני בריעה חבר ומלכיאל׃</seg>
          <seg id="b.GEN.46.18" type="verse">אלה בני זלפה אשר־נתן לבן ללאה בתו ותלד את־אלה ליעקב שש עשרה נפש׃</seg>
          <seg id="b.GEN.46.19" type="verse">בני רחל אשת יעקב* יוסף ובנימן׃</seg>
          <seg id="b.GEN.46.20" type="verse">ויולד ליוסף בארץ מצרים אשר ילדה־לו אסנת בת־פוטי פרע כהן אן את־מנשה ואת־אפרים׃</seg>
          <seg id="b.GEN.46.21" type="verse">ובני בנימן בלע ובכר ואשבל גרא ונעמן אחי וראש מפים וחפים וארד׃</seg>
          <seg id="b.GEN.46.22" type="verse">אלה בני רחל אשר ילד ליעקב כל־נפש ארבעה עשר׃</seg>
          <seg id="b.GEN.46.23" type="verse">ובני־דן חשים׃</seg>
          <seg id="b.GEN.46.24" type="verse">ובני נפתלי יחצאל וגוני ויצר ושלם׃</seg>
          <seg id="b.GEN.46.25" type="verse">אלה בני בלהה אשר־נתן לבן לרחל בתו ותלד את־אלה ליעקב כל־נפש שבעה׃</seg>
          <seg id="b.GEN.46.26" type="verse">כל־הנפש הבאה ליעקב מצרימה יצאי ירכו מלבד נשי בני־יעקב כל־נפש ששים ושש׃</seg>
          <seg id="b.GEN.46.27" type="verse">ובני יוסף אשר־ילד־לו במצרים נפש שנים כל־הנפש לבית־יעקב הבאה מצרימה שבעים׃ ף</seg>
          <seg id="b.GEN.46.28" type="verse">ואת־יהודה שלח לפניו אל־יוסף להורת לפניו גשנה ויבאו ארצה גשן׃</seg>
          <seg id="b.GEN.46.29" type="verse">ויאסר יוסף מרכבתו ויעל לקראת־ישראל אביו גשנה וירא אליו ויפל על־צואריו ויבך על־צואריו עוד׃</seg>
          <seg id="b.GEN.46.30" type="verse">ויאמר ישראל אל־יוסף אמותה הפעם אחרי ראותי את־פניך כי עודך חי׃</seg>
          <seg id="b.GEN.46.31" type="verse">ויאמר יוסף אל־אחיו ואל־בית אביו אעלה ואגידה לפרעה ואמרה אליו אחי ובית־אבי אשר בארץ־כנען באו אלי׃</seg>
          <seg id="b.GEN.46.32" type="verse">והאנשים רעי צאן כי־אנשי מקנה היו וצאנם ובקרם וכל־אשר להם הביאו׃</seg>
          <seg id="b.GEN.46.33" type="verse">והיה כי־יקרא לכם פרעה ואמר מה־מעשיכם׃</seg>
          <seg id="b.GEN.46.34" type="verse">ואמרתם אנשי מקנה היו עבדיך מנעורינו ועד־עתה גם־אנחנו גם־אבתינו בעבור תשבו בארץ גשן כי־תועבת מצרים כל־רעה צאן׃</seg>
        </div>
        <div id="b.GEN.47" type="chapter">
          <seg id="b.GEN.47.1" type="verse">ויבא יוסף ויגד לפרעה ויאמר אבי ואחי וצאנם ובקרם וכל־אשר להם באו מארץ כנען והנם בארץ גשן׃</seg>
          <seg id="b.GEN.47.2" type="verse">ומקצה אחיו לקח חמשה אנשים ויצגם לפני פרעה׃</seg>
          <seg id="b.GEN.47.3" type="verse">ויאמר פרעה אל־אחיו מה־מעשיכם ויאמרו אל־פרעה רעה צאן עבדיך גם־אנחנו גם־אבותינו׃</seg>
          <seg id="b.GEN.47.4" type="verse">ויאמרו אל־פרעה לגור בארץ באנו כי־אין מרעה לצאן אשר לעבדיך כי־כבד הרעב בארץ כנען ועתה ישבו־נא עבדיך בארץ גשן׃</seg>
          <seg id="b.GEN.47.5" type="verse">ויאמר פרעה אל־יוסף לאמר אביך ואחיך באו אליך׃</seg>
          <seg id="b.GEN.47.6" type="verse">ארץ מצרים לפניך הוא במיטב הארץ הושב את־אביך ואת־אחיך ישבו בארץ גשן ואם־ידעת ויש־בם אנשי־חיל ושמתם שרי מקנה על־אשר־לי׃</seg>
          <seg id="b.GEN.47.7" type="verse">ויבא יוסף את־יעקב אביו ויעמדהו לפני פרעה ויברך יעקב את־פרעה׃</seg>
          <seg id="b.GEN.47.8" type="verse">ויאמר פרעה אל־יעקב כמה ימי שני חייך׃</seg>
          <seg id="b.GEN.47.9" type="verse">ויאמר יעקב אל־פרעה ימי שני מגורי שלשים ומאת שנה מעט ורעים היו ימי שני חיי ולא השיגו את־ימי שני חיי אבתי בימי מגוריהם׃</seg>
          <seg id="b.GEN.47.10" type="verse">ויברך יעקב את־פרעה ויצא מלפני פרעה׃</seg>
          <seg id="b.GEN.47.11" type="verse">ויושב יוסף את־אביו ואת־אחיו ויתן להם אחזה בארץ מצרים במיטב הארץ בארץ רעמסס כאשר צוה פרעה׃</seg>
          <seg id="b.GEN.47.12" type="verse">ויכלכל יוסף את־אביו ואת־אחיו ואת כל־בית אביו לחם לפי הטף׃</seg>
          <seg id="b.GEN.47.13" type="verse">ולחם אין בכל־הארץ כי־כבד הרעב מאד ותלה ארץ מצרים וארץ כנען מפני הרעב׃</seg>
          <seg id="b.GEN.47.14" type="verse">וילקט יוסף את־כל־הכסף הנמצא בארץ־מצרים ובארץ כנען בשבר אשר־הם שברים ויבא יוסף את־הכסף ביתה פרעה׃</seg>
          <seg id="b.GEN.47.15" type="verse">ויתם הכסף מארץ מצרים ומארץ כנען ויבאו כל־מצרים אל־יוסף לאמר הבה־לנו לחם ולמה נמות נגדך כי אפס כסף׃</seg>
          <seg id="b.GEN.47.16" type="verse">ויאמר יוסף הבו מקניכם ואתנה לכם במקניכם אם־אפס כסף׃</seg>
          <seg id="b.GEN.47.17" type="verse">ויביאו את־מקניהם אל־יוסף ויתן להם יוסף לחם בסוסים ובמקנה הצאן ובמקנה הבקר ובחמרים וינהלם בלחם בכל־מקנהם בשנה ההוא׃</seg>
          <seg id="b.GEN.47.18" type="verse">ותתם השנה ההוא ויבאו אליו בשנה השנית ויאמרו לו לא־נכחד מאדני כי אם־תם הכסף ומקנה הבהמה אל־אדני לא נשאר לפני אדני בלתי אם־גויתנו ואדמתנו׃</seg>
          <seg id="b.GEN.47.19" type="verse">למה נמות לעיניך גם־אנחנו גם אדמתנו קנה־אתנו ואת־אדמתנו בלחם ונהיה* אנחנו ואדמתנו עבדים לפרעה ותן־זרע ונחיה* ולא נמות והאדמה לא תשם׃</seg>
          <seg id="b.GEN.47.20" type="verse">ויקן יוסף את־כל־אדמת מצרים לפרעה כי־מכרו מצרים איש שדהו כי־חזק עלהם הרעב ותהי הארץ לפרעה׃</seg>
          <seg id="b.GEN.47.21" type="verse">ואת־העם העביר אתו לערים מקצה גבול־מצרים ועד־קצהו׃</seg>
          <seg id="b.GEN.47.22" type="verse">רק אדמת הכהנים לא קנה כי חק לכהנים מאת פרעה ואכלו את־חקם אשר נתן להם פרעה על־כן לא מכרו את־אדמתם׃</seg>
          <seg id="b.GEN.47.23" type="verse">ויאמר יוסף אל־העם הן קניתי אתכם היום ואת־אדמתכם לפרעה הא־לכם זרע וזרעתם את־האדמה׃</seg>
          <seg id="b.GEN.47.24" type="verse">והיה בתבואת ונתתם חמישית לפרעה וארבע הידת יהיה לכם לזרע השדה ולאכלכם ולאשר בבתיכם ולאכל לטפכם׃</seg>
          <seg id="b.GEN.47.25" type="verse">ויאמרו החיתנו נמצא־חן בעיני אדני והיינו עבדים לפרעה׃</seg>
          <seg id="b.GEN.47.26" type="verse">וישם אתה יוסף לחק עד־היום הזה על־אדמת מצרים לפרעה לחמש רק אדמת הכהנים לבדם לא היתה לפרעה׃</seg>
          <seg id="b.GEN.47.27" type="verse">וישב ישראל בארץ מצרים בארץ גשן ויאחזו בה ויפרו וירבו מאד׃</seg>
          <seg id="b.GEN.47.28" type="verse">ויחי יעקב בארץ מצרים שבע עשרה שנה ויהי ימי־יעקב שני חייו שבע שנים וארבעים ומאת שנה׃</seg>
          <seg id="b.GEN.47.29" type="verse">ויקרבו ימי־ישראל* למות ויקרא לבנו ליוסף ויאמר לו אם־נא מצאתי חן בעיניך שים־נא ידך תחת ירכי ועשית עמדי חסד ואמת אל־נא תקברני במצרים׃</seg>
          <seg id="b.GEN.47.30" type="verse">ושכבתי עם־אבתי ונשאתני ממצרים וקברתני בקברתם ויאמר אנכי אעשה כדברך׃</seg>
          <seg id="b.GEN.47.31" type="verse">ויאמר השבעה לי וישבע לו וישתחו ישראל על־ראש המטה׃ ף</seg>
        </div>
        <div id="b.GEN.48" type="chapter">
          <seg id="b.GEN.48.1" type="verse">ויהי אחרי הדברים האלה ויאמר ליוסף הנה אביך חלה ויקח את־שני בניו עמו את־מנשה ואת־אפרים׃</seg>
          <seg id="b.GEN.48.2" type="verse">ויגד ליעקב ויאמר הנה בנך יוסף בא אליך ויתחזק ישראל וישב על־המטה׃</seg>
          <seg id="b.GEN.48.3" type="verse">ויאמר יעקב אל־יוסף אל שדי נראה־אלי בלוז בארץ כנען ויברך אתי׃</seg>
          <seg id="b.GEN.48.4" type="verse">ויאמר אלי הנני מפרך והרביתך ונתתיך לקהל עמים ונתתי את־הארץ הזאת לזרעך אחריך אחזת עולם׃</seg>
          <seg id="b.GEN.48.5" type="verse">ועתה שני־בניך הנולדים לך בארץ מצרים עד־באי אליך מצרימה לי־הם אפרים ומנשה כראובן ושמעון יהיו־לי׃</seg>
          <seg id="b.GEN.48.6" type="verse">ומולדתך אשר־הולדת אחריהם לך יהיו על שם אחיהם יקראו בנחלתם׃</seg>
          <seg id="b.GEN.48.7" type="verse">ואני בבאי מפדן מתה עלי רחל בארץ כנען בדרך בעוד כברת־ארץ לבא אפרתה ואקברה שם בדרך אפרת הוא בית לחם׃</seg>
          <seg id="b.GEN.48.8" type="verse">וירא ישראל את־בני יוסף ויאמר מי־אלה׃</seg>
          <seg id="b.GEN.48.9" type="verse">ויאמר יוסף אל־אביו בני הם אשר־נתן־לי אלהים בזה ויאמר קחם־נא אלי ואברכם׃</seg>
          <seg id="b.GEN.48.10" type="verse">ועיני ישראל כבדו מזקן לא יוכל לראות ויגש אתם אליו וישק להם ויחבק להם׃</seg>
          <seg id="b.GEN.48.11" type="verse">ויאמר ישראל אל־יוסף ראה פניך לא פללתי והנה הראה אתי אלהים גם את־זרעך׃</seg>
          <seg id="b.GEN.48.12" type="verse">ויוצא יוסף אתם מעם ברכיו וישתחו לאפיו ארצה׃</seg>
          <seg id="b.GEN.48.13" type="verse">ויקח יוסף את־שניהמ* את־אפרים בימינו משמאל ישראל ואת־מנשה בשמאלו מימין ישראל ויגש אליו׃</seg>
          <seg id="b.GEN.48.14" type="verse">וישלח ישראל את־ימינו וישת על־ראש אפרים והוא הצעיר ואת־שמאלו על־ראש מנשה שכל את־ידיו כי מנשה הבכור׃</seg>
          <seg id="b.GEN.48.15" type="verse">ויברך את־יוסף ויאמר האלהים אשר התהלכו אבתי לפניו אברהם ויצחק האלהים הרעה אתי מעודי עד־היום הזה׃</seg>
          <seg id="b.GEN.48.16" type="verse">המלאך הגאל אתי מכל־רע יברך את־הנערים ויקרא בהם שמי ושם אבתי אברהם ויצחק וידגו לרב בקרב הארץ׃</seg>
          <seg id="b.GEN.48.17" type="verse">וירא יוסף כי־ישית אביו יד־ימינו על־ראש אפרים וירע בעיניו ויתמך יד־אביו להסיר אתה מעל ראש־אפרים על־ראש מנשה׃</seg>
          <seg id="b.GEN.48.18" type="verse">ויאמר יוסף אל־אביו לא־כן אבי כי־זה הבכר שים ימינך על־ראשו׃</seg>
          <seg id="b.GEN.48.19" type="verse">וימאן אביו ויאמר ידעתי בני ידעתי גם־הוא יהיה־לעם וגם־הוא יגדל ואולם אחיו הקטן יגדל ממנו וזרעו יהיה מלא־הגוים׃</seg>
          <seg id="b.GEN.48.20" type="verse">ויברכם ביום ההוא לאמור בך יברך ישראל לאמר ישמך אלהים כאפרים וכמנשה וישם את־אפרים לפני מנשה׃</seg>
          <seg id="b.GEN.48.21" type="verse">ויאמר ישראל אל־יוסף הנה אנכי מת והיה אלהים עםכם והשיב אתכם אל־ארץ אבתיכם׃</seg>
          <seg id="b.GEN.48.22" type="verse">ואני נתתי לך שכם אחד על־אחיך אשר לקחתי מיד האמרי בחרבי ובקשתי׃ ף</seg>
        </div>
        <div id="b.GEN.49" type="chapter">
          <seg id="b.GEN.49.1" type="verse">ויקרא יעקב אל־בניו ויאמר האספו ואגידה לכם את אשר־יקרא אתכם באחרית הימים׃</seg>
          <seg id="b.GEN.49.2" type="verse">הקבצו ושמעו בני יעקב ושמעו אל־ישראל אביכם׃</seg>
          <seg id="b.GEN.49.3" type="verse">ראובן בכרי אתה כחי וראשית אוני יתר שאת ויתר עז׃</seg>
          <seg id="b.GEN.49.4" type="verse">פחז כמים אל־תותר כי עלית משכבי אביך אז חללת יצועי עלה׃ ף</seg>
          <seg id="b.GEN.49.5" type="verse">שמעון ולוי אחים כלי חמס מכרתיהם׃</seg>
          <seg id="b.GEN.49.6" type="verse">בסדם אל־תבא נפשי בקהלם אל־תחד כבדי כי באפם הרגו איש וברצנם עקרו־שור׃</seg>
          <seg id="b.GEN.49.7" type="verse">ארור אפם כי עז ועברתם כי קשתה אחלקם ביעקב ואפיצם בישראל׃ ס</seg>
          <seg id="b.GEN.49.8" type="verse">יהודה אתה יודוך אחיך ידך בערף איביך ישתחוו לך בני אביך׃</seg>
          <seg id="b.GEN.49.9" type="verse">גור אריה יהודה מטרף בני עלית כרע רבץ כאריה וכלביא מי יקימנו׃</seg>
          <seg id="b.GEN.49.10" type="verse">לא־יסור שבט מיהודה ומחקק מבין רגליו עד כי־יבא [כ= שילה] [ק= שילו] ולו יקהת עמים׃</seg>
          <seg id="b.GEN.49.11" type="verse">אסרי לגפן [כ= עירה] [ק= עירו] ולשרקה בני אתנו כבס ביין לבשו ובדם־ענבים [כ= סותה] [ק= סותו]׃</seg>
          <seg id="b.GEN.49.12" type="verse">חכלילי עינים מיין ולבן־שנים מחלב׃ ף</seg>
          <seg id="b.GEN.49.13" type="verse">זבולן לחוף ימים ישכן והוא לחוף אניות וירכתו על־צידן׃ ס</seg>
          <seg id="b.GEN.49.14" type="verse">יששכר חמר גרם רבץ בין המשפתים׃</seg>
          <seg id="b.GEN.49.15" type="verse">וירא מנחה כי טוב ואת־הארץ כי נעמה ויט שכמו לסבל ויהי למס־עבד׃ ס</seg>
          <seg id="b.GEN.49.16" type="verse">דן ידין עמו כאחד שבטי ישראל׃</seg>
          <seg id="b.GEN.49.17" type="verse">יהי־דן נחש עלי־דרך שפיפן עלי־ארח הנשך עקבי־סוס ויפל רכבו אחור׃</seg>
          <seg id="b.GEN.49.18" type="verse">לישועתך קויתי יהוה׃</seg>
          <seg id="b.GEN.49.19" type="verse">גד גדוד יגודנו והוא יגד עקב׃ ס</seg>
          <seg id="b.GEN.49.20" type="verse">מאשר שמנה לחמו והוא יתן מעדני־מלך׃ ס</seg>
          <seg id="b.GEN.49.21" type="verse">נפתלי אילה שלחה הנתן אמרי־שפר׃ ס</seg>
          <seg id="b.GEN.49.22" type="verse">בן פרת יוסף בן פרת עלי־עין בנות צעדה עלי־שור׃</seg>
          <seg id="b.GEN.49.23" type="verse">וימררהו ורבו וישטמהו בעלי חצים׃</seg>
          <seg id="b.GEN.49.24" type="verse">ותשב באיתן קשתו ויפזו זרעי ידיו מידי אביר יעקב משם רעה אבן ישראל׃</seg>
          <seg id="b.GEN.49.25" type="verse">מאל אביך ויעזרך ואת שדי ויברךך ברכת שמים מעל ברכת תהום רבצת תחת ברכת שדים ורחם׃</seg>
          <seg id="b.GEN.49.26" type="verse">ברכת אביך גברו על־ברכת הורי עד־תאות גבעת עולם תהיין לראש יוסף ולקדקד נזיר אחיו׃ ף</seg>
          <seg id="b.GEN.49.27" type="verse">בנימין זאב יטרף בבקר יאכל עד ולערב יחלק שלל׃</seg>
          <seg id="b.GEN.49.28" type="verse">כל־אלה שבטי ישראל שנים עשר וזאת אשר־דבר להם אביהם ויברך אותם איש אשר כברכתו ברך אתם׃</seg>
          <seg id="b.GEN.49.29" type="verse">ויצו אותם ויאמר אלהם אני נאסף אל־עמי קברו אתי אל־אבתי אל־המערה אשר בשדה עפרון החתי׃</seg>
          <seg id="b.GEN.49.30" type="verse">במערה אשר בשדה המכפלה אשר על־פני־ממרא בארץ כנען אשר קנה אברהם את־השדה מאת עפרן החתי לאחזת־קבר׃</seg>
          <seg id="b.GEN.49.31" type="verse">שמה קברו את־אברהם ואת שרה אשתו שמה קברו את־יצחק ואת רבקה אשתו ושמה קברתי את־לאה׃</seg>
          <seg id="b.GEN.49.32" type="verse">מקנה השדה והמערה אשר־בו מאת בני־חת׃</seg>
          <seg id="b.GEN.49.33" type="verse">ויכל יעקב לצות את־בניו ויאסף רגליו אל־המטה ויגוע ויאסף אל־עמיו׃</seg>
        </div>
        <div id="b.GEN.50" type="chapter">
          <seg id="b.GEN.50.1" type="verse">ויפל יוסף על־פני אביו ויבך עליו וישק־לו׃</seg>
          <seg id="b.GEN.50.2" type="verse">ויצו יוסף את־עבדיו את־הרפאים לחנט את־אביו ויחנטו הרפאים את־ישראל׃</seg>
          <seg id="b.GEN.50.3" type="verse">וימלאו־לו ארבעים יום כי כן ימלאו ימי החנטים ויבכו אתו מצרים שבעים יום׃</seg>
          <seg id="b.GEN.50.4" type="verse">ויעברו ימי בכיתו וידבר יוסף אל־בית פרעה לאמר אם־נא מצאתי חן בעיניכם דברו־נא באזני פרעה לאמר׃</seg>
          <seg id="b.GEN.50.5" type="verse">אבי השביעני לאמר הנה אנכי מת בקברי אשר כריתי לי בארץ כנען שמה תקברני ועתה אעלה־נא ואקברה את־אבי ואשובה׃</seg>
          <seg id="b.GEN.50.6" type="verse">ויאמר פרעה עלה וקבר את־אביך כאשר השביעך׃</seg>
          <seg id="b.GEN.50.7" type="verse">ויעל יוסף לקבר את־אביו ויעלו אתו כל־עבדי פרעה זקני ביתו וכל זקני ארץ־מצרים׃</seg>
          <seg id="b.GEN.50.8" type="verse">וכל בית יוסף ואחיו ובית אביו רק טפם וצאנם ובקרם עזבו בארץ גשן׃</seg>
          <seg id="b.GEN.50.9" type="verse">ויעל עמו גם־רכב גם־פרשים ויהי המחנה כבד מאד׃</seg>
          <seg id="b.GEN.50.10" type="verse">ויבאו עד־גרן האטד אשר בעבר הירדן ויספדו־שם מספד גדול וכבד מאד ויעש לאביו אבל שבעת ימים׃</seg>
          <seg id="b.GEN.50.11" type="verse">וירא יושב הארץ הכנעני את־האבל בגרן האטד ויאמרו אבל־כבד זה למצרים על־כן קרא שמה אבל מצרים אשר בעבר הירדן׃</seg>
          <seg id="b.GEN.50.12" type="verse">ויעשו בניו לו כן כאשר צום׃</seg>
          <seg id="b.GEN.50.13" type="verse">וישאו אתו בניו ארצה כנען ויקברו אתו במערת שדה המכפלה אשר קנה אברהם את־השדה לאחזת־קבר מאת עפרן החתי על־פני ממרא׃</seg>
          <seg id="b.GEN.50.14" type="verse">וישב יוסף מצרימה הוא ואחיו וכל־העלים אתו לקבר את־אביו אחרי קברו את־אביו׃</seg>
          <seg id="b.GEN.50.15" type="verse">ויראו אחי־יוסף כי־מת אביהם ויאמרו לו ישטמנו יוסף והשב ישיב לנו את כל־הרעה אשר גמלנו אתו׃</seg>
          <seg id="b.GEN.50.16" type="verse">ויצוו אל־יוסף לאמר אביך צוה לפני מותו לאמר׃</seg>
          <seg id="b.GEN.50.17" type="verse">כה־תאמרו ליוסף אנא שא נא פשע אחיך וחטאתם כי־רעה גמלוך ועתה שא נא לפשע עבדי אלהי אביך ויבך יוסף בדברם אליו׃</seg>
          <seg id="b.GEN.50.18" type="verse">וילכו גם־אחיו ויפלו לפניו ויאמרו הננו לך לעבדים׃</seg>
          <seg id="b.GEN.50.19" type="verse">ויאמר אלהם יוסף אל־תיראו כי התחת אלהים אני׃</seg>
          <seg id="b.GEN.50.20" type="verse">ואתם חשבתם עלי רעה אלהים חשבה לטבה למען עשה כיום הזה להחית עם־רב׃</seg>
          <seg id="b.GEN.50.21" type="verse">ועתה אל־תיראו אנכי אכלכל אתכם ואת־טפכם וינחם אותם וידבר על־לבם׃</seg>
          <seg id="b.GEN.50.22" type="verse">וישב יוסף במצרים הוא ובית אביו ויחי יוסף מאה ועשר שנים׃</seg>
          <seg id="b.GEN.50.23" type="verse">וירא יוסף לאפרים בני שלשים גם בני מכיר בן־מנשה ילדו על־ברכי יוסף׃</seg>
          <seg id="b.GEN.50.24" type="verse">ויאמר יוסף אל־אחיו אנכי מת ואלהים פקד יפקד אתכם והעלה אתכם מן־הארץ הזאת אל־הארץ אשר נשבע לאברהם ליצחק וליעקב׃</seg>
          <seg id="b.GEN.50.25" type="verse">וישבע יוסף את־בני ישראל לאמר פקד יפקד אלהים אתכם והעלתם את־עצמתי מזה׃</seg>
          <seg id="b.GEN.50.26" type="verse">וימת יוסף בן־מאה ועשר שנים ויחנטו אתו ויישם בארון במצרים׃</seg>
        </div>
      </div>
      <div id="b.EXO" type="book">
        <div id="b.EXO.1" type="chapter">
          <seg id="b.EXO.1.1" type="verse">ואלה שמות בני ישראל הבאים מצרימה את יעקב איש וביתו באו׃</seg>
          <seg id="b.EXO.1.2" type="verse">ראובן שמעון לוי ויהודה׃</seg>
          <seg id="b.EXO.1.3" type="verse">יששכר זבולן ובנימן׃</seg>
          <seg id="b.EXO.1.4" type="verse">דן ונפתלי גד ואשר׃</seg>
          <seg id="b.EXO.1.5" type="verse">ויהי כל־נפש יצאי ירך־יעקב שבעים נפש ויוסף היה במצרים׃</seg>
          <seg id="b.EXO.1.6" type="verse">וימת יוסף וכל־אחיו וכל הדור ההוא׃</seg>
          <seg id="b.EXO.1.7" type="verse">ובני ישראל פרו וישרצו וירבו ויעצמו במאד מאד ותמלא הארץ אתם׃ ף</seg>
          <seg id="b.EXO.1.8" type="verse">ויקם מלך־חדש על־מצרים אשר לא־ידע את־יוסף׃</seg>
          <seg id="b.EXO.1.9" type="verse">ויאמר אל־עמו הנה עם בני ישראל רב ועצום ממנו׃</seg>
          <seg id="b.EXO.1.10" type="verse">הבה נתחכמה לו פן־ירבה והיה כי־תקראנה מלחמה ונוסף גם־הוא על־שנאינו ונלחם־בנו ועלה מן־הארץ׃</seg>
          <seg id="b.EXO.1.11" type="verse">וישימו עליו שרי מסים למען ענתו בסבלתם ויבן ערי מסכנות לפרעה את־פתם ואת־רעמסס׃</seg>
          <seg id="b.EXO.1.12" type="verse">וכאשר יענו אתו כן ירבה וכן יפרץ ויקצו מפני בני ישראל׃</seg>
          <seg id="b.EXO.1.13" type="verse">ויעבדו מצרים את־בני ישראל בפרך׃</seg>
          <seg id="b.EXO.1.14" type="verse">וימררו את־חייהם בעבדה קשה בחמר ובלבנים ובכל־עבדה בשדה את כל־עבדתם אשר־עבדו בהם בפרך׃</seg>
          <seg id="b.EXO.1.15" type="verse">ויאמר מלך מצרים למילדת העברית אשר שם האחת שפרה ושם השנית פועה׃</seg>
          <seg id="b.EXO.1.16" type="verse">ויאמר בילדכן את־העבריות וראיתן על־האבנים אם־בן הוא והמתן אתו ואם־בת היא וחיה׃</seg>
          <seg id="b.EXO.1.17" type="verse">ותיראן המילדת את־האלהים ולא עשו כאשר דבר אליהן מלך מצרים ותחיין את־הילדים׃</seg>
          <seg id="b.EXO.1.18" type="verse">ויקרא מלך־מצרים למילדת ויאמר להן מדוע עשיתן הדבר הזה ותחיין את־הילדים׃</seg>
          <seg id="b.EXO.1.19" type="verse">ותאמרן המילדת אל־פרעה כי לא כנשים המצרית העברית כי־חיות הנה בטרם תבוא אלהן המילדת וילדו׃</seg>
          <seg id="b.EXO.1.20" type="verse">וייטב אלהים למילדת וירב העם ויעצמו מאד׃</seg>
          <seg id="b.EXO.1.21" type="verse">ויהי כי־יראו המילדת את־האלהים ויעש להם בתים׃</seg>
          <seg id="b.EXO.1.22" type="verse">ויצו פרעה לכל־עמו לאמר כל־הבן הילוד היארה תשליכהו וכל־הבת תחיון׃ ס</seg>
        </div>
        <div id="b.EXO.2" type="chapter">
          <seg id="b.EXO.2.1" type="verse">וילך איש מבית לוי ויקח את־בת־לוי׃</seg>
          <seg id="b.EXO.2.2" type="verse">ותהר האשה ותלד בן ותרא אתו כי־טוב הוא ותצפנהו שלשה ירחים׃</seg>
          <seg id="b.EXO.2.3" type="verse">ולא־יכלה עוד הצפינו ותקח־לו תבת גמא ותחמרה בחמר ובזפת ותשם בה את־הילד ותשם בסוף על־שפת היאר׃</seg>
          <seg id="b.EXO.2.4" type="verse">ותתצב אחתו מרחק לדעה מה־יעשה לו׃</seg>
          <seg id="b.EXO.2.5" type="verse">ותרד בת־פרעה לרחץ על־היאר ונערתיה הלכת על־יד היאר ותרא את־התבה בתוך הסוף ותשלח את־אמתה ותקחה׃</seg>
          <seg id="b.EXO.2.6" type="verse">ותפתח ותראהו את־הילד והנה־נער בכה ותחמל עליו ותאמר מילדי העברים זה׃</seg>
          <seg id="b.EXO.2.7" type="verse">ותאמר אחתו אל־בת־פרעה האלך וקראתי לך אשה מינקת מן העברית ותינק לך את־הילד׃</seg>
          <seg id="b.EXO.2.8" type="verse">ותאמר־לה בת־פרעה לכי ותלך העלמה ותקרא את־אם הילד׃</seg>
          <seg id="b.EXO.2.9" type="verse">ותאמר לה בת־פרעה היליכי את־הילד הזה והינקהו לי ואני אתן את־שכרך ותקח האשה הילד ותניקהו׃</seg>
          <seg id="b.EXO.2.10" type="verse">ויגדל הילד ותבאהו לבת־פרעה ויהי־לה לבן ותקרא שמו משה ותאמר כי מן־המים משיתהו׃</seg>
          <seg id="b.EXO.2.11" type="verse">ויהי בימים ההם ויגדל משה ויצא אל־אחיו וירא בסבלתם וירא איש מצרי מכה איש־עברי מאחיו׃</seg>
          <seg id="b.EXO.2.12" type="verse">ויפן כה וכה וירא כי אין איש ויך את־המצרי ויטמנהו בחול׃</seg>
          <seg id="b.EXO.2.13" type="verse">ויצא ביום השני והנה שני־אנשים עברים נצים ויאמר לרשע למה תכה רעך׃</seg>
          <seg id="b.EXO.2.14" type="verse">ויאמר מי שמך לאיש שר ושפט עלינו הלהרגני אתה אמר כאשר הרגת את־המצרי ויירא משה ויאמר אכן נודע הדבר׃</seg>
          <seg id="b.EXO.2.15" type="verse">וישמע פרעה את־הדבר הזה ויבקש להרג את־משה ויברח משה מפני פרעה וישב בארץ־מדין וישב על־הבאר׃</seg>
          <seg id="b.EXO.2.16" type="verse">ולכהן מדין שבע בנות ותבאנה ותדלנה ותמלאנה את־הרהטים להשקות צאן אביהן׃</seg>
          <seg id="b.EXO.2.17" type="verse">ויבאו הרעים ויגרשום ויקם משה ויושען וישק את־צאנם׃</seg>
          <seg id="b.EXO.2.18" type="verse">ותבאנה אל־רעואל אביהן ויאמר מדוע מהרתן בא היום׃</seg>
          <seg id="b.EXO.2.19" type="verse">ותאמרן איש מצרי הצילנו מיד הרעימ* וגם־דלה דלה לנו וישק את־הצאן׃</seg>
          <seg id="b.EXO.2.20" type="verse">ויאמר אל־בנתיו ואיו למה זה עזבתן את־האיש קראן לו ויאכל לחם׃</seg>
          <seg id="b.EXO.2.21" type="verse">ויואל משה לשבת את־האיש ויתן את־צפרה בתו למשה׃</seg>
          <seg id="b.EXO.2.22" type="verse">ותלד בן ויקרא את־שמו גרשם כי אמר גר הייתי בארץ נכריה׃ ף</seg>
          <seg id="b.EXO.2.23" type="verse">ויהי בימים הרבים ההם וימת מלך מצרים ויאנחו בני־ישראל מן־העבדה ויזעקו ותעל שועתם אל־האלהים מן־העבדה׃</seg>
          <seg id="b.EXO.2.24" type="verse">וישמע אלהים את־נאקתם ויזכר אלהים את־בריתו את־אברהם את־יצחק ואת־יעקב׃</seg>
          <seg id="b.EXO.2.25" type="verse">וירא אלהים את־בני ישראל וידע אלהים׃ ס</seg>
        </div>
        <div id="b.EXO.3" type="chapter">
          <seg id="b.EXO.3.1" type="verse">ומשה היה רעה את־צאן יתרו חתנו כהן מדין וינהג את־הצאן אחר המדבר ויבא אל־הר האלהים חרבה׃</seg>
          <seg id="b.EXO.3.2" type="verse">וירא מלאך יהוה אליו בלבת־אש מתוך הסנה וירא והנה הסנה בער באש והסנה איננו אכל׃</seg>
          <seg id="b.EXO.3.3" type="verse">ויאמר משה אסרה־נא ואראה את־המראה הגדל הזה מדוע לא־יבער הסנה׃</seg>
          <seg id="b.EXO.3.4" type="verse">וירא יהוה כי סר לראות ויקרא אליו אלהים מתוך הסנה ויאמר משה משה ויאמר הנני׃</seg>
          <seg id="b.EXO.3.5" type="verse">ויאמר אל־תקרב הלם של־נעליך מעל רגליך כי המקום אשר אתה עומד עליו אדמת־קדש הוא׃</seg>
          <seg id="b.EXO.3.6" type="verse">ויאמר אנכי אלהי אביך אלהי אברהם אלהי יצחק ואלהי יעקב ויסתר משה פניו כי ירא מהביט אל־האלהים׃</seg>
          <seg id="b.EXO.3.7" type="verse">ויאמר יהוה ראה ראיתי את־עני עמי אשר במצרים ואת־צעקתם שמעתי מפני נגשיו כי ידעתי את־מכאביו׃</seg>
          <seg id="b.EXO.3.8" type="verse">וארד להצילו מיד מצרים ולהעלתו מן־הארץ ההוא אל־ארץ טובה ורחבה אל־ארץ זבת חלב ודבש אל־מקום הכנעני והחתי והאמרי והפרזי והחוי והיבוסי׃</seg>
          <seg id="b.EXO.3.9" type="verse">ועתה הנה צעקת בני־ישראל באה אלי וגם־ראיתי את־הלחץ אשר מצרים לחצים אתם׃</seg>
          <seg id="b.EXO.3.10" type="verse">ועתה לכה ואשלחך אל־פרעה והוצא את־עמי בני־ישראל ממצרים׃</seg>
          <seg id="b.EXO.3.11" type="verse">ויאמר משה אל־האלהים מי אנכי כי אלך אל־פרעה וכי אוציא את־בני ישראל ממצרים׃</seg>
          <seg id="b.EXO.3.12" type="verse">ויאמר כי־אהיה עמך וזה־לך האות כי אנכי שלחתיך בהוציאך את־העם ממצרים תעבדון את־האלהים על ההר הזה׃</seg>
          <seg id="b.EXO.3.13" type="verse">ויאמר משה אל־האלהים הנה אנכי בא אל־בני ישראל ואמרתי להם אלהי אבותיכם שלחני אליכם ואמרו־לי מה־שמו מה אמר אלהם׃</seg>
          <seg id="b.EXO.3.14" type="verse">ויאמר אלהים אל־משה אהיה אשר אהיה ויאמר כה תאמר לבני ישראל אהיה שלחני אליכם׃</seg>
          <seg id="b.EXO.3.15" type="verse">ויאמר עוד אלהים אל־משה כה־תאמר אל־בני ישראל יהוה אלהי אבתיכם אלהי אברהם אלהי יצחק ואלהי יעקב שלחני אליכם זה־שמי לעלם וזה זכרי לדר דר׃</seg>
          <seg id="b.EXO.3.16" type="verse">לך ואספת את־זקני ישראל ואמרת אלהם יהוה אלהי אבתיכם נראה אלי אלהי אברהם יצחק ויעקב לאמר פקד פקדתי אתכם ואת־העשוי לכם במצרים׃</seg>
          <seg id="b.EXO.3.17" type="verse">ואמר אעלה אתכם מעני מצרים אל־ארץ הכנעני והחתי והאמרי והפרזי והחוי והיבוסי אל־ארץ זבת חלב ודבש׃</seg>
          <seg id="b.EXO.3.18" type="verse">ושמעו לקלך ובאת אתה וזקני ישראל אל־מלך מצרים ואמרתם אליו יהוה אלהי העבריים נקרה עלינו ועתה נלכה־נא דרך שלשת ימים במדבר ונזבחה ליהוה אלהינו׃</seg>
          <seg id="b.EXO.3.19" type="verse">ואני ידעתי כי לא־יתן אתכם מלך מצרים להלך ולא ביד חזקה׃</seg>
          <seg id="b.EXO.3.20" type="verse">ושלחתי את־ידי והכיתי את־מצרים בכל נפלאתי אשר אעשה בקרבו ואחרי־כן ישלח אתכם׃</seg>
          <seg id="b.EXO.3.21" type="verse">ונתתי את־חן העם־הזה בעיני מצרים והיה כי תלכון לא תלכו ריקם׃</seg>
          <seg id="b.EXO.3.22" type="verse">ושאלה אשה משכנתה ומגרת ביתה כלי־כסף וכלי זהב ושמלת ושמתם על־בניכם ועל־בנתיכם ונצלתם את־מצרים׃</seg>
        </div>
        <div id="b.EXO.4" type="chapter">
          <seg id="b.EXO.4.1" type="verse">ויען משה ויאמר והן לא־יאמינו לי ולא ישמעו בקלי כי יאמרו לא־נראה אליך יהוה׃</seg>
          <seg id="b.EXO.4.2" type="verse">ויאמר אליו יהוה [כ= מזה] [ק= מה] [ק= ] [ק=־זה] בידך ויאמר מטה׃</seg>
          <seg id="b.EXO.4.3" type="verse">ויאמר השליכהו ארצה וישליכהו ארצה ויהי לנחש וינס משה מפניו׃</seg>
          <seg id="b.EXO.4.4" type="verse">ויאמר יהוה אל־משה שלח ידך ואחז בזנבו וישלח ידו ויחזק בו ויהי למטה בכפו׃</seg>
          <seg id="b.EXO.4.5" type="verse">למען יאמינו כי־נראה אליך יהוה אלהי אבתם אלהי אברהם אלהי יצחק ואלהי יעקב׃</seg>
          <seg id="b.EXO.4.6" type="verse">ויאמר יהוה לו עוד הבא־נא ידך בחיקך ויבא ידו בחיקו ויוצאה והנה ידו מצרעת כשלג׃</seg>
          <seg id="b.EXO.4.7" type="verse">ויאמר השב ידך אל־חיקך וישב ידו אל־חיקו ויוצאה מחיקו והנה־שבה כבשרו׃</seg>
          <seg id="b.EXO.4.8" type="verse">והיה אם־לא יאמינו לך ולא ישמעו לקל האת הראשון והאמינו לקל האת האחרון׃</seg>
          <seg id="b.EXO.4.9" type="verse">והיה אם־לא יאמינו גם לשני האתות האלה ולא ישמעון לקלך ולקחת ממימי היאר ושפכת היבשה והיו המים אשר תקח מן־היאר והיו לדם ביבשת׃</seg>
          <seg id="b.EXO.4.10" type="verse">ויאמר משה אל־יהוה בי אדני לא איש דברים אנכי גם מתמול גם משלשם גם מאז דברך אל־עבדך כי כבד־פה וכבד לשון אנכי׃</seg>
          <seg id="b.EXO.4.11" type="verse">ויאמר יהוה אליו מי שם פה לאדם או מי־ישום אלם או חרש או פקח או עור הלא אנכי יהוה׃</seg>
          <seg id="b.EXO.4.12" type="verse">ועתה לך ואנכי אהיה עם־פיך והוריתיך אשר תדבר׃</seg>
          <seg id="b.EXO.4.13" type="verse">ויאמר בי אדני שלח־נא ביד־תשלח׃</seg>
          <seg id="b.EXO.4.14" type="verse">ויחר־אף יהוה במשה ויאמר הלא אהרן אחיך הלוי ידעתי כי־דבר ידבר הוא וגם הנה־הוא יצא לקראתך וראך ושמח בלבו׃</seg>
          <seg id="b.EXO.4.15" type="verse">ודברת אליו ושמת את־הדברים בפיו ואנכי אהיה עם־פיך ועם־פיהו והוריתי אתכם את אשר תעשון׃</seg>
          <seg id="b.EXO.4.16" type="verse">ודבר־הוא לך אל־העם והיה הוא יהיה־לך לפה ואתה תהיה־לו לאלהים׃</seg>
          <seg id="b.EXO.4.17" type="verse">ואת־המטה הזה תקח בידך אשר תעשה־בו את־האתת׃ ף</seg>
          <seg id="b.EXO.4.18" type="verse">וילך משה וישב אל־יתר חתנו ויאמר לו אלכה נא ואשובה אל־אחי אשר־במצרים ואראה העודם חיים ויאמר יתרו למשה לך לשלום׃</seg>
          <seg id="b.EXO.4.19" type="verse">ויאמר יהוה אל־משה במדין לך שב מצרים כי־מתו כל־האנשים המבקשים את־נפשך׃</seg>
          <seg id="b.EXO.4.20" type="verse">ויקח משה את־אשתו ואת־בניו וירכבם על־החמר וישב ארצה מצרים ויקח משה את־מטה האלהים בידו׃</seg>
          <seg id="b.EXO.4.21" type="verse">ויאמר יהוה אל־משה בלכתך לשוב מצרימה ראה כל־המפתים אשר־שמתי בידך ועשיתם לפני פרעה ואני אחזק את־לבו ולא ישלח את־העם׃</seg>
          <seg id="b.EXO.4.22" type="verse">ואמרת אל־פרעה כה אמר יהוה בני בכרי ישראל׃</seg>
          <seg id="b.EXO.4.23" type="verse">ואמר אליך שלח את־בני ויעבדני ותמאן לשלחו הנה אנכי הרג את־בנך בכרך׃</seg>
          <seg id="b.EXO.4.24" type="verse">ויהי בדרך במלון ויפגשהו יהוה ויבקש המיתו׃</seg>
          <seg id="b.EXO.4.25" type="verse">ותקח צפרה צר ותכרת את־ערלת בנה ותגע לרגליו ותאמר כי חתן־דמים אתה לי׃</seg>
          <seg id="b.EXO.4.26" type="verse">וירף ממנו אז אמרה חתן דמים למולת׃ ף</seg>
          <seg id="b.EXO.4.27" type="verse">ויאמר יהוה אל־אהרן לך לקראת משה המדברה וילך ויפגשהו בהר האלהים וישק־לו׃</seg>
          <seg id="b.EXO.4.28" type="verse">ויגד משה לאהרן את כל־דברי יהוה אשר שלחו ואת כל־האתת אשר צוהו׃</seg>
          <seg id="b.EXO.4.29" type="verse">וילך משה ואהרן ויאספו את־כל־זקני בני ישראל׃</seg>
          <seg id="b.EXO.4.30" type="verse">וידבר אהרן את כל־הדברים אשר־דבר יהוה אל־משה ויעש האתת לעיני העם׃</seg>
          <seg id="b.EXO.4.31" type="verse">ויאמן העם וישמעו כי־פקד יהוה את־בני ישראל וכי ראה את־ענים ויקדו וישתחוו׃</seg>
        </div>
        <div id="b.EXO.5" type="chapter">
          <seg id="b.EXO.5.1" type="verse">ואחר באו משה ואהרן ויאמרו אל־פרעה כה־אמר יהוה אלהי ישראל שלח את־עמי ויחגו לי במדבר׃</seg>
          <seg id="b.EXO.5.2" type="verse">ויאמר פרעה מי יהוה אשר אשמע בקלו לשלח את־ישראל לא ידעתי את־יהוה וגם את־ישראל לא אשלח׃</seg>
          <seg id="b.EXO.5.3" type="verse">ויאמרו אלהי העברים נקרא עלינו נלכה נא דרך שלשת ימים במדבר ונזבחה ליהוה אלהינו פן־יפגענו בדבר או בחרב׃</seg>
          <seg id="b.EXO.5.4" type="verse">ויאמר אלהם מלך מצרים למה משה ואהרן תפריעו את־העם ממעשיו לכו לסבלתיכם׃</seg>
          <seg id="b.EXO.5.5" type="verse">ויאמר פרעה הן־רבים עתה עם הארץ והשבתם אתם מסבלתם׃</seg>
          <seg id="b.EXO.5.6" type="verse">ויצו פרעה ביום ההוא את־הנגשים בעם ואת־שטריו לאמר׃</seg>
          <seg id="b.EXO.5.7" type="verse">לא תאספון לתת תבן לעם ללבן הלבנים כתמול שלשם הם ילכו וקששו להם תבן׃</seg>
          <seg id="b.EXO.5.8" type="verse">ואת־מתכנת הלבנים אשר הם עשים תמול שלשם תשימו עליהם לא תגרעו ממנו כי־נרפים הם על־כן הם צעקים לאמר נלכה נזבחה לאלהינו׃</seg>
          <seg id="b.EXO.5.9" type="verse">תכבד העבדה על־האנשים ויעשו־בה ואל־ישעו בדברי־שקר׃</seg>
          <seg id="b.EXO.5.10" type="verse">ויצאו נגשי* העם ושטריו ויאמרו אל־העם לאמר כה אמר פרעה אינני נתן לכם תבן׃</seg>
          <seg id="b.EXO.5.11" type="verse">אתם לכו קחו לכם תבן מאשר תמצאו כי אין נגרע מעבדתכם דבר׃</seg>
          <seg id="b.EXO.5.12" type="verse">ויפץ העם בכל־ארץ מצרים לקשש קש לתבן׃</seg>
          <seg id="b.EXO.5.13" type="verse">והנגשים אצים לאמר כלו מעשיכם דבר־יום ביומו כאשר בהיות התבן׃</seg>
          <seg id="b.EXO.5.14" type="verse">ויכו שטרי בני ישראל אשר־שמו עלהם נגשי פרעה לאמר מדוע לא כליתם חקכם ללבן כתמול שלשם גם־תמול גם־היום׃</seg>
          <seg id="b.EXO.5.15" type="verse">ויבאו שטרי בני ישראל ויצעקו אל־פרעה לאמר למה תעשה כה לעבדיך׃</seg>
          <seg id="b.EXO.5.16" type="verse">תבן אין נתן לעבדיך ולבנים אמרים לנו עשו והנה עבדיך מכים וחטאת עמך׃</seg>
          <seg id="b.EXO.5.17" type="verse">ויאמר נרפים אתם נרפים על־כן אתם אמרים נלכה נזבחה ליהוה׃</seg>
          <seg id="b.EXO.5.18" type="verse">ועתה לכו עבדו ותבן לא־ינתן לכם ותכן לבנים תתנו׃</seg>
          <seg id="b.EXO.5.19" type="verse">ויראו שטרי בני־ישראל אתם ברע לאמר לא־תגרעו מלבניכם דבר־יום ביומו׃</seg>
          <seg id="b.EXO.5.20" type="verse">ויפגעו את־משה ואת־אהרן נצבים לקראתם בצאתם מאת פרעה׃</seg>
          <seg id="b.EXO.5.21" type="verse">ויאמרו אלהם ירא יהוה עליכם וישפט אשר הבאשתם את־ריחנו בעיני פרעה ובעיני עבדיו לתת־חרב בידם להרגנו׃</seg>
          <seg id="b.EXO.5.22" type="verse">וישב משה אל־יהוה ויאמר אדני למה הרעתה לעם הזה למה זה שלחתני׃</seg>
          <seg id="b.EXO.5.23" type="verse">ומאז באתי אל־פרעה לדבר בשמך הרע לעם הזה והצל לא־הצלת את־עמך׃</seg>
        </div>
        <div id="b.EXO.6" type="chapter">
          <seg id="b.EXO.6.1" type="verse">ויאמר יהוה אל־משה עתה תראה אשר אעשה לפרעה כי ביד חזקה ישלחם וביד חזקה יגרשם מארצו׃ ס</seg>
          <seg id="b.EXO.6.2" type="verse">וידבר אלהים אל־משה ויאמר אליו אני יהוה׃</seg>
          <seg id="b.EXO.6.3" type="verse">וארא אל־אברהם אל־יצחק ואל־יעקב באל שדי ושמי יהוה לא נודעתי להם׃</seg>
          <seg id="b.EXO.6.4" type="verse">וגם הקמתי את־בריתי אתם לתת להם את־ארץ כנען את ארץ מגריהם אשר־גרו בה׃</seg>
          <seg id="b.EXO.6.5" type="verse">וגם אני שמעתי את־נאקת בני ישראל אשר מצרים מעבדים אתם ואזכר את־בריתי׃</seg>
          <seg id="b.EXO.6.6" type="verse">לכן אמר לבני־ישראל אני יהוה והוצאתי אתכם מתחת סבלת מצרים והצלתי אתכם מעבדתם וגאלתי אתכם בזרוע נטויה ובשפטים גדלים׃</seg>
          <seg id="b.EXO.6.7" type="verse">ולקחתי אתכם לי לעם והייתי לכם לאלהים וידעתם כי אני יהוה אלהיכם המוציא אתכם מתחת סבלות מצרים׃</seg>
          <seg id="b.EXO.6.8" type="verse">והבאתי אתכם אל־הארץ אשר נשאתי את־ידי לתת אתה לאברהם ליצחק וליעקב ונתתי אתה לכם מורשה אני יהוה׃</seg>
          <seg id="b.EXO.6.9" type="verse">וידבר משה כן אל־בני ישראל ולא שמעו אל־משה מקצר רוח ומעבדה קשה׃ ף</seg>
          <seg id="b.EXO.6.10" type="verse">וידבר יהוה אל־משה לאמר׃</seg>
          <seg id="b.EXO.6.11" type="verse">בא דבר אל־פרעה מלך מצרים וישלח את־בני־ישראל מארצו׃</seg>
          <seg id="b.EXO.6.12" type="verse">וידבר משה לפני יהוה לאמר הן בני־ישראל לא־שמעו אלי ואיך ישמעני פרעה ואני ערל שפתים׃ ף</seg>
          <seg id="b.EXO.6.13" type="verse">וידבר יהוה אל־משה ואל־אהרן ויצום אל־בני ישראל ואל־פרעה מלך מצרים להוציא את־בני־ישראל מארץ מצרים׃ ס</seg>
          <seg id="b.EXO.6.14" type="verse">אלה ראשי בית־אבתם בני ראובן בכר ישראל חנוך ופלוא חצרון וכרמי אלה משפחת ראובן׃</seg>
          <seg id="b.EXO.6.15" type="verse">ובני שמעון ימואל וימין ואהד ויכין וצחר ושאול בן־הכנענית אלה משפחת שמעון׃</seg>
          <seg id="b.EXO.6.16" type="verse">ואלה שמות בני־לוי לתלדתם גרשון וקהת ומררי ושני חיי לוי שבע ושלשים ומאת שנה׃</seg>
          <seg id="b.EXO.6.17" type="verse">בני גרשון לבני ושמעי למשפחתם׃</seg>
          <seg id="b.EXO.6.18" type="verse">ובני קהת עמרם ויצהר וחברון ועזיאל ושני חיי קהת שלש ושלשים ומאת שנה׃</seg>
          <seg id="b.EXO.6.19" type="verse">ובני מררי מחלי ומושי אלה משפחת הלוי לתלדתם׃</seg>
          <seg id="b.EXO.6.20" type="verse">ויקח עמרם את־יוכבד דדתו לו לאשה ותלד לו את־אהרן ואת־משה ושני חיי עמרם שבע ושלשים ומאת שנה׃</seg>
          <seg id="b.EXO.6.21" type="verse">ובני יצהר קרח ונפג וזכרי׃</seg>
          <seg id="b.EXO.6.22" type="verse">ובני עזיאל מישאל ואלצפן וסתרי׃</seg>
          <seg id="b.EXO.6.23" type="verse">ויקח* אהרן את־אלישבע בת־עמינדב אחות נחשון לו לאשה ותלד לו את־נדב ואת־אביהוא את־אלעזר ואת־איתמר׃</seg>
          <seg id="b.EXO.6.24" type="verse">ובני קרח אסיר ואלקנה ואביאסף אלה משפחת הקרחי׃</seg>
          <seg id="b.EXO.6.25" type="verse">ואלעזר בן־אהרן לקח־לו מבנות פוטיאל לו לאשה ותלד לו את־פינחס אלה ראשי אבות הלוים למשפחתם׃</seg>
          <seg id="b.EXO.6.26" type="verse">הוא אהרן ומשה אשר אמר יהוה להם הוציאו את־בני ישראל מארץ מצרים על־צבאתם׃</seg>
          <seg id="b.EXO.6.27" type="verse">הם המדברים אל־פרעה מלך־מצרים להוציא את־בני־ישראל ממצרים הוא משה ואהרן׃</seg>
          <seg id="b.EXO.6.28" type="verse">ויהי ביום דבר יהוה אל־משה בארץ מצרים׃ ף</seg>
          <seg id="b.EXO.6.29" type="verse">וידבר יהוה אל־משה לאמר אני יהוה דבר אל־פרעה מלך מצרים את כל־אשר אני דבר אליך׃</seg>
          <seg id="b.EXO.6.30" type="verse">ויאמר משה לפני יהוה הן אני ערל שפתים ואיך ישמע אלי פרעה׃ ף</seg>
        </div>
        <div id="b.EXO.7" type="chapter">
          <seg id="b.EXO.7.1" type="verse">ויאמר יהוה אל־משה ראה נתתיך אלהים לפרעה ואהרן אחיך יהיה נביאך׃</seg>
          <seg id="b.EXO.7.2" type="verse">אתה תדבר את כל־אשר אצוך ואהרן אחיך ידבר אל־פרעה ושלח את־בני־ישראל מארצו׃</seg>
          <seg id="b.EXO.7.3" type="verse">ואני אקשה את־לב פרעה והרביתי את־אתתי ואת־מופתי בארץ מצרים׃</seg>
          <seg id="b.EXO.7.4" type="verse">ולא־ישמע אלכם פרעה ונתתי את־ידי במצרים והוצאתי את־צבאתי את־עמי בני־ישראל מארץ מצרים בשפטים גדלים׃</seg>
          <seg id="b.EXO.7.5" type="verse">וידעו מצרים כי־אני יהוה בנטתי את־ידי על־מצרים והוצאתי את־בני־ישראל מתוכם׃</seg>
          <seg id="b.EXO.7.6" type="verse">ויעש משה ואהרן כאשר צוה יהוה אתם כן עשו׃</seg>
          <seg id="b.EXO.7.7" type="verse">ומשה בן־שמנים שנה ואהרן בן־שלש ושמנים שנה בדברם אל־פרעה׃ ף</seg>
          <seg id="b.EXO.7.8" type="verse">ויאמר יהוה אל־משה ואל־אהרן לאמר׃</seg>
          <seg id="b.EXO.7.9" type="verse">כי ידבר אלכם פרעה לאמר תנו לכם מופת ואמרת אל־אהרן קח את־מטך והשלך לפני־פרעה יהי לתנין׃</seg>
          <seg id="b.EXO.7.10" type="verse">ויבא משה ואהרן אל־פרעה ויעשו כן כאשר צוה יהוה וישלך אהרן את־מטהו לפני פרעה ולפני עבדיו ויהי לתנין׃</seg>
          <seg id="b.EXO.7.11" type="verse">ויקרא גם־פרעה לחכמים ולמכשפים ויעשו גם־הם חרטמי מצרים בלהטיהם כן׃</seg>
          <seg id="b.EXO.7.12" type="verse">וישליכו איש מטהו ויהיו לתנינם ויבלע מטה־אהרן את־מטתם׃</seg>
          <seg id="b.EXO.7.13" type="verse">ויחזק לב פרעה ולא שמע אלהם כאשר דבר יהוה׃ ף</seg>
          <seg id="b.EXO.7.14" type="verse">ויאמר יהוה אל־משה כבד לב פרעה מאן לשלח העם׃</seg>
          <seg id="b.EXO.7.15" type="verse">לך אל־פרעה בבקר הנה יצא המימה ונצבת לקראתו על־שפת היאר והמטה אשר־נהפך לנחש תקח בידך׃</seg>
          <seg id="b.EXO.7.16" type="verse">ואמרת אליו יהוה אלהי העברים שלחני אליך לאמר שלח את־עמי ויעבדני במדבר והנה לא־שמעת עד־כה׃</seg>
          <seg id="b.EXO.7.17" type="verse">כה אמר יהוה בזאת תדע כי אני יהוה הנה אנכי מכה במטה אשר־בידי על־המים אשר ביאר ונהפכו לדם׃</seg>
          <seg id="b.EXO.7.18" type="verse">והדגה אשר־ביאר תמות ובאש היאר ונלאו מצרים לשתות מים מן־היאר׃ ס</seg>
          <seg id="b.EXO.7.19" type="verse">ויאמר יהוה אל־משה אמר אל־אהרן קח מטך ונטה־ידך על־מימי מצרים על־נהרתם על־יאריהם ועל־אגמיהם ועל כל־מקוה מימיהם ויהיו־דם והיה דם בכל־ארץ מצרים ובעצים ובאבנים׃</seg>
          <seg id="b.EXO.7.20" type="verse">ויעשו־כן משה ואהרן כאשר צוה יהוה וירם במטה ויך את־המים אשר ביאר לעיני פרעה ולעיני עבדיו ויהפכו כל־המים אשר־ביאר לדם׃</seg>
          <seg id="b.EXO.7.21" type="verse">והדגה אשר־ביאר מתה ויבאש היאר ולא־יכלו מצרים לשתות מים מן־היאר ויהי הדם בכל־ארץ מצרים׃</seg>
          <seg id="b.EXO.7.22" type="verse">ויעשו־כן חרטמי מצרים בלטיהם ויחזק לב־פרעה ולא־שמע אלהם כאשר דבר יהוה׃</seg>
          <seg id="b.EXO.7.23" type="verse">ויפן פרעה ויבא אל־ביתו ולא־שת לבו גם־לזאת׃</seg>
          <seg id="b.EXO.7.24" type="verse">ויחפרו כל־מצרים סביבת היאר מים לשתות כי לא יכלו לשתת ממימי היאר׃</seg>
          <seg id="b.EXO.7.25" type="verse">וימלא שבעת ימים אחרי הכות־יהוה את־היאר׃ ף</seg>
          <seg id="b.EXO.7.26" type="verse">ויאמר יהוה אל־משה בא אל־פרעה ואמרת אליו כה אמר יהוה שלח את־עמי ויעבדני׃</seg>
          <seg id="b.EXO.7.27" type="verse">ואם־מאן אתה לשלח הנה אנכי נגף את־כל־גבולך בצפרדעים׃</seg>
          <seg id="b.EXO.7.28" type="verse">ושרץ היאר צפרדעים ועלו ובאו בביתך ובחדר משכבך ועל־מטתך ובבית עבדיך ובעמך ובתנוריך ובמשארותיך׃</seg>
          <seg id="b.EXO.7.29" type="verse">ובכה ובעמך ובכל־עבדיך יעלו הצפרדעים׃</seg>
        </div>
        <div id="b.EXO.8" type="chapter">
          <seg id="b.EXO.8.1" type="verse">ויאמר יהוה אל־משה אמר אל־אהרן נטה את־ידך במטך על־הנהרת על־היארים ועל־האגמים והעל את־הצפרדעים על־ארץ מצרים׃</seg>
          <seg id="b.EXO.8.2" type="verse">ויט אהרן את־ידו על מימי מצרים ותעל הצפרדע ותכס את־ארץ מצרים׃</seg>
          <seg id="b.EXO.8.3" type="verse">ויעשו־כן החרטמים בלטיהם ויעלו את־הצפרדעים על־ארץ מצרים׃</seg>
          <seg id="b.EXO.8.4" type="verse">ויקרא פרעה למשה ולאהרן ויאמר העתירו אל־יהוה ויסר הצפרדעים ממני ומעמי ואשלחה את־העם ויזבחו ליהוה׃</seg>
          <seg id="b.EXO.8.5" type="verse">ויאמר משה לפרעה התפאר עלי למתי אעתיר לך ולעבדיך ולעמך להכרית הצפרדעים ממך ומבתיך רק ביאר תשארנה׃</seg>
          <seg id="b.EXO.8.6" type="verse">ויאמר למחר ויאמר כדברך למען תדע כי־אין כיהוה אלהינו׃</seg>
          <seg id="b.EXO.8.7" type="verse">וסרו הצפרדעים ממך ומבתיך ומעבדיך ומעמך רק ביאר תשארנה׃</seg>
          <seg id="b.EXO.8.8" type="verse">ויצא משה ואהרן מעם פרעה ויצעק משה אל־יהוה על־דבר הצפרדעים אשר־שם לפרעה׃</seg>
          <seg id="b.EXO.8.9" type="verse">ויעש יהוה כדבר משה וימתו הצפרדעים מן־הבתים מן־החצרת ומן־השדת׃</seg>
          <seg id="b.EXO.8.10" type="verse">ויצברו אתם חמרם חמרם ותבאש הארץ׃</seg>
          <seg id="b.EXO.8.11" type="verse">וירא פרעה כי היתה הרוחה והכבד את־לבו ולא שמע אלהם כאשר דבר יהוה׃ ס</seg>
          <seg id="b.EXO.8.12" type="verse">ויאמר יהוה אל־משה אמר אל־אהרן נטה את־מטך והך את־עפר הארץ והיה לכנם בכל־ארץ מצרים׃</seg>
          <seg id="b.EXO.8.13" type="verse">ויעשו־כן ויט אהרן את־ידו במטהו ויך את־עפר הארץ ותהי הכנם באדם ובבהמה כל־עפר הארץ היה כנים בכל־ארץ מצרים׃</seg>
          <seg id="b.EXO.8.14" type="verse">ויעשו־כן החרטמים בלטיהם להוציא את־הכנים ולא יכלו ותהי הכנם באדם ובבהמה׃</seg>
          <seg id="b.EXO.8.15" type="verse">ויאמרו החרטמים אל־פרעה אצבע אלהים הוא ויחזק לב־פרעה ולא־שמע אלהם כאשר דבר יהוה׃ ס</seg>
          <seg id="b.EXO.8.16" type="verse">ויאמר יהוה אל־משה השכם בבקר והתיצב לפני פרעה הנה יוצא המימה ואמרת אליו כה אמר יהוה שלח עמי ויעבדני׃</seg>
          <seg id="b.EXO.8.17" type="verse">כי אם־אינך משלח את־עמי הנני משליח בך ובעבדיך ובעמך ובבתיך את־הערב ומלאו בתי מצרים את־הערב וגם האדמה אשר־הם עליה׃</seg>
          <seg id="b.EXO.8.18" type="verse">והפליתי ביום ההוא את־ארץ גשן אשר עמי עמד עליה לבלתי היות־שם ערב למען תדע כי אני יהוה בקרב הארץ׃</seg>
          <seg id="b.EXO.8.19" type="verse">ושמתי פדת בין עמי ובין עמך למחר יהיה* האת הזה׃</seg>
          <seg id="b.EXO.8.20" type="verse">ויעש יהוה כן ויבא ערב כבד ביתה פרעה ובית עבדיו ובכל־ארץ מצרים תשחת הארץ מפני הערב׃</seg>
          <seg id="b.EXO.8.21" type="verse">ויקרא פרעה אל־משה ולאהרן ויאמר לכו זבחו לאלהיכם בארץ׃</seg>
          <seg id="b.EXO.8.22" type="verse">ויאמר משה לא נכון לעשות כן כי תועבת מצרים נזבח ליהוה אלהינו הן נזבח את־תועבת מצרים לעיניהם ולא יסקלנו׃</seg>
          <seg id="b.EXO.8.23" type="verse">דרך שלשת ימים נלך במדבר וזבחנו ליהוה אלהינו כאשר יאמר אלינו׃</seg>
          <seg id="b.EXO.8.24" type="verse">ויאמר פרעה אנכי אשלח אתכם וזבחתם ליהוה אלהיכם במדבר רק הרחק לא־תרחיקו ללכת העתירו בעדי׃</seg>
          <seg id="b.EXO.8.25" type="verse">ויאמר משה הנה אנכי יוצא מעמך והעתרתי אל־יהוה וסר הערב מפרעה מעבדיו ומעמו מחר רק אל־יסף פרעה התל לבלתי שלח את־העם לזבח ליהוה׃</seg>
          <seg id="b.EXO.8.26" type="verse">ויצא משה מעם פרעה ויעתר אל־יהוה׃</seg>
          <seg id="b.EXO.8.27" type="verse">ויעש יהוה כדבר משה ויסר הערב מפרעה מעבדיו ומעמו לא נשאר אחד׃</seg>
          <seg id="b.EXO.8.28" type="verse">ויכבד פרעה את־לבו גם בפעם הזאת ולא שלח את־העם׃ ף</seg>
        </div>
        <div id="b.EXO.9" type="chapter">
          <seg id="b.EXO.9.1" type="verse">ויאמר יהוה אל־משה בא אל־פרעה ודברת אליו כה־אמר יהוה אלהי העברים שלח את־עמי ויעבדני׃</seg>
          <seg id="b.EXO.9.2" type="verse">כי אם־מאן אתה לשלח ועודך מחזיק בם׃</seg>
          <seg id="b.EXO.9.3" type="verse">הנה יד־יהוה הויה במקנך אשר בשדה בסוסים בחמרים בגמלים בבקר ובצאן דבר כבד מאד׃</seg>
          <seg id="b.EXO.9.4" type="verse">והפלה יהוה בין מקנה ישראל ובין מקנה מצרים ולא ימות מכל־לבני ישראל דבר׃</seg>
          <seg id="b.EXO.9.5" type="verse">וישם יהוה מועד לאמר מחר יעשה יהוה הדבר הזה בארץ׃</seg>
          <seg id="b.EXO.9.6" type="verse">ויעש יהוה את־הדבר הזה ממחרת וימת כל מקנה מצרים וממקנה בני־ישראל לא־מת אחד׃</seg>
          <seg id="b.EXO.9.7" type="verse">וישלח פרעה והנה לא־מת ממקנה ישראל עד־אחד ויכבד לב פרעה ולא שלח את־העם׃ ף</seg>
          <seg id="b.EXO.9.8" type="verse">ויאמר יהוה אל־משה ואל־אהרן קחו לכם מלא חפניכם פיח כבשן וזרקו משה השמימה לעיני פרעה׃</seg>
          <seg id="b.EXO.9.9" type="verse">והיה לאבק על כל־ארץ מצרים והיה על־האדם ועל־הבהמה לשחין פרח אבעבעת בכל־ארץ מצרים׃</seg>
          <seg id="b.EXO.9.10" type="verse">ויקחו את־פיח הכבשן ויעמדו לפני פרעה ויזרק אתו משה השמימה ויהי שחין אבעבעת פרח באדם ובבהמה׃</seg>
          <seg id="b.EXO.9.11" type="verse">ולא־יכלו החרטמים לעמד לפני משה מפני השחין כי־היה השחין בחרטםם ובכל־מצרים׃</seg>
          <seg id="b.EXO.9.12" type="verse">ויחזק יהוה את־לב פרעה ולא שמע אלהם כאשר דבר יהוה אל־משה׃ ס</seg>
          <seg id="b.EXO.9.13" type="verse">ויאמר יהוה אל־משה השכם בבקר והתיצב לפני פרעה ואמרת אליו כה־אמר יהוה אלהי העברים שלח את־עמי ויעבדני׃</seg>
          <seg id="b.EXO.9.14" type="verse">כי בפעם הזאת אני שלח את־כל־מגפתי אל־לבך ובעבדיך ובעמך בעבור תדע כי אין כמני בכל־הארץ׃</seg>
          <seg id="b.EXO.9.15" type="verse">כי עתה שלחתי את־ידי ואך אותך ואת־עמך בדבר ותכחד מן־הארץ׃</seg>
          <seg id="b.EXO.9.16" type="verse">ואולם בעבור זאת העמדתיך בעבור הראתך את־כחי ולמען ספר שמי בכל־הארץ׃</seg>
          <seg id="b.EXO.9.17" type="verse">עודך מסתולל בעמי לבלתי שלחם׃</seg>
          <seg id="b.EXO.9.18" type="verse">הנני ממטיר כעת מחר ברד כבד מאד אשר לא־היה כמהו במצרים למן־היום הוסדה ועד־עתה׃</seg>
          <seg id="b.EXO.9.19" type="verse">ועתה שלח העז את־מקנך ואת כל־אשר לך בשדה כל־האדם והבהמה אשר־ימצא בשדה ולא יאסף הביתה וירד עלהם הברד ומתו׃</seg>
          <seg id="b.EXO.9.20" type="verse">הירא את־דבר יהוה מעבדי פרעה הניס את־עבדיו ואת־מקנהו אל־הבתים׃</seg>
          <seg id="b.EXO.9.21" type="verse">ואשר לא־שם לבו אל־דבר יהוה ויעזב את־עבדיו ואת־מקנהו בשדה׃ ף</seg>
          <seg id="b.EXO.9.22" type="verse">ויאמר יהוה אל־משה נטה את־ידך על־השמים ויהי ברד בכל־ארץ מצרים על־האדם ועל־הבהמה ועל כל־עשב השדה בארץ מצרים׃</seg>
          <seg id="b.EXO.9.23" type="verse">ויט משה את־מטהו על־השמים ויהוה נתן קלת וברד ותהלך אש ארצה וימטר יהוה ברד על־ארץ מצרים׃</seg>
          <seg id="b.EXO.9.24" type="verse">ויהי ברד ואש מתלקחת בתוך הברד כבד מאד אשר לא־היה כמהו בכל־ארץ מצרים מאז היתה לגוי׃</seg>
          <seg id="b.EXO.9.25" type="verse">ויך הברד בכל־ארץ מצרים את כל־אשר בשדה מאדם ועד־בהמה ואת כל־עשב השדה הכה הברד ואת־כל־עץ השדה שבר׃</seg>
          <seg id="b.EXO.9.26" type="verse">רק בארץ גשן אשר־שם בני ישראל לא היה ברד׃</seg>
          <seg id="b.EXO.9.27" type="verse">וישלח פרעה ויקרא למשה ולאהרן ויאמר אלהם חטאתי הפעם יהוה הצדיק ואני ועמי הרשעים׃</seg>
          <seg id="b.EXO.9.28" type="verse">העתירו אל־יהוה ורב מהית קלת אלהים וברד ואשלחה אתכם ולא תספון לעמד׃</seg>
          <seg id="b.EXO.9.29" type="verse">ויאמר אליו משה כצאתי את־העיר אפרש את־כפי אל־יהוה הקלות יחדלון והברד לא יהיה־עוד למען תדע כי ליהוה הארץ׃</seg>
          <seg id="b.EXO.9.30" type="verse">ואתה ועבדיך ידעתי כי טרם תיראון מפני יהוה אלהים׃</seg>
          <seg id="b.EXO.9.31" type="verse">והפשתה והשערה נכתה כי השערה אביב והפשתה גבעל׃</seg>
          <seg id="b.EXO.9.32" type="verse">והחטה והכסמת לא נכו כי אפילת הנה׃</seg>
          <seg id="b.EXO.9.33" type="verse">ויצא משה מעם פרעה את־העיר ויפרש כפיו אל־יהוה ויחדלו הקלות והברד ומטר לא־נתך ארצה׃</seg>
          <seg id="b.EXO.9.34" type="verse">וירא פרעה כי־חדל המטר והברד והקלת ויסף לחטא ויכבד לבו הוא ועבדיו׃</seg>
          <seg id="b.EXO.9.35" type="verse">ויחזק לב פרעה ולא שלח את־בני ישראל כאשר דבר יהוה ביד־משה׃ ף</seg>
        </div>
        <div id="b.EXO.10" type="chapter">
          <seg id="b.EXO.10.1" type="verse">ויאמר יהוה אל־משה בא אל־פרעה כי־אני הכבדתי את־לבו ואת־לב עבדיו למען שתי אתתי אלה בקרבו׃</seg>
          <seg id="b.EXO.10.2" type="verse">ולמען תספר באזני בנך ובן־בנך את אשר התעללתי במצרים ואת־אתתי אשר־שמתי בם וידעתם כי־אני יהוה׃</seg>
          <seg id="b.EXO.10.3" type="verse">ויבא משה ואהרן אל־פרעה ויאמרו אליו כה־אמר יהוה אלהי העברים עד־מתי מאנת לענת מפני שלח עמי ויעבדני׃</seg>
          <seg id="b.EXO.10.4" type="verse">כי אם־מאן אתה לשלח את־עמי הנני מביא מחר ארבה בגבלך׃</seg>
          <seg id="b.EXO.10.5" type="verse">וכסה את־עין הארץ ולא יוכל לראת את־הארץ ואכל את־יתר הפלטה הנשארת לכם מן־הברד ואכל את־כל־העץ הצמח לכם מן־השדה׃</seg>
          <seg id="b.EXO.10.6" type="verse">ומלאו בתיך ובתי כל־עבדיך ובתי כל־מצרים אשר לא־ראו אבתיך ואבות אבתיך מיום היותם על־האדמה עד היום הזה ויפן ויצא מעם פרעה׃</seg>
          <seg id="b.EXO.10.7" type="verse">ויאמרו עבדי פרעה אליו עד־מתי יהיה זה לנו למוקש שלח את־האנשים ויעבדו את־יהוה אלהיהם הטרם תדע כי אבדה מצרים׃</seg>
          <seg id="b.EXO.10.8" type="verse">ויושב את־משה ואת־אהרן אל־פרעה ויאמר אלהם לכו עבדו את־יהוה אלהיכם מי ומי ההלכים׃</seg>
          <seg id="b.EXO.10.9" type="verse">ויאמר משה בנערינו ובזקנינו נלך בבנינו ובבנותנו בצאננו ובבקרנו נלך כי חג־יהוה לנו׃</seg>
          <seg id="b.EXO.10.10" type="verse">ויאמר אלהם יהי כן יהוה עםכם כאשר אשלח אתכם ואת־טפכם ראו כי רעה נגד פניכם׃</seg>
          <seg id="b.EXO.10.11" type="verse">לא כן לכו־נא הגברים ועבדו את־יהוה כי אתה אתם מבקשים ויגרש אתם מאת פני פרעה׃ ף</seg>
          <seg id="b.EXO.10.12" type="verse">ויאמר יהוה אל־משה נטה ידך על־ארץ מצרים בארבה ויעל על־ארץ מצרים ויאכל את־כל־עשב הארץ את כל־אשר השאיר הברד׃</seg>
          <seg id="b.EXO.10.13" type="verse">ויט משה את־מטהו על־ארץ מצרים ויהוה נהג רוח קדים בארץ כל־היום ההוא וכל־הלילה הבקר היה ורוח הקדים נשא את־הארבה׃</seg>
          <seg id="b.EXO.10.14" type="verse">ויעל הארבה על כל־ארץ מצרים וינח בכל גבול מצרים כבד מאד לפניו לא־היה כן ארבה כמהו ואחריו לא יהיה־כן׃</seg>
          <seg id="b.EXO.10.15" type="verse">ויכס את־עין כל־הארץ ותחשך הארץ ויאכל את־כל־עשב הארץ ואת כל־פרי העץ אשר הותיר הברד ולא־נותר כל־ירק בעץ ובעשב השדה בכל־ארץ מצרים׃</seg>
          <seg id="b.EXO.10.16" type="verse">וימהר פרעה לקרא למשה ולאהרן ויאמר חטאתי ליהוה אלהיכם ולכם׃</seg>
          <seg id="b.EXO.10.17" type="verse">ועתה שא נא חטאתי אך הפעם והעתירו ליהוה אלהיכם ויסר מעלי רק את־המות הזה׃</seg>
          <seg id="b.EXO.10.18" type="verse">ויצא מעם פרעה ויעתר אל־יהוה׃</seg>
          <seg id="b.EXO.10.19" type="verse">ויהפך יהוה רוח־ים חזק מאד וישא את־הארבה ויתקעהו ימה סוף לא נשאר ארבה אחד בכל גבול מצרים׃</seg>
          <seg id="b.EXO.10.20" type="verse">ויחזק יהוה את־לב פרעה ולא שלח את־בני ישראל׃ ף</seg>
          <seg id="b.EXO.10.21" type="verse">ויאמר יהוה אל־משה נטה ידך על־השמים ויהי חשך על־ארץ מצרים וימש חשך׃</seg>
          <seg id="b.EXO.10.22" type="verse">ויט משה את־ידו על־השמים ויהי חשך־אפלה בכל־ארץ מצרים שלשת ימים׃</seg>
          <seg id="b.EXO.10.23" type="verse">לא־ראו איש את־אחיו ולא־קמו איש מתחתיו שלשת ימים ולכל־בני ישראל היה אור במושבתם׃</seg>
          <seg id="b.EXO.10.24" type="verse">ויקרא פרעה אל־משה ויאמר לכו עבדו את־יהוה רק צאנכם ובקרכם יצג גם־טפכם ילך עםכם׃</seg>
          <seg id="b.EXO.10.25" type="verse">ויאמר משה גם־אתה תתן בידנו זבחים ועלות ועשינו ליהוה אלהינו׃</seg>
          <seg id="b.EXO.10.26" type="verse">וגם־מקננו ילך עמנו לא תשאר פרסה כי ממנו נקח לעבד את־יהוה אלהינו ואנחנו לא־נדע מה־נעבד את־יהוה עד־באנו שמה׃</seg>
          <seg id="b.EXO.10.27" type="verse">ויחזק יהוה את־לב פרעה ולא אבה לשלחם׃</seg>
          <seg id="b.EXO.10.28" type="verse">ויאמר־לו פרעה לך מעלי השמר לך אל־תסף ראות פני כי ביום ראתך פני תמות׃</seg>
          <seg id="b.EXO.10.29" type="verse">ויאמר משה כן דברת לא־אסף עוד ראות פניך׃ ף</seg>
        </div>
        <div id="b.EXO.11" type="chapter">
          <seg id="b.EXO.11.1" type="verse">ויאמר יהוה אל־משה עוד נגע אחד אביא על־פרעה ועל־מצרים אחרי־כן ישלח אתכם מזה כשלחו כלה גרש יגרש אתכם מזה׃</seg>
          <seg id="b.EXO.11.2" type="verse">דבר־נא באזני העם וישאלו איש מאת רעהו ואשה מאת רעותה כלי־כסף וכלי זהב׃</seg>
          <seg id="b.EXO.11.3" type="verse">ויתן יהוה את־חן העם בעיני מצרים גם האיש משה גדול מאד בארץ מצרים בעיני עבדי־פרעה ובעיני העם׃ ס</seg>
          <seg id="b.EXO.11.4" type="verse">ויאמר משה כה אמר יהוה כחצת הלילה אני יוצא בתוך מצרים׃</seg>
          <seg id="b.EXO.11.5" type="verse">ומת כל־בכור בארץ מצרים מבכור פרעה הישב על־כסאו עד בכור השפחה אשר אחר הרחים וכל בכור בהמה׃</seg>
          <seg id="b.EXO.11.6" type="verse">והיתה צעקה גדלה בכל־ארץ מצרים אשר כמהו לא נהיתה וכמהו לא תסף׃</seg>
          <seg id="b.EXO.11.7" type="verse">ולכל בני ישראל לא יחרץ־כלב לשנו למאיש ועד־בהמה למען תדעון אשר יפלה יהוה בין מצרים ובין ישראל׃</seg>
          <seg id="b.EXO.11.8" type="verse">וירדו כל־עבדיך אלה אלי והשתחוו־לי לאמר צא אתה וכל־העם אשר־ברגליך ואחרי־כן אצא ויצא מעם־פרעה בחרי־אף׃ ס</seg>
          <seg id="b.EXO.11.9" type="verse">ויאמר יהוה אל־משה לא־ישמע אליכם פרעה למען רבות מופתי בארץ מצרים׃</seg>
          <seg id="b.EXO.11.10" type="verse">ומשה ואהרן עשו את־כל־המפתים האלה לפני פרעה ויחזק יהוה את־לב פרעה ולא־שלח את־בני־ישראל מארצו׃ ף</seg>
        </div>
        <div id="b.EXO.12" type="chapter">
          <seg id="b.EXO.12.1" type="verse">ויאמר יהוה אל־משה ואל־אהרן בארץ מצרים לאמר׃</seg>
          <seg id="b.EXO.12.2" type="verse">החדש הזה לכם ראש חדשים ראשון הוא לכם לחדשי השנה׃</seg>
          <seg id="b.EXO.12.3" type="verse">דברו אל־כל־עדת ישראל לאמר בעשר לחדש הזה ויקחו להם איש שה לבית־אבת שה לבית׃</seg>
          <seg id="b.EXO.12.4" type="verse">ואם־ימעט הבית מהית משה ולקח הוא ושכנו הקרב אל־ביתו במכסת נפשת איש לפי אכלו תכסו על־השה׃</seg>
          <seg id="b.EXO.12.5" type="verse">שה תמים זכר בן־שנה יהיה לכם מן־הכבשים ומן־העזים תקחו׃</seg>
          <seg id="b.EXO.12.6" type="verse">והיה לכם למשמרת עד ארבעה עשר יום לחדש הזה ושחטו אתו כל קהל עדת־ישראל בין הערבים׃</seg>
          <seg id="b.EXO.12.7" type="verse">ולקחו מן־הדם ונתנו על־שתי המזוזת ועל־המשקוף על הבתים אשר־יאכלו אתו בהם׃</seg>
          <seg id="b.EXO.12.8" type="verse">ואכלו את־הבשר בלילה הזה צלי־אש ומצות על־מררים יאכלהו׃</seg>
          <seg id="b.EXO.12.9" type="verse">אל־תאכלו ממנו נא ובשל מבשל במים כי אם־צלי־אש ראשו על־כרעיו ועל־קרבו׃</seg>
          <seg id="b.EXO.12.10" type="verse">ולא־תותירו ממנו עד־בקר והנתר ממנו עד־בקר באש תשרפו׃</seg>
          <seg id="b.EXO.12.11" type="verse">וככה תאכלו אתו מתניכם חגרים נעליכם ברגליכם ומקלכם בידכם ואכלתם אתו בחפזון פסח הוא ליהוה׃</seg>
          <seg id="b.EXO.12.12" type="verse">ועברתי בארץ־מצרים בלילה הזה והכיתי כל־בכור בארץ מצרים מאדם ועד־בהמה ובכל־אלהי מצרים אעשה שפטים אני יהוה׃</seg>
          <seg id="b.EXO.12.13" type="verse">והיה הדם לכם לאת על הבתים אשר אתם שם וראיתי את־הדם ופסחתי עלכם ולא־יהיה בכם נגף למשחית בהכתי בארץ מצרים׃</seg>
          <seg id="b.EXO.12.14" type="verse">והיה היום הזה לכם לזכרון וחגתם אתו חג ליהוה לדרתיכם חקת עולם תחגהו׃</seg>
          <seg id="b.EXO.12.15" type="verse">שבעת ימים מצות תאכלו אך ביום הראשון תשביתו שאר מבתיכם כי כל־אכל חמץ ונכרתה הנפש ההוא מישראל מיום הראשן עד־יום השבעי׃</seg>
          <seg id="b.EXO.12.16" type="verse">וביום הראשון מקרא־קדש וביום השביעי מקרא־קדש יהיה לכם כל־מלאכה לא־יעשה בהם אך אשר יאכל לכל־נפש הוא לבדו יעשה לכם׃</seg>
          <seg id="b.EXO.12.17" type="verse">ושמרתם את־המצות כי בעצם היום הזה הוצאתי את־צבאותיכם מארץ מצרים ושמרתם את־היום הזה לדרתיכם חקת עולם׃</seg>
          <seg id="b.EXO.12.18" type="verse">בראשן בארבעה עשר יום לחדש בערב תאכלו מצת עד יום האחד ועשרים לחדש בערב׃</seg>
          <seg id="b.EXO.12.19" type="verse">שבעת ימים שאר לא ימצא בבתיכם כי כל־אכל מחמצת ונכרתה הנפש ההוא מעדת ישראל בגר ובאזרח הארץ׃</seg>
          <seg id="b.EXO.12.20" type="verse">כל־מחמצת לא תאכלו בכל מושבתיכם תאכלו מצות׃ ף</seg>
          <seg id="b.EXO.12.21" type="verse">ויקרא משה לכל־זקני ישראל ויאמר אלהם משכו וקחו לכם צאן למשפחתיכם ושחטו הפסח׃</seg>
          <seg id="b.EXO.12.22" type="verse">ולקחתם אגדת אזוב וטבלתם בדם אשר־בסף והגעתם אל־המשקוף ואל־שתי המזוזת מן־הדם אשר בסף ואתם לא תצאו איש מפתח־ביתו עד־בקר׃</seg>
          <seg id="b.EXO.12.23" type="verse">ועבר יהוה לנגף את־מצרים וראה את־הדם על־המשקוף ועל שתי המזוזת ופסח יהוה על־הפתח ולא יתן המשחית לבא אל־בתיכם לנגף׃</seg>
          <seg id="b.EXO.12.24" type="verse">ושמרתם את־הדבר הזה לחק־לך ולבניך עד־עולם׃</seg>
          <seg id="b.EXO.12.25" type="verse">והיה כי־תבאו אל־הארץ אשר יתן יהוה לכם כאשר דבר ושמרתם את־העבדה הזאת׃</seg>
          <seg id="b.EXO.12.26" type="verse">והיה כי־יאמרו אליכם בניכם מה העבדה הזאת לכם׃</seg>
          <seg id="b.EXO.12.27" type="verse">ואמרתם זבח־פסח הוא ליהוה אשר פסח על־בתי בני־ישראל במצרים בנגפו את־מצרים ואת־בתינו הציל ויקד העם וישתחוו׃</seg>
          <seg id="b.EXO.12.28" type="verse">וילכו ויעשו בני ישראל כאשר צוה יהוה את־משה ואהרן כן עשו׃ ס</seg>
          <seg id="b.EXO.12.29" type="verse">ויהי בחצי הלילה ויהוה הכה כל־בכור בארץ מצרים מבכר פרעה הישב על־כסאו עד בכור השבי אשר בבית הבור וכל בכור בהמה׃</seg>
          <seg id="b.EXO.12.30" type="verse">ויקם פרעה לילה הוא וכל־עבדיו וכל־מצרים ותהי צעקה גדלה במצרים כי־אין בית אשר אין־שם מת׃</seg>
          <seg id="b.EXO.12.31" type="verse">ויקרא למשה ולאהרן לילה ויאמר קומו צאו מתוך עמי גם־אתם גם־בני ישראל ולכו עבדו את־יהוה כדברכם׃</seg>
          <seg id="b.EXO.12.32" type="verse">גם־צאנכם גם־בקרכם קחו כאשר דברתם ולכו וברכתם גם־אתי׃</seg>
          <seg id="b.EXO.12.33" type="verse">ותחזק מצרים על־העם למהר לשלחם מן־הארץ כי אמרו כלנו מתים׃</seg>
          <seg id="b.EXO.12.34" type="verse">וישא העם את־בצקו טרם יחמץ משארתם צררת בשמלתם על־שכםם׃</seg>
          <seg id="b.EXO.12.35" type="verse">ובני־ישראל עשו כדבר משה וישאלו ממצרים כלי־כסף וכלי זהב ושמלת׃</seg>
          <seg id="b.EXO.12.36" type="verse">ויהוה נתן את־חן העם בעיני מצרים וישאלום וינצלו את־מצרים׃ ף</seg>
          <seg id="b.EXO.12.37" type="verse">ויסעו בני־ישראל מרעמסס סכתה כשש־מאות אלף רגלי הגברים לבד מטף׃</seg>
          <seg id="b.EXO.12.38" type="verse">וגם־ערב רב עלה אתם וצאן ובקר מקנה כבד מאד׃</seg>
          <seg id="b.EXO.12.39" type="verse">ויאפו את־הבצק אשר הוציאו ממצרים עגת מצות כי לא חמץ כי־גרשו ממצרים ולא יכלו להתמהמה וגם־צדה לא־עשו להם׃</seg>
          <seg id="b.EXO.12.40" type="verse">ומושב בני ישראל אשר ישבו במצרים שלשים שנה וארבע מאות שנה׃</seg>
          <seg id="b.EXO.12.41" type="verse">ויהי מקץ שלשים שנה וארבע מאות שנה ויהי בעצם היום הזה יצאו כל־צבאות יהוה מארץ מצרים׃</seg>
          <seg id="b.EXO.12.42" type="verse">ליל שמרים הוא ליהוה להוציאם מארץ מצרים הוא־הלילה הזה ליהוה שמרים לכל־בני ישראל לדרתם׃ ף</seg>
          <seg id="b.EXO.12.43" type="verse">ויאמר יהוה אל־משה ואהרן זאת חקת הפסח כל־בן־נכר לא־יאכל בו׃</seg>
          <seg id="b.EXO.12.44" type="verse">וכל־עבד איש מקנת־כסף ומלתה אתו אז יאכל בו׃</seg>
          <seg id="b.EXO.12.45" type="verse">תושב ושכיר לא־יאכל־בו׃</seg>
          <seg id="b.EXO.12.46" type="verse">בבית אחד יאכל לא־תוציא מן־הבית מן־הבשר חוצה ועצם לא תשברו־בו׃</seg>
          <seg id="b.EXO.12.47" type="verse">כל־עדת ישראל יעשו אתו׃</seg>
          <seg id="b.EXO.12.48" type="verse">וכי־יגור אתך גר ועשה פסח ליהוה המול לו כל־זכר ואז יקרב לעשתו והיה כאזרח הארץ וכל־ערל לא־יאכל בו׃</seg>
          <seg id="b.EXO.12.49" type="verse">תורה אחת יהיה לאזרח ולגר הגר בתוככם׃</seg>
          <seg id="b.EXO.12.50" type="verse">ויעשו כל־בני ישראל כאשר צוה יהוה את־משה ואת־אהרן כן עשו׃ ס</seg>
          <seg id="b.EXO.12.51" type="verse">ויהי בעצם היום הזה הוציא יהוה את־בני ישראל מארץ מצרים על־צבאתם׃ ף</seg>
        </div>
        <div id="b.EXO.13" type="chapter">
          <seg id="b.EXO.13.1" type="verse">וידבר יהוה אל־משה לאמר׃</seg>
          <seg id="b.EXO.13.2" type="verse">קדש־לי כל־בכור פטר כל־רחם בבני ישראל באדם ובבהמה לי הוא׃</seg>
          <seg id="b.EXO.13.3" type="verse">ויאמר משה אל־העם זכור את־היום הזה אשר יצאתם ממצרים מבית עבדים כי בחזק יד הוציא יהוה אתכם מזה ולא יאכל חמץ׃</seg>
          <seg id="b.EXO.13.4" type="verse">היום אתם יצאים בחדש האביב׃</seg>
          <seg id="b.EXO.13.5" type="verse">והיה כי־יביאך יהוה אל־ארץ הכנעני והחתי והאמרי והחוי והיבוסי אשר נשבע לאבתיך לתת לך ארץ זבת חלב ודבש ועבדת את־העבדה הזאת בחדש הזה׃</seg>
          <seg id="b.EXO.13.6" type="verse">שבעת ימים תאכל מצת וביום השביעי חג ליהוה׃</seg>
          <seg id="b.EXO.13.7" type="verse">מצות יאכל את שבעת הימים ולא־יראה לך חמץ ולא־יראה לך שאר בכל־גבלך׃</seg>
          <seg id="b.EXO.13.8" type="verse">והגדת לבנך ביום ההוא לאמר בעבור זה עשה יהוה לי בצאתי ממצרים׃</seg>
          <seg id="b.EXO.13.9" type="verse">והיה לך לאות על־ידך ולזכרון בין עיניך למען תהיה תורת יהוה בפיך כי ביד חזקה הוצאך יהוה ממצרים׃</seg>
          <seg id="b.EXO.13.10" type="verse">ושמרת את־החקה הזאת למועדה מימים ימימה׃ ס</seg>
          <seg id="b.EXO.13.11" type="verse">והיה כי־יבאך יהוה אל־ארץ הכנעני כאשר נשבע לך ולאבתיך ונתנה לך׃</seg>
          <seg id="b.EXO.13.12" type="verse">והעברת כל־פטר־רחם ליהוה וכל־פטר שגר בהמה אשר יהיה לך הזכרים ליהוה׃</seg>
          <seg id="b.EXO.13.13" type="verse">וכל־פטר חמר תפדה בשה ואם־לא תפדה וערפתו וכל בכור אדם בבניך תפדה׃</seg>
          <seg id="b.EXO.13.14" type="verse">והיה כי־ישאלך בנך מחר לאמר מה־זאת ואמרת אליו בחזק יד הוציאנו יהוה ממצרים מבית עבדים׃</seg>
          <seg id="b.EXO.13.15" type="verse">ויהי כי־הקשה פרעה לשלחנו ויהרג יהוה כל־בכור בארץ מצרים מבכר אדם ועד־בכור בהמה על־כן אני זבח ליהוה כל־פטר רחם הזכרים וכל־בכור בני אפדה׃</seg>
          <seg id="b.EXO.13.16" type="verse">והיה לאות על־ידכה ולטוטפת בין עיניך כי בחזק יד הוציאנו יהוה ממצרים׃ ס</seg>
          <seg id="b.EXO.13.17" type="verse">ויהי בשלח פרעה את־העם ולא־נחם אלהים דרך ארץ פלשתים כי קרוב הוא כי אמר אלהים פן־ינחם העם בראתם מלחמה ושבו מצרימה׃</seg>
          <seg id="b.EXO.13.18" type="verse">ויסב אלהים את־העם דרך המדבר ים־סוף וחמשים עלו בני־ישראל מארץ מצרים׃</seg>
          <seg id="b.EXO.13.19" type="verse">ויקח משה את־עצמות יוסף עמו כי השבע השביע את־בני ישראל לאמר פקד יפקד אלהים אתכם והעליתם את־עצמתי מזה אתכם׃</seg>
          <seg id="b.EXO.13.20" type="verse">ויסעו מסכת ויחנו באתם בקצה המדבר׃</seg>
          <seg id="b.EXO.13.21" type="verse">ויהוה הלך לפניהם יוםם בעמוד עןן לנחתם הדרך ולילה בעמוד אש להאיר להם ללכת יוםם ולילה׃</seg>
          <seg id="b.EXO.13.22" type="verse">לא־ימיש עמוד העןן יוםם ועמוד האש לילה לפני העם׃ ף</seg>
        </div>
        <div id="b.EXO.14" type="chapter">
          <seg id="b.EXO.14.1" type="verse">וידבר יהוה אל־משה לאמר׃</seg>
          <seg id="b.EXO.14.2" type="verse">דבר אל־בני ישראל וישבו ויחנו לפני פי החירת בין מגדל ובין הים לפני בעל צפן נכחו תחנו על־הים׃</seg>
          <seg id="b.EXO.14.3" type="verse">ואמר פרעה לבני ישראל נבכים הם בארץ סגר עליהם המדבר׃</seg>
          <seg id="b.EXO.14.4" type="verse">וחזקתי את־לב־פרעה ורדף אחריהם ואכבדה בפרעה ובכל־חילו וידעו מצרים כי־אני יהוה ויעשו־כן׃</seg>
          <seg id="b.EXO.14.5" type="verse">ויגד למלך מצרים כי ברח העם ויהפך לבב פרעה ועבדיו אל־העם ויאמרו מה־זאת עשינו כי־שלחנו את־ישראל מעבדנו׃</seg>
          <seg id="b.EXO.14.6" type="verse">ויאסר את־רכבו ואת־עמו לקח עמו׃</seg>
          <seg id="b.EXO.14.7" type="verse">ויקח שש־מאות רכב בחור וכל רכב מצרים ושלשם על־כלו׃</seg>
          <seg id="b.EXO.14.8" type="verse">ויחזק יהוה את־לב פרעה מלך מצרים וירדף אחרי בני ישראל ובני ישראל יצאים ביד רמה׃</seg>
          <seg id="b.EXO.14.9" type="verse">וירדפו מצרים אחריהם וישיגו אותם חנים על־הים כל־סוס רכב פרעה ופרשיו וחילו על־פי החירת לפני בעל צפן׃</seg>
          <seg id="b.EXO.14.10" type="verse">ופרעה הקריב וישאו בני־ישראל את־עיניהם והנה מצרים נסע אחריהם וייראו מאד ויצעקו בני־ישראל אל־יהוה׃</seg>
          <seg id="b.EXO.14.11" type="verse">ויאמרו אל־משה המבלי אין־קברים במצרים לקחתנו למות במדבר מה־זאת עשית לנו להוציאנו ממצרים׃</seg>
          <seg id="b.EXO.14.12" type="verse">הלא־זה הדבר אשר דברנו אליך במצרים לאמר חדל ממנו ונעבדה את־מצרים כי טוב לנו עבד את־מצרים ממתנו במדבר׃</seg>
          <seg id="b.EXO.14.13" type="verse">ויאמר משה אל־העם אל־תיראו התיצבו וראו את־ישועת יהוה אשר־יעשה לכם היום כי אשר ראיתם את־מצרים היום לא תסיפו לראתם עוד עד־עולם׃</seg>
          <seg id="b.EXO.14.14" type="verse">יהוה ילחם לכם ואתם תחרישון׃ ף</seg>
          <seg id="b.EXO.14.15" type="verse">ויאמר יהוה אל־משה מה־תצעק אלי דבר אל־בני־ישראל ויסעו׃</seg>
          <seg id="b.EXO.14.16" type="verse">ואתה הרם את־מטך ונטה את־ידך על־הים ובקעהו ויבאו בני־ישראל בתוך הים ביבשה׃</seg>
          <seg id="b.EXO.14.17" type="verse">ואני הנני מחזק את־לב מצרים ויבאו אחריהם ואכבדה בפרעה ובכל־חילו ברכבו ובפרשיו׃</seg>
          <seg id="b.EXO.14.18" type="verse">וידעו מצרים כי־אני יהוה בהכבדי בפרעה ברכבו ובפרשיו׃</seg>
          <seg id="b.EXO.14.19" type="verse">ויסע מלאך האלהים ההלך לפני מחנה ישראל וילך מאחריהם ויסע עמוד העןן מפניהם ויעמד מאחריהם׃</seg>
          <seg id="b.EXO.14.20" type="verse">ויבא בין מחנה מצרים ובין מחנה ישראל ויהי העןן והחשך ויאר את־הלילה ולא־קרב זה אל־זה כל־הלילה׃</seg>
          <seg id="b.EXO.14.21" type="verse">ויט משה את־ידו על־הים ויולך יהוה את־הים ברוח קדים עזה כל־הלילה וישם את־הים לחרבה ויבקעו המים׃</seg>
          <seg id="b.EXO.14.22" type="verse">ויבאו בני־ישראל בתוך הים ביבשה והמים להם חמה מימינם ומשמאלם׃</seg>
          <seg id="b.EXO.14.23" type="verse">וירדפו מצרים ויבאו אחריהם כל סוס פרעה רכבו ופרשיו אל־תוך הים׃</seg>
          <seg id="b.EXO.14.24" type="verse">ויהי באשמרת הבקר וישקף יהוה אל־מחנה מצרים בעמוד אש ועןן ויהם את מחנה מצרים׃</seg>
          <seg id="b.EXO.14.25" type="verse">ויסר את אפן מרכבתיו וינהגהו בכבדת ויאמר מצרים אנוסה מפני ישראל כי יהוה נלחם להם במצרים׃ ף</seg>
          <seg id="b.EXO.14.26" type="verse">ויאמר יהוה אל־משה נטה את־ידך על־הים וישבו המים על־מצרים על־רכבו ועל־פרשיו׃</seg>
          <seg id="b.EXO.14.27" type="verse">ויט משה את־ידו על־הים וישב הים לפנות בקר לאיתנו ומצרים נסים לקראתו וינער יהוה את־מצרים בתוך הים׃</seg>
          <seg id="b.EXO.14.28" type="verse">וישבו המים ויכסו את־הרכב ואת־הפרשים לכל חיל פרעה הבאים אחריהם בים לא־נשאר בהם עד־אחד׃</seg>
          <seg id="b.EXO.14.29" type="verse">ובני ישראל הלכו ביבשה בתוך הים והמים להם חמה מימינם ומשמאלם׃</seg>
          <seg id="b.EXO.14.30" type="verse">ויושע יהוה ביום ההוא את־ישראל מיד מצרים וירא ישראל את־מצרים מת על־שפת הים׃</seg>
          <seg id="b.EXO.14.31" type="verse">וירא ישראל את־היד הגדלה אשר עשה יהוה במצרים וייראו העם את־יהוה ויאמינו ביהוה ובמשה עבדו׃ ף</seg>
        </div>
        <div id="b.EXO.15" type="chapter">
          <seg id="b.EXO.15.1" type="verse">אז ישיר־משה ובני ישראל את־השירה הזאת ליהוה ויאמרו לאמר אשירה ליהוה כי־גאה גאה סוס ורכבו רמה בים׃</seg>
          <seg id="b.EXO.15.2" type="verse">עזי וזמרת יה ויהי־לי לישועה זה אלי ואנוהו אלהי אבי וארממנהו׃</seg>
          <seg id="b.EXO.15.3" type="verse">יהוה איש מלחמה יהוה שמו׃</seg>
          <seg id="b.EXO.15.4" type="verse">מרכבת פרעה וחילו ירה בים ומבחר שלשיו טבעו בים־סוף׃</seg>
          <seg id="b.EXO.15.5" type="verse">תהמת יכסימו ירדו במצולת כמו־אבן׃</seg>
          <seg id="b.EXO.15.6" type="verse">ימינך יהוה נאדרי בכח ימינך יהוה תרעץ אויב׃</seg>
          <seg id="b.EXO.15.7" type="verse">וברב גאונך תהרס קמיך תשלח חרנך יאכלמו כקש׃</seg>
          <seg id="b.EXO.15.8" type="verse">וברוח אפיך נערמו מים נצבו כמו־נד נזלים קפאו תהמת בלב־ים׃</seg>
          <seg id="b.EXO.15.9" type="verse">אמר אויב ארדף אשיג אחלק שלל תמלאמו נפשי אריק חרבי תורישמו ידי׃</seg>
          <seg id="b.EXO.15.10" type="verse">נשפת ברוחך כסמו ים צללו כעופרת במים אדירים׃</seg>
          <seg id="b.EXO.15.11" type="verse">מי־כמכה באלם יהוה מי כמכה נאדר בקדש נורא תהלת עשה פלא׃</seg>
          <seg id="b.EXO.15.12" type="verse">נטית ימינך תבלעמו ארץ׃</seg>
          <seg id="b.EXO.15.13" type="verse">נחית בחסדך עם־זו גאלת נהלת בעזך אל־נוה קדשך׃</seg>
          <seg id="b.EXO.15.14" type="verse">שמעו עמים ירגזון חיל אחז ישבי פלשת׃</seg>
          <seg id="b.EXO.15.15" type="verse">אז נבהלו אלופי אדום אילי מואב יאחזמו רעד נמגו כל ישבי כנען׃</seg>
          <seg id="b.EXO.15.16" type="verse">תפל עליהם אימתה ופחד בגדל זרועך ידמו כאבן עד־יעבר עמך יהוה עד־יעבר עם־זו קנית׃</seg>
          <seg id="b.EXO.15.17" type="verse">תבאמו ותטעמו בהר נחלתך מכון לשבתך פעלת יהוה מקדש אדני כוננו ידיך׃</seg>
          <seg id="b.EXO.15.18" type="verse">יהוה ימלך לעלם ועד׃</seg>
          <seg id="b.EXO.15.19" type="verse">כי בא סוס פרעה ברכבו ובפרשיו בים וישב יהוה עלהם את־מי הים ובני ישראל הלכו ביבשה בתוך הים׃ ף</seg>
          <seg id="b.EXO.15.20" type="verse">ותקח מרים הנביאה אחות אהרן את־התף בידה ותצאן כל־הנשים אחריה בתפים ובמחלת׃</seg>
          <seg id="b.EXO.15.21" type="verse">ותען להם מרים שירו ליהוה כי־גאה גאה סוס ורכבו רמה בים׃ ס</seg>
          <seg id="b.EXO.15.22" type="verse">ויסע משה את־ישראל מים־סוף ויצאו אל־מדבר־שור וילכו שלשת־ימים במדבר ולא־מצאו מים׃</seg>
          <seg id="b.EXO.15.23" type="verse">ויבאו מרתה ולא יכלו לשתת מים ממרה כי מרים הם על־כן קרא־שמה מרה׃</seg>
          <seg id="b.EXO.15.24" type="verse">וילנו העם על־משה לאמר מה־נשתה׃</seg>
          <seg id="b.EXO.15.25" type="verse">ויצעק אל־יהוה ויורהו יהוה עץ וישלך אל־המים וימתקו המים שם שם לו חק ומשפט ושם נסהו׃</seg>
          <seg id="b.EXO.15.26" type="verse">ויאמר אם־שמוע תשמע לקול יהוה אלהיך והישר בעיניו תעשה והאזנת למצותיו ושמרת כל־חקיו כל־המחלה אשר־שמתי במצרים לא־אשים עליך כי אני יהוה רפאך׃ ס</seg>
          <seg id="b.EXO.15.27" type="verse">ויבאו אילמה ושם שתים עשרה עינת מים ושבעים תמרים ויחנו־שם על־המים׃</seg>
        </div>
        <div id="b.EXO.16" type="chapter">
          <seg id="b.EXO.16.1" type="verse">ויסעו מאילם ויבאו כל־עדת בני־ישראל אל־מדבר־סין אשר בין־אילם ובין סיני בחמשה עשר יום לחדש השני לצאתם מארץ מצרים׃</seg>
          <seg id="b.EXO.16.2" type="verse">[כ= וילינו] [ק= וילונו] כל־עדת בני־ישראל על־משה ועל־אהרן במדבר׃</seg>
          <seg id="b.EXO.16.3" type="verse">ויאמרו אלהם בני ישראל מי־יתן מותנו ביד־יהוה בארץ מצרים בשבתנו על־סיר הבשר באכלנו לחם לשבע כי־הוצאתם אתנו אל־המדבר הזה להמית את־כל־הקהל הזה ברעב׃ ס</seg>
          <seg id="b.EXO.16.4" type="verse">ויאמר יהוה אל־משה הנני ממטיר לכם לחם מן־השמים ויצא העם ולקטו דבר־יום ביומו למען אנסנו הילך בתורתי אם־לא׃</seg>
          <seg id="b.EXO.16.5" type="verse">והיה ביום הששי והכינו את אשר־יביאו והיה משנה על אשר־ילקטו יום יום׃ ס</seg>
          <seg id="b.EXO.16.6" type="verse">ויאמר משה ואהרן אל־כל־בני ישראל ערב וידעתם כי יהוה הוציא אתכם מארץ מצרים׃</seg>
          <seg id="b.EXO.16.7" type="verse">ובקר וראיתם את־כבוד יהוה בשמעו את־תלנתיכם על־יהוה ונחנו מה כי [כ= תלונו] [ק= תלינו] עלינו׃</seg>
          <seg id="b.EXO.16.8" type="verse">ויאמר משה בתת יהוה לכם בערב בשר לאכל ולחם בבקר לשבע בשמע יהוה את־תלנתיכם אשר־אתם מלינם עליו ונחנו מה לא־עלינו תלנתיכם כי על־יהוה׃</seg>
          <seg id="b.EXO.16.9" type="verse">ויאמר משה אל־אהרן אמר אל־כל־עדת בני ישראל קרבו לפני יהוה כי שמע את תלנתיכם׃</seg>
          <seg id="b.EXO.16.10" type="verse">ויהי כדבר אהרן אל־כל־עדת בני־ישראל ויפנו אל־המדבר והנה כבוד יהוה נראה בעןן׃ ף</seg>
          <seg id="b.EXO.16.11" type="verse">וידבר יהוה אל־משה לאמר׃</seg>
          <seg id="b.EXO.16.12" type="verse">שמעתי את־תלונת בני ישראל דבר אלהם לאמר בין הערבים תאכלו בשר ובבקר תשבעו־לחם וידעתם כי אני יהוה אלהיכם׃</seg>
          <seg id="b.EXO.16.13" type="verse">ויהי בערב ותעל השלו ותכס את־המחנה ובבקר היתה שכבת הטל סביב למחנה׃</seg>
          <seg id="b.EXO.16.14" type="verse">ותעל שכבת הטל והנה על־פני המדבר דק מחספס דק ככפר על־הארץ׃</seg>
          <seg id="b.EXO.16.15" type="verse">ויראו בני־ישראל ויאמרו איש אל־אחיו מן הוא כי לא ידעו מה־הוא ויאמר משה אלהם הוא הלחם אשר נתן יהוה לכם לאכלה׃</seg>
          <seg id="b.EXO.16.16" type="verse">זה הדבר אשר צוה יהוה לקטו ממנו איש לפי אכלו עמר לגלגלת מספר נפשתיכם איש לאשר באהלו תקחו׃</seg>
          <seg id="b.EXO.16.17" type="verse">ויעשו־כן בני ישראל וילקטו המרבה והממעיט׃</seg>
          <seg id="b.EXO.16.18" type="verse">וימדו בעמר ולא העדיף המרבה והממעיט לא החסיר איש לפי־אכלו לקטו׃</seg>
          <seg id="b.EXO.16.19" type="verse">ויאמר משה אלהם איש אל־יותר ממנו עד־בקר׃</seg>
          <seg id="b.EXO.16.20" type="verse">ולא־שמעו אל־משה ויותרו אנשים ממנו עד־בקר וירם תולעים ויבאש ויקצף עלהם משה׃</seg>
          <seg id="b.EXO.16.21" type="verse">וילקטו אתו בבקר בבקר איש כפי אכלו וחם השמש ונמס׃</seg>
          <seg id="b.EXO.16.22" type="verse">ויהי ביום הששי לקטו לחם משנה שני העמר לאחד ויבאו כל־נשיאי העדה ויגידו למשה׃</seg>
          <seg id="b.EXO.16.23" type="verse">ויאמר אלהם הוא אשר דבר יהוה שבתון שבת־קדש ליהוה מחר את אשר־תאפו אפו ואת אשר־תבשלו בשלו ואת כל־העדף הניחו לכם למשמרת עד־הבקר׃</seg>
          <seg id="b.EXO.16.24" type="verse">ויניחו אתו עד־הבקר כאשר צוה משה ולא הבאיש ורמה לא־היתה בו׃</seg>
          <seg id="b.EXO.16.25" type="verse">ויאמר משה אכלהו היום כי־שבת היום ליהוה היום לא תמצאהו בשדה׃</seg>
          <seg id="b.EXO.16.26" type="verse">ששת ימים תלקטהו וביום השביעי שבת לא יהיה־בו׃</seg>
          <seg id="b.EXO.16.27" type="verse">ויהי ביום השביעי יצאו מן־העם ללקט ולא מצאו׃ ס</seg>
          <seg id="b.EXO.16.28" type="verse">ויאמר יהוה אל־משה עד־אנה מאנתם לשמר מצותי ותורתי׃</seg>
          <seg id="b.EXO.16.29" type="verse">ראו כי־יהוה נתן לכם השבת על־כן הוא נתן לכם ביום הששי לחם יומים שבו איש תחתיו אל־יצא איש ממקמו ביום השביעי׃</seg>
          <seg id="b.EXO.16.30" type="verse">וישבתו העם ביום השבעי׃</seg>
          <seg id="b.EXO.16.31" type="verse">ויקראו בית־ישראל את־שמו מן והוא כזרע גד לבן וטעמו כצפיחת בדבש׃</seg>
          <seg id="b.EXO.16.32" type="verse">ויאמר משה זה הדבר אשר צוה יהוה מלא העמר ממנו למשמרת לדרתיכם למען יראו את־הלחם אשר האכלתי אתכם במדבר בהוציאי אתכם מארץ מצרים׃</seg>
          <seg id="b.EXO.16.33" type="verse">ויאמר משה אל־אהרן קח צנצנת אחת ותן־שמה מלא־העמר מן והנח אתו לפני יהוה למשמרת לדרתיכם׃</seg>
          <seg id="b.EXO.16.34" type="verse">כאשר צוה יהוה אל־משה ויניחהו אהרן לפני העדת למשמרת׃</seg>
          <seg id="b.EXO.16.35" type="verse">ובני ישראל אכלו את־המן ארבעים שנה עד־באם אל־ארץ נושבת את־המן אכלו עד־באם אל־קצה ארץ כנען׃</seg>
          <seg id="b.EXO.16.36" type="verse">והעמר עשרית האיפה הוא׃ ף</seg>
        </div>
        <div id="b.EXO.17" type="chapter">
          <seg id="b.EXO.17.1" type="verse">ויסעו כל־עדת בני־ישראל ממדבר־סין למסעיהם על־פי יהוה ויחנו ברפידים ואין מים לשתת העם׃</seg>
          <seg id="b.EXO.17.2" type="verse">וירב העם עם־משה ויאמרו תנו־לנו מים ונשתה ויאמר להם משה מה־תריבון עמדי מה־תנסון את־יהוה׃</seg>
          <seg id="b.EXO.17.3" type="verse">ויצמא שם העם למים וילן העם על־משה ויאמר למה זה העליתנו ממצרים להמית אתי ואת־בני ואת־מקני בצמא׃</seg>
          <seg id="b.EXO.17.4" type="verse">ויצעק משה אל־יהוה לאמר מה אעשה לעם הזה עוד מעט וסקלני׃</seg>
          <seg id="b.EXO.17.5" type="verse">ויאמר יהוה אל־משה עבר לפני העם וקח אתך מזקני ישראל ומטך אשר הכית בו את־היאר קח בידך והלכת׃</seg>
          <seg id="b.EXO.17.6" type="verse">הנני עמד לפניך שם על־הצור בחרב והכית בצור ויצאו ממנו מים ושתה העם ויעש כן משה לעיני זקני ישראל׃</seg>
          <seg id="b.EXO.17.7" type="verse">ויקרא שם המקום מסה ומריבה על־ריב בני ישראל ועל נסתם את־יהוה לאמר היש יהוה בקרבנו אם־אין׃ ף</seg>
          <seg id="b.EXO.17.8" type="verse">ויבא עמלק וילחם עם־ישראל ברפידם׃</seg>
          <seg id="b.EXO.17.9" type="verse">ויאמר משה אל־יהושע בחר־לנו אנשים וצא הלחם בעמלק מחר אנכי נצב על־ראש הגבעה ומטה האלהים בידי׃</seg>
          <seg id="b.EXO.17.10" type="verse">ויעש יהושע כאשר אמר־לו משה להלחם בעמלק ומשה אהרן וחור עלו ראש הגבעה׃</seg>
          <seg id="b.EXO.17.11" type="verse">והיה כאשר ירים משה ידו וגבר ישראל וכאשר יניח ידו וגבר עמלק׃</seg>
          <seg id="b.EXO.17.12" type="verse">וידי משה כבדים ויקחו־אבן וישימו תחתיו וישב עליה ואהרן וחור תמכו בידיו מזה אחד ומזה אחד ויהי ידיו אמונה עד־בא השמש׃</seg>
          <seg id="b.EXO.17.13" type="verse">ויחלש יהושע את־עמלק ואת־עמו לפי־חרב׃ ף</seg>
          <seg id="b.EXO.17.14" type="verse">ויאמר יהוה אל־משה כתב זאת זכרון בספר ושים באזני יהושע כי־מחה אמחה את־זכר עמלק מתחת השמים׃</seg>
          <seg id="b.EXO.17.15" type="verse">ויבן משה מזבח ויקרא שמו יהוה נסי׃</seg>
          <seg id="b.EXO.17.16" type="verse">ויאמר כי־יד על־כס יה מלחמה ליהוה בעמלק מדר דר׃ ף</seg>
        </div>
        <div id="b.EXO.18" type="chapter">
          <seg id="b.EXO.18.1" type="verse">וישמע יתרו כהן מדין חתן משה את כל־אשר עשה אלהים למשה ולישראל עמו כי־הוציא יהוה את־ישראל ממצרים׃</seg>
          <seg id="b.EXO.18.2" type="verse">ויקח יתרו חתן משה את־צפרה אשת משה אחר שלוחיה׃</seg>
          <seg id="b.EXO.18.3" type="verse">ואת שני בניה אשר שם האחד גרשם כי אמר גר הייתי בארץ נכריה׃</seg>
          <seg id="b.EXO.18.4" type="verse">ושם האחד אליעזר כי־אלהי אבי בעזרי ויצלני מחרב פרעה׃</seg>
          <seg id="b.EXO.18.5" type="verse">ויבא יתרו חתן משה ובניו ואשתו אל־משה אל־המדבר אשר־הוא חנה שם הר האלהים׃</seg>
          <seg id="b.EXO.18.6" type="verse">ויאמר אל־משה אני חתנך יתרו בא אליך ואשתך ושני בניה עמה׃</seg>
          <seg id="b.EXO.18.7" type="verse">ויצא משה לקראת חתנו וישתחו וישק־לו וישאלו איש־לרעהו לשלום ויבאו האהלה׃</seg>
          <seg id="b.EXO.18.8" type="verse">ויספר משה לחתנו את כל־אשר עשה יהוה לפרעה ולמצרים על אודת ישראל את כל־התלאה אשר מצאתם בדרך ויצלם יהוה׃</seg>
          <seg id="b.EXO.18.9" type="verse">ויחד יתרו על כל־הטובה אשר־עשה יהוה לישראל אשר הצילו מיד מצרים׃</seg>
          <seg id="b.EXO.18.10" type="verse">ויאמר יתרו ברוך יהוה אשר הציל אתכם מיד מצרים ומיד פרעה אשר הציל את־העם מתחת יד־מצרים׃</seg>
          <seg id="b.EXO.18.11" type="verse">עתה ידעתי כי־גדול יהוה מכל־האלהים כי בדבר אשר זדו עליהם׃</seg>
          <seg id="b.EXO.18.12" type="verse">ויקח יתרו חתן משה עלה וזבחים לאלהים ויבא אהרן וכל זקני ישראל לאכל־לחם עם־חתן משה לפני האלהים׃</seg>
          <seg id="b.EXO.18.13" type="verse">ויהי ממחרת וישב משה לשפט את־העם ויעמד העם על־משה מן־הבקר עד־הערב׃</seg>
          <seg id="b.EXO.18.14" type="verse">וירא חתן משה את כל־אשר־הוא עשה לעם ויאמר מה־הדבר הזה אשר אתה עשה לעם מדוע אתה יושב לבדך וכל־העם נצב עליך מן־בקר עד־ערב׃</seg>
          <seg id="b.EXO.18.15" type="verse">ויאמר משה לחתנו כי־יבא אלי העם לדרש אלהים׃</seg>
          <seg id="b.EXO.18.16" type="verse">כי־יהיה להם דבר בא אלי ושפטתי בין איש ובין רעהו והודעתי את־חקי האלהים ואת־תורתיו׃</seg>
          <seg id="b.EXO.18.17" type="verse">ויאמר חתן משה אליו לא־טוב הדבר אשר אתה עשה׃</seg>
          <seg id="b.EXO.18.18" type="verse">נבל תבל גם־אתה גם־העם הזה אשר עמך כי־כבד ממך הדבר לא־תוכל עשהו לבדך׃</seg>
          <seg id="b.EXO.18.19" type="verse">עתה שמע בקלי איעצך ויהי אלהים עמך היה אתה לעם מול האלהים והבאת אתה את־הדברים אל־האלהים׃</seg>
          <seg id="b.EXO.18.20" type="verse">והזהרתה אתהם את־החקים ואת־התורת והודעת להם את־הדרך ילכו בה ואת־המעשה אשר יעשון׃</seg>
          <seg id="b.EXO.18.21" type="verse">ואתה תחזה מכל־העם אנשי־חיל יראי אלהים אנשי אמת שנאי בצע ושמת עלהם שרי אלפים שרי מאות שרי חמשים ושרי עשרת׃</seg>
          <seg id="b.EXO.18.22" type="verse">ושפטו את־העם בכל־עת והיה כל־הדבר הגדל יביאו אליך וכל־הדבר הקטן ישפטו־הם והקל מעליך ונשאו אתך׃</seg>
          <seg id="b.EXO.18.23" type="verse">אם את־הדבר הזה תעשה וצוך אלהים ויכלת עמד וגם כל־העם הזה על־מקמו יבא בשלום׃</seg>
          <seg id="b.EXO.18.24" type="verse">וישמע משה לקול חתנו ויעש כל אשר אמר׃</seg>
          <seg id="b.EXO.18.25" type="verse">ויבחר משה אנשי־חיל מכל־ישראל ויתן אתם ראשים על־העם שרי אלפים שרי מאות שרי חמשים ושרי עשרת׃</seg>
          <seg id="b.EXO.18.26" type="verse">ושפטו את־העם בכל־עת את־הדבר הקשה יביאון אל־משה וכל־הדבר הקטן ישפוטו הם׃</seg>
          <seg id="b.EXO.18.27" type="verse">וישלח משה את־חתנו וילך לו אל־ארצו׃ ף</seg>
        </div>
        <div id="b.EXO.19" type="chapter">
          <seg id="b.EXO.19.1" type="verse">בחדש השלישי לצאת בני־ישראל מארץ מצרים ביום הזה באו מדבר סיני׃</seg>
          <seg id="b.EXO.19.2" type="verse">ויסעו מרפידים ויבאו מדבר סיני ויחנו במדבר ויחן־שם ישראל נגד ההר׃</seg>
          <seg id="b.EXO.19.3" type="verse">ומשה עלה אל־האלהים ויקרא אליו יהוה מן־ההר לאמר כה תאמר לבית יעקב ותגיד לבני ישראל׃</seg>
          <seg id="b.EXO.19.4" type="verse">אתם ראיתם אשר עשיתי למצרים ואשא אתכם על־כנפי נשרים ואבא אתכם אלי׃</seg>
          <seg id="b.EXO.19.5" type="verse">ועתה אם־שמוע תשמעו בקלי ושמרתם את־בריתי והייתם לי סגלה מכל־העמים כי־לי כל־הארץ׃</seg>
          <seg id="b.EXO.19.6" type="verse">ואתם תהיו־לי ממלכת כהנים וגוי קדוש אלה הדברים אשר תדבר אל־בני ישראל׃</seg>
          <seg id="b.EXO.19.7" type="verse">ויבא משה ויקרא לזקני העם וישם לפניהם את כל־הדברים האלה אשר צוהו יהוה׃</seg>
          <seg id="b.EXO.19.8" type="verse">ויענו כל־העם יחדו ויאמרו כל אשר־דבר יהוה נעשה וישב משה את־דברי העם אל־יהוה׃</seg>
          <seg id="b.EXO.19.9" type="verse">ויאמר יהוה אל־משה הנה אנכי בא אליך בעב העןן בעבור ישמע העם בדברי עמך וגם־בך יאמינו לעולם ויגד משה את־דברי העם אל־יהוה׃</seg>
          <seg id="b.EXO.19.10" type="verse">ויאמר יהוה אל־משה לך אל־העם וקדשתם היום ומחר וכבסו שמלתם׃</seg>
          <seg id="b.EXO.19.11" type="verse">והיו נכנים ליום השלישי כי ביום השלישי ירד יהוה לעיני כל־העם על־הר סיני׃</seg>
          <seg id="b.EXO.19.12" type="verse">והגבלת את־העם סביב לאמר השמרו לכם עלות בהר ונגע בקצהו כל־הנגע בהר מות יומת׃</seg>
          <seg id="b.EXO.19.13" type="verse">לא־תגע בו יד כי־סקול יסקל או־ירה יירה אם־בהמה אם־איש לא יחיה במשך היבל המה יעלו בהר׃</seg>
          <seg id="b.EXO.19.14" type="verse">וירד משה מן־ההר אל־העם ויקדש את־העם ויכבסו שמלתם׃</seg>
          <seg id="b.EXO.19.15" type="verse">ויאמר אל־העם היו נכנים לשלשת ימים אל־תגשו אל־אשה׃</seg>
          <seg id="b.EXO.19.16" type="verse">ויהי ביום השלישי בהית הבקר ויהי קלת וברקים ועןן כבד על־ההר וקל שפר חזק מאד ויחרד כל־העם אשר במחנה׃</seg>
          <seg id="b.EXO.19.17" type="verse">ויוצא משה את־העם לקראת האלהים מן־המחנה ויתיצבו בתחתית ההר׃</seg>
          <seg id="b.EXO.19.18" type="verse">והר סיני עשן כלו מפני אשר ירד עליו יהוה באש ויעל עשנו כעשן הכבשן ויחרד כל־ההר מאד׃</seg>
          <seg id="b.EXO.19.19" type="verse">ויהי* קול השופר הולך וחזק מאד משה ידבר והאלהים יעננו בקול׃</seg>
          <seg id="b.EXO.19.20" type="verse">וירד יהוה על־הר סיני אל־ראש ההר ויקרא יהוה למשה אל־ראש ההר ויעל משה׃</seg>
          <seg id="b.EXO.19.21" type="verse">ויאמר יהוה אל־משה רד העד בעם פן־יהרסו אל־יהוה לראות ונפל ממנו רב׃</seg>
          <seg id="b.EXO.19.22" type="verse">וגם הכהנים הנגשים אל־יהוה יתקדשו פן־יפרץ בהם יהוה׃</seg>
          <seg id="b.EXO.19.23" type="verse">ויאמר משה אל־יהוה לא־יוכל העם לעלת אל־הר סיני כי־אתה העדתה בנו לאמר הגבל את־ההר וקדשתו׃</seg>
          <seg id="b.EXO.19.24" type="verse">ויאמר אליו יהוה לך־רד ועלית אתה ואהרן עמך והכהנים והעם אל־יהרסו לעלת אל־יהוה פן־יפרץ־בם׃</seg>
          <seg id="b.EXO.19.25" type="verse">וירד משה אל־העם ויאמר אלהם׃ ס</seg>
        </div>
        <div id="b.EXO.20" type="chapter">
          <seg id="b.EXO.20.1" type="verse">וידבר אלהים את כל־הדברים האלה לאמר׃ ס</seg>
          <seg id="b.EXO.20.2" type="verse">אנכי יהוה אלהיך אשר הוצאתיך מארץ מצרים מבית עבדים׃</seg>
          <seg id="b.EXO.20.3" type="verse">לא יהיה־לך אלהים אחרים על־פני׃</seg>
          <seg id="b.EXO.20.4" type="verse">לא תעשה־לך פסל וכל־תמונה אשר בשמים ממעל ואשר בארץ מתחת ואשר במים מתחת לארץ׃</seg>
          <seg id="b.EXO.20.5" type="verse">לא־תשתחוה להם ולא תעבדם כי אנכי יהוה אלהיך אל קנא פקד עון אבת על־בנים על־שלשים ועל־רבעים לשנאי׃</seg>
          <seg id="b.EXO.20.6" type="verse">ועשה חסד לאלפים לאהבי ולשמרי מצותי׃ ס</seg>
          <seg id="b.EXO.20.7" type="verse">לא תשא את־שם־יהוה אלהיך לשוא כי לא ינקה יהוה את אשר־ישא את־שמו לשוא׃ ף</seg>
          <seg id="b.EXO.20.8" type="verse">זכור את־יום השבת לקדשו׃</seg>
          <seg id="b.EXO.20.9" type="verse">ששת ימים תעבד ועשית כל־מלאכתך׃</seg>
          <seg id="b.EXO.20.10" type="verse">ויום השביעי שבת ליהוה אלהיך לא־תעשה כל־מלאכה אתה ובנך־ובתך עבדכ* ואמתכ* ובהמתך וגרך אשר בשעריך׃</seg>
          <seg id="b.EXO.20.11" type="verse">כי ששת־ימים עשה יהוה את־השמים ואת־הארץ את־הים ואת־כל־אשר־בם וינח ביום השביעי על־כן ברך יהוה את־יום השבת ויקדשהו׃ ס</seg>
          <seg id="b.EXO.20.12" type="verse">כבד את־אביך ואת־אמך למען יארכון ימיך על האדמה אשר־יהוה אלהיך נתן לך׃ ס</seg>
          <seg id="b.EXO.20.13" type="verse">לא תרצח׃ ס</seg>
          <seg id="b.EXO.20.14" type="verse">לא תנאף׃ ס</seg>
          <seg id="b.EXO.20.15" type="verse">לא תגנב׃ ס</seg>
          <seg id="b.EXO.20.16" type="verse">לא־תענה ברעך עד שקר׃ ס</seg>
          <seg id="b.EXO.20.17" type="verse">לא תחמד בית רעך לא־תחמד אשת רעך ועבדו ואמתו ושורו וחמרו וכל אשר לרעך׃ ף</seg>
          <seg id="b.EXO.20.18" type="verse">וכל־העם ראים את־הקולת ואת־הלפידם ואת קול השפר ואת־ההר עשן וירא העם וינעו ויעמדו מרחק׃</seg>
          <seg id="b.EXO.20.19" type="verse">ויאמרו אל־משה דבר־אתה עמנו ונשמעה ואל־ידבר עמנו אלהים פן־נמות׃</seg>
          <seg id="b.EXO.20.20" type="verse">ויאמר משה אל־העם אל־תיראו כי לבעבור נסות אתכם בא האלהים ובעבור תהיה יראתו על־פניכם לבלתי תחטאו׃</seg>
          <seg id="b.EXO.20.21" type="verse">ויעמד העם מרחק ומשה נגש אל־הערפל אשר־שם האלהים׃ ף</seg>
          <seg id="b.EXO.20.22" type="verse">ויאמר יהוה אל־משה כה תאמר אל־בני ישראל אתם ראיתם כי מן־השמים דברתי עםכם׃</seg>
          <seg id="b.EXO.20.23" type="verse">לא תעשון אתי אלהי כסף ואלהי זהב לא תעשו לכם׃</seg>
          <seg id="b.EXO.20.24" type="verse">מזבח אדמה תעשה־לי וזבחת עליו את־עלתיך ואת־שלמיך את־צאנך ואת־בקרך בכל־המקום אשר אזכיר את־שמי אבוא אליך וברכתיך׃</seg>
          <seg id="b.EXO.20.25" type="verse">ואם־מזבח אבנים תעשה־לי לא־תבנה אתהן גזית כי חרבך הנפת עליה ותחללה׃</seg>
          <seg id="b.EXO.20.26" type="verse">ולא־תעלה במעלת על־מזבחי אשר לא־תגלה ערותך עליו׃ ף</seg>
        </div>
        <div id="b.EXO.21" type="chapter">
          <seg id="b.EXO.21.1" type="verse">ואלה המשפטים אשר תשים לפניהם׃</seg>
          <seg id="b.EXO.21.2" type="verse">כי תקנה עבד עברי שש שנים יעבד ובשבעת יצא לחפשי חנם׃</seg>
          <seg id="b.EXO.21.3" type="verse">אם־בגפו יבא בגפו יצא אם־בעל אשה הוא ויצאה אשתו עמו׃</seg>
          <seg id="b.EXO.21.4" type="verse">אם־אדניו יתן־לו אשה וילדה־לו בנים או בנות האשה וילדיה תהיה לאדניה והוא יצא בגפו׃</seg>
          <seg id="b.EXO.21.5" type="verse">ואם־אמר יאמר העבד אהבתי את־אדני את־אשתי ואת־בני לא אצא חפשי׃</seg>
          <seg id="b.EXO.21.6" type="verse">והגישו אדניו אל־האלהים והגישו אל־הדלת או אל־המזוזה ורצע אדניו את־אזנו במרצע ועבדו לעלם׃ ס</seg>
          <seg id="b.EXO.21.7" type="verse">וכי־ימכר איש את־בתו לאמה לא תצא כצאת העבדים׃</seg>
          <seg id="b.EXO.21.8" type="verse">אם־רעה בעיני אדניה אשר־[כ= לא] [ק= לו] יעדה והפדה לעם נכרי לא־ימשל למכרה בבגדו־בה׃</seg>
          <seg id="b.EXO.21.9" type="verse">ואם־לבנו ייעדנה כמשפט הבנות יעשה־לה׃</seg>
          <seg id="b.EXO.21.10" type="verse">אם־אחרת יקח־לו שארה כסותה וענתה לא יגרע׃</seg>
          <seg id="b.EXO.21.11" type="verse">ואם־שלש־אלה לא יעשה לה ויצאה חנם אין כסף׃ ס</seg>
          <seg id="b.EXO.21.12" type="verse">מכה איש ומת מות יומת׃</seg>
          <seg id="b.EXO.21.13" type="verse">ואשר לא צדה והאלהים אנה לידו ושמתי לך מקום אשר ינוס שמה׃ ס</seg>
          <seg id="b.EXO.21.14" type="verse">וכי־יזד* איש על־רעהו להרגו בערמה מעם מזבחי תקחנו למות׃ ס</seg>
          <seg id="b.EXO.21.15" type="verse">ומכה אביו ואמו מות יומת׃</seg>
          <seg id="b.EXO.21.16" type="verse">וגנב איש ומכרו ונמצא בידו מות יומת׃ ס</seg>
          <seg id="b.EXO.21.17" type="verse">ומקלל אביו ואמו מות יומת׃ ס</seg>
          <seg id="b.EXO.21.18" type="verse">וכי־יריבן אנשים והכה־איש את־רעהו באבן או באגרף ולא ימות ונפל למשכב׃</seg>
          <seg id="b.EXO.21.19" type="verse">אם־יקום והתהלך בחוץ על־משענתו ונקה המכה רק שבתו יתן ורפא ירפא׃ ס</seg>
          <seg id="b.EXO.21.20" type="verse">וכי־יכה איש את־עבדו או את־אמתו בשבט ומת תחת ידו נקם ינקם׃</seg>
          <seg id="b.EXO.21.21" type="verse">אך אם־יום או יומים יעמד לא יקם כי כספו הוא׃ ס</seg>
          <seg id="b.EXO.21.22" type="verse">וכי־ינצו אנשים ונגפו אשה הרה ויצאו ילדיה ולא יהיה אסון ענוש יענש כאשר ישית עליו בעל האשה ונתן בפללים׃</seg>
          <seg id="b.EXO.21.23" type="verse">ואם־אסון יהיה ונתתה נפש תחת נפש׃</seg>
          <seg id="b.EXO.21.24" type="verse">עין תחת עין שן תחת שן יד תחת יד רגל תחת רגל׃</seg>
          <seg id="b.EXO.21.25" type="verse">כויה תחת כויה פצע תחת פצע חבורה תחת חבורה׃ ס</seg>
          <seg id="b.EXO.21.26" type="verse">וכי־יכה איש את־עין עבדו או־את־עין אמתו ושחתה לחפשי ישלחנו תחת עינו׃ ס</seg>
          <seg id="b.EXO.21.27" type="verse">ואם־שן עבדו או־שן אמתו יפיל לחפשי ישלחנו תחת שנו׃ ף</seg>
          <seg id="b.EXO.21.28" type="verse">וכי־יגח שור את־איש או את־אשה ומת סקול יסקל השור ולא יאכל את־בשרו ובעל השור נקי׃</seg>
          <seg id="b.EXO.21.29" type="verse">ואם שור נגח הוא מתמל שלשם והועד בבעליו ולא ישמרנו והמית איש או אשה השור יסקל וגם־בעליו יומת׃</seg>
          <seg id="b.EXO.21.30" type="verse">אם־כפר יושת עליו ונתן פדין נפשו ככל אשר־יושת עליו׃</seg>
          <seg id="b.EXO.21.31" type="verse">או־בן יגח או־בת יגח כמשפט הזה יעשה לו׃</seg>
          <seg id="b.EXO.21.32" type="verse">אם־עבד יגח השור או אמה כסף שלשים שקלים יתן לאדניו והשור יסקל׃ ס</seg>
          <seg id="b.EXO.21.33" type="verse">וכי־יפתח איש בור או כי־יכרה איש בר ולא יכסנו ונפל־שמה שור או חמור׃</seg>
          <seg id="b.EXO.21.34" type="verse">בעל הבור ישלם כסף ישיב לבעליו והמת יהיה־לו׃ ס</seg>
          <seg id="b.EXO.21.35" type="verse">וכי־יגף שור־איש את־שור רעהו ומת ומכרו את־השור החי וחצו את־כספו וגם את־המת יחצון׃</seg>
          <seg id="b.EXO.21.36" type="verse">או נודע כי שור נגח הוא מתמול שלשם ולא ישמרנו בעליו שלם ישלם שור תחת השור והמת יהיה־לו׃ ס</seg>
          <seg id="b.EXO.21.37" type="verse">כי יגנב־איש שור או־שה וטבחו או מכרו חמשה בקר ישלם תחת השור וארבע־צאן תחת השה׃</seg>
        </div>
        <div id="b.EXO.22" type="chapter">
          <seg id="b.EXO.22.1" type="verse">אם־במחתרת ימצא הגנב והכה ומת אין לו דמים׃</seg>
          <seg id="b.EXO.22.2" type="verse">אם־זרחה השמש עליו דמים לו שלם ישלם אם־אין לו ונמכר בגנבתו׃</seg>
          <seg id="b.EXO.22.3" type="verse">אם־המצא תמצא בידו הגנבה משור עד־חמור עד־שה חיים שנים ישלם׃ ס</seg>
          <seg id="b.EXO.22.4" type="verse">כי יבער־איש שדה או־כרם ושלח את־[כ= בעירה] [ק= בעירו] ובער בשדה אחר מיטב שדהו ומיטב כרמו ישלם׃ ס</seg>
          <seg id="b.EXO.22.5" type="verse">כי־תצא אש ומצאה קצים ונאכל גדיש או הקמה או השדה שלם ישלם המבער את־הבערה׃ ס</seg>
          <seg id="b.EXO.22.6" type="verse">כי־יתן איש אל־רעהו כסף או־כלים לשמר וגנב מבית האיש אם־ימצא הגנב ישלם שנים׃</seg>
          <seg id="b.EXO.22.7" type="verse">אם־לא ימצא הגנב ונקרב בעל־הבית אל־האלהים אם־לא שלח ידו במלאכת רעהו׃</seg>
          <seg id="b.EXO.22.8" type="verse">על־כל־דבר־פשע על־שור על־חמור על־שה על־שלמה על־כל־אבדה אשר יאמר כי־הוא זה עד האלהים יבא דבר־שניהם אשר ירשיען אלהים ישלם שנים לרעהו׃ ס</seg>
          <seg id="b.EXO.22.9" type="verse">כי־יתן איש אל־רעהו חמור או־שור או־שה וכל־בהמה לשמר ומת או־נשבר או־נשבה אין ראה׃</seg>
          <seg id="b.EXO.22.10" type="verse">שבעת יהוה תהיה בין שניהם אם־לא שלח ידו במלאכת רעהו ולקח בעליו ולא ישלם׃</seg>
          <seg id="b.EXO.22.11" type="verse">ואם־גנב יגנב מעמו ישלם לבעליו׃</seg>
          <seg id="b.EXO.22.12" type="verse">אם־טרף יטרף יבאהו עד הטרפה לא ישלם׃ ף</seg>
          <seg id="b.EXO.22.13" type="verse">וכי־ישאל איש מעם רעהו ונשבר או־מת בעליו אין־עמו שלם ישלם׃</seg>
          <seg id="b.EXO.22.14" type="verse">אם־בעליו עמו לא ישלם אם־שכיר הוא בא בשכרו׃ ס</seg>
          <seg id="b.EXO.22.15" type="verse">וכי־יפתה איש בתולה אשר לא־ארשה ושכב עמה מהר ימהרנה לו לאשה׃</seg>
          <seg id="b.EXO.22.16" type="verse">אם־מאן ימאן אביה לתתה לו כסף ישקל כמהר הבתולת׃ ס</seg>
          <seg id="b.EXO.22.17" type="verse">מכשפה לא תחיה׃ ס</seg>
          <seg id="b.EXO.22.18" type="verse">כל־שכב עם־בהמה מות יומת׃ ס</seg>
          <seg id="b.EXO.22.19" type="verse">זבח לאלהים יחרם בלתי ליהוה לבדו׃</seg>
          <seg id="b.EXO.22.20" type="verse">וגר לא־תונה ולא תלחצנו כי־גרים הייתם בארץ מצרים׃</seg>
          <seg id="b.EXO.22.21" type="verse">כל־אלמנה ויתום לא תענון׃</seg>
          <seg id="b.EXO.22.22" type="verse">אם־ענה תענה אתו כי אם־צעק יצעק אלי שמע אשמע צעקתו׃</seg>
          <seg id="b.EXO.22.23" type="verse">וחרה אפי והרגתי אתכם בחרב והיו נשיכם אלמנות ובניכם יתמים׃ ף</seg>
          <seg id="b.EXO.22.24" type="verse">אם־כסף תלוה את־עמי את־העני עמך לא־תהיה לו כנשה לא־תשימון עליו נשך׃</seg>
          <seg id="b.EXO.22.25" type="verse">אם־חבל תחבל שלמת רעך עד־בא השמש תשיבנו לו׃</seg>
          <seg id="b.EXO.22.26" type="verse">כי הוא [כ= כסותה] [ק= כסותו] לבדה הוא שמלתו לערו במה ישכב והיה כי־יצעק אלי ושמעתי כי־חנון אני׃ ס</seg>
          <seg id="b.EXO.22.27" type="verse">אלהים לא תקלל ונשיא בעמך לא תאר׃</seg>
          <seg id="b.EXO.22.28" type="verse">מלאתך ודמעך לא תאחר בכור בניך תתן־לי׃*</seg>
          <seg id="b.EXO.22.29" type="verse">כן־תעשה לשרך לצאנך שבעת ימים יהיה עם־אמו ביום השמיני תתנו־לי׃</seg>
          <seg id="b.EXO.22.30" type="verse">ואנשי־קדש תהיון לי ובשר בשדה טרפה לא תאכלו לכלב תשלכון אתו׃ ס</seg>
        </div>
        <div id="b.EXO.23" type="chapter">
          <seg id="b.EXO.23.1" type="verse">לא תשא שמע שוא אל־תשת ידך עם־רשע להית עד חמס׃ ס</seg>
          <seg id="b.EXO.23.2" type="verse">לא־תהיה אחרי־רבים לרעת ולא־תענה על־רב לנטת אחרי רבים להטת׃</seg>
          <seg id="b.EXO.23.3" type="verse">ודל לא תהדר בריבו׃ ס</seg>
          <seg id="b.EXO.23.4" type="verse">כי תפגע שור איבך או חמרו תעה השב תשיבנו לו׃ ס</seg>
          <seg id="b.EXO.23.5" type="verse">כי־תראה חמור שנאך רבץ תחת משאו וחדלת מעזב לו עזב תעזב עמו׃ ס</seg>
          <seg id="b.EXO.23.6" type="verse">לא תטה משפט אבינך בריבו׃</seg>
          <seg id="b.EXO.23.7" type="verse">מדבר־שקר תרחק ונקי וצדיק אל־תהרג כי לא־אצדיק רשע׃</seg>
          <seg id="b.EXO.23.8" type="verse">ושחד לא תקח כי השחד יעור פקחים ויסלף דברי צדיקים׃</seg>
          <seg id="b.EXO.23.9" type="verse">וגר לא תלחץ ואתם ידעתם את־נפש הגר כי־גרים הייתם בארץ מצרים׃</seg>
          <seg id="b.EXO.23.10" type="verse">ושש שנים תזרע את־ארצך ואספת את־תבואתה׃</seg>
          <seg id="b.EXO.23.11" type="verse">והשביעת תשמטנה ונטשתה ואכלו אביני עמך ויתרם תאכל חית השדה כן־תעשה לכרמך לזיתך׃</seg>
          <seg id="b.EXO.23.12" type="verse">ששת ימים תעשה מעשיך וביום השביעי תשבת למען ינוח שורך וחמרך וינפש בן־אמתך והגר׃</seg>
          <seg id="b.EXO.23.13" type="verse">ובכל אשר־אמרתי אליכם תשמרו ושם אלהים אחרים לא תזכירו לא ישמע על־פיך׃</seg>
          <seg id="b.EXO.23.14" type="verse">שלש רגלים תחג לי בשנה׃</seg>
          <seg id="b.EXO.23.15" type="verse">את־חג המצות תשמר שבעת ימים תאכל מצות כאשר צויתך למועד חדש האביב כי־בו יצאת ממצרים ולא־יראו פני ריקם׃</seg>
          <seg id="b.EXO.23.16" type="verse">וחג הקציר בכורי מעשיך אשר תזרע בשדה וחג האסף בצאת השנה באספך את־מעשיך מן־השדה׃</seg>
          <seg id="b.EXO.23.17" type="verse">שלש פעמים בשנה יראה כל־זכורך אל־פני האדן יהוה׃</seg>
          <seg id="b.EXO.23.18" type="verse">לא־תזבח על־חמץ דם־זבחי ולא־ילין חלב־חגי עד־בקר׃</seg>
          <seg id="b.EXO.23.19" type="verse">ראשית בכורי אדמתך תביא בית יהוה אלהיך לא־תבשל גדי בחלב אמו׃ ס</seg>
          <seg id="b.EXO.23.20" type="verse">הנה אנכי שלח מלאך לפניך לשמרך בדרך ולהביאך אל־המקום אשר הכנתי׃</seg>
          <seg id="b.EXO.23.21" type="verse">השמר מפניו ושמע בקלו אל־תמר בו כי לא ישא לפשעכם כי שמי בקרבו׃</seg>
          <seg id="b.EXO.23.22" type="verse">כי אם־שמע תשמע בקלו ועשית כל אשר אדבר ואיבתי את־איביך וצרתי את־צרריך׃</seg>
          <seg id="b.EXO.23.23" type="verse">כי־ילך מלאכי לפניך והביאך אל־האמרי והחתי והפרזי והכנעני החוי והיבוסי והכחדתיו׃</seg>
          <seg id="b.EXO.23.24" type="verse">לא־תשתחוה לאלהיהם ולא תעבדם ולא תעשה כמעשיהם כי הרס תהרסם ושבר תשבר מצבתיהם׃</seg>
          <seg id="b.EXO.23.25" type="verse">ועבדתם את יהוה אלהיכם וברך את־לחמך ואת־מימיך והסרתי מחלה מקרבך׃</seg>
          <seg id="b.EXO.23.26" type="verse">לא תהיה משכלה ועקרה בארצך את־מספר ימיך אמלא׃</seg>
          <seg id="b.EXO.23.27" type="verse">את־אימתי אשלח לפניך והמתי את־כל־העם אשר תבא בהם ונתתי את־כל־איביך אליך ערף׃</seg>
          <seg id="b.EXO.23.28" type="verse">ושלחתי את־הצרעה לפניך וגרשה את־החוי את־הכנעני ואת־החתי מלפניך׃</seg>
          <seg id="b.EXO.23.29" type="verse">לא אגרשנו מפניך בשנה אחת פן־תהיה הארץ שממה ורבה עליך חית השדה׃</seg>
          <seg id="b.EXO.23.30" type="verse">מעט מעט אגרשנו מפניך עד אשר תפרה ונחלת את־הארץ׃</seg>
          <seg id="b.EXO.23.31" type="verse">ושתי את־גבלך מים־סוף ועד־ים פלשתים וממדבר עד־הנהר כי אתן בידכם את ישבי הארץ וגרשתמו מפניך׃</seg>
          <seg id="b.EXO.23.32" type="verse">לא־תכרת* להם ולאלהיהם ברית׃</seg>
          <seg id="b.EXO.23.33" type="verse">לא ישבו בארצך פן־יחטיאו אתך לי כי תעבד את־אלהיהם כי־יהיה לך למוקש׃ ף</seg>
        </div>
        <div id="b.EXO.24" type="chapter">
          <seg id="b.EXO.24.1" type="verse">ואל־משה אמר עלה אל־יהוה אתה ואהרן נדב ואביהוא ושבעים מזקני ישראל והשתחויתם מרחק׃</seg>
          <seg id="b.EXO.24.2" type="verse">ונגש משה לבדו אל־יהוה והם לא יגשו והעם לא יעלו עמו׃</seg>
          <seg id="b.EXO.24.3" type="verse">ויבא משה ויספר לעם את כל־דברי יהוה ואת כל־המשפטים ויען כל־העם קול אחד ויאמרו כל־הדברים אשר־דבר יהוה נעשה׃</seg>
          <seg id="b.EXO.24.4" type="verse">ויכתב משה את כל־דברי יהוה וישכם בבקר ויבן מזבח תחת ההר ושתים עשרה מצבה לשנים עשר שבטי ישראל׃</seg>
          <seg id="b.EXO.24.5" type="verse">וישלח את־נערי בני ישראל ויעלו עלת ויזבחו זבחים שלמים ליהוה פרים׃</seg>
          <seg id="b.EXO.24.6" type="verse">ויקח משה חצי הדם וישם באגנת וחצי הדם זרק על־המזבח׃</seg>
          <seg id="b.EXO.24.7" type="verse">ויקח ספר הברית ויקרא באזני העם ויאמרו כל אשר־דבר יהוה נעשה ונשמע׃</seg>
          <seg id="b.EXO.24.8" type="verse">ויקח משה את־הדם ויזרק על־העם ויאמר הנה דם־הברית אשר כרת יהוה עםכם על כל־הדברים האלה׃</seg>
          <seg id="b.EXO.24.9" type="verse">ויעל משה ואהרן נדב ואביהוא ושבעים מזקני ישראל׃</seg>
          <seg id="b.EXO.24.10" type="verse">ויראו את אלהי ישראל ותחת רגליו כמעשה לבנת הספיר וכעצם השמים לטהר׃</seg>
          <seg id="b.EXO.24.11" type="verse">ואל־אצילי בני ישראל לא שלח ידו ויחזו את־האלהים ויאכלו וישתו׃ ס</seg>
          <seg id="b.EXO.24.12" type="verse">ויאמר יהוה אל־משה עלה אלי ההרה והיה־שם ואתנה לך את־לחת האבן והתורה והמצוה אשר כתבתי להורתם׃</seg>
          <seg id="b.EXO.24.13" type="verse">ויקם משה ויהושע משרתו ויעל משה אל־הר האלהים׃</seg>
          <seg id="b.EXO.24.14" type="verse">ואל־הזקנים אמר שבו־לנו בזה עד אשר־נשוב אליכם והנה אהרן וחור עםכם מי־בעל דברים יגש אלהם׃</seg>
          <seg id="b.EXO.24.15" type="verse">ויעל משה אל־ההר ויכס העןן את־ההר׃</seg>
          <seg id="b.EXO.24.16" type="verse">וישכן כבוד־יהוה על־הר סיני ויכסהו העןן ששת ימים ויקרא אל־משה ביום השביעי מתוך העןן׃</seg>
          <seg id="b.EXO.24.17" type="verse">ומראה כבוד יהוה כאש אכלת בראש ההר לעיני בני ישראל׃</seg>
          <seg id="b.EXO.24.18" type="verse">ויבא משה בתוך העןן ויעל אל־ההר ויהי משה בהר ארבעים יום וארבעים לילה׃ ף</seg>
        </div>
        <div id="b.EXO.25" type="chapter">
          <seg id="b.EXO.25.1" type="verse">וידבר יהוה אל־משה לאמר׃</seg>
          <seg id="b.EXO.25.2" type="verse">דבר אל־בני ישראל ויקחו־לי תרומה מאת כל־איש אשר ידבנו לבו תקחו את־תרומתי׃</seg>
          <seg id="b.EXO.25.3" type="verse">וזאת התרומה אשר תקחו מאתם זהב וכסף ונחשת׃</seg>
          <seg id="b.EXO.25.4" type="verse">ותכלת וארגמן ותולעת שני ושש ועזים׃</seg>
          <seg id="b.EXO.25.5" type="verse">וערת אילם מאדמים וערת תחשים ועצי שטים׃</seg>
          <seg id="b.EXO.25.6" type="verse">שמן למאר בשמים לשמן המשחה ולקטרת הסמים׃</seg>
          <seg id="b.EXO.25.7" type="verse">אבני־שהם ואבני מלאים לאפד ולחשן׃</seg>
          <seg id="b.EXO.25.8" type="verse">ועשו לי מקדש ושכנתי בתוכם׃</seg>
          <seg id="b.EXO.25.9" type="verse">ככל אשר אני מראה אותך את תבנית המשכן ואת תבנית כל־כליו וכן תעשו׃ ס</seg>
          <seg id="b.EXO.25.10" type="verse">ועשו ארון עצי שטים אמתים וחצי ארכו ואמה וחצי רחבו ואמה וחצי קמתו׃</seg>
          <seg id="b.EXO.25.11" type="verse">וצפית אתו זהב טהור מבית ומחוץ תצפנו ועשית עליו זר זהב סביב׃</seg>
          <seg id="b.EXO.25.12" type="verse">ויצקת לו ארבע טבעת זהב ונתתה על ארבע פעמתיו ושתי טבעת על־צלעו האחת ושתי טבעת על־צלעו השנית׃</seg>
          <seg id="b.EXO.25.13" type="verse">ועשית בדי עצי שטים וצפית אתם זהב׃</seg>
          <seg id="b.EXO.25.14" type="verse">והבאת* את־הבדים בטבעת על צלעת הארן לשאת את־הארן בהם׃</seg>
          <seg id="b.EXO.25.15" type="verse">בטבעת הארן יהיו הבדים לא יסרו ממנו׃</seg>
          <seg id="b.EXO.25.16" type="verse">ונתת אל־הארן את העדת אשר אתן אליך׃</seg>
          <seg id="b.EXO.25.17" type="verse">ועשית כפרת זהב טהור אמתים וחצי ארכה ואמה וחצי רחבה׃</seg>
          <seg id="b.EXO.25.18" type="verse">ועשית שנים כרבים זהב מקשה תעשה אתם משני קצות הכפרת׃</seg>
          <seg id="b.EXO.25.19" type="verse">ועשה כרוב אחד מקצה מזה וכרוב־אחד מקצה מזה מן־הכפרת תעשו את־הכרבים על־שני קצותיו׃</seg>
          <seg id="b.EXO.25.20" type="verse">והיו הכרבים פרשי כנפים למעלה סככים בכנפיהם על־הכפרת ופניהם איש אל־אחיו אל־הכפרת יהיו פני הכרבים׃</seg>
          <seg id="b.EXO.25.21" type="verse">ונתת את־הכפרת על־הארן מלמעלה ואל־הארן תתן את־העדת אשר אתן אליך׃</seg>
          <seg id="b.EXO.25.22" type="verse">ונועדתי לך שם ודברתי אתך מעל הכפרת מבין שני הכרבים אשר על־ארן העדת את כל־אשר אצוה אותך אל־בני ישראל׃ ף</seg>
          <seg id="b.EXO.25.23" type="verse">ועשית שלחן עצי שטים אמתים ארכו ואמה רחבו ואמה וחצי קמתו׃</seg>
          <seg id="b.EXO.25.24" type="verse">וצפית אתו זהב טהור ועשית לו זר זהב סביב׃</seg>
          <seg id="b.EXO.25.25" type="verse">ועשית לו מסגרת טפח סביב ועשית זר־זהב למסגרתו סביב׃</seg>
          <seg id="b.EXO.25.26" type="verse">ועשית לו ארבע טבעת זהב ונתת את־הטבעת על ארבע הפאת אשר לארבע רגליו׃</seg>
          <seg id="b.EXO.25.27" type="verse">לעמת המסגרת תהיין הטבעת לבתים לבדים לשאת את־השלחן׃</seg>
          <seg id="b.EXO.25.28" type="verse">ועשית את־הבדים עצי שטים וצפית אתם זהב ונשא־בם את־השלחן׃</seg>
          <seg id="b.EXO.25.29" type="verse">ועשית קערתיו וכפתיו וקשותיו ומנקיתיו אשר יסך בהן זהב טהור תעשה אתם׃</seg>
          <seg id="b.EXO.25.30" type="verse">ונתת על־השלחן לחם פנים לפני תמיד׃ ף</seg>
          <seg id="b.EXO.25.31" type="verse">ועשית מנרת זהב טהור מקשה תעשה המנורה ירכה וקנה גביעיה כפתריה ופרחיה ממנה יהיו׃</seg>
          <seg id="b.EXO.25.32" type="verse">וששה קנים יצאים מצדיה שלשה קני מנרה מצדה האחד ושלשה קני מנרה מצדה השני׃</seg>
          <seg id="b.EXO.25.33" type="verse">שלשה גבעים משקדים בקנה האחד כפתר ופרח ושלשה גבעים משקדים בקנה האחד כפתר ופרח כן לששת הקנים היצאים מן־המנרה׃</seg>
          <seg id="b.EXO.25.34" type="verse">ובמנרה ארבעה גבעים משקדים כפתריה ופרחיה׃</seg>
          <seg id="b.EXO.25.35" type="verse">וכפתר תחת שני הקנים ממנה וכפתר תחת שני הקנים ממנה וכפתר תחת־שני הקנים ממנה לששת הקנים היצאים מן־המנרה׃</seg>
          <seg id="b.EXO.25.36" type="verse">כפתריהם וקנתם ממנה יהיו כלה מקשה אחת זהב טהור׃</seg>
          <seg id="b.EXO.25.37" type="verse">ועשית את־נרתיה שבעה והעלה את־נרתיה והאיר על־עבר פניה׃</seg>
          <seg id="b.EXO.25.38" type="verse">ומלקחיה ומחתתיה זהב טהור׃</seg>
          <seg id="b.EXO.25.39" type="verse">ככר זהב טהור יעשה אתה את כל־הכלים האלה׃</seg>
          <seg id="b.EXO.25.40" type="verse">וראה ועשה בתבניתם אשר־אתה מראה בהר׃ ס</seg>
        </div>
        <div id="b.EXO.26" type="chapter">
          <seg id="b.EXO.26.1" type="verse">ואת־המשכן תעשה עשר יריעת שש משזר ותכלת וארגמן ותלעת שני כרבים מעשה חשב תעשה אתם׃</seg>
          <seg id="b.EXO.26.2" type="verse">ארך היריעה האחת שמנה ועשרים באמה ורחב ארבע באמה היריעה האחת מדה אחת לכל־היריעת׃</seg>
          <seg id="b.EXO.26.3" type="verse">חמש היריעת תהיין חברת אשה אל־אחתה וחמש יריעת חברת אשה אל־אחתה׃</seg>
          <seg id="b.EXO.26.4" type="verse">ועשית ללאת תכלת על שפת היריעה האחת מקצה בחברת וכן תעשה בשפת היריעה הקיצונה במחברת השנית׃</seg>
          <seg id="b.EXO.26.5" type="verse">חמשים ללאת תעשה ביריעה האחת וחמשים ללאת תעשה בקצה היריעה אשר במחברת השנית מקבילת הללאת אשה אל־אחתה׃</seg>
          <seg id="b.EXO.26.6" type="verse">ועשית חמשים קרסי זהב וחברת את־היריעת אשה אל־אחתה בקרסים והיה המשכן אחד׃ ף</seg>
          <seg id="b.EXO.26.7" type="verse">ועשית יריעת עזים לאהל על־המשכן עשתי־עשרה יריעת תעשה אתם׃</seg>
          <seg id="b.EXO.26.8" type="verse">ארך היריעה האחת שלשים באמה ורחב ארבע באמה היריעה האחת מדה אחת לעשתי עשרה יריעת׃</seg>
          <seg id="b.EXO.26.9" type="verse">וחברת את־חמש היריעת לבד ואת־שש היריעת לבד וכפלת את־היריעה הששית אל־מול פני האהל׃</seg>
          <seg id="b.EXO.26.10" type="verse">ועשית חמשים ללאת על שפת היריעה האחת הקיצנה בחברת וחמשים ללאת על שפת היריעה החברת השנית׃</seg>
          <seg id="b.EXO.26.11" type="verse">ועשית קרסי נחשת חמשים והבאת את־הקרסים בללאת וחברת את־האהל והיה אחד׃</seg>
          <seg id="b.EXO.26.12" type="verse">וסרח העדף ביריעת האהל חצי היריעה העדפת תסרח על אחרי המשכן׃</seg>
          <seg id="b.EXO.26.13" type="verse">והאמה מזה והאמה מזה בעדף בארך יריעת האהל יהיה סרוח על־צדי המשכן מזה ומזה לכסתו׃</seg>
          <seg id="b.EXO.26.14" type="verse">ועשית מכסה לאהל ערת אילם מאדמים ומכסה ערת תחשים מלמעלה׃ ף</seg>
          <seg id="b.EXO.26.15" type="verse">ועשית את־הקרשים למשכן עצי שטים עמדים׃</seg>
          <seg id="b.EXO.26.16" type="verse">עשר אמות ארך הקרש ואמה וחצי האמה רחב הקרש האחד׃</seg>
          <seg id="b.EXO.26.17" type="verse">שתי ידות לקרש האחד משלבת אשה אל־אחתה כן תעשה לכל קרשי המשכן׃</seg>
          <seg id="b.EXO.26.18" type="verse">ועשית את־הקרשים למשכן עשרים קרש לפאת נגבה תימנה׃</seg>
          <seg id="b.EXO.26.19" type="verse">וארבעים אדני־כסף תעשה תחת עשרים הקרש שני אדנים תחת־הקרש האחד לשתי ידתיו ושני אדנים תחת־הקרש האחד לשתי ידתיו׃</seg>
          <seg id="b.EXO.26.20" type="verse">ולצלע המשכן השנית לפאת צפון עשרים קרש׃</seg>
          <seg id="b.EXO.26.21" type="verse">וארבעים אדניהם כסף שני אדנים תחת הקרש האחד ושני אדנים תחת הקרש האחד׃</seg>
          <seg id="b.EXO.26.22" type="verse">ולירכתי המשכן ימה תעשה ששה קרשים׃</seg>
          <seg id="b.EXO.26.23" type="verse">ושני קרשים תעשה למקצעת המשכן בירכתים׃</seg>
          <seg id="b.EXO.26.24" type="verse">ויהיו תאמים מלמטה ויחדו יהיו* תמים על־ראשו אל־הטבעת האחת כן יהיה לשניהם לשני המקצעת יהיו׃</seg>
          <seg id="b.EXO.26.25" type="verse">והיו שמנה קרשים ואדניהם כסף ששה עשר אדנים שני אדנים תחת הקרש האחד ושני אדנים תחת הקרש האחד׃</seg>
          <seg id="b.EXO.26.26" type="verse">ועשית בריחם עצי שטים חמשה לקרשי צלע־המשכן האחד׃</seg>
          <seg id="b.EXO.26.27" type="verse">וחמשה בריחם לקרשי צלע־המשכן השנית וחמשה בריחם לקרשי צלע המשכן לירכתים ימה׃</seg>
          <seg id="b.EXO.26.28" type="verse">והבריח התיכן בתוך הקרשים מברח מן־הקצה אל־הקצה׃</seg>
          <seg id="b.EXO.26.29" type="verse">ואת־הקרשים תצפה זהב ואת־טבעתיהם תעשה זהב בתים לבריחם וצפית את־הבריחם זהב׃</seg>
          <seg id="b.EXO.26.30" type="verse">והקמת את־המשכן כמשפטו אשר הראית בהר׃ ס</seg>
          <seg id="b.EXO.26.31" type="verse">ועשית פרכת תכלת וארגמן ותולעת שני ושש משזר מעשה חשב יעשה אתה כרבים׃</seg>
          <seg id="b.EXO.26.32" type="verse">ונתתה אתה על־ארבעה עמודי שטים מצפים זהב וויהם זהב על־ארבעה אדני־כסף׃</seg>
          <seg id="b.EXO.26.33" type="verse">ונתתה את־הפרכת תחת הקרסים והבאת שמה מבית לפרכת את ארון העדות והבדילה הפרכת לכם בין הקדש ובין קדש הקדשים׃</seg>
          <seg id="b.EXO.26.34" type="verse">ונתת את־הכפרת על ארון העדת בקדש הקדשים׃</seg>
          <seg id="b.EXO.26.35" type="verse">ושמת את־השלחן מחוץ לפרכת ואת־המנרה נכח השלחן על צלע המשכן תימנה והשלחן תתן על־צלע צפון׃</seg>
          <seg id="b.EXO.26.36" type="verse">ועשית מסך לפתח האהל תכלת וארגמן ותולעת שני ושש משזר מעשה רקם׃</seg>
          <seg id="b.EXO.26.37" type="verse">ועשית למסך חמשה עמודי שטים וצפית אתם זהב וויהם זהב ויצקת להם חמשה אדני נחשת׃ ס</seg>
        </div>
        <div id="b.EXO.27" type="chapter">
          <seg id="b.EXO.27.1" type="verse">ועשית את־המזבח עצי שטים חמש אמות ארך וחמש אמות רחב רבוע יהיה המזבח ושלש אמות קמתו׃</seg>
          <seg id="b.EXO.27.2" type="verse">ועשית קרנתיו על ארבע פנתיו ממנו תהיין קרנתיו וצפית אתו נחשת׃</seg>
          <seg id="b.EXO.27.3" type="verse">ועשית סירתיו לדשנו ויעיו ומזרקתיו ומזלגתיו ומחתתיו לכל־כליו תעשה נחשת׃</seg>
          <seg id="b.EXO.27.4" type="verse">ועשית לו מכבר מעשה רשת נחשת ועשית על־הרשת ארבע טבעת נחשת על ארבע קצותיו׃</seg>
          <seg id="b.EXO.27.5" type="verse">ונתתה אתה תחת כרכב המזבח מלמטה והיתה הרשת עד חצי המזבח׃</seg>
          <seg id="b.EXO.27.6" type="verse">ועשית בדים למזבח בדי עצי שטים וצפית אתם נחשת׃</seg>
          <seg id="b.EXO.27.7" type="verse">והובא את־בדיו בטבעת והיו הבדים על־שתי צלעת המזבח בשאת אתו׃</seg>
          <seg id="b.EXO.27.8" type="verse">נבוב לחת תעשה אתו כאשר הראה אתך בהר כן יעשו׃ ס</seg>
          <seg id="b.EXO.27.9" type="verse">ועשית את חצר המשכן לפאת נגב־תימנה קלעים לחצר שש משזר מאה באמה ארך לפאה האחת׃</seg>
          <seg id="b.EXO.27.10" type="verse">ועמדיו עשרים ואדניהם עשרים נחשת ווי העמדים וחשקיהם כסף׃</seg>
          <seg id="b.EXO.27.11" type="verse">וכן לפאת צפון בארך קלעים מאה ארך [כ= ועמדו] [ק= ועמודיו] עשרים ואדניהם עשרים נחשת ווי העמדים וחשקיהם כסף׃</seg>
          <seg id="b.EXO.27.12" type="verse">ורחב החצר לפאת־ים קלעים חמשים אמה עמדיהם עשרה ואדניהם עשרה׃</seg>
          <seg id="b.EXO.27.13" type="verse">ורחב החצר לפאת קדמה מזרחה חמשים אמה׃</seg>
          <seg id="b.EXO.27.14" type="verse">וחמש עשרה אמה קלעים לכתף עמדיהם שלשה ואדניהם שלשה׃</seg>
          <seg id="b.EXO.27.15" type="verse">ולכתף השנית חמש עשרה קלעים עמדיהם שלשה ואדניהם שלשה׃</seg>
          <seg id="b.EXO.27.16" type="verse">ולשער החצר מסך עשרים אמה תכלת וארגמן ותולעת שני ושש משזר מעשה רקם עמדיהם ארבעה ואדניהם ארבעה׃</seg>
          <seg id="b.EXO.27.17" type="verse">כל־עמודי החצר סביב מחשקים כסף וויהם כסף ואדניהם נחשת׃</seg>
          <seg id="b.EXO.27.18" type="verse">ארך החצר מאה באמה ורחב חמשים בחמשים וקמה חמש אמות שש משזר ואדניהם נחשת׃</seg>
          <seg id="b.EXO.27.19" type="verse">לכל כלי המשכן בכל עבדתו וכל־יתדתיו וכל־יתדת החצר נחשת׃ ס</seg>
          <seg id="b.EXO.27.20" type="verse">ואתה תצוה את־בני ישראל ויקחו אליך שמן זית זך כתית למאור להעלת נר תמיד׃</seg>
          <seg id="b.EXO.27.21" type="verse">באהל מועד מחוץ לפרכת אשר על־העדת יערך אתו אהרן ובניו מערב עד־בקר לפני יהוה חקת עולם לדרתם מאת בני ישראל׃ ס</seg>
        </div>
        <div id="b.EXO.28" type="chapter">
          <seg id="b.EXO.28.1" type="verse">ואתה הקרב אליך את־אהרן אחיך ואת־בניו אתו מתוך בני ישראל לכהנו־לי אהרן נדב ואביהוא אלעזר ואיתמר בני אהרן׃</seg>
          <seg id="b.EXO.28.2" type="verse">ועשית בגדי־קדש לאהרן אחיך לכבוד ולתפארת׃</seg>
          <seg id="b.EXO.28.3" type="verse">ואתה תדבר אל־כל־חכמי־לב אשר מלאתיו רוח חכמה ועשו את־בגדי אהרן לקדשו לכהנו־לי׃</seg>
          <seg id="b.EXO.28.4" type="verse">ואלה הבגדים אשר יעשו חשן ואפוד ומעיל וכתנת תשבץ מצנפת ואבנט ועשו בגדי־קדש לאהרן אחיך ולבניו לכהנו־לי׃</seg>
          <seg id="b.EXO.28.5" type="verse">והם יקחו את־הזהב ואת־התכלת ואת־הארגמן ואת־תולעת השני ואת־השש׃ ף</seg>
          <seg id="b.EXO.28.6" type="verse">ועשו את־האפד זהב תכלת וארגמן תולעת שני ושש משזר מעשה חשב׃</seg>
          <seg id="b.EXO.28.7" type="verse">שתי* כתפת חברת יהיה־לו אל־שני קצותיו וחבר׃</seg>
          <seg id="b.EXO.28.8" type="verse">וחשב אפדתו אשר עליו כמעשהו ממנו יהיה זהב תכלת וארגמן ותולעת שני ושש משזר׃</seg>
          <seg id="b.EXO.28.9" type="verse">ולקחת את־שתי אבני־שהם ופתחת עליהם שמות בני ישראל׃</seg>
          <seg id="b.EXO.28.10" type="verse">ששה משמתם על האבן האחת ואת־שמות הששה הנותרים על־האבן השנית כתולדתם׃</seg>
          <seg id="b.EXO.28.11" type="verse">מעשה חרש אבן פתוחי חתם תפתח את־שתי האבנים על־שמת בני ישראל מסבת משבצות זהב תעשה אתם׃</seg>
          <seg id="b.EXO.28.12" type="verse">ושמת את־שתי האבנים על כתפת האפד אבני זכרן לבני ישראל ונשא אהרן את־שמותם לפני יהוה על־שתי כתפיו לזכרן׃ ס</seg>
          <seg id="b.EXO.28.13" type="verse">ועשית משבצת זהב׃</seg>
          <seg id="b.EXO.28.14" type="verse">ושתי שרשרת זהב טהור מגבלת תעשה אתם מעשה עבת ונתתה את־שרשרת העבתת על־המשבצת׃ ס</seg>
          <seg id="b.EXO.28.15" type="verse">ועשית חשן משפט מעשה חשב כמעשה אפד תעשנו זהב תכלת וארגמן ותולעת שני ושש משזר תעשה אתו׃</seg>
          <seg id="b.EXO.28.16" type="verse">רבוע יהיה כפול זרת ארכו וזרת רחבו׃</seg>
          <seg id="b.EXO.28.17" type="verse">ומלאת בו מלאת אבן ארבעה טורים אבן טור אדם פטדה וברקת הטור האחד׃</seg>
          <seg id="b.EXO.28.18" type="verse">והטור השני נפך ספיר ויהלם׃</seg>
          <seg id="b.EXO.28.19" type="verse">והטור השלישי לשם שבו ואחלמה׃</seg>
          <seg id="b.EXO.28.20" type="verse">והטור הרביעי תרשיש ושהם וישפה משבצים זהב יהיו במלואתם׃</seg>
          <seg id="b.EXO.28.21" type="verse">והאבנים תהיין על־שמת בני־ישראל שתים עשרה על־שמתם פתוחי חותם איש על־שמו תהיין לשני עשר שבט׃</seg>
          <seg id="b.EXO.28.22" type="verse">ועשית על־החשן שרשת גבלת מעשה עבת זהב טהור׃</seg>
          <seg id="b.EXO.28.23" type="verse">ועשית על־החשן שתי טבעות זהב ונתת את־שתי הטבעות על־שני קצות החשן׃</seg>
          <seg id="b.EXO.28.24" type="verse">ונתתה את־שתי עבתת הזהב על־שתי הטבעת אל־קצות החשן׃</seg>
          <seg id="b.EXO.28.25" type="verse">ואת שתי קצות שתי העבתת תתן על־שתי המשבצות ונתתה על־כתפות האפד אל־מול פניו׃</seg>
          <seg id="b.EXO.28.26" type="verse">ועשית שתי טבעות זהב ושמת אתם על־שני קצות החשן על־שפתו אשר אל־עבר האפד* ביתה׃</seg>
          <seg id="b.EXO.28.27" type="verse">ועשית שתי טבעות זהב ונתתה אתם על־שתי כתפות האפוד מלמטה ממול פניו לעמת מחברתו ממעל לחשב האפוד׃</seg>
          <seg id="b.EXO.28.28" type="verse">וירכסו את־החשן [כ= מטבעתו] [ק= מטבעתיו] אל־טבעת האפד בפתיל תכלת להיות על־חשב האפוד ולא־יזח החשן מעל האפוד׃</seg>
          <seg id="b.EXO.28.29" type="verse">ונשא אהרן את־שמות בני־ישראל בחשן המשפט על־לבו בבאו אל־הקדש לזכרן לפני־יהוה תמיד׃</seg>
          <seg id="b.EXO.28.30" type="verse">ונתת אל־חשן המשפט את־האורים ואת־התמים והיו על־לב אהרן בבאו לפני יהוה ונשא אהרן את־משפט בני־ישראל על־לבו לפני יהוה תמיד׃ ס</seg>
          <seg id="b.EXO.28.31" type="verse">ועשית את־מעיל האפוד כליל תכלת׃</seg>
          <seg id="b.EXO.28.32" type="verse">והיה פי־ראשו בתוכו שפה יהיה לפיו סביב מעשה ארג כפי תחרא יהיה־לו לא יקרע׃</seg>
          <seg id="b.EXO.28.33" type="verse">ועשית על־שוליו רמני תכלת וארגמן ותולעת שני על־שוליו סביב ופעמני זהב בתוכם סביב׃</seg>
          <seg id="b.EXO.28.34" type="verse">פעמן זהב ורמון פעמן זהב ורמון על־שולי המעיל סביב׃</seg>
          <seg id="b.EXO.28.35" type="verse">והיה על־אהרן לשרת ונשמע קולו בבאו אל־הקדש לפני יהוה ובצאתו ולא ימות׃ ס</seg>
          <seg id="b.EXO.28.36" type="verse">ועשית ציץ זהב טהור ופתחת עליו פתוחי חתם קדש ליהוה׃</seg>
          <seg id="b.EXO.28.37" type="verse">ושמת אתו על־פתיל תכלת והיה על־המצנפת אל־מול פני־המצנפת יהיה׃</seg>
          <seg id="b.EXO.28.38" type="verse">והיה על־מצח אהרן ונשא אהרן את־עון הקדשים אשר יקדישו בני ישראל לכל־מתנת קדשיהם והיה על־מצחו תמיד לרצון להם לפני יהוה׃</seg>
          <seg id="b.EXO.28.39" type="verse">ושבצת הכתנת שש ועשית מצנפת שש ואבנט תעשה מעשה רקם׃</seg>
          <seg id="b.EXO.28.40" type="verse">ולבני אהרן תעשה כתנת ועשית להם אבנטים ומגבעות תעשה להם לכבוד ולתפארת׃</seg>
          <seg id="b.EXO.28.41" type="verse">והלבשת אתם את־אהרן אחיך ואת־בניו אתו ומשחת אתם ומלאת את־ידם וקדשת אתם וכהנו לי׃</seg>
          <seg id="b.EXO.28.42" type="verse">ועשה להם מכנסי־בד לכסות בשר ערוה ממתנים ועד־ירכים יהיו׃</seg>
          <seg id="b.EXO.28.43" type="verse">והיו על־אהרן ועל־בניו בבאם אל־אהל מועד או בגשתם אל־המזבח לשרת בקדש ולא־ישאו עון ומתו חקת עולם לו ולזרעו אחריו׃ ס</seg>
        </div>
        <div id="b.EXO.29" type="chapter">
          <seg id="b.EXO.29.1" type="verse">וזה* הדבר אשר־תעשה להם לקדש אתם לכהן לי לקח פר אחד בן־בקר ואילם שנים תמיםם׃</seg>
          <seg id="b.EXO.29.2" type="verse">ולחם מצות וחלת מצת בלולת בשמן ורקיקי מצות משחים בשמן סלת חטים תעשה אתם׃</seg>
          <seg id="b.EXO.29.3" type="verse">ונתת אותם על־סל אחד והקרבת אתם בסל ואת־הפר ואת שני האילם׃</seg>
          <seg id="b.EXO.29.4" type="verse">ואת־אהרן ואת־בניו תקריב אל־פתח אהל מועד ורחצת אתם במים׃</seg>
          <seg id="b.EXO.29.5" type="verse">ולקחת את־הבגדים והלבשת את־אהרן את־הכתנת ואת מעיל האפד ואת־האפד ואת־החשן ואפדת לו בחשב האפד׃</seg>
          <seg id="b.EXO.29.6" type="verse">ושמת המצנפת על־ראשו ונתת את־נזר הקדש על־המצנפת׃</seg>
          <seg id="b.EXO.29.7" type="verse">ולקחת את־שמן המשחה ויצקת על־ראשו ומשחת אתו׃</seg>
          <seg id="b.EXO.29.8" type="verse">ואת־בניו תקריב והלבשתם כתנת׃</seg>
          <seg id="b.EXO.29.9" type="verse">וחגרת אתם אבנט אהרן ובניו וחבשת להם מגבעת והיתה להם כהנה לחקת עולם ומלאת יד־אהרן ויד־בניו׃</seg>
          <seg id="b.EXO.29.10" type="verse">והקרבת את־הפר לפני אהל מועד וסמך אהרן ובניו את־ידיהם על־ראש הפר׃</seg>
          <seg id="b.EXO.29.11" type="verse">ושחטת את־הפר לפני יהוה פתח אהל מועד׃</seg>
          <seg id="b.EXO.29.12" type="verse">ולקחת מדם הפר ונתתה על־קרנת המזבח באצבעך ואת־כל־הדם תשפך אל־יסוד המזבח׃</seg>
          <seg id="b.EXO.29.13" type="verse">ולקחת את־כל־החלב המכסה את־הקרב ואת היתרת על־הכבד ואת שתי הכלית ואת־החלב אשר עליהן והקטרת המזבחה׃</seg>
          <seg id="b.EXO.29.14" type="verse">ואת־בשר הפר ואת־ערו ואת־פרשו תשרף באש מחוץ למחנה חטאת הוא׃</seg>
          <seg id="b.EXO.29.15" type="verse">ואת־האיל האחד תקח וסמכו אהרן ובניו את־ידיהם על־ראש האיל׃</seg>
          <seg id="b.EXO.29.16" type="verse">ושחטת את־האיל ולקחת את־דמו וזרקת על־המזבח סביב׃</seg>
          <seg id="b.EXO.29.17" type="verse">ואת־האיל תנתח לנתחיו ורחצת קרבו וכרעיו ונתת על־נתחיו ועל־ראשו׃</seg>
          <seg id="b.EXO.29.18" type="verse">והקטרת את־כל־האיל המזבחה עלה הוא ליהוה ריח ניחוח אשה ליהוה הוא׃</seg>
          <seg id="b.EXO.29.19" type="verse">ולקחת את האיל השני וסמך אהרן ובניו את־ידיהם על־ראש האיל׃</seg>
          <seg id="b.EXO.29.20" type="verse">ושחטת את־האיל ולקחת מדמו ונתתה על־תנוך אזן אהרן ועל־תנוך אזן בניו הימנית ועל־בהן ידם הימנית ועל־בהן רגלם הימנית וזרקת את־הדם על־המזבח סביב׃</seg>
          <seg id="b.EXO.29.21" type="verse">ולקחת מן־הדם אשר על־המזבח ומשמן המשחה והזית על־אהרן ועל־בגדיו ועל־בניו ועל־בגדי בניו אתו וקדש הוא ובגדיו ובניו ובגדי בניו אתו׃</seg>
          <seg id="b.EXO.29.22" type="verse">ולקחת מן־האיל החלב והאליה ואת־החלב המכסה את־הקרב ואת יתרת הכבד ואת שתי הכלית ואת־החלב אשר עלהן ואת שוק הימין כי איל מלאים הוא׃</seg>
          <seg id="b.EXO.29.23" type="verse">וככר לחם אחת וחלת לחם שמן אחת ורקיק אחד מסל* המצות אשר לפני יהוה׃</seg>
          <seg id="b.EXO.29.24" type="verse">ושמת הכל על כפי אהרן ועל כפי בניו והנפת אתם תנופה לפני יהוה׃</seg>
          <seg id="b.EXO.29.25" type="verse">ולקחת אתם מידם והקטרת המזבחה על־העלה לריח ניחוח לפני יהוה אשה הוא ליהוה׃</seg>
          <seg id="b.EXO.29.26" type="verse">ולקחת את־החזה מאיל המלאים אשר לאהרן והנפת אתו תנופה לפני יהוה והיה לך למנה׃</seg>
          <seg id="b.EXO.29.27" type="verse">וקדשת את חזה התנופה ואת שוק התרומה אשר הונף ואשר הורם מאיל המלאים מאשר לאהרן ומאשר לבניו׃</seg>
          <seg id="b.EXO.29.28" type="verse">והיה לאהרן ולבניו לחק־עולם מאת בני ישראל כי תרומה הוא ותרומה יהיה מאת בני־ישראל מזבחי שלמיהם תרומתם ליהוה׃</seg>
          <seg id="b.EXO.29.29" type="verse">ובגדי הקדש אשר לאהרן יהיו לבניו אחריו למשחה בהם ולמלא־בם את־ידם׃</seg>
          <seg id="b.EXO.29.30" type="verse">שבעת ימים ילבשם הכהן תחתיו מבניו אשר יבא אל־אהל מועד לשרת בקדש׃</seg>
          <seg id="b.EXO.29.31" type="verse">ואת איל המלאים תקח ובשלת את־בשרו במקם קדש׃</seg>
          <seg id="b.EXO.29.32" type="verse">ואכל אהרן ובניו את־בשר האיל ואת־הלחם אשר בסל פתח אהל מועד׃</seg>
          <seg id="b.EXO.29.33" type="verse">ואכלו אתם אשר כפר בהם למלא את־ידם לקדש אתם וזר לא־יאכל כי־קדש הם׃</seg>
          <seg id="b.EXO.29.34" type="verse">ואם־יותר מבשר המלאים ומן־הלחם עד־הבקר ושרפת את־הנותר באש לא יאכל כי־קדש הוא׃</seg>
          <seg id="b.EXO.29.35" type="verse">ועשית לאהרן ולבניו ככה ככל אשר־צויתי אתכה שבעת ימים תמלא ידם׃</seg>
          <seg id="b.EXO.29.36" type="verse">ופר חטאת תעשה ליום על־הכפרים וחטאת על־המזבח בכפרך עליו ומשחת אתו לקדשו׃</seg>
          <seg id="b.EXO.29.37" type="verse">שבעת ימים תכפר על־המזבח וקדשת אתו והיה המזבח קדש קדשים כל־הנגע במזבח יקדש׃ ס</seg>
          <seg id="b.EXO.29.38" type="verse">וזה אשר תעשה על־המזבח כבשים בני־שנה שנים ליום תמיד׃</seg>
          <seg id="b.EXO.29.39" type="verse">את־הכבש האחד תעשה בבקר ואת הכבש השני תעשה בין הערבים׃</seg>
          <seg id="b.EXO.29.40" type="verse">ועשרן סלת בלול בשמן כתית רבע ההין ונסך רבעית ההין יין לכבש האחד׃</seg>
          <seg id="b.EXO.29.41" type="verse">ואת הכבש השני תעשה בין הערבים כמנחת הבקר וכנסכה תעשה־לה לריח ניחח אשה ליהוה׃</seg>
          <seg id="b.EXO.29.42" type="verse">עלת תמיד לדרתיכם פתח אהל־מועד לפני יהוה אשר אועד לכם שמה לדבר אליך שם׃</seg>
          <seg id="b.EXO.29.43" type="verse">ונעדתי שמה לבני ישראל ונקדש בכבדי׃</seg>
          <seg id="b.EXO.29.44" type="verse">וקדשתי את־אהל מועד ואת־המזבח ואת־אהרן ואת־בניו אקדש לכהן לי׃</seg>
          <seg id="b.EXO.29.45" type="verse">ושכנתי בתוך בני ישראל והייתי להם לאלהים׃</seg>
          <seg id="b.EXO.29.46" type="verse">וידעו כי אני יהוה אלהיהם אשר הוצאתי אתם מארץ מצרים לשכני בתוכם אני יהוה אלהיהם׃ ף</seg>
        </div>
        <div id="b.EXO.30" type="chapter">
          <seg id="b.EXO.30.1" type="verse">ועשית מזבח מקטר קטרת עצי שטים תעשה אתו׃</seg>
          <seg id="b.EXO.30.2" type="verse">אמה ארכו ואמה רחבו רבוע יהיה ואמתים קמתו ממנו קרנתיו׃</seg>
          <seg id="b.EXO.30.3" type="verse">וצפית אתו זהב טהור את־גגו ואת־קירתיו סביב ואת־קרנתיו ועשית לו זר זהב סביב׃</seg>
          <seg id="b.EXO.30.4" type="verse">ושתי טבעת זהב תעשה־לו מתחת לזרו על שתי צלעתיו תעשה על־שני צדיו והיה לבתים לבדים לשאת אתו בהמה׃</seg>
          <seg id="b.EXO.30.5" type="verse">ועשית את־הבדים עצי שטים וצפית אתם זהב׃</seg>
          <seg id="b.EXO.30.6" type="verse">ונתתה אתו לפני הפרכת אשר על־ארן העדת לפני הכפרת אשר על־העדת אשר אועד לך שמה׃</seg>
          <seg id="b.EXO.30.7" type="verse">והקטיר עליו אהרן קטרת סמים בבקר בבקר בהיטיבו את־הנרת יקטירנה׃</seg>
          <seg id="b.EXO.30.8" type="verse">ובהעלת אהרן את־הנרת בין הערבים יקטירנה קטרת תמיד לפני יהוה לדרתיכם׃</seg>
          <seg id="b.EXO.30.9" type="verse">לא־תעלו עליו קטרת זרה ועלה ומנחה ונסך לא תסכו עליו׃</seg>
          <seg id="b.EXO.30.10" type="verse">וכפר אהרן על־קרנתיו אחת בשנה מדם חטאת הכפרים אחת בשנה יכפר עליו לדרתיכם קדש־קדשים הוא ליהוה׃ ף</seg>
          <seg id="b.EXO.30.11" type="verse">וידבר יהוה אל־משה לאמר׃</seg>
          <seg id="b.EXO.30.12" type="verse">כי תשא את־ראש בני־ישראל לפקדיהם ונתנו איש כפר נפשו ליהוה בפקד אתם ולא־יהיה בהם נגף בפקד אתם׃</seg>
          <seg id="b.EXO.30.13" type="verse">זה יתנו כל־העבר על־הפקדים מחצית השקל בשקל הקדש עשרים גרה השקל מחצית השקל תרומה ליהוה׃</seg>
          <seg id="b.EXO.30.14" type="verse">כל העבר על־הפקדים מבן עשרים שנה ומעלה יתן תרומת יהוה׃</seg>
          <seg id="b.EXO.30.15" type="verse">העשיר לא־ירבה והדל לא ימעיט ממחצית השקל לתת את־תרומת יהוה לכפר על־נפשתיכם׃</seg>
          <seg id="b.EXO.30.16" type="verse">ולקחת את־כסף הכפרים מאת בני ישראל ונתת אתו על־עבדת אהל מועד והיה לבני ישראל לזכרון לפני יהוה לכפר על־נפשתיכם׃ ף</seg>
          <seg id="b.EXO.30.17" type="verse">וידבר יהוה אל־משה לאמר׃</seg>
          <seg id="b.EXO.30.18" type="verse">ועשית כיור נחשת וכנו נחשת לרחצה ונתת אתו בין־אהל מועד ובין המזבח ונתת שמה מים׃</seg>
          <seg id="b.EXO.30.19" type="verse">ורחצו אהרן ובניו ממנו את־ידיהם ואת־רגליהם׃</seg>
          <seg id="b.EXO.30.20" type="verse">בבאם אל־אהל מועד ירחצו־מים ולא ימתו או בגשתם אל־המזבח לשרת להקטיר אשה ליהוה׃</seg>
          <seg id="b.EXO.30.21" type="verse">ורחצו ידיהם ורגליהם ולא ימתו והיתה להם חק־עולם לו ולזרעו לדרתם׃ ף</seg>
          <seg id="b.EXO.30.22" type="verse">וידבר יהוה אל־משה לאמר׃</seg>
          <seg id="b.EXO.30.23" type="verse">ואתה קח־לך בשמים ראש מר־דרור חמש מאות וקןמן־בשם מחציתו חמשים ומאתים וקנה־בשם חמשים ומאתים׃</seg>
          <seg id="b.EXO.30.24" type="verse">וקדה חמש מאות בשקל הקדש ושמן זית הין׃</seg>
          <seg id="b.EXO.30.25" type="verse">ועשית אתו שמן משחת־קדש רקח מרקחת מעשה רקח שמן משחת־קדש יהיה׃</seg>
          <seg id="b.EXO.30.26" type="verse">ומשחת בו את־אהל מועד ואת ארון העדת׃</seg>
          <seg id="b.EXO.30.27" type="verse">ואת־השלחן ואת־כל־כליו ואת־המנרה ואת־כליה ואת מזבח הקטרת׃</seg>
          <seg id="b.EXO.30.28" type="verse">ואת־מזבח העלה ואת־כל־כליו ואת־הכיר ואת־כנו׃</seg>
          <seg id="b.EXO.30.29" type="verse">וקדשת אתם והיו קדש קדשים כל־הנגע בהם יקדש׃</seg>
          <seg id="b.EXO.30.30" type="verse">ואת־אהרן ואת־בניו תמשח וקדשת אתם לכהן לי׃</seg>
          <seg id="b.EXO.30.31" type="verse">ואל־בני ישראל תדבר לאמר שמן משחת־קדש יהיה זה לי לדרתיכם׃</seg>
          <seg id="b.EXO.30.32" type="verse">על־בשר אדם לא ייסך ובמתכנתו לא תעשו כמהו קדש הוא קדש יהיה לכם׃</seg>
          <seg id="b.EXO.30.33" type="verse">איש אשר ירקח כמהו ואשר יתן ממנו על־זר ונכרת מעמיו׃ ס</seg>
          <seg id="b.EXO.30.34" type="verse">ויאמר יהוה אל־משה קח־לך סמים נטף ושחלת וחלבנה סמים ולבנה זכה בד בבד יהיה׃</seg>
          <seg id="b.EXO.30.35" type="verse">ועשית אתה קטרת רקח מעשה רוקח ממלח טהור קדש׃</seg>
          <seg id="b.EXO.30.36" type="verse">ושחקת ממנה הדק ונתתה ממנה לפני העדת באהל מועד אשר אועד לך שמה קדש קדשים תהיה לכם׃</seg>
          <seg id="b.EXO.30.37" type="verse">והקטרת אשר תעשה במתכנתה לא תעשו לכם קדש תהיה לך ליהוה׃</seg>
          <seg id="b.EXO.30.38" type="verse">איש אשר־יעשה כמוה להריח בה ונכרת מעמיו׃ ס</seg>
        </div>
        <div id="b.EXO.31" type="chapter">
          <seg id="b.EXO.31.1" type="verse">וידבר יהוה אל־משה לאמר׃</seg>
          <seg id="b.EXO.31.2" type="verse">ראה קראתי* בשם בצלאל בן־אורי בן־חור למטה יהודה׃</seg>
          <seg id="b.EXO.31.3" type="verse">ואמלא אתו רוח אלהים בחכמה ובתבונה ובדעת ובכל־מלאכה׃</seg>
          <seg id="b.EXO.31.4" type="verse">לחשב מחשבת לעשות בזהב ובכסף ובנחשת׃</seg>
          <seg id="b.EXO.31.5" type="verse">ובחרשת אבן למלאת ובחרשת עץ לעשות בכל־מלאכה׃</seg>
          <seg id="b.EXO.31.6" type="verse">ואני הנה נתתי אתו את אהליאב בן־אחיסמך למטה־דן ובלב כל־חכם־לב נתתי חכמה ועשו את כל־אשר צויתך׃</seg>
          <seg id="b.EXO.31.7" type="verse">את אהל מועד ואת־הארן לעדת ואת־הכפרת אשר עליו ואת כל־כלי האהל׃</seg>
          <seg id="b.EXO.31.8" type="verse">ואת־השלחן ואת־כליו ואת־המנרה הטהרה ואת־כל־כליה ואת מזבח הקטרת׃</seg>
          <seg id="b.EXO.31.9" type="verse">ואת־מזבח* העלה ואת־כל־כליו ואת־הכיור ואת־כנו׃</seg>
          <seg id="b.EXO.31.10" type="verse">ואת בגדי השרד ואת־בגדי הקדש לאהרן הכהן ואת־בגדי בניו לכהן׃</seg>
          <seg id="b.EXO.31.11" type="verse">ואת שמן המשחה ואת־קטרת הסמים לקדש ככל אשר־צויתך יעשו׃ ף</seg>
          <seg id="b.EXO.31.12" type="verse">ויאמר יהוה אל־משה לאמר׃</seg>
          <seg id="b.EXO.31.13" type="verse">ואתה דבר אל־בני ישראל לאמר אך את־שבתתי תשמרו כי אות הוא ביני וביניכם לדרתיכם לדעת כי אני יהוה מקדשכם׃</seg>
          <seg id="b.EXO.31.14" type="verse">ושמרתם את־השבת כי קדש הוא לכם מחלליה מות יומת כי כל־העשה בה מלאכה ונכרתה הנפש ההוא מקרב עמיה׃</seg>
          <seg id="b.EXO.31.15" type="verse">ששת ימים יעשה מלאכה וביום השביעי שבת שבתון קדש ליהוה כל־העשה מלאכה ביום השבת מות יומת׃</seg>
          <seg id="b.EXO.31.16" type="verse">ושמרו בני־ישראל את־השבת לעשות את־השבת לדרתם ברית עולם׃</seg>
          <seg id="b.EXO.31.17" type="verse">ביני ובין בני ישראל אות הוא לעלם כי־ששת ימים עשה יהוה את־השמים ואת־הארץ וביום השביעי שבת וינפש׃ ס</seg>
          <seg id="b.EXO.31.18" type="verse">ויתן אל־משה ככלתו לדבר אתו בהר סיני שני לחת העדת לחת אבן כתבים באצבע אלהים׃</seg>
        </div>
        <div id="b.EXO.32" type="chapter">
          <seg id="b.EXO.32.1" type="verse">וירא העם כי־בשש משה לרדת מן־ההר ויקהל העם על־אהרן ויאמרו אליו קום עשה־לנו אלהים אשר ילכו לפנינו כי־זה משה האיש אשר העלנו מארץ מצרים לא ידענו מה־היה לו׃</seg>
          <seg id="b.EXO.32.2" type="verse">ויאמר אלהם אהרן פרקו נזמי הזהב אשר באזני נשיכם בניכם ובנתיכם והביאו אלי׃</seg>
          <seg id="b.EXO.32.3" type="verse">ויתפרקו כל־העם את־נזמי הזהב אשר באזניהם ויביאו אל־אהרן׃</seg>
          <seg id="b.EXO.32.4" type="verse">ויקח מידם ויצר אתו בחרט ויעשהו עגל מסכה ויאמרו אלה אלהיך ישראל אשר העלוך מארץ מצרים׃</seg>
          <seg id="b.EXO.32.5" type="verse">וירא אהרן ויבן מזבח לפניו ויקרא אהרן ויאמר חג ליהוה מחר׃</seg>
          <seg id="b.EXO.32.6" type="verse">וישכימו ממחרת ויעלו עלת ויגשו שלמים וישב העם לאכל ושתו ויקמו לצחק׃ ף</seg>
          <seg id="b.EXO.32.7" type="verse">וידבר יהוה אל־משה לך־רד כי שחת עמך אשר העלית מארץ מצרים׃</seg>
          <seg id="b.EXO.32.8" type="verse">סרו מהר מן־הדרך אשר צויתם עשו להם עגל מסכה וישתחוו־לו ויזבחו־לו ויאמרו אלה אלהיך ישראל אשר העלוך מארץ מצרים׃</seg>
          <seg id="b.EXO.32.9" type="verse">ויאמר יהוה אל־משה ראיתי את־העם הזה והנה עם־קשה־ערף הוא׃</seg>
          <seg id="b.EXO.32.10" type="verse">ועתה הניחה לי ויחר־אפי בהם ואכלם ואעשה אותך לגוי גדול׃</seg>
          <seg id="b.EXO.32.11" type="verse">ויחל משה את־פני יהוה אלהיו ויאמר למה יהוה יחרה אפך בעמך אשר הוצאת מארץ מצרים בכח גדול וביד חזקה׃</seg>
          <seg id="b.EXO.32.12" type="verse">למה יאמרו מצרים לאמר ברעה הוציאם להרג אתם בהרים ולכלתם מעל פני האדמה שוב מחרון אפך והנחם על־הרעה לעמך׃</seg>
          <seg id="b.EXO.32.13" type="verse">זכר לאברהם ליצחק ולישראל עבדיך אשר נשבעת להם בך ותדבר אלהם ארבה את־זרעכם ככוכבי השמים וכל־הארץ הזאת אשר אמרתי אתן לזרעכם ונחלו לעלם׃</seg>
          <seg id="b.EXO.32.14" type="verse">וינחם יהוה על־הרעה אשר דבר לעשות לעמו׃ ף</seg>
          <seg id="b.EXO.32.15" type="verse">ויפן וירד משה מן־ההר ושני לחת העדת בידו לחת כתבים משני עבריהם מזה ומזה הם כתבים׃</seg>
          <seg id="b.EXO.32.16" type="verse">והלחת מעשה אלהים המה והמכתב מכתב אלהים הוא חרות על־הלחת׃</seg>
          <seg id="b.EXO.32.17" type="verse">וישמע יהושע את־קול העם ברעה* ויאמר אל־משה קול מלחמה במחנה׃</seg>
          <seg id="b.EXO.32.18" type="verse">ויאמר אין קול ענות גבורה ואין קול ענות חלושה קול ענות אנכי שמע׃</seg>
          <seg id="b.EXO.32.19" type="verse">ויהי כאשר קרב אל־המחנה וירא את־העגל ומחלת ויחר־אף משה וישלך [כ= מידו] [ק= מידיו] את־הלחת וישבר אתם תחת ההר׃</seg>
          <seg id="b.EXO.32.20" type="verse">ויקח את־העגל אשר עשו וישרף באש ויטחן עד אשר־דק ויזר על־פני המים וישק את־בני ישראל׃</seg>
          <seg id="b.EXO.32.21" type="verse">ויאמר משה אל־אהרן מה־עשה לך העם הזה כי־הבאת עליו חטאה גדלה׃</seg>
          <seg id="b.EXO.32.22" type="verse">ויאמר אהרן אל־יחר אף אדני אתה ידעת את־העם כי ברע הוא׃</seg>
          <seg id="b.EXO.32.23" type="verse">ויאמרו לי עשה־לנו אלהים אשר ילכו לפנינו כי־זה משה האיש אשר העלנו מארץ מצרים לא ידענו מה־היה לו׃</seg>
          <seg id="b.EXO.32.24" type="verse">ואמר להם למי זהב התפרקו ויתנו־לי ואשלכהו באש ויצא העגל הזה׃</seg>
          <seg id="b.EXO.32.25" type="verse">וירא משה את־העם כי פרע הוא כי־פרעה אהרן לשמצה בקמיהם׃</seg>
          <seg id="b.EXO.32.26" type="verse">ויעמד משה בשער המחנה ויאמר מי ליהוה אלי ויאספו אליו כל־בני לוי׃</seg>
          <seg id="b.EXO.32.27" type="verse">ויאמר להם כה־אמר יהוה אלהי ישראל שימו איש־חרבו על־ירכו עברו ושובו משער לשער במחנה והרגו איש־את־אחיו ואיש את־רעהו ואיש את־קרבו׃</seg>
          <seg id="b.EXO.32.28" type="verse">ויעשו בני־לוי כדבר משה ויפל מן־העם ביום ההוא כשלשת אלפי איש׃</seg>
          <seg id="b.EXO.32.29" type="verse">ויאמר משה מלאו ידכם היום ליהוה כי איש בבנו ובאחיו ולתת עליכם היום ברכה׃</seg>
          <seg id="b.EXO.32.30" type="verse">ויהי ממחרת ויאמר משה אל־העם אתם חטאתם חטאה גדלה ועתה אעלה אל־יהוה אולי אכפרה בעד חטאתכם׃</seg>
          <seg id="b.EXO.32.31" type="verse">וישב משה אל־יהוה ויאמר אנא חטא העם הזה חטאה גדלה ויעשו להם אלהי זהב׃</seg>
          <seg id="b.EXO.32.32" type="verse">ועתה אם־תשא חטאתם ואם־אין מחני נא מספרך אשר כתבת׃</seg>
          <seg id="b.EXO.32.33" type="verse">ויאמר יהוה אל־משה מי אשר חטא־לי אמחנו מספרי׃</seg>
          <seg id="b.EXO.32.34" type="verse">ועתה לך נחה את־העם אל אשר־דברתי לך הנה מלאכי ילך לפניך וביום פקדי ופקדתי עליהם חטאתם׃</seg>
          <seg id="b.EXO.32.35" type="verse">ויגף יהוה את־העם על אשר עשו את־העגל אשר עשה אהרן׃ ס</seg>
        </div>
        <div id="b.EXO.33" type="chapter">
          <seg id="b.EXO.33.1" type="verse">וידבר יהוה אל־משה לך עלה מזה אתה והעם אשר העלית מארץ מצרים אל־הארץ אשר נשבעתי לאברהם ליצחק וליעקב לאמר לזרעך אתננה׃</seg>
          <seg id="b.EXO.33.2" type="verse">ושלחתי לפניך מלאך וגרשתי את־הכנעני האמרי והחתי והפרזי החוי והיבוסי׃</seg>
          <seg id="b.EXO.33.3" type="verse">אל־ארץ זבת חלב ודבש כי לא אעלה בקרבך כי עם־קשה־ערף אתה פן־אכלך בדרך׃</seg>
          <seg id="b.EXO.33.4" type="verse">וישמע העם את־הדבר הרע הזה ויתאבלו ולא־שתו איש עדיו עליו׃</seg>
          <seg id="b.EXO.33.5" type="verse">ויאמר יהוה אל־משה אמר אל־בני־ישראל אתם עם־קשה־ערף רגע אחד אעלה בקרבך וכליתיך ועתה הורד עדיך מעליך ואדעה מה אעשה־לך׃</seg>
          <seg id="b.EXO.33.6" type="verse">ויתנצלו בני־ישראל את־עדים מהר חורב׃</seg>
          <seg id="b.EXO.33.7" type="verse">ומשה יקח את־האהל ונטה־לו מחוץ למחנה הרחק מן־המחנה וקרא לו אהל מועד והיה כל־מבקש יהוה יצא אל־אהל מועד אשר מחוץ למחנה׃</seg>
          <seg id="b.EXO.33.8" type="verse">והיה כצאת משה אל־האהל יקומו כל־העם ונצבו איש פתח אהלו והביטו אחרי משה עד־באו האהלה׃</seg>
          <seg id="b.EXO.33.9" type="verse">והיה כבא משה האהלה ירד עמוד העןן ועמד פתח האהל ודבר עם־משה׃</seg>
          <seg id="b.EXO.33.10" type="verse">וראה כל־העם את־עמוד העןן עמד פתח האהל וקם כל־העם והשתחוו איש פתח אהלו׃</seg>
          <seg id="b.EXO.33.11" type="verse">ודבר יהוה אל־משה פנים אל־פנים כאשר ידבר איש אל־רעהו ושב אל־המחנה ומשרתו יהושע בן־נון נער לא ימיש מתוך האהל׃ ס</seg>
          <seg id="b.EXO.33.12" type="verse">ויאמר משה אל־יהוה ראה אתה אמר אלי העל את־העם הזה ואתה לא הודעתני את אשר־תשלח עמי ואתה אמרת ידעתיך בשם וגם־מצאת חן בעיני׃</seg>
          <seg id="b.EXO.33.13" type="verse">ועתה אם־נא מצאתי חן בעיניך הודעני נא את־דרךך ואדעך למען אמצא־חן בעיניך וראה כי עמך הגוי הזה׃</seg>
          <seg id="b.EXO.33.14" type="verse">ויאמר פני ילכו והנחתי לך׃</seg>
          <seg id="b.EXO.33.15" type="verse">ויאמר אליו אם־אין פניך הלכים אל־תעלנו מזה׃</seg>
          <seg id="b.EXO.33.16" type="verse">ובמה יודע אפוא כי־מצאתי חן בעיניך אני ועמך הלוא בלכתך עמנו ונפלינו אני ועמך מכל־העם אשר על־פני האדמה׃ ף</seg>
          <seg id="b.EXO.33.17" type="verse">ויאמר יהוה אל־משה גם את־הדבר הזה אשר דברת אעשה כי־מצאת חן בעיני ואדעך בשם׃</seg>
          <seg id="b.EXO.33.18" type="verse">ויאמר הראני נא את־כבדך׃</seg>
          <seg id="b.EXO.33.19" type="verse">ויאמר אני אעביר כל־טובי על־פניך וקראתי בשם יהוה לפניך וחנתי את־אשר אחן ורחמתי את־אשר ארחם׃</seg>
          <seg id="b.EXO.33.20" type="verse">ויאמר לא תוכל לראת את־פני כי לא־יראני האדם וחי׃</seg>
          <seg id="b.EXO.33.21" type="verse">ויאמר יהוה הנה מקום אתי ונצבת על־הצור׃</seg>
          <seg id="b.EXO.33.22" type="verse">והיה בעבר כבדי ושמתיך בנקרת הצור ושכתי כפי עליך עד־עברי׃</seg>
          <seg id="b.EXO.33.23" type="verse">והסרתי את־כפי וראית את־אחרי ופני לא יראו׃ ס</seg>
        </div>
        <div id="b.EXO.34" type="chapter">
          <seg id="b.EXO.34.1" type="verse">ויאמר יהוה אל־משה פסל־לך שני־לחת אבנים כראשנים וכתבתי על־הלחת את־הדברים אשר היו על־הלחת הראשנים אשר שברת׃</seg>
          <seg id="b.EXO.34.2" type="verse">והיה נכון לבקר ועלית בבקר אל־הר סיני ונצבת לי שם על־ראש ההר׃</seg>
          <seg id="b.EXO.34.3" type="verse">ואיש לא־יעלה עמך וגם־איש אל־ירא בכל־ההר גם־הצאן והבקר אל־ירעו אל־מול ההר ההוא׃</seg>
          <seg id="b.EXO.34.4" type="verse">ויפסל שני־לחת אבנים כראשנים וישכם משה בבקר ויעל אל־הר סיני כאשר צוה יהוה אתו ויקח בידו שני לחת אבנים׃</seg>
          <seg id="b.EXO.34.5" type="verse">וירד יהוה בעןן ויתיצב עמו שם ויקרא בשם יהוה׃</seg>
          <seg id="b.EXO.34.6" type="verse">ויעבר יהוה על־פניו ויקרא יהוה יהוה אל רחום וחנון ארך אפים ורב־חסד ואמת׃</seg>
          <seg id="b.EXO.34.7" type="verse">נצר חסד לאלפים נשא עון ופשע וחטאה ונקה לא ינקה פקד עון אבות על־בנים ועל־בני בנים על־שלשים ועל־רבעים׃</seg>
          <seg id="b.EXO.34.8" type="verse">וימהר משה ויקד ארצה וישתחו׃</seg>
          <seg id="b.EXO.34.9" type="verse">ויאמר אם־נא מצאתי חן בעיניך אדני ילך־נא אדני בקרבנו כי עם־קשה־ערף הוא וסלחת לעוננו ולחטאתנו ונחלתנו׃</seg>
          <seg id="b.EXO.34.10" type="verse">ויאמר הנה אנכי כרת ברית נגד כל־עמך אעשה נפלאת אשר לא־נבראו בכל־הארץ ובכל־הגוים וראה כל־העם אשר־אתה בקרבו את־מעשה יהוה כי־נורא הוא אשר אני עשה עמך׃</seg>
          <seg id="b.EXO.34.11" type="verse">שמר־לך את אשר אנכי מצוך היום הנני גרש מפניך את־האמרי והכנעני והחתי והפרזי והחוי והיבוסי׃</seg>
          <seg id="b.EXO.34.12" type="verse">השמר לך פן־תכרת ברית ליושב הארץ אשר אתה בא עליה פן־יהיה למוקש בקרבך׃</seg>
          <seg id="b.EXO.34.13" type="verse">כי את־מזבחתם תתצון ואת־מצבתם תשברון ואת־אשריו תכרתון׃</seg>
          <seg id="b.EXO.34.14" type="verse">כי לא תשתחוה לאל אחר כי יהוה קנא שמו אל קנא הוא׃</seg>
          <seg id="b.EXO.34.15" type="verse">פן־תכרת ברית ליושב הארץ וזנו אחרי אלהיהם וזבחו לאלהיהם וקרא לך ואכלת מזבחו׃</seg>
          <seg id="b.EXO.34.16" type="verse">ולקחת מבנתיו לבניך וזנו בנתיו אחרי אלהיהן והזנו את־בניך אחרי אלהיהן׃</seg>
          <seg id="b.EXO.34.17" type="verse">אלהי מסכה לא תעשה־לך׃</seg>
          <seg id="b.EXO.34.18" type="verse">את־חג המצות תשמר שבעת ימים תאכל מצות אשר צויתך למועד חדש האביב כי בחדש האביב יצאת ממצרים׃</seg>
          <seg id="b.EXO.34.19" type="verse">כל־פטר רחם לי וכל־מקנך תזכר פטר שור ושה׃</seg>
          <seg id="b.EXO.34.20" type="verse">ופטר חמור תפדה בשה ואם־לא תפדה וערפתו כל בכור בניך תפדה ולא־יראו פני ריקם׃</seg>
          <seg id="b.EXO.34.21" type="verse">ששת ימים תעבד וביום השביעי תשבת בחריש ובקציר תשבת׃</seg>
          <seg id="b.EXO.34.22" type="verse">וחג שבעת תעשה לך בכורי קציר חטים וחג האסיף תקופת השנה׃</seg>
          <seg id="b.EXO.34.23" type="verse">שלש פעמים בשנה יראה כל־זכורך את־פני האדן יהוה אלהי ישראל׃</seg>
          <seg id="b.EXO.34.24" type="verse">כי־אוריש גוים מפניך והרחבתי את־גבולך ולא־יחמד איש את־ארצך בעלתך לראות את־פני יהוה אלהיך שלש פעמים בשנה׃</seg>
          <seg id="b.EXO.34.25" type="verse">לא־תשחט על־חמץ דם־זבחי ולא־ילין לבקר זבח חג הפסח׃</seg>
          <seg id="b.EXO.34.26" type="verse">ראשית בכורי אדמתך תביא בית יהוה אלהיך לא־תבשל גדי בחלב אמו׃ ף</seg>
          <seg id="b.EXO.34.27" type="verse">ויאמר יהוה אל־משה כתב־לך את־הדברים האלה כי על־פי הדברים האלה כרתי אתך ברית ואת־ישראל׃</seg>
          <seg id="b.EXO.34.28" type="verse">ויהי־שם עם־יהוה ארבעים יום וארבעים לילה לחם לא אכל ומים לא שתה ויכתב על־הלחת את דברי הברית עשרת הדברים׃</seg>
          <seg id="b.EXO.34.29" type="verse">ויהי ברדת משה מהר סיני ושני לחת העדת ביד־משה ברדתו מן־ההר ומשה לא־ידע כי קרן עור פניו בדברו אתו׃</seg>
          <seg id="b.EXO.34.30" type="verse">וירא אהרן וכל־בני ישראל את־משה והנה קרן עור פניו וייראו מגשת אליו׃</seg>
          <seg id="b.EXO.34.31" type="verse">ויקרא אלהם משה וישבו אליו אהרן וכל־הנשאים בעדה וידבר משה אלהם׃</seg>
          <seg id="b.EXO.34.32" type="verse">ואחרי־כן נגשו כל־בני ישראל ויצום את כל־אשר דבר יהוה אתו בהר סיני׃</seg>
          <seg id="b.EXO.34.33" type="verse">ויכל משה מדבר אתם ויתן על־פניו מסוה׃</seg>
          <seg id="b.EXO.34.34" type="verse">ובבא משה לפני יהוה לדבר אתו יסיר את־המסוה עד־צאתו ויצא ודבר אל־בני ישראל את אשר יצוה׃</seg>
          <seg id="b.EXO.34.35" type="verse">וראו בני־ישראל את־פני משה כי קרן עור פני משה והשיב משה את־המסוה על־פניו עד־באו לדבר אתו׃ ס</seg>
        </div>
        <div id="b.EXO.35" type="chapter">
          <seg id="b.EXO.35.1" type="verse">ויקהל משה את־כל־עדת בני ישראל ויאמר אלהם אלה הדברים אשר־צוה יהוה לעשת אתם׃</seg>
          <seg id="b.EXO.35.2" type="verse">ששת ימים תעשה מלאכה וביום השביעי יהיה לכם קדש שבת שבתון ליהוה כל־העשה בו מלאכה יומת׃</seg>
          <seg id="b.EXO.35.3" type="verse">לא־תבערו אש בכל משבתיכם ביום השבת׃ ף</seg>
          <seg id="b.EXO.35.4" type="verse">ויאמר משה אל־כל־עדת בני־ישראל לאמר זה הדבר אשר־צוה יהוה לאמר׃</seg>
          <seg id="b.EXO.35.5" type="verse">קחו מאתכם תרומה ליהוה כל נדיב לבו יביאה את תרומת יהוה זהב וכסף ונחשת׃</seg>
          <seg id="b.EXO.35.6" type="verse">ותכלת וארגמן ותולעת שני ושש ועזים׃</seg>
          <seg id="b.EXO.35.7" type="verse">וערת אילם מאדמים וערת תחשים ועצי שטים׃</seg>
          <seg id="b.EXO.35.8" type="verse">ושמן למאור ובשמים לשמן המשחה ולקטרת הסמים׃</seg>
          <seg id="b.EXO.35.9" type="verse">ואבני־שהם ואבני מלאים לאפוד ולחשן׃</seg>
          <seg id="b.EXO.35.10" type="verse">וכל־חכם־לב בכם יבאו ויעשו את כל־אשר צוה יהוה׃</seg>
          <seg id="b.EXO.35.11" type="verse">את־המשכן את־אהלו ואת־מכסהו את־קרסיו ואת־קרשיו את־בריחו* את־עמדיו ואת־אדניו׃</seg>
          <seg id="b.EXO.35.12" type="verse">את־הארן ואת־בדיו את־הכפרת ואת פרכת המסך׃</seg>
          <seg id="b.EXO.35.13" type="verse">את־השלחן ואת־בדיו ואת־כל־כליו ואת לחם הפנים׃</seg>
          <seg id="b.EXO.35.14" type="verse">ואת־מנרת המאור ואת־כליה ואת־נרתיה ואת שמן המאור׃</seg>
          <seg id="b.EXO.35.15" type="verse">ואת־מזבח הקטרת ואת־בדיו ואת שמן המשחה ואת קטרת הסמים ואת־מסך הפתח לפתח המשכן׃</seg>
          <seg id="b.EXO.35.16" type="verse">את מזבח העלה ואת־מכבר הנחשת אשר־לו את־בדיו ואת־כל־כליו את־הכיר ואת־כנו׃</seg>
          <seg id="b.EXO.35.17" type="verse">את קלעי החצר את־עמדיו ואת־אדניה ואת מסך שער החצר׃</seg>
          <seg id="b.EXO.35.18" type="verse">את־יתדת המשכן ואת־יתדת החצר ואת־מיתריהם׃</seg>
          <seg id="b.EXO.35.19" type="verse">את־בגדי השרד לשרת בקדש את־בגדי הקדש לאהרן הכהן ואת־בגדי בניו לכהן׃</seg>
          <seg id="b.EXO.35.20" type="verse">ויצאו* כל־עדת בני־ישראל מלפני משה׃</seg>
          <seg id="b.EXO.35.21" type="verse">ויבאו כל־איש אשר־נשאו לבו וכל אשר נדבה רוחו אתו הביאו את־תרומת יהוה למלאכת אהל מועד ולכל־עבדתו ולבגדי הקדש׃</seg>
          <seg id="b.EXO.35.22" type="verse">ויבאו האנשים על־הנשים כל נדיב לב הביאו חח ונזם וטבעת וכומז כל־כלי זהב וכל־איש אשר הניף תנופת זהב ליהוה׃</seg>
          <seg id="b.EXO.35.23" type="verse">וכל־איש אשר־נמצא אתו תכלת וארגמן ותולעת שני ושש ועזים וערת אילם מאדמים וערת תחשים הביאו׃</seg>
          <seg id="b.EXO.35.24" type="verse">כל־מרים תרומת כסף ונחשת הביאו את תרומת יהוה וכל אשר נמצא אתו עצי שטים לכל־מלאכת העבדה הביאו׃</seg>
          <seg id="b.EXO.35.25" type="verse">וכל־אשה חכמת־לב בידיה טוו ויביאו מטוה את־התכלת ואת־הארגמן את־תולעת השני ואת־השש׃</seg>
          <seg id="b.EXO.35.26" type="verse">וכל־הנשים אשר נשא לבן אתנה בחכמה טוו את־העזים׃</seg>
          <seg id="b.EXO.35.27" type="verse">והנשאם הביאו את אבני השהם ואת אבני המלאים לאפוד ולחשן׃</seg>
          <seg id="b.EXO.35.28" type="verse">ואת־הבשם ואת־השמן למאור ולשמן המשחה ולקטרת הסמים׃</seg>
          <seg id="b.EXO.35.29" type="verse">כל־איש ואשה אשר נדב לבם אתם להביא לכל־המלאכה אשר צוה יהוה לעשות ביד־משה הביאו בני־ישראל נדבה ליהוה׃ ף</seg>
          <seg id="b.EXO.35.30" type="verse">ויאמר משה אל־בני ישראל ראו קרא יהוה בשם בצלאל בן־אורי בן־חור למטה יהודה׃</seg>
          <seg id="b.EXO.35.31" type="verse">וימלא אתו רוח אלהים בחכמה בתבונה ובדעת ובכל־מלאכה׃</seg>
          <seg id="b.EXO.35.32" type="verse">ולחשב מחשבת לעשת בזהב ובכסף ובנחשת׃</seg>
          <seg id="b.EXO.35.33" type="verse">ובחרשת אבן למלאת ובחרשת עץ לעשות בכל־מלאכת מחשבת׃</seg>
          <seg id="b.EXO.35.34" type="verse">ולהורת נתן בלבו הוא ואהליאב בן־אחיסמך למטה־דן׃</seg>
          <seg id="b.EXO.35.35" type="verse">מלא אתם חכמת־לב לעשות כל־מלאכת חרש וחשב ורקם בתכלת ובארגמן בתולעת השני ובשש וארג עשי כל־מלאכה וחשבי מחשבת׃</seg>
        </div>
        <div id="b.EXO.36" type="chapter">
          <seg id="b.EXO.36.1" type="verse">ועשה בצלאל ואהליאב וכל איש חכם־לב אשר נתן יהוה חכמה ותבונה בהמה לדעת לעשת את־כל־מלאכת עבדת הקדש לכל אשר־צוה יהוה׃</seg>
          <seg id="b.EXO.36.2" type="verse">ויקרא משה אל־בצלאל ואל־אהליאב ואל כל־איש חכם־לב אשר נתן יהוה חכמה בלבו כל אשר נשאו לבו לקרבה אל־המלאכה לעשת אתה׃</seg>
          <seg id="b.EXO.36.3" type="verse">ויקחו מלפני משה את כל־התרומה אשר הביאו בני ישראל למלאכת עבדת הקדש לעשת אתה והם הביאו אליו עוד נדבה בבקר בבקר׃</seg>
          <seg id="b.EXO.36.4" type="verse">ויבאו כל־החכמים העשים את כל־מלאכת הקדש איש־איש ממלאכתו אשר־המה עשים׃</seg>
          <seg id="b.EXO.36.5" type="verse">ויאמרו אל־משה לאמר מרבים העם להביא מדי העבדה למלאכה אשר־צוה יהוה לעשת אתה׃</seg>
          <seg id="b.EXO.36.6" type="verse">ויצו משה ויעבירו קול במחנה לאמר איש ואשה אל־יעשו־עוד מלאכה לתרומת הקדש ויכלא העם מהביא׃</seg>
          <seg id="b.EXO.36.7" type="verse">והמלאכה היתה דים לכל־המלאכה לעשות אתה והותר׃ ס</seg>
          <seg id="b.EXO.36.8" type="verse">ויעשו כל־חכם־לב בעשי המלאכה את־המשכן עשר יריעת שש משזר ותכלת וארגמן ותולעת שני כרבים מעשה חשב עשה אתם׃</seg>
          <seg id="b.EXO.36.9" type="verse">ארך היריעה האחת שמנה ועשרים באמה ורחב ארבע באמה היריעה האחת מדה אחת לכל־היריעת׃</seg>
          <seg id="b.EXO.36.10" type="verse">ויחבר את־חמש היריעת אחת אל־אחת וחמש יריעת חבר אחת אל־אחת׃</seg>
          <seg id="b.EXO.36.11" type="verse">ויעש ללאת תכלת על שפת היריעה האחת מקצה במחברת כן עשה בשפת היריעה הקיצונה במחברת השנית׃</seg>
          <seg id="b.EXO.36.12" type="verse">חמשים ללאת עשה ביריעה האחת וחמשים ללאת עשה בקצה היריעה אשר במחברת השנית מקבילת הללאת אחת אל־אחת׃</seg>
          <seg id="b.EXO.36.13" type="verse">ויעש חמשים קרסי זהב ויחבר את־הירעת אחת אל־אחת בקרסים ויהי המשכן אחד׃ ס</seg>
          <seg id="b.EXO.36.14" type="verse">ויעש יריעת עזים לאהל על־המשכן עשתי־עשרה יריעת עשה אתם׃</seg>
          <seg id="b.EXO.36.15" type="verse">ארך היריעה האחת שלשים באמה וארבע אמות רחב היריעה האחת מדה אחת לעשתי עשרה יריעת׃</seg>
          <seg id="b.EXO.36.16" type="verse">ויחבר את־חמש היריעת לבד ואת־שש היריעת לבד׃</seg>
          <seg id="b.EXO.36.17" type="verse">ויעש ללאת חמשים על שפת היריעה הקיצנה במחברת וחמשים ללאת עשה על־שפת היריעה החברת השנית׃</seg>
          <seg id="b.EXO.36.18" type="verse">ויעש קרסי נחשת חמשים לחבר את־האהל להית* אחד׃</seg>
          <seg id="b.EXO.36.19" type="verse">ויעש מכסה לאהל ערת אלים מאדמים ומכסה ערת תחשים מלמעלה׃ ס</seg>
          <seg id="b.EXO.36.20" type="verse">ויעש את־הקרשים למשכן עצי שטים עמדים׃</seg>
          <seg id="b.EXO.36.21" type="verse">עשר אמת ארך הקרש ואמה וחצי האמה רחב הקרש האחד׃</seg>
          <seg id="b.EXO.36.22" type="verse">שתי ידת לקרש האחד משלבת אחת אל־אחת כן עשה לכל קרשי המשכן׃</seg>
          <seg id="b.EXO.36.23" type="verse">ויעש את־הקרשים למשכן עשרים קרשים לפאת נגב תימנה׃</seg>
          <seg id="b.EXO.36.24" type="verse">וארבעים אדני־כסף עשה תחת עשרים הקרשים שני אדנים תחת־הקרש האחד לשתי ידתיו ושני אדנים תחת־הקרש האחד לשתי ידתיו׃</seg>
          <seg id="b.EXO.36.25" type="verse">ולצלע המשכן השנית לפאת צפון עשה עשרים קרשים׃</seg>
          <seg id="b.EXO.36.26" type="verse">וארבעים אדניהם כסף שני אדנים תחת הקרש האחד ושני אדנים תחת הקרש האחד׃</seg>
          <seg id="b.EXO.36.27" type="verse">ולירכתי המשכן ימה עשה ששה קרשים׃</seg>
          <seg id="b.EXO.36.28" type="verse">ושני קרשים עשה למקצעת המשכן בירכתים׃</seg>
          <seg id="b.EXO.36.29" type="verse">והיו תואםם מלמטה ויחדו יהיו תמים אל־ראשו אל־הטבעת האחת כן עשה לשניהם לשני המקצעת׃</seg>
          <seg id="b.EXO.36.30" type="verse">והיו שמנה קרשים ואדניהם כסף ששה עשר אדנים שני אדנים שני אדנים תחת הקרש האחד׃</seg>
          <seg id="b.EXO.36.31" type="verse">ויעש בריחי עצי שטים חמשה לקרשי צלע־המשכן האחת׃</seg>
          <seg id="b.EXO.36.32" type="verse">וחמשה בריחם לקרשי צלע־המשכן השנית וחמשה בריחם לקרשי המשכן לירכתים ימה׃</seg>
          <seg id="b.EXO.36.33" type="verse">ויעש את־הבריח התיכן לברח בתוך הקרשים מן־הקצה אל־הקצה׃</seg>
          <seg id="b.EXO.36.34" type="verse">ואת־הקרשים צפה זהב ואת־טבעתם עשה זהב בתים לבריחם ויצף את־הבריחם זהב׃</seg>
          <seg id="b.EXO.36.35" type="verse">ויעש את־הפרכת תכלת וארגמן ותולעת שני ושש משזר מעשה חשב עשה אתה כרבים׃</seg>
          <seg id="b.EXO.36.36" type="verse">ויעש לה ארבעה עמודי שטים ויצפם זהב וויהם זהב ויצק להם ארבעה אדני־כסף׃</seg>
          <seg id="b.EXO.36.37" type="verse">ויעש מסך לפתח האהל תכלת וארגמן ותולעת שני ושש משזר מעשה רקם׃</seg>
          <seg id="b.EXO.36.38" type="verse">ואת־עמודיו חמשה ואת־וויהם וצפה ראשיהם וחשקיהם זהב ואדניהם חמשה נחשת׃ ף</seg>
        </div>
        <div id="b.EXO.37" type="chapter">
          <seg id="b.EXO.37.1" type="verse">ויעש בצלאל את־הארן עצי שטים אמתים וחצי ארכו ואמה וחצי רחבו ואמה וחצי קמתו׃</seg>
          <seg id="b.EXO.37.2" type="verse">ויצפהו זהב טהור מבית ומחוץ ויעש לו זר זהב סביב׃</seg>
          <seg id="b.EXO.37.3" type="verse">ויצק לו ארבע טבעת זהב על ארבע פעמתיו ושתי טבעת על־צלעו האחת ושתי טבעות על־צלעו השנית׃</seg>
          <seg id="b.EXO.37.4" type="verse">ויעש בדי עצי שטים ויצף אתם זהב׃</seg>
          <seg id="b.EXO.37.5" type="verse">ויבא את־הבדים בטבעת על צלעת הארן לשאת את־הארן׃</seg>
          <seg id="b.EXO.37.6" type="verse">ויעש כפרת זהב טהור אמתים וחצי ארכה ואמה וחצי רחבה׃</seg>
          <seg id="b.EXO.37.7" type="verse">ויעש שני כרבים זהב מקשה עשה אתם משני קצות הכפרת׃</seg>
          <seg id="b.EXO.37.8" type="verse">כרוב־אחד מקצה מזה וכרוב־אחד מקצה מזה מן־הכפרת עשה את־הכרבים משני [כ= קצוותו] [ק= קצותיו]׃</seg>
          <seg id="b.EXO.37.9" type="verse">ויהיו הכרבים פרשי כנפים למעלה סככים בכנפיהם על־הכפרת ופניהם איש אל־אחיו אל־הכפרת היו פני הכרבים׃ ף</seg>
          <seg id="b.EXO.37.10" type="verse">ויעש את־השלחן עצי שטים אמתים ארכו ואמה רחבו ואמה וחצי קמתו׃</seg>
          <seg id="b.EXO.37.11" type="verse">ויצף אתו זהב טהור ויעש לו זר זהב סביב׃</seg>
          <seg id="b.EXO.37.12" type="verse">ויעש לו מסגרת טפח סביב ויעש זר־זהב למסגרתו סביב׃</seg>
          <seg id="b.EXO.37.13" type="verse">ויצק לו ארבע טבעת זהב ויתן את־הטבעת על ארבע הפאת אשר לארבע רגליו׃</seg>
          <seg id="b.EXO.37.14" type="verse">לעמת המסגרת היו הטבעת בתים לבדים לשאת את־השלחן׃</seg>
          <seg id="b.EXO.37.15" type="verse">ויעש את־הבדים עצי שטים ויצף אתם זהב לשאת את־השלחן׃</seg>
          <seg id="b.EXO.37.16" type="verse">ויעש את־הכלים אשר על־השלחן את־קערתיו ואת־כפתיו ואת מנקיתיו ואת־הקשות אשר יסך בהן זהב טהור׃ ף</seg>
          <seg id="b.EXO.37.17" type="verse">ויעש את־המנרה זהב טהור מקשה עשה את־המנרה ירכה וקנה גביעיה כפתריה ופרחיה ממנה היו׃</seg>
          <seg id="b.EXO.37.18" type="verse">וששה קנים יצאים מצדיה שלשה קני מנרה מצדה האחד ושלשה קני מנרה מצדה השני׃</seg>
          <seg id="b.EXO.37.19" type="verse">שלשה גבעים משקדים בקנה האחד כפתר ופרח ושלשה גבעים משקדים בקנה אחד כפתר ופרח כן לששת הקנים היצאים מן־המנרה׃</seg>
          <seg id="b.EXO.37.20" type="verse">ובמנרה ארבעה גבעים משקדים כפתריה ופרחיה׃</seg>
          <seg id="b.EXO.37.21" type="verse">וכפתר תחת שני הקנים ממנה וכפתר תחת שני הקנים ממנה וכפתר תחת־שני הקנים ממנה לששת הקנים היצאים ממנה׃</seg>
          <seg id="b.EXO.37.22" type="verse">כפתריהם וקנתם ממנה היו כלה מקשה אחת זהב טהור׃</seg>
          <seg id="b.EXO.37.23" type="verse">ויעש את־נרתיה שבעה ומלקחיה ומחתתיה זהב טהור׃</seg>
          <seg id="b.EXO.37.24" type="verse">ככר זהב טהור עשה אתה ואת כל־כליה׃ ף</seg>
          <seg id="b.EXO.37.25" type="verse">ויעש את־מזבח הקטרת עצי שטים אמה ארכו ואמה רחבו רבוע ואמתים קמתו ממנו היו קרנתיו׃</seg>
          <seg id="b.EXO.37.26" type="verse">ויצף אתו זהב טהור את־גגו ואת־קירתיו סביב ואת־קרנתיו ויעש לו זר זהב סביב׃</seg>
          <seg id="b.EXO.37.27" type="verse">ושתי טבעת זהב עשה־לו מתחת לזרו על שתי צלעתיו על שני צדיו לבתים לבדים לשאת אתו בהם׃</seg>
          <seg id="b.EXO.37.28" type="verse">ויעש את־הבדים עצי שטים ויצף אתם זהב׃</seg>
          <seg id="b.EXO.37.29" type="verse">ויעש את־שמן המשחה קדש ואת־קטרת הסמים טהור מעשה רקח׃ ף</seg>
        </div>
        <div id="b.EXO.38" type="chapter">
          <seg id="b.EXO.38.1" type="verse">ויעש את־מזבח העלה עצי שטים חמש אמות ארכו וחמש־אמות רחבו רבוע ושלש אמות קמתו׃</seg>
          <seg id="b.EXO.38.2" type="verse">ויעש קרנתיו על ארבע פנתיו ממנו היו קרנתיו ויצף אתו נחשת׃</seg>
          <seg id="b.EXO.38.3" type="verse">ויעש את־כל־כלי המזבח את־הסירת ואת־היעים ואת־המזרקת את־המזלגת ואת־המחתת כל־כליו עשה נחשת׃</seg>
          <seg id="b.EXO.38.4" type="verse">ויעש למזבח מכבר מעשה רשת נחשת תחת כרכבו מלמטה עד־חציו׃</seg>
          <seg id="b.EXO.38.5" type="verse">ויצק ארבע טבעת בארבע הקצות למכבר הנחשת בתים לבדים׃</seg>
          <seg id="b.EXO.38.6" type="verse">ויעש את־הבדים עצי שטים ויצף אתם נחשת׃</seg>
          <seg id="b.EXO.38.7" type="verse">ויבא את־הבדים בטבעת על צלעת המזבח לשאת אתו בהם נבוב לחת עשה אתו׃ ס</seg>
          <seg id="b.EXO.38.8" type="verse">ויעש את הכיור נחשת ואת כנו נחשת במראת הצבאת אשר צבאו פתח אהל מועד׃ ס</seg>
          <seg id="b.EXO.38.9" type="verse">ויעש את־החצר לפאת נגב תימנה קלעי החצר שש משזר מאה באמה׃</seg>
          <seg id="b.EXO.38.10" type="verse">עמודיהם עשרים ואדניהם עשרים נחשת ווי העמדים וחשקיהם כסף׃</seg>
          <seg id="b.EXO.38.11" type="verse">ולפאת צפון מאה באמה עמודיהם עשרים ואדניהם עשרים נחשת ווי העמודים וחשקיהם כסף׃</seg>
          <seg id="b.EXO.38.12" type="verse">ולפאת־ים קלעים חמשים באמה עמודיהם עשרה ואדניהם עשרה ווי העמדים וחשוקיהם כסף׃</seg>
          <seg id="b.EXO.38.13" type="verse">ולפאת קדמה מזרחה חמשים אמה׃</seg>
          <seg id="b.EXO.38.14" type="verse">קלעים חמש־עשרה אמה אל־הכתף עמודיהם שלשה ואדניהם שלשה׃</seg>
          <seg id="b.EXO.38.15" type="verse">ולכתף השנית מזה ומזה לשער החצר קלעים חמש עשרה אמה עמדיהם שלשה ואדניהם שלשה׃</seg>
          <seg id="b.EXO.38.16" type="verse">כל־קלעי החצר סביב שש משזר׃</seg>
          <seg id="b.EXO.38.17" type="verse">והאדנים לעמדים נחשת ווי העמודים וחשוקיהם כסף וצפוי ראשיהם כסף והם מחשקים כסף כל עמדי החצר׃</seg>
          <seg id="b.EXO.38.18" type="verse">ומסך שער החצר מעשה רקם תכלת וארגמן ותולעת שני ושש משזר ועשרים אמה ארך וקומה ברחב חמש אמות לעמת קלעי החצר׃</seg>
          <seg id="b.EXO.38.19" type="verse">ועמדיהם ארבעה ואדניהם ארבעה נחשת וויהם כסף וצפוי ראשיהם וחשקיהם כסף׃</seg>
          <seg id="b.EXO.38.20" type="verse">וכל־היתדת למשכן ולחצר סביב נחשת׃ ס</seg>
          <seg id="b.EXO.38.21" type="verse">אלה פקודי המשכן משכן העדת אשר פקד על־פי משה עבדת הלוים ביד איתמר בן־אהרן הכהן׃</seg>
          <seg id="b.EXO.38.22" type="verse">ובצלאל בן־אורי בן־חור למטה יהודה עשה את כל־אשר־צוה יהוה את־משה׃</seg>
          <seg id="b.EXO.38.23" type="verse">ואתו אהליאב בן־אחיסמך למטה־דן חרש וחשב ורקם בתכלת ובארגמן ובתולעת השני ובשש׃ ס</seg>
          <seg id="b.EXO.38.24" type="verse">כל־הזהב העשוי למלאכה בכל מלאכת הקדש ויהי זהב התנופה תשע ועשרים ככר ושבע מאות ושלשים שקל בשקל הקדש׃</seg>
          <seg id="b.EXO.38.25" type="verse">וכסף פקודי העדה מאת ככר ואלף ושבע מאות וחמשה ושבעים שקל בשקל הקדש׃</seg>
          <seg id="b.EXO.38.26" type="verse">בקע לגלגלת מחצית השקל בשקל הקדש לכל העבר על־הפקדים מבן עשרים שנה ומעלה לשש־מאות אלף ושלשת אלפים וחמש מאות וחמשים׃</seg>
          <seg id="b.EXO.38.27" type="verse">ויהי מאת ככר הכסף לצקת את אדני הקדש ואת אדני הפרכת מאת אדנים למאת הככר ככר לאדן׃</seg>
          <seg id="b.EXO.38.28" type="verse">ואת־האלף ושבע המאות וחמשה ושבעים עשה ווים לעמודים וצפה ראשיהם וחשק אתם׃</seg>
          <seg id="b.EXO.38.29" type="verse">ונחשת התנופה שבעים ככר ואלפים וארבע־מאות שקל׃</seg>
          <seg id="b.EXO.38.30" type="verse">ויעש בה את־אדני פתח אהל מועד ואת מזבח הנחשת ואת־מכבר הנחשת אשר־לו ואת כל־כלי המזבח׃</seg>
          <seg id="b.EXO.38.31" type="verse">ואת־אדני החצר סביב ואת־אדני שער החצר ואת כל־יתדת המשכן ואת־כל־יתדת החצר סביב׃</seg>
        </div>
        <div id="b.EXO.39" type="chapter">
          <seg id="b.EXO.39.1" type="verse">ומן־התכלת והארגמן ותולעת השני עשו בגדי־שרד לשרת בקדש ויעשו את־בגדי הקדש אשר לאהרן כאשר צוה יהוה את־משה׃ ף</seg>
          <seg id="b.EXO.39.2" type="verse">ויעש את־האפד זהב תכלת וארגמן ותולעת שני ושש משזר׃</seg>
          <seg id="b.EXO.39.3" type="verse">וירקעו את־פחי הזהב וקץץ פתילם לעשות בתוך התכלת ובתוך הארגמן ובתוך תולעת השני ובתוך השש מעשה חשב׃</seg>
          <seg id="b.EXO.39.4" type="verse">כתפת עשו־לו חברת על־שני [כ= קצוותו] [ק= קצותיו] חבר׃</seg>
          <seg id="b.EXO.39.5" type="verse">וחשב אפדתו אשר עליו ממנו הוא כמעשהו זהב תכלת וארגמן ותולעת שני ושש משזר כאשר צוה יהוה את־משה׃</seg>
          <seg id="b.EXO.39.6" type="verse">ויעשו את־אבני השהם מסבת משבצת זהב מפתחת פתוחי חותם על־שמות בני ישראל׃</seg>
          <seg id="b.EXO.39.7" type="verse">וישם אתם על כתפת האפד אבני זכרון לבני ישראל כאשר צוה יהוה את־משה׃ ף</seg>
          <seg id="b.EXO.39.8" type="verse">ויעש את־החשן מעשה חשב כמעשה אפד זהב תכלת וארגמן ותולעת שני ושש משזר׃</seg>
          <seg id="b.EXO.39.9" type="verse">רבוע היה כפול עשו את־החשן זרת ארכו וזרת רחבו כפול׃</seg>
          <seg id="b.EXO.39.10" type="verse">וימלאו־בו ארבעה טורי אבן טור אדם פטדה וברקת הטור האחד׃</seg>
          <seg id="b.EXO.39.11" type="verse">והטור השני נפך ספיר ויהלם׃</seg>
          <seg id="b.EXO.39.12" type="verse">והטור השלישי לשם שבו ואחלמה׃</seg>
          <seg id="b.EXO.39.13" type="verse">והטור הרביעי תרשיש שהם וישפה מוסבת משבצות זהב במלאתם׃</seg>
          <seg id="b.EXO.39.14" type="verse">והאבנים על־שמת בני־ישראל הנה שתים עשרה על־שמתם פתוחי חתם איש על־שמו לשנים עשר שבט׃</seg>
          <seg id="b.EXO.39.15" type="verse">ויעשו על־החשן שרשרת גבלת מעשה עבת זהב טהור׃</seg>
          <seg id="b.EXO.39.16" type="verse">ויעשו שתי משבצת זהב ושתי טבעת זהב ויתנו את־שתי הטבעת על־שני קצות החשן׃</seg>
          <seg id="b.EXO.39.17" type="verse">ויתנו שתי העבתת הזהב על־שתי הטבעת על־קצות החשן׃</seg>
          <seg id="b.EXO.39.18" type="verse">ואת שתי קצות שתי העבתת נתנו על־שתי המשבצת ויתנם על־כתפת האפד אל־מול פניו׃</seg>
          <seg id="b.EXO.39.19" type="verse">ויעשו שתי טבעת זהב וישימו על־שני קצות החשן על־שפתו אשר אל־עבר האפד ביתה׃</seg>
          <seg id="b.EXO.39.20" type="verse">ויעשו שתי טבעת זהב ויתנם על־שתי כתפת האפד מלמטה ממול פניו לעמת מחברתו ממעל לחשב האפד׃</seg>
          <seg id="b.EXO.39.21" type="verse">וירכסו את־החשן מטבעתיו אל־טבעת האפד בפתיל תכלת להית על־חשב האפד ולא־יזח החשן מעל האפד כאשר צוה יהוה את־משה׃</seg>
          <seg id="b.EXO.39.22" type="verse">ויעש את־מעיל האפד מעשה ארג כליל תכלת׃</seg>
          <seg id="b.EXO.39.23" type="verse">ופי־המעיל בתוכו כפי תחרא שפה לפיו סביב לא יקרע׃</seg>
          <seg id="b.EXO.39.24" type="verse">ויעשו על־שולי המעיל רמוני תכלת וארגמן ותולעת שני משזר׃</seg>
          <seg id="b.EXO.39.25" type="verse">ויעשו פעמני זהב טהור ויתנו את־הפעמנים בתוך הרמנים על־שולי המעיל סביב בתוך הרמנים׃</seg>
          <seg id="b.EXO.39.26" type="verse">פעמן ורמן פעמן ורמן על־שולי המעיל סביב לשרת כאשר צוה יהוה את־משה׃ ס</seg>
          <seg id="b.EXO.39.27" type="verse">ויעשו את־הכתנת שש מעשה ארג לאהרן ולבניו׃</seg>
          <seg id="b.EXO.39.28" type="verse">ואת המצנפת שש ואת־פארי המגבעת שש ואת־מכנסי הבד שש משזר׃</seg>
          <seg id="b.EXO.39.29" type="verse">ואת־האבנט שש משזר ותכלת וארגמן ותולעת שני מעשה רקם כאשר צוה יהוה את־משה׃ ס</seg>
          <seg id="b.EXO.39.30" type="verse">ויעשו את־ציץ נזר־הקדש זהב טהור ויכתבו עליו מכתב פתוחי חותם קדש ליהוה׃</seg>
          <seg id="b.EXO.39.31" type="verse">ויתנו עליו פתיל תכלת לתת על־המצנפת מלמעלה כאשר צוה יהוה את־משה׃ ס</seg>
          <seg id="b.EXO.39.32" type="verse">ותכל כל־עבדת משכן אהל מועד ויעשו בני ישראל ככל אשר צוה יהוה את־משה כן עשו׃ ף</seg>
          <seg id="b.EXO.39.33" type="verse">ויביאו את־המשכן אל־משה את־האהל ואת־כל־כליו קרסיו קרשיו [כ= בריחו] [ק= בריחיו] ועמדיו ואדניו׃</seg>
          <seg id="b.EXO.39.34" type="verse">ואת־מכסה עורת האילם המאדמים ואת־מכסה ערת התחשים ואת פרכת המסך׃</seg>
          <seg id="b.EXO.39.35" type="verse">את־ארן העדת ואת־בדיו ואת הכפרת׃</seg>
          <seg id="b.EXO.39.36" type="verse">את־השלחן את־כל־כליו ואת לחם הפנים׃</seg>
          <seg id="b.EXO.39.37" type="verse">את־המנרה הטהרה את־נרתיה נרת המערכה ואת־כל־כליה ואת שמן המאור׃</seg>
          <seg id="b.EXO.39.38" type="verse">ואת מזבח הזהב ואת שמן המשחה ואת קטרת הסמים ואת מסך פתח האהל׃</seg>
          <seg id="b.EXO.39.39" type="verse">את מזבח הנחשת ואת־מכבר הנחשת אשר־לו את־בדיו ואת־כל־כליו את־הכיר ואת־כנו׃</seg>
          <seg id="b.EXO.39.40" type="verse">את קלעי החצר את־עמדיה ואת־אדניה ואת־המסך לשער החצר את־מיתריו ויתדתיה ואת כל־כלי עבדת המשכן לאהל מועד׃</seg>
          <seg id="b.EXO.39.41" type="verse">את־בגדי השרד לשרת בקדש את־בגדי הקדש לאהרן הכהן ואת־בגדי בניו לכהן׃</seg>
          <seg id="b.EXO.39.42" type="verse">ככל אשר־צוה יהוה את־משה כן עשו בני ישראל את כל־העבדה׃</seg>
          <seg id="b.EXO.39.43" type="verse">וירא משה את־כל־המלאכה והנה עשו אתה כאשר צוה יהוה כן עשו ויברך אתם משה׃ ף</seg>
        </div>
        <div id="b.EXO.40" type="chapter">
          <seg id="b.EXO.40.1" type="verse">וידבר יהוה אל־משה לאמר׃</seg>
          <seg id="b.EXO.40.2" type="verse">ביום־החדש הראשון באחד לחדש תקים את־משכן אהל מועד׃</seg>
          <seg id="b.EXO.40.3" type="verse">ושמת שם את ארון העדות וסכת על־הארן את־הפרכת׃</seg>
          <seg id="b.EXO.40.4" type="verse">והבאת את־השלחן וערכת את־ערכו והבאת את־המנרה והעלית את־נרתיה׃</seg>
          <seg id="b.EXO.40.5" type="verse">ונתתה את־מזבח הזהב לקטרת לפני ארון העדת ושמת את־מסך הפתח למשכן׃</seg>
          <seg id="b.EXO.40.6" type="verse">ונתתה את מזבח העלה לפני פתח משכן אהל־מועד׃</seg>
          <seg id="b.EXO.40.7" type="verse">ונתת את־הכיר בין־אהל מועד ובין המזבח ונתת שם מים׃</seg>
          <seg id="b.EXO.40.8" type="verse">ושמת את־החצר סביב ונתת את־מסך שער החצר׃</seg>
          <seg id="b.EXO.40.9" type="verse">ולקחת את־שמן המשחה ומשחת את־המשכן ואת־כל־אשר־בו וקדשת אתו ואת־כל־כליו והיה קדש׃</seg>
          <seg id="b.EXO.40.10" type="verse">ומשחת את־מזבח העלה ואת־כל־כליו וקדשת את־המזבח והיה המזבח קדש קדשים׃</seg>
          <seg id="b.EXO.40.11" type="verse">ומשחת את־הכיר ואת־כנו וקדשת אתו׃</seg>
          <seg id="b.EXO.40.12" type="verse">והקרבת את־אהרן ואת־בניו אל־פתח אהל מועד ורחצת אתם במים׃</seg>
          <seg id="b.EXO.40.13" type="verse">והלבשת את־אהרן את בגדי הקדש ומשחת אתו וקדשת אתו וכהן לי׃</seg>
          <seg id="b.EXO.40.14" type="verse">ואת־בניו תקריב והלבשת אתם כתנת׃</seg>
          <seg id="b.EXO.40.15" type="verse">ומשחת אתם כאשר משחת את־אביהם וכהנו לי והיתה להית להם משחתם לכהנת עולם לדרתם׃*</seg>
          <seg id="b.EXO.40.16" type="verse">ויעש משה ככל אשר צוה יהוה אתו כן עשה׃ ס</seg>
          <seg id="b.EXO.40.17" type="verse">ויהי בחדש הראשון בשנה השנית באחד לחדש הוקם המשכן׃</seg>
          <seg id="b.EXO.40.18" type="verse">ויקם משה את־המשכן ויתן את־אדניו וישם את־קרשיו ויתן את־בריחיו ויקם את־עמודיו׃</seg>
          <seg id="b.EXO.40.19" type="verse">ויפרש את־האהל על־המשכן וישם את־מכסה האהל עליו מלמעלה כאשר צוה יהוה את־משה׃ ס</seg>
          <seg id="b.EXO.40.20" type="verse">ויקח ויתן את־העדת אל־הארן וישם את־הבדים על־הארן ויתן את־הכפרת על־הארן מלמעלה׃</seg>
          <seg id="b.EXO.40.21" type="verse">ויבא את־הארן אל־המשכן וישם את פרכת המסך ויסך על ארון העדות כאשר צוה יהוה את־משה׃ ס</seg>
          <seg id="b.EXO.40.22" type="verse">ויתן את־השלחן באהל מועד על ירך המשכן צפנה מחוץ לפרכת׃</seg>
          <seg id="b.EXO.40.23" type="verse">ויערך עליו ערך לחם לפני יהוה כאשר צוה יהוה את־משה׃ ס</seg>
          <seg id="b.EXO.40.24" type="verse">וישם את־המנרה באהל מועד נכח השלחן על ירך המשכן נגבה׃</seg>
          <seg id="b.EXO.40.25" type="verse">ויעל הנרת לפני יהוה כאשר צוה יהוה את־משה׃ ס</seg>
          <seg id="b.EXO.40.26" type="verse">וישם את־מזבח הזהב באהל מועד לפני הפרכת׃</seg>
          <seg id="b.EXO.40.27" type="verse">ויקטר עליו קטרת סמים כאשר צוה יהוה את־משה׃ ף</seg>
          <seg id="b.EXO.40.28" type="verse">וישם את־מסך הפתח למשכן׃</seg>
          <seg id="b.EXO.40.29" type="verse">ואת מזבח העלה שם פתח משכן אהל־מועד ויעל עליו את־העלה ואת־המנחה כאשר צוה יהוה את־משה׃ ס</seg>
          <seg id="b.EXO.40.30" type="verse">וישם את־הכיר בין־אהל מועד ובין המזבח ויתן שמה מים לרחצה׃</seg>
          <seg id="b.EXO.40.31" type="verse">ורחצו ממנו משה ואהרן ובניו את־ידיהם ואת־רגליהם׃</seg>
          <seg id="b.EXO.40.32" type="verse">בבאם אל־אהל מועד ובקרבתם אל־המזבח ירחצו כאשר צוה יהוה את־משה׃ ס</seg>
          <seg id="b.EXO.40.33" type="verse">ויקם את־החצר סביב למשכן ולמזבח ויתן את־מסך שער החצר ויכל משה את־המלאכה׃ ף</seg>
          <seg id="b.EXO.40.34" type="verse">ויכס העןן את־אהל מועד וכבוד יהוה מלא את־המשכן׃</seg>
          <seg id="b.EXO.40.35" type="verse">ולא־יכל משה לבוא אל־אהל מועד כי־שכן עליו העןן וכבוד יהוה מלא את־המשכן׃</seg>
          <seg id="b.EXO.40.36" type="verse">ובהעלות העןן מעל המשכן יסעו בני ישראל בכל מסעיהם׃</seg>
          <seg id="b.EXO.40.37" type="verse">ואם־לא יעלה העןן ולא יסעו עד־יום העלתו׃</seg>
          <seg id="b.EXO.40.38" type="verse">כי עןן יהוה על־המשכן יוםם ואש תהיה לילה בו לעיני כל־בית־ישראל בכל־מסעיהם׃</seg>
        </div>
      </div>
      <div id="b.LEV" type="book">
        <div id="b.LEV.1" type="chapter">
          <seg id="b.LEV.1.1" type="verse">ויקרא אל־משה וידבר יהוה אליו מאהל מועד לאמר׃</seg>
          <seg id="b.LEV.1.2" type="verse">דבר אל־בני ישראל ואמרת אלהם אדם כי־יקריב םכם קרבן ליהוה מן־הבהמה מן־הבקר ומן־הצאן תקריבו את־קרבנכם׃</seg>
          <seg id="b.LEV.1.3" type="verse">אם־עלה קרבנו מן־הבקר זכר תמים יקריבנו אל־פתח אהל מועד יקריב אתו לרצנו לפני יהוה׃</seg>
          <seg id="b.LEV.1.4" type="verse">וסמך ידו על ראש העלה ונרצה לו לכפר עליו׃</seg>
          <seg id="b.LEV.1.5" type="verse">ושחט את־בן הבקר לפני יהוה והקריבו בני אהרן הכהנים את־הדם וזרקו את־הדם על־המזבח סביב אשר־פתח אהל מועד׃</seg>
          <seg id="b.LEV.1.6" type="verse">והפשיט את־העלה ונתח אתה לנתחיה׃</seg>
          <seg id="b.LEV.1.7" type="verse">ונתנו בני אהרן הכהן אש על־המזבח וערכו עצים על־האש׃</seg>
          <seg id="b.LEV.1.8" type="verse">וערכו בני אהרן הכהנים את הנתחים את־הראש ואת־הפדר על־העצים אשר על־האש אשר על־המזבח׃</seg>
          <seg id="b.LEV.1.9" type="verse">וקרבו וכרעיו ירחץ במים והקטיר הכהן את־הכל המזבחה עלה אשה ריח־ניחוח ליהוה׃ ס</seg>
          <seg id="b.LEV.1.10" type="verse">ואם־מן־הצאן קרבנו מן־הכשבים או מן־העזים לעלה זכר תמים יקריבנו׃</seg>
          <seg id="b.LEV.1.11" type="verse">ושחט אתו על ירך המזבח צפנה לפני יהוה וזרקו בני אהרן הכהנים את־דמו על־המזבח סביב׃</seg>
          <seg id="b.LEV.1.12" type="verse">ונתח אתו לנתחיו ואת־ראשו ואת־פדרו וערך הכהן אתם על־העצים אשר על־האש אשר על־המזבח׃</seg>
          <seg id="b.LEV.1.13" type="verse">והקרב והכרעים ירחץ במים והקריב הכהן את־הכל והקטיר המזבחה עלה הוא אשה ריח ניחח ליהוה׃ ף</seg>
          <seg id="b.LEV.1.14" type="verse">ואם מן־העוף עלה קרבנו ליהוה והקריב מן־התרים או מן־בני היונה את־קרבנו׃</seg>
          <seg id="b.LEV.1.15" type="verse">והקריבו הכהן אל־המזבח ומלק את־ראשו והקטיר המזבחה ונמצה דמו על קיר המזבח׃</seg>
          <seg id="b.LEV.1.16" type="verse">והסיר את־מראתו בנצתה והשליך אתה אצל המזבח קדמה אל־מקום הדשן׃</seg>
          <seg id="b.LEV.1.17" type="verse">ושסע אתו בכנפיו לא יבדיל והקטיר אתו הכהן המזבחה על־העצים אשר על־האש עלה הוא אשה ריח ניחח ליהוה׃ ס</seg>
        </div>
        <div id="b.LEV.2" type="chapter">
          <seg id="b.LEV.2.1" type="verse">ונפש כי־תקריב קרבן מנחה ליהוה סלת יהיה קרבנו ויצק עליה שמן ונתן עליה לבנה׃</seg>
          <seg id="b.LEV.2.2" type="verse">והביאה אל־בני אהרן הכהנים וקמץ משם מלא קמצו מסלתה ומשמנה על כל־לבנתה והקטיר הכהן את־אזכרתה המזבחה אשה ריח ניחח ליהוה׃</seg>
          <seg id="b.LEV.2.3" type="verse">והנותרת מן־המנחה לאהרן ולבניו קדש קדשים מאשי יהוה׃ ס</seg>
          <seg id="b.LEV.2.4" type="verse">וכי תקרב קרבן מנחה מאפה תנור סלת חלות מצת בלולת בשמן ורקיקי מצות משחים בשמן׃ ס</seg>
          <seg id="b.LEV.2.5" type="verse">ואם־מנחה על־המחבת קרבנך סלת בלולה בשמן מצה תהיה׃</seg>
          <seg id="b.LEV.2.6" type="verse">פתות אתה פתים ויצקת עליה שמן מנחה הוא׃ ס</seg>
          <seg id="b.LEV.2.7" type="verse">ואם־מנחת מרחשת קרבנך סלת בשמן תעשה׃</seg>
          <seg id="b.LEV.2.8" type="verse">והבאת את־המנחה אשר יעשה מאלה ליהוה והקריבה אל־הכהן והגישה אל־המזבח׃</seg>
          <seg id="b.LEV.2.9" type="verse">והרים הכהן מן־המנחה את־אזכרתה והקטיר המזבחה אשה ריח ניחח ליהוה׃</seg>
          <seg id="b.LEV.2.10" type="verse">והנותרת מן־המנחה לאהרן ולבניו קדש קדשים מאשי יהוה׃</seg>
          <seg id="b.LEV.2.11" type="verse">כל־המנחה אשר תקריבו ליהוה לא תעשה חמץ כי כל־שאר וכל־דבש לא־תקטירו ממנו אשה ליהוה׃</seg>
          <seg id="b.LEV.2.12" type="verse">קרבן ראשית תקריבו אתם ליהוה ואל־המזבח לא־יעלו לריח ניחח׃</seg>
          <seg id="b.LEV.2.13" type="verse">וכל־קרבן מנחתך במלח תמלח ולא תשבית מלח ברית אלהיך מעל מנחתך על כל־קרבנך תקריב מלח׃ ס</seg>
          <seg id="b.LEV.2.14" type="verse">ואם־תקריב מנחת בכורים ליהוה אביב קלוי באש גרש כרמל תקריב את מנחת בכוריך׃</seg>
          <seg id="b.LEV.2.15" type="verse">ונתת עליה שמן ושמת עליה לבנה מנחה הוא׃</seg>
          <seg id="b.LEV.2.16" type="verse">והקטיר הכהן את־אזכרתה מגרשה ומשמנה על כל־לבנתה אשה ליהוה׃ ף</seg>
        </div>
        <div id="b.LEV.3" type="chapter">
          <seg id="b.LEV.3.1" type="verse">ואם־זבח שלמים קרבנו אם מן־הבקר הוא מקריב אם־זכר אם־נקבה תמים יקריבנו לפני יהוה׃</seg>
          <seg id="b.LEV.3.2" type="verse">וסמך ידו על־ראש קרבנו ושחטו פתח אהל מועד וזרקו בני אהרן הכהנים את־הדם על־המזבח סביב׃</seg>
          <seg id="b.LEV.3.3" type="verse">והקריב מזבח השלמים אשה ליהוה את־החלב המכסה את־הקרב ואת כל־החלב אשר על־הקרב׃</seg>
          <seg id="b.LEV.3.4" type="verse">ואת שתי הכלית ואת־החלב אשר עלהן אשר על־הכסלים ואת־היתרת על־הכבד על־הכליות יסירנה׃</seg>
          <seg id="b.LEV.3.5" type="verse">והקטירו אתו בני־אהרן המזבחה על־העלה אשר על־העצים אשר על־האש אשה ריח ניחח ליהוה׃ ף</seg>
          <seg id="b.LEV.3.6" type="verse">ואם־מן־הצאן קרבנו לזבח שלמים ליהוה זכר או נקבה תמים יקריבנו׃</seg>
          <seg id="b.LEV.3.7" type="verse">אם־כשב הוא־מקריב את־קרבנו והקריב אתו לפני יהוה׃</seg>
          <seg id="b.LEV.3.8" type="verse">וסמך את־ידו על־ראש קרבנו ושחט אתו לפני אהל מועד וזרקו בני אהרן את־דמו על־המזבח סביב׃</seg>
          <seg id="b.LEV.3.9" type="verse">והקריב מזבח השלמים אשה ליהוה חלבו האליה תמימה לעמת העצה יסירנה ואת־החלב המכסה את־הקרב ואת כל־החלב אשר על־הקרב׃</seg>
          <seg id="b.LEV.3.10" type="verse">ואת שתי הכלית ואת־החלב אשר עלהן אשר על־הכסלים ואת־היתרת על־הכבד על־הכלית יסירנה׃</seg>
          <seg id="b.LEV.3.11" type="verse">והקטירו הכהן המזבחה לחם אשה ליהוה׃ ף</seg>
          <seg id="b.LEV.3.12" type="verse">ואמ* עז קרבנו והקריבו לפני יהוה׃</seg>
          <seg id="b.LEV.3.13" type="verse">וסמך את־ידו על־ראשו ושחט אתו לפני אהל מועד וזרקו בני אהרן את־דמו על־המזבח סביב׃</seg>
          <seg id="b.LEV.3.14" type="verse">והקריב ממנו קרבנו אשה ליהוה את־החלב המכסה את־הקרב ואת כל־החלב אשר על־הקרב׃</seg>
          <seg id="b.LEV.3.15" type="verse">ואת שתי הכלית ואת־החלב אשר עלהן אשר על־הכסלים ואת־היתרת על־הכבד על־הכלית יסירנה׃</seg>
          <seg id="b.LEV.3.16" type="verse">והקטירם הכהן המזבחה לחם אשה לריח ניחח כל־חלב ליהוה׃</seg>
          <seg id="b.LEV.3.17" type="verse">חקת עולם לדרתיכם בכל מושבתיכם כל־חלב וכל־דם לא תאכלו׃ ף</seg>
        </div>
        <div id="b.LEV.4" type="chapter">
          <seg id="b.LEV.4.1" type="verse">וידבר יהוה אל־משה לאמר׃</seg>
          <seg id="b.LEV.4.2" type="verse">דבר אל־בני ישראל לאמר נפש כי־תחטא בשגגה מכל מצות יהוה אשר לא תעשינה ועשה מאחת מהנה׃</seg>
          <seg id="b.LEV.4.3" type="verse">אם הכהן המשיח יחטא לאשמת העם והקריב על חטאתו אשר חטא פר בן־בקר תמים ליהוה לחטאת׃</seg>
          <seg id="b.LEV.4.4" type="verse">והביא את־הפר אל־פתח אהל מועד לפני יהוה וסמך את־ידו על־ראש הפר ושחט את־הפר לפני יהוה׃</seg>
          <seg id="b.LEV.4.5" type="verse">ולקח הכהן המשיח מדם הפר והביא אתו אל־אהל מועד׃</seg>
          <seg id="b.LEV.4.6" type="verse">וטבל הכהן את־אצבעו בדם והזה מן־הדם שבע פעמים לפני יהוה את־פני פרכת הקדש׃</seg>
          <seg id="b.LEV.4.7" type="verse">ונתן הכהן מן־הדם על־קרנות מזבח קטרת הסמים לפני יהוה אשר באהל מועד ואת כל־דם הפר ישפך אל־יסוד מזבח העלה אשר־פתח אהל מועד׃</seg>
          <seg id="b.LEV.4.8" type="verse">ואת־כל־חלב פר החטאת ירים ממנו את־החלב המכסה על־הקרב ואת כל־החלב אשר על־הקרב׃</seg>
          <seg id="b.LEV.4.9" type="verse">ואת שתי הכלית ואת־החלב אשר עליהן אשר על־הכסלים ואת־היתרת על־הכבד על־הכליות יסירנה׃</seg>
          <seg id="b.LEV.4.10" type="verse">כאשר יורם משור זבח השלמים והקטירם הכהן על מזבח העלה׃</seg>
          <seg id="b.LEV.4.11" type="verse">ואת־עור הפר ואת־כל־בשרו על־ראשו ועל־כרעיו וקרבו ופרשו׃</seg>
          <seg id="b.LEV.4.12" type="verse">והוציא את־כל־הפר אל־מחוץ למחנה אל־מקום טהור אל־שפך הדשן ושרף אתו על־עצים באש על־שפך הדשן ישרף׃ ף</seg>
          <seg id="b.LEV.4.13" type="verse">ואם כל־עדת ישראל ישגו ונעלם דבר מעיני הקהל ועשו אחת מכל־מצות יהוה אשר לא־תעשינה ואשמו׃</seg>
          <seg id="b.LEV.4.14" type="verse">ונודעה החטאת אשר חטאו עליה והקריבו הקהל פר בן־בקר לחטאת והביאו אתו לפני אהל מועד׃</seg>
          <seg id="b.LEV.4.15" type="verse">וסמכו זקני העדה את־ידיהם על־ראש הפר לפני יהוה ושחט את־הפר לפני יהוה׃</seg>
          <seg id="b.LEV.4.16" type="verse">והביא הכהן המשיח מדם הפר אל־אהל מועד׃</seg>
          <seg id="b.LEV.4.17" type="verse">וטבל הכהן אצבעו מן־הדם והזה שבע פעמים לפני יהוה את פני הפרכת׃</seg>
          <seg id="b.LEV.4.18" type="verse">ומן־הדם יתן על־קרנת המזבח אשר לפני יהוה אשר באהל מועד ואת כל־הדם ישפך אל־יסוד מזבח העלה אשר־פתח אהל מועד׃</seg>
          <seg id="b.LEV.4.19" type="verse">ואת כל־חלבו ירים ממנו והקטיר המזבחה׃</seg>
          <seg id="b.LEV.4.20" type="verse">ועשה לפר כאשר עשה לפר החטאת כן יעשה־לו וכפר עלהם הכהן ונסלח להם׃</seg>
          <seg id="b.LEV.4.21" type="verse">והוציא את־הפר אל־מחוץ למחנה ושרף אתו כאשר שרף את הפר הראשון חטאת הקהל הוא׃ ף</seg>
          <seg id="b.LEV.4.22" type="verse">אשר נשיא יחטא ועשה אחת מכל־מצות יהוה אלהיו אשר לא־תעשינה בשגגה ואשם׃</seg>
          <seg id="b.LEV.4.23" type="verse">או־הודע אליו חטאתו אשר חטא בה והביא את־קרבנו שעיר עזים זכר תמים׃</seg>
          <seg id="b.LEV.4.24" type="verse">וסמך ידו על־ראש השעיר ושחט אתו במקום אשר־ישחט את־העלה לפני יהוה חטאת הוא׃</seg>
          <seg id="b.LEV.4.25" type="verse">ולקח הכהן מדם החטאת באצבעו ונתן על־קרנת מזבח העלה ואת־דמו ישפך אל־יסוד מזבח העלה׃</seg>
          <seg id="b.LEV.4.26" type="verse">ואת־כל־חלבו יקטיר המזבחה כחלב זבח השלמים וכפר עליו הכהן מחטאתו ונסלח לו׃ ף</seg>
          <seg id="b.LEV.4.27" type="verse">ואם־נפש אחת תחטא בשגגה מעם הארץ בעשתה אחת ממצות יהוה אשר לא־תעשינה ואשם׃</seg>
          <seg id="b.LEV.4.28" type="verse">או הודע אליו חטאתו אשר חטא והביא קרבנו שעירת עזים תמימה נקבה על־חטאתו אשר חטא׃</seg>
          <seg id="b.LEV.4.29" type="verse">וסמך את־ידו על ראש החטאת ושחט את־החטאת במקום העלה׃</seg>
          <seg id="b.LEV.4.30" type="verse">ולקח הכהן מדמה באצבעו ונתן על־קרנת מזבח העלה ואת־כל־דמה ישפך אל־יסוד המזבח׃</seg>
          <seg id="b.LEV.4.31" type="verse">ואת־כל־חלבה יסיר כאשר הוסר חלב מעל זבח השלמים והקטיר הכהן המזבחה לריח ניחח ליהוה וכפר עליו הכהן ונסלח לו׃ ף</seg>
          <seg id="b.LEV.4.32" type="verse">ואם־כבש יביא קרבנו לחטאת נקבה תמימה יביאנה׃</seg>
          <seg id="b.LEV.4.33" type="verse">וסמך את־ידו על ראש החטאת ושחט אתה לחטאת במקום אשר ישחט את־העלה׃</seg>
          <seg id="b.LEV.4.34" type="verse">ולקח הכהן מדם החטאת באצבעו ונתן על־קרנת מזבח העלה ואת־כל־דמה ישפך אל־יסוד המזבח׃</seg>
          <seg id="b.LEV.4.35" type="verse">ואת־כל־חלבה יסיר כאשר יוסר חלב־הכשב מזבח השלמים והקטיר הכהן אתם המזבחה על אשי יהוה וכפר עליו הכהן על־חטאתו אשר־חטא ונסלח לו׃ ף</seg>
        </div>
        <div id="b.LEV.5" type="chapter">
          <seg id="b.LEV.5.1" type="verse">ונפש כי־תחטא ושמעה קול אלה והוא עד או ראה או ידע אם־לוא יגיד ונשא עונו׃</seg>
          <seg id="b.LEV.5.2" type="verse">או נפש אשר תגע בכל־דבר טמא או בנבלת חיה טמאה או* בנבלת בהמה טמאה או בנבלת שרץ טמא ונעלם ממנו והוא טמא ואשם׃</seg>
          <seg id="b.LEV.5.3" type="verse">או כי יגע בטמאת אדם לכל טמאתו אשר יטמא בה ונעלם ממנו והוא ידע ואשם׃</seg>
          <seg id="b.LEV.5.4" type="verse">או נפש כי תשבע לבטא בשפתים להרע או להיטיב לכל אשר יבטא האדם בשבעה ונעלם ממנו והוא־ידע ואשם לאחת מאלה׃</seg>
          <seg id="b.LEV.5.5" type="verse">והיה כי־יאשם לאחת מאלה והתודה אשר חטא עליה׃</seg>
          <seg id="b.LEV.5.6" type="verse">והביא את־אשמו ליהוה על חטאתו אשר חטא נקבה מן־הצאן כשבה או־שעירת עזים לחטאת וכפר עליו הכהן מחטאתו׃</seg>
          <seg id="b.LEV.5.7" type="verse">ואם־לא תגיע ידו די שה והביא את־אשמו אשר חטא שתי תרים או־שני בני־יונה ליהוה אחד לחטאת ואחד לעלה׃</seg>
          <seg id="b.LEV.5.8" type="verse">והביא אתם אל־הכהן והקריב את־אשר לחטאת ראשונה ומלק את־ראשו ממול ערפו ולא יבדיל׃</seg>
          <seg id="b.LEV.5.9" type="verse">והזה מדם החטאת על־קיר המזבח והנשאר בדם ימצה אל־יסוד המזבח חטאת הוא׃</seg>
          <seg id="b.LEV.5.10" type="verse">ואת־השני יעשה עלה כמשפט וכפר עליו הכהן מחטאתו אשר־חטא ונסלח לו׃ ס</seg>
          <seg id="b.LEV.5.11" type="verse">ואם־לא תשיג ידו לשתי תרים או לשני בני־יונה והביא את־קרבנו אשר חטא עשירת האפה סלת לחטאת לא־ישים עליה שמן ולא־יתן עליה לבנה כי חטאת היא׃</seg>
          <seg id="b.LEV.5.12" type="verse">והביאה אל־הכהן וקמץ הכהן ממנה מלוא קמצו את־אזכרתה והקטיר המזבחה על אשי יהוה חטאת הוא׃</seg>
          <seg id="b.LEV.5.13" type="verse">וכפר עליו הכהן על־חטאתו אשר־חטא מאחת מאלה ונסלח לו והיתה לכהן כמנחה׃ ס</seg>
          <seg id="b.LEV.5.14" type="verse">וידבר יהוה אל־משה לאמר׃</seg>
          <seg id="b.LEV.5.15" type="verse">נפש כי־תמעל מעל וחטאה בשגגה מקדשי יהוה והביא את־אשמו ליהוה איל תמים מן־הצאן בערךך כסף־שקלים בשקל־הקדש לאשם׃</seg>
          <seg id="b.LEV.5.16" type="verse">ואת אשר חטא מן־הקדש ישלם ואת־חמישתו יוסף עליו ונתן אתו לכהן והכהן יכפר עליו באיל האשם ונסלח לו׃ ף</seg>
          <seg id="b.LEV.5.17" type="verse">ואם־נפש כי תחטא ועשתה אחת מכל־מצות יהוה אשר לא תעשינה ולא־ידע ואשם ונשא עונו׃</seg>
          <seg id="b.LEV.5.18" type="verse">והביא איל תמים מן־הצאן בערךך לאשם אל־הכהן וכפר עליו הכהן על שגגתו אשר־שגג והוא לא־ידע ונסלח לו׃</seg>
          <seg id="b.LEV.5.19" type="verse">אשם הוא אשם אשם ליהוה׃ ף</seg>
          <seg id="b.LEV.5.20" type="verse">וידבר יהוה אל־משה לאמר׃</seg>
          <seg id="b.LEV.5.21" type="verse">נפש כי תחטא ומעלה מעל ביהוה וכחש בעמיתו בפקדון או־בתשומת יד או בגזל או עשק את־עמיתו׃</seg>
          <seg id="b.LEV.5.22" type="verse">או־מצא אבדה וכחש בה ונשבע על־שקר על־אחת מכל אשר־יעשה האדם לחטא בהנה׃</seg>
          <seg id="b.LEV.5.23" type="verse">והיה כי־יחטא ואשם והשיב את־הגזלה אשר גזל או את־העשק אשר עשק או את־הפקדון אשר הפקד אתו או את־האבדה אשר מצא׃</seg>
          <seg id="b.LEV.5.24" type="verse">או מכל אשר־ישבע עליו לשקר ושלם אתו בראשו וחמשתיו יסף עליו לאשר הוא לו יתננו ביום אשמתו׃</seg>
          <seg id="b.LEV.5.25" type="verse">ואת־אשמו יביא ליהוה איל תמים מן־הצאן בערךך לאשם אל־הכהן׃</seg>
          <seg id="b.LEV.5.26" type="verse">וכפר עליו הכהן לפני יהוה ונסלח לו על־אחת מכל אשר־יעשה לאשמה בה׃ ף</seg>
        </div>
        <div id="b.LEV.6" type="chapter">
          <seg id="b.LEV.6.1" type="verse">וידבר יהוה אל־משה לאמר׃</seg>
          <seg id="b.LEV.6.2" type="verse">צו את־אהרן ואת־בניו לאמר זאת תורת העלה הוא העלה על מוקדה על־המזבח כל־הלילה עד־הבקר ואש המזבח תוקד בו׃</seg>
          <seg id="b.LEV.6.3" type="verse">ולבש הכהן מדו בד ומכנסי־בד ילבש על־בשרו והרים את־הדשן אשר תאכל האש את־העלה על־המזבח ושמו אצל המזבח׃</seg>
          <seg id="b.LEV.6.4" type="verse">ופשט את־בגדיו ולבש בגדים אחרים והוציא את־הדשן אל־מחוץ למחנה אל־מקום טהור׃</seg>
          <seg id="b.LEV.6.5" type="verse">והאש על־המזבח תוקד־בו לא תכבה ובער עליה הכהן עצים בבקר בבקר וערך עליה העלה והקטיר עליה חלבי השלמים׃</seg>
          <seg id="b.LEV.6.6" type="verse">אש תמיד תוקד על־המזבח לא תכבה׃ ס</seg>
          <seg id="b.LEV.6.7" type="verse">וזאת תורת המנחה הקרב אתה בני־אהרן לפני יהוה אל־פני המזבח׃</seg>
          <seg id="b.LEV.6.8" type="verse">והרים ממנו בקמצו מסלת המנחה ומשמנה ואת כל־הלבנה אשר על־המנחה והקטיר המזבח ריח ניחח אזכרתה ליהוה׃</seg>
          <seg id="b.LEV.6.9" type="verse">והנותרת ממנה יאכלו אהרן ובניו מצות תאכל במקום קדש בחצר אהל־מועד יאכלוה׃</seg>
          <seg id="b.LEV.6.10" type="verse">לא תאפה חמץ חלקם נתתי אתה מאשי קדש קדשים הוא כחטאת וכאשם׃</seg>
          <seg id="b.LEV.6.11" type="verse">כל־זכר בבני אהרן יאכלנה* חק־עולם לדרתיכם מאשי יהוה כל אשר־יגע בהם יקדש׃ ף</seg>
          <seg id="b.LEV.6.12" type="verse">וידבר יהוה אל־משה לאמר׃</seg>
          <seg id="b.LEV.6.13" type="verse">זה קרבן אהרן ובניו אשר־יקריבו ליהוה ביום המשח אתו עשירת האפה סלת מנחה תמיד מחציתה בבקר ומחציתה בערב׃</seg>
          <seg id="b.LEV.6.14" type="verse">על־מחבת בשמן תעשה מרבכת תביאנה תפיני מנחת פתים תקריב ריח־ניחח ליהוה׃</seg>
          <seg id="b.LEV.6.15" type="verse">והכהן המשיח תחתיו מבניו יעשה אתה חק־עולם ליהוה כליל תקטר׃</seg>
          <seg id="b.LEV.6.16" type="verse">וכל־מנחת כהן כליל תהיה לא תאכל׃ ף</seg>
          <seg id="b.LEV.6.17" type="verse">וידבר יהוה אל־משה לאמר׃</seg>
          <seg id="b.LEV.6.18" type="verse">דבר אל־אהרן ואל־בניו לאמר זאת תורת החטאת במקום אשר תשחט העלה תשחט החטאת לפני יהוה קדש קדשים הוא׃</seg>
          <seg id="b.LEV.6.19" type="verse">הכהן המחטא אתה יאכלנה במקום קדש תאכל בחצר אהל מועד׃</seg>
          <seg id="b.LEV.6.20" type="verse">כל אשר־יגע בבשרה יקדש ואשר יזה מדמה על־הבגד אשר יזה עליה תכבס במקום קדש׃</seg>
          <seg id="b.LEV.6.21" type="verse">וכלי־חרש אשר תבשל־בו ישבר ואם־בכלי נחשת בשלה ומרק ושטף במים׃</seg>
          <seg id="b.LEV.6.22" type="verse">כל־זכר בכהנים יאכל אתה קדש קדשים הוא׃</seg>
          <seg id="b.LEV.6.23" type="verse">וכל־חטאת אשר יובא מדמה אל־אהל מועד לכפר בקדש לא תאכל באש תשרף׃ ף</seg>
        </div>
        <div id="b.LEV.7" type="chapter">
          <seg id="b.LEV.7.1" type="verse">וזאת תורת האשם קדש קדשים הוא׃</seg>
          <seg id="b.LEV.7.2" type="verse">במקום אשר ישחטו את־העלה ישחטו את־האשם ואת־דמו יזרק על־המזבח סביב׃</seg>
          <seg id="b.LEV.7.3" type="verse">ואת כל־חלבו יקריב ממנו את האליה ואת־החלב המכסה את־הקרב׃</seg>
          <seg id="b.LEV.7.4" type="verse">ואת שתי הכלית ואת־החלב אשר עליהן אשר על־הכסלים ואת־היתרת על־הכבד על־הכלית יסירנה׃</seg>
          <seg id="b.LEV.7.5" type="verse">והקטיר אתם הכהן המזבחה אשה ליהוה אשם הוא׃</seg>
          <seg id="b.LEV.7.6" type="verse">כל־זכר בכהנים יאכלנו במקום קדוש יאכל קדש קדשים הוא׃</seg>
          <seg id="b.LEV.7.7" type="verse">כחטאת כאשם תורה אחת להם הכהן אשר יכפר־בו לו יהיה׃</seg>
          <seg id="b.LEV.7.8" type="verse">והכהן המקריב את־עלת איש עור העלה אשר הקריב לכהן לו יהיה׃</seg>
          <seg id="b.LEV.7.9" type="verse">וכל־מנחה אשר תאפה בתנור וכל־נעשה במרחשת ועל־מחבת לכהן המקריב אתה לו תהיה׃</seg>
          <seg id="b.LEV.7.10" type="verse">וכל־מנחה בלולה־בשמן וחרבה לכל־בני אהרן תהיה איש כאחיו׃ ף</seg>
          <seg id="b.LEV.7.11" type="verse">וזאת תורת זבח השלמים אשר יקריב ליהוה׃</seg>
          <seg id="b.LEV.7.12" type="verse">אם על־תודה יקריבנו והקריב על־זבח התודה חלות מצות בלולת בשמן ורקיקי מצות משחים בשמן וסלת מרבכת חלת בלולת בשמן׃</seg>
          <seg id="b.LEV.7.13" type="verse">על־חלת לחם חמץ יקריב קרבנו על־זבח תודת שלמיו׃</seg>
          <seg id="b.LEV.7.14" type="verse">והקריב ממנו אחד מכל־קרבן תרומה ליהוה לכהן הזרק את־דם השלמים לו יהיה׃</seg>
          <seg id="b.LEV.7.15" type="verse">ובשר זבח תודת שלמיו ביום קרבנו יאכל לא־יניח ממנו עד־בקר׃</seg>
          <seg id="b.LEV.7.16" type="verse">ואם־נדר או נדבה זבח קרבנו ביום הקריבו את־זבחו יאכל וממחרת והנותר ממנו יאכל׃</seg>
          <seg id="b.LEV.7.17" type="verse">והנותר מבשר הזבח ביום השלישי באש ישרף׃</seg>
          <seg id="b.LEV.7.18" type="verse">ואם האכל יאכל מבשר־זבח שלמיו ביום השלישי לא ירצה המקריב אתו לא יחשב לו פגול יהיה והנפש האכלת ממנו עונה תשא׃</seg>
          <seg id="b.LEV.7.19" type="verse">והבשר אשר־יגע בכל־טמא לא יאכל באש ישרף והבשר כל־טהור יאכל בשר׃</seg>
          <seg id="b.LEV.7.20" type="verse">והנפש אשר־תאכל בשר מזבח השלמים אשר ליהוה וטמאתו עליו ונכרתה הנפש ההוא מעמיה׃</seg>
          <seg id="b.LEV.7.21" type="verse">ונפש כי־תגע בכל־טמא בטמאת אדם או בבהמה טמאה או בכל־שקץ טמא ואכל מבשר־זבח השלמים אשר ליהוה ונכרתה הנפש ההוא מעמיה׃ ף</seg>
          <seg id="b.LEV.7.22" type="verse">וידבר יהוה אל־משה לאמר׃</seg>
          <seg id="b.LEV.7.23" type="verse">דבר אל־בני ישראל לאמר כל־חלב שור וכשב ועז לא תאכלו׃</seg>
          <seg id="b.LEV.7.24" type="verse">וחלב נבלה וחלב טרפה יעשה לכל־מלאכה ואכל לא תאכלהו׃</seg>
          <seg id="b.LEV.7.25" type="verse">כי כל־אכל חלב מן־הבהמה אשר יקריב ממנה אשה ליהוה ונכרתה הנפש האכלת מעמיה׃</seg>
          <seg id="b.LEV.7.26" type="verse">וכל־דם לא תאכלו בכל מושבתיכם לעוף ולבהמה׃</seg>
          <seg id="b.LEV.7.27" type="verse">כל־נפש אשר־תאכל כל־דם ונכרתה הנפש ההוא מעמיה׃ ף</seg>
          <seg id="b.LEV.7.28" type="verse">וידבר יהוה אל־משה לאמר׃</seg>
          <seg id="b.LEV.7.29" type="verse">דבר אל־בני ישראל לאמר המקריב את־זבח שלמיו ליהוה יביא את־קרבנו ליהוה מזבח שלמיו׃</seg>
          <seg id="b.LEV.7.30" type="verse">ידיו תביאינה את אשי יהוה את־החלב על־החזה יביאנו את החזה להניף אתו תנופה לפני יהוה׃</seg>
          <seg id="b.LEV.7.31" type="verse">והקטיר הכהן את־החלב המזבחה והיה החזה לאהרן ולבניו׃</seg>
          <seg id="b.LEV.7.32" type="verse">ואת שוק הימין תתנו תרומה לכהן מזבחי שלמיכם׃</seg>
          <seg id="b.LEV.7.33" type="verse">המקריב את־דם השלמים ואת־החלב מבני אהרן לו תהיה שוק הימין למנה׃</seg>
          <seg id="b.LEV.7.34" type="verse">כי את־חזה התנופה ואת שוק התרומה לקחתי מאת בני־ישראל מזבחי שלמיהם ואתן אתם לאהרן הכהן ולבניו לחק־עולם מאת בני ישראל׃</seg>
          <seg id="b.LEV.7.35" type="verse">זאת משחת אהרן ומשחת בניו מאשי יהוה ביום הקריב אתם לכהן ליהוה׃</seg>
          <seg id="b.LEV.7.36" type="verse">אשר צוה יהוה לתת להם ביום משחו אתם מאת בני ישראל חקת עולם לדרתם׃</seg>
          <seg id="b.LEV.7.37" type="verse">זאת התורה לעלה למנחה ולחטאת ולאשם ולמלואים ולזבח השלמים׃</seg>
          <seg id="b.LEV.7.38" type="verse">אשר צוה* יהוה את־משה בהר סיני ביום צותו את־בני ישראל להקריב את־קרבניהם ליהוה במדבר סיני׃ ף</seg>
        </div>
        <div id="b.LEV.8" type="chapter">
          <seg id="b.LEV.8.1" type="verse">וידבר יהוה אל־משה לאמר׃</seg>
          <seg id="b.LEV.8.2" type="verse">קח את־אהרן ואת־בניו אתו ואת הבגדים ואת שמן המשחה ואת פר החטאת ואת שני האילים ואת סל המצות׃</seg>
          <seg id="b.LEV.8.3" type="verse">ואת כל־העדה הקהל אל־פתח אהל מועד׃</seg>
          <seg id="b.LEV.8.4" type="verse">ויעש משה כאשר צוה יהוה אתו ותקהל העדה אל־פתח אהל מועד׃</seg>
          <seg id="b.LEV.8.5" type="verse">ויאמר משה אל־העדה זה הדבר אשר־צוה יהוה לעשות׃</seg>
          <seg id="b.LEV.8.6" type="verse">ויקרב משה את־אהרן ואת־בניו וירחץ אתם במים׃</seg>
          <seg id="b.LEV.8.7" type="verse">ויתן עליו את־הכתנת ויחגר אתו באבנט וילבש אתו את־המעיל ויתן עליו את־האפד ויחגר אתו בחשב האפד ויאפד לו בו׃</seg>
          <seg id="b.LEV.8.8" type="verse">וישם עליו את־החשן ויתן אל־החשן את־האורים ואת־התמים׃</seg>
          <seg id="b.LEV.8.9" type="verse">וישם את־המצנפת על־ראשו וישם על־המצנפת אל־מול פניו את ציץ הזהב נזר הקדש כאשר צוה יהוה את־משה׃</seg>
          <seg id="b.LEV.8.10" type="verse">ויקח משה את־שמן המשחה וימשח את־המשכן ואת־כל־אשר־בו ויקדש אתם׃</seg>
          <seg id="b.LEV.8.11" type="verse">ויז ממנו על־המזבח שבע פעמים וימשח את־המזבח ואת־כל־כליו ואת־הכיר ואת־כנו לקדשם׃</seg>
          <seg id="b.LEV.8.12" type="verse">ויצק משמן המשחה על ראש אהרן וימשח אתו לקדשו׃</seg>
          <seg id="b.LEV.8.13" type="verse">ויקרב משה את־בני אהרן וילבשם כתנת ויחגר אתם אבנט ויחבש להם מגבעות כאשר צוה יהוה את־משה׃</seg>
          <seg id="b.LEV.8.14" type="verse">ויגש את פר החטאת ויסמך אהרן ובניו את־ידיהם על־ראש פר החטאת׃</seg>
          <seg id="b.LEV.8.15" type="verse">וישחט ויקח משה את־הדם ויתן על־קרנות המזבח סביב באצבעו ויחטא את־המזבח ואת־הדם יצק אל־יסוד המזבח ויקדשהו לכפר עליו׃</seg>
          <seg id="b.LEV.8.16" type="verse">ויקח את־כל־החלב אשר על־הקרב ואת יתרת הכבד ואת־שתי הכלית ואת־חלבהן ויקטר משה המזבחה׃</seg>
          <seg id="b.LEV.8.17" type="verse">ואת־הפר ואת־ערו ואת־בשרו ואת־פרשו שרף באש מחוץ למחנה כאשר צוה יהוה את־משה׃</seg>
          <seg id="b.LEV.8.18" type="verse">ויקרב את איל העלה ויסמכו אהרן ובניו את־ידיהם על־ראש האיל׃</seg>
          <seg id="b.LEV.8.19" type="verse">וישחט ויזרק משה את־הדם על־המזבח סביב׃</seg>
          <seg id="b.LEV.8.20" type="verse">ואת־האיל נתח לנתחיו ויקטר משה את־הראש ואת־הנתחים ואת־הפדר׃</seg>
          <seg id="b.LEV.8.21" type="verse">ואת־הקרב ואת־הכרעים רחץ במים ויקטר משה את־כל־האיל המזבחה עלה הוא לריח־ניחח אשה הוא ליהוה כאשר צוה יהוה את־משה׃</seg>
          <seg id="b.LEV.8.22" type="verse">ויקרב את־האיל השני איל המלאים ויסמכו אהרן ובניו את־ידיהם על־ראש האיל׃</seg>
          <seg id="b.LEV.8.23" type="verse">וישחט ויקח משה מדמו ויתן על־תנוך אזן־אהרן הימנית ועל־בהן ידו הימנית ועל־בהן רגלו הימנית׃</seg>
          <seg id="b.LEV.8.24" type="verse">ויקרב את־בני אהרן ויתן משה מן־הדם על־תנוך אזנם הימנית ועל־בהן ידם הימנית ועל־בהן רגלם הימנית ויזרק משה את־הדם על־המזבח סביב׃</seg>
          <seg id="b.LEV.8.25" type="verse">ויקח את־החלב ואת־האליה ואת־כל־החלב אשר על־הקרב ואת יתרת הכבד ואת־שתי הכלית ואת־חלבהן ואת שוק הימין׃</seg>
          <seg id="b.LEV.8.26" type="verse">ומסל המצות אשר לפני יהוה לקח חלת מצה אחת וחלת לחם שמן אחת ורקיק אחד וישם על־החלבים ועל שוק הימין׃</seg>
          <seg id="b.LEV.8.27" type="verse">ויתן את־הכל על כפי אהרן ועל כפי בניו וינף אתם תנופה לפני יהוה׃</seg>
          <seg id="b.LEV.8.28" type="verse">ויקח משה אתם מעל כפיהם ויקטר המזבחה על־העלה מלאים הם לריח ניחח אשה הוא ליהוה׃</seg>
          <seg id="b.LEV.8.29" type="verse">ויקח משה את־החזה ויניפהו תנופה לפני יהוה מאיל המלאים למשה היה למנה כאשר צוה יהוה את־משה׃</seg>
          <seg id="b.LEV.8.30" type="verse">ויקח משה משמן המשחה ומן־הדם אשר על־המזבח ויז על־אהרן על־בגדיו ועל־בניו ועל־בגדי בניו אתו ויקדש את־אהרן את־בגדיו ואת־בניו ואת־בגדי בניו אתו׃</seg>
          <seg id="b.LEV.8.31" type="verse">ויאמר משה אל־אהרן ואל־בניו בשלו את־הבשר פתח אהל מועד ושם תאכלו אתו ואת־הלחם אשר בסל המלאים כאשר צויתי לאמר אהרן ובניו יאכלהו׃</seg>
          <seg id="b.LEV.8.32" type="verse">והנותר בבשר ובלחם באש תשרפו׃</seg>
          <seg id="b.LEV.8.33" type="verse">ומפתח אהל מועד לא תצאו שבעת ימים עד יום מלאת ימי מלאיכם כי שבעת ימים ימלא את־ידכם׃</seg>
          <seg id="b.LEV.8.34" type="verse">כאשר עשה ביום הזה צוה יהוה לעשת לכפר עליכם׃</seg>
          <seg id="b.LEV.8.35" type="verse">ופתח אהל מועד תשבו יוםם ולילה שבעת ימים ושמרתם את־משמרת יהוה ולא תמותו כי־כן צויתי׃</seg>
          <seg id="b.LEV.8.36" type="verse">ויעש אהרן ובניו את כל־הדברים אשר־צוה יהוה ביד־משה׃ ס</seg>
        </div>
        <div id="b.LEV.9" type="chapter">
          <seg id="b.LEV.9.1" type="verse">ויהי ביום השמיני קרא משה לאהרן ולבניו ולזקני ישראל׃</seg>
          <seg id="b.LEV.9.2" type="verse">ויאמר אל־אהרן קח־לך עגל בן־בקר לחטאת ואיל לעלה תמיםם והקרב לפני יהוה׃</seg>
          <seg id="b.LEV.9.3" type="verse">ואל־בני ישראל תדבר לאמר קחו שעיר־עזים לחטאת ועגל וכבש בני־שנה תמיםם לעלה׃</seg>
          <seg id="b.LEV.9.4" type="verse">ושור ואיל לשלמים לזבח לפני יהוה ומנחה בלולה בשמן כי היום יהוה נראה אליכם׃</seg>
          <seg id="b.LEV.9.5" type="verse">ויקחו את אשר צוה משה אל־פני אהל מועד ויקרבו כל־העדה ויעמדו לפני יהוה׃</seg>
          <seg id="b.LEV.9.6" type="verse">ויאמר משה זה הדבר אשר־צוה יהוה תעשו וירא אליכם כבוד יהוה׃</seg>
          <seg id="b.LEV.9.7" type="verse">ויאמר משה אל־אהרן קרב אל־המזבח ועשה את־חטאתך ואת־עלתך וכפר בעדך ובעד העם ועשה את־קרבן העם וכפר בעדם כאשר צוה יהוה׃</seg>
          <seg id="b.LEV.9.8" type="verse">ויקרב אהרן אל־המזבח וישחט את־עגל החטאת אשר־לו׃</seg>
          <seg id="b.LEV.9.9" type="verse">ויקרבו בני אהרן את־הדם אליו ויטבל אצבעו בדם ויתן על־קרנות המזבח ואת־הדם יצק אל־יסוד המזבח׃</seg>
          <seg id="b.LEV.9.10" type="verse">ואת־החלב ואת־הכלית ואת־היתרת מן־הכבד מן־החטאת הקטיר המזבחה כאשר צוה יהוה את־משה׃</seg>
          <seg id="b.LEV.9.11" type="verse">ואת־הבשר ואת־העור שרף באש מחוץ למחנה׃</seg>
          <seg id="b.LEV.9.12" type="verse">וישחט את־העלה וימצאו בני אהרן אליו את־הדם ויזרקהו על־המזבח סביב׃</seg>
          <seg id="b.LEV.9.13" type="verse">ואת־העלה המציאו אליו לנתחיה ואת־הראש ויקטר על־המזבח׃</seg>
          <seg id="b.LEV.9.14" type="verse">וירחץ את־הקרב ואת־הכרעים ויקטר על־העלה המזבחה׃</seg>
          <seg id="b.LEV.9.15" type="verse">ויקרב את קרבן העם ויקח את־שעיר החטאת אשר לעם וישחטהו ויחטאהו כראשון׃</seg>
          <seg id="b.LEV.9.16" type="verse">ויקרב את־העלה ויעשה כמשפט׃</seg>
          <seg id="b.LEV.9.17" type="verse">ויקרב את־המנחה וימלא כפו ממנה ויקטר על־המזבח מלבד עלת הבקר׃</seg>
          <seg id="b.LEV.9.18" type="verse">וישחט את־השור ואת־האיל זבח השלמים אשר לעם וימצאו בני אהרן את־הדם אליו ויזרקהו על־המזבח סביב׃</seg>
          <seg id="b.LEV.9.19" type="verse">ואת־החלבים מן־השור ומן־האיל האליה והמכסה והכלית ויתרת הכבד׃</seg>
          <seg id="b.LEV.9.20" type="verse">וישימו את־החלבים על־החזות ויקטר החלבים המזבחה׃</seg>
          <seg id="b.LEV.9.21" type="verse">ואת החזות ואת שוק הימין הניף אהרן תנופה לפני יהוה כאשר צוה משה׃</seg>
          <seg id="b.LEV.9.22" type="verse">וישא אהרן את־[כ= ידו] [ק= ידיו] אל־העם ויברכם וירד מעשת החטאת והעלה והשלמים׃</seg>
          <seg id="b.LEV.9.23" type="verse">ויבא משה ואהרן אל־אהל מועד ויצאו ויברכו את־העם וירא כבוד־יהוה אל־כל־העם׃</seg>
          <seg id="b.LEV.9.24" type="verse">ותצא אש מלפני יהוה ותאכל על־המזבח את־העלה ואת־החלבים וירא כל־העם וירנו ויפלו על־פניהם׃</seg>
        </div>
        <div id="b.LEV.10" type="chapter">
          <seg id="b.LEV.10.1" type="verse">ויקחו בני־אהרן נדב ואביהוא איש מחתתו ויתנו בהן אש וישימו עליה קטרת ויקרבו לפני יהוה אש זרה אשר לא צוה אתם׃</seg>
          <seg id="b.LEV.10.2" type="verse">ותצא אש מלפני יהוה ותאכל אותם וימתו לפני יהוה׃</seg>
          <seg id="b.LEV.10.3" type="verse">ויאמר משה אל־אהרן הוא אשר־דבר יהוה לאמר בקרבי אקדש ועל־פני כל־העם אכבד וידם אהרן׃</seg>
          <seg id="b.LEV.10.4" type="verse">ויקרא משה אל־מישאל ואל אלצפן בני עזיאל דד אהרן ויאמר אלהם קרבו* שאו את־אחיכם מאת פני־הקדש אל־מחוץ למחנה׃</seg>
          <seg id="b.LEV.10.5" type="verse">ויקרבו וישאם בכתנתם אל־מחוץ למחנה כאשר דבר משה׃</seg>
          <seg id="b.LEV.10.6" type="verse">ויאמר משה אל־אהרן ולאלעזר ולאיתמר בניו ראשיכם אל־תפרעו ובגדיכם לא־תפרמו ולא תמתו ועל כל־העדה יקצף ואחיכם כל־בית ישראל יבכו את־השרפה אשר שרף יהוה׃</seg>
          <seg id="b.LEV.10.7" type="verse">ומפתח אהל מועד לא תצאו פן־תמתו כי־שמן משחת יהוה עליכם ויעשו כדבר משה׃ ף</seg>
          <seg id="b.LEV.10.8" type="verse">וידבר יהוה אל־אהרן לאמר׃</seg>
          <seg id="b.LEV.10.9" type="verse">יין ושכר אל־תשת אתה ובניך אתך בבאכם אל־אהל מועד ולא תמתו חקת עולם לדרתיכם׃</seg>
          <seg id="b.LEV.10.10" type="verse">ולהבדיל בין הקדש ובין החל ובין הטמא ובין הטהור׃</seg>
          <seg id="b.LEV.10.11" type="verse">ולהורת את־בני ישראל את כל־החקים אשר דבר יהוה אליהם ביד־משה׃ ף</seg>
          <seg id="b.LEV.10.12" type="verse">וידבר משה אל־אהרן ואל אלעזר ואל־איתמר בניו הנותרים קחו את־המנחה הנותרת מאשי יהוה ואכלוה מצות אצל המזבח כי קדש קדשים הוא׃</seg>
          <seg id="b.LEV.10.13" type="verse">ואכלתם אתה במקום קדש כי חקך וחק־בניך הוא מאשי יהוה כי־כן צויתי׃</seg>
          <seg id="b.LEV.10.14" type="verse">ואת חזה התנופה ואת שוק התרומה תאכלו במקום טהור אתה ובניך ובנתיך אתך כי־חקך וחק־בניך נתנו מזבחי שלמי בני ישראל׃</seg>
          <seg id="b.LEV.10.15" type="verse">שוק התרומה וחזה התנופה על אשי החלבים יביאו להניף תנופה לפני יהוה והיה לך ולבניך אתך לחק־עולם כאשר* צוה יהוה׃</seg>
          <seg id="b.LEV.10.16" type="verse">ואת שעיר החטאת דרש דרש משה והנה שרף ויקצף על־אלעזר ועל־איתמר בני אהרן הנותרם לאמר׃</seg>
          <seg id="b.LEV.10.17" type="verse">מדוע לא־אכלתם את־החטאת* במקום הקדש כי קדש קדשים הוא ואתה נתן לכם לשאת את־עון העדה לכפר עליהם לפני יהוה׃</seg>
          <seg id="b.LEV.10.18" type="verse">הן לא־הובא את־דמה אל־הקדש פנימה אכול תאכלו אתה בקדש כאשר צויתי׃</seg>
          <seg id="b.LEV.10.19" type="verse">וידבר אהרן אל־משה הן היום הקריבו את־חטאתם ואת־עלתם לפני יהוה ותקראנה אתי כאלה ואכלתי חטאת היום הייטב בעיני יהוה׃</seg>
          <seg id="b.LEV.10.20" type="verse">וישמע משה וייטב בעיניו׃ ף</seg>
        </div>
        <div id="b.LEV.11" type="chapter">
          <seg id="b.LEV.11.1" type="verse">וידבר יהוה אל־משה ואל־אהרן לאמר אלהם׃</seg>
          <seg id="b.LEV.11.2" type="verse">דברו אל־בני ישראל לאמר זאת החיה אשר תאכלו מכל־הבהמה אשר על־הארץ׃</seg>
          <seg id="b.LEV.11.3" type="verse">כל מפרסת פרסה ושסעת שסע פרסת מעלת גרה בבהמה אתה תאכלו׃</seg>
          <seg id="b.LEV.11.4" type="verse">אך את־זה לא תאכלו ממעלי הגרה וממפריסי הפרסה את־הגמל כי־מעלה גרה הוא ופרסה איננו מפריס טמא הוא לכם׃</seg>
          <seg id="b.LEV.11.5" type="verse">ואת־השפן כי־מעלה גרה הוא ופרסה לא יפריס טמא הוא לכם׃</seg>
          <seg id="b.LEV.11.6" type="verse">ואת־הארנבת כי־מעלת גרה הוא ופרסה לא הפריסה טמאה הוא לכם׃</seg>
          <seg id="b.LEV.11.7" type="verse">ואת־החזיר כי־מפריס פרסה הוא ושסע שסע פרסה והוא גרה לא־יגר טמא הוא לכם׃</seg>
          <seg id="b.LEV.11.8" type="verse">מבשרם לא תאכלו ובנבלתם לא תגעו טמאים הם לכם׃</seg>
          <seg id="b.LEV.11.9" type="verse">את־זה תאכלו מכל אשר במים כל אשר־לו סנפיר וקשקשת במים בימים ובנחלים אתם תאכלו׃</seg>
          <seg id="b.LEV.11.10" type="verse">וכל אשר אין־לו סנפיר וקשקשת בימים ובנחלים מכל שרץ המים ומכל נפש החיה אשר במים שקץ הם לכם׃</seg>
          <seg id="b.LEV.11.11" type="verse">ושקץ יהיו לכם מבשרם לא תאכלו ואת־נבלתם תשקצו׃</seg>
          <seg id="b.LEV.11.12" type="verse">כל אשר אין־לו סנפיר וקשקשת במים שקץ הוא לכם׃</seg>
          <seg id="b.LEV.11.13" type="verse">ואת־אלה תשקצו מן־העוף לא יאכלו שקץ הם את־הנשר ואת־הפרס ואת העזניה׃</seg>
          <seg id="b.LEV.11.14" type="verse">ואת־הדאה ואת־האיה למינה׃</seg>
          <seg id="b.LEV.11.15" type="verse">את כל־ערב למינו׃</seg>
          <seg id="b.LEV.11.16" type="verse">ואת בת היענה ואת־התחמס ואת־השחף ואת־הנץ למינהו׃</seg>
          <seg id="b.LEV.11.17" type="verse">ואת־הכוס ואת־השלך ואת־הינשוף׃</seg>
          <seg id="b.LEV.11.18" type="verse">ואת־התנשמת ואת־הקאת ואת־הרחם׃</seg>
          <seg id="b.LEV.11.19" type="verse">ואת החסידה האנפה למינה ואת־הדוכיפת ואת־העטלף׃</seg>
          <seg id="b.LEV.11.20" type="verse">כל שרץ העוף ההלך על־ארבע שקץ הוא לכם׃ ס</seg>
          <seg id="b.LEV.11.21" type="verse">אך את־זה תאכלו מכל שרץ העוף ההלך על־ארבע אשר־[כ= לא] [ק= לו] כרעים ממעל לרגליו לנתר בהן על־הארץ׃</seg>
          <seg id="b.LEV.11.22" type="verse">את־אלה מהם תאכלו את־הארבה* למינו ואת־הסלעם למינהו ואת־החרגל למינהו ואת־החגב למינהו׃</seg>
          <seg id="b.LEV.11.23" type="verse">וכל שרץ העוף אשר־לו ארבע רגלים שקץ הוא לכם׃</seg>
          <seg id="b.LEV.11.24" type="verse">ולאלה תטמאו כל־הנגע בנבלתם יטמא עד־הערב׃</seg>
          <seg id="b.LEV.11.25" type="verse">וכל־הנשא מנבלתם יכבס בגדיו וטמא עד־הערב׃</seg>
          <seg id="b.LEV.11.26" type="verse">לכל־הבהמה אשר הוא מפרסת פרסה ושסע איננה שסעת וגרה איננה מעלה טמאים הם לכם כל־הנגע בהם יטמא׃</seg>
          <seg id="b.LEV.11.27" type="verse">וכל הולך על־כפיו בכל־החיה ההלכת על־ארבע טמאים הם לכם כל־הנגע בנבלתם יטמא עד־הערב׃</seg>
          <seg id="b.LEV.11.28" type="verse">והנשא את־נבלתם יכבס בגדיו וטמא עד־הערב טמאים המה לכם׃ ס</seg>
          <seg id="b.LEV.11.29" type="verse">וזה לכם הטמא בשרץ השרץ על־הארץ החלד והעכבר והצב למינהו׃</seg>
          <seg id="b.LEV.11.30" type="verse">והאנקה והכח והלטאה והחמט והתנשמת׃</seg>
          <seg id="b.LEV.11.31" type="verse">אלה הטמאים לכם בכל־השרץ כל־הנגע בהם במתם יטמא עד־הערב׃</seg>
          <seg id="b.LEV.11.32" type="verse">וכל אשר־יפל־עליו מהם במתם יטמא מכל־כלי־עץ או בגד או־עור או שק כל־כלי אשר־יעשה מלאכה בהם במים יובא וטמא עד־הערב וטהר׃</seg>
          <seg id="b.LEV.11.33" type="verse">וכל־כלי־חרש אשר־יפל מהם אל־תוכו כל אשר בתוכו יטמא ואתו תשברו׃</seg>
          <seg id="b.LEV.11.34" type="verse">מכל־האכל אשר יאכל אשר יבוא עליו מים יטמא וכל־משקה אשר ישתה בכל־כלי יטמא׃</seg>
          <seg id="b.LEV.11.35" type="verse">וכל אשר־יפל מנבלתם עליו יטמא תנור וכירים יתץ טמאים הם וטמאים יהיו לכם׃</seg>
          <seg id="b.LEV.11.36" type="verse">אך מעין ובור מקוה־מים יהיה טהור ונגע בנבלתם יטמא׃</seg>
          <seg id="b.LEV.11.37" type="verse">וכי יפל מנבלתם על־כל־זרע זרוע אשר יזרע טהור הוא׃</seg>
          <seg id="b.LEV.11.38" type="verse">וכי יתן־מים על־זרע ונפל מנבלתם עליו טמא הוא לכם׃ ס</seg>
          <seg id="b.LEV.11.39" type="verse">וכי ימות מן־הבהמה אשר־היא לכם לאכלה הנגע בנבלתה יטמא עד־הערב׃</seg>
          <seg id="b.LEV.11.40" type="verse">והאכל מנבלתה יכבס בגדיו וטמא עד־הערב והנשא את־נבלתה יכבס בגדיו וטמא עד־הערב׃</seg>
          <seg id="b.LEV.11.41" type="verse">וכל־השרץ השרץ על־הארץ שקץ הוא לא יאכל׃</seg>
          <seg id="b.LEV.11.42" type="verse">כל הולך על־גחון וכל הולך על־ארבע עד כל־מרבה רגלים לכל־השרץ השרץ על־הארץ לא תאכלום כי־שקץ הם׃</seg>
          <seg id="b.LEV.11.43" type="verse">אל־תשקצו את־נפשתיכם בכל־השרץ השרץ ולא תטמאו בהם ונטמתם בם׃</seg>
          <seg id="b.LEV.11.44" type="verse">כי אני יהוה אלהיכם והתקדשתם והייתם קדשים כי קדוש אני ולא תטמאו את־נפשתיכם בכל־השרץ הרמש על־הארץ׃</seg>
          <seg id="b.LEV.11.45" type="verse">כי אני יהוה המעלה אתכם מארץ מצרים להית לכם לאלהים והייתם קדשים כי קדוש אני׃</seg>
          <seg id="b.LEV.11.46" type="verse">זאת תורת הבהמה והעוף וכל נפש החיה הרמשת במים ולכל־נפש השרצת על־הארץ׃</seg>
          <seg id="b.LEV.11.47" type="verse">להבדיל בין הטמא ובין הטהר ובין החיה הנאכלת ובין החיה אשר לא תאכל׃ ף</seg>
        </div>
        <div id="b.LEV.12" type="chapter">
          <seg id="b.LEV.12.1" type="verse">וידבר יהוה אל־משה לאמר׃</seg>
          <seg id="b.LEV.12.2" type="verse">דבר אל־בני ישראל לאמר אשה כי תזריע וילדה זכר וטמאה שבעת ימים כימי נדת דותה תטמא׃</seg>
          <seg id="b.LEV.12.3" type="verse">וביום השמיני ימול בשר ערלתו׃</seg>
          <seg id="b.LEV.12.4" type="verse">ושלשים יום ושלשת ימים תשב בדמי טהרה בכל־קדש לא־תגע ואל־המקדש לא תבא עד־מלאת ימי טהרה׃</seg>
          <seg id="b.LEV.12.5" type="verse">ואם־נקבה תלד וטמאה שבעים כנדתה וששים יום וששת ימים תשב על־דמי טהרה׃</seg>
          <seg id="b.LEV.12.6" type="verse">ובמלאת ימי טהרה לבן או לבת תביא כבש בן־שנתו לעלה ובן־יונה או־תר לחטאת אל־פתח אהל־מועד אל־הכהן׃</seg>
          <seg id="b.LEV.12.7" type="verse">והקריבו לפני יהוה וכפר עליה וטהרה ממקר דמיה זאת תורת הילדת לזכר או לנקבה׃</seg>
          <seg id="b.LEV.12.8" type="verse">ואם־לא תמצא ידה די שה ולקחה שתי־תרים או שני בני יונה אחד לעלה ואחד לחטאת וכפר עליה הכהן וטהרה׃ ף</seg>
        </div>
        <div id="b.LEV.13" type="chapter">
          <seg id="b.LEV.13.1" type="verse">וידבר יהוה אל־משה ואל־אהרן לאמר׃</seg>
          <seg id="b.LEV.13.2" type="verse">אדם כי־יהיה בעור־בשרו שאת או־ספחת או בהרת והיה בעור־בשרו לנגע צרעת והובא אל־אהרן הכהן או אל־אחד מבניו הכהנים׃</seg>
          <seg id="b.LEV.13.3" type="verse">וראה הכהן את־הנגע בעור־הבשר ושער בנגע הפך לבן ומראה הנגע עמק מעור בשרו נגע צרעת הוא וראהו הכהן וטמא אתו׃</seg>
          <seg id="b.LEV.13.4" type="verse">ואם־בהרת לבנה הוא בעור בשרו ועמק אין־מראה מן־העור ושערה לא־הפך לבן והסגיר הכהן את־הנגע שבעת ימים׃</seg>
          <seg id="b.LEV.13.5" type="verse">וראהו הכהן ביום השביעי והנה הנגע עמד בעיניו לא־פשה הנגע בעור והסגירו הכהן שבעת ימים שנית׃</seg>
          <seg id="b.LEV.13.6" type="verse">וראה הכהן אתו ביום השביעי שנית והנה כהה הנגע ולא־פשה הנגע בעור וטהרו הכהן מספחת היא וכבס בגדיו וטהר׃</seg>
          <seg id="b.LEV.13.7" type="verse">ואם־פשה תפשה המספחת בעור אחרי הראתו אל־הכהן לטהרתו ונראה שנית אל־הכהן׃</seg>
          <seg id="b.LEV.13.8" type="verse">וראה הכהן והנה פשתה המספחת בעור וטמאו הכהן צרעת הוא׃ ף</seg>
          <seg id="b.LEV.13.9" type="verse">נגע צרעת כי תהיה באדם והובא אל־הכהן׃</seg>
          <seg id="b.LEV.13.10" type="verse">וראה הכהן והנה שאת־לבנה בעור והיא הפכה שער לבן ומחית בשר חי בשאת׃</seg>
          <seg id="b.LEV.13.11" type="verse">צרעת נושנת הוא בעור בשרו וטמאו הכהן לא יסגרנו כי טמא הוא׃</seg>
          <seg id="b.LEV.13.12" type="verse">ואם־פרוח תפרח הצרעת בעור וכסתה הצרעת את כל־עור הנגע מראשו ועד־רגליו לכל־מראה עיני הכהן׃</seg>
          <seg id="b.LEV.13.13" type="verse">וראה הכהן והנה כסתה הצרעת את־כל־בשרו וטהר את־הנגע כלו הפך לבן טהור הוא׃</seg>
          <seg id="b.LEV.13.14" type="verse">וביום הראות בו בשר חי יטמא׃</seg>
          <seg id="b.LEV.13.15" type="verse">וראה הכהן את־הבשר החי וטמאו הבשר החי טמא הוא צרעת הוא׃</seg>
          <seg id="b.LEV.13.16" type="verse">או כי ישוב הבשר החי ונהפך ללבן ובא אל־הכהן׃</seg>
          <seg id="b.LEV.13.17" type="verse">וראהו הכהן והנה נהפך הנגע ללבן וטהר הכהן את־הנגע טהור הוא׃ ף</seg>
          <seg id="b.LEV.13.18" type="verse">ובשר כי־יהיה בו־בערו שחין ונרפא׃</seg>
          <seg id="b.LEV.13.19" type="verse">והיה במקום השחין שאת לבנה או בהרת לבנה אדמדמת ונראה אל־הכהן׃</seg>
          <seg id="b.LEV.13.20" type="verse">וראה הכהן והנה מראה שפל מן־העור ושערה הפך לבן וטמאו הכהן נגע־צרעת הוא* בשחין פרחה׃</seg>
          <seg id="b.LEV.13.21" type="verse">ואם יראנה הכהן והנה אין־בה שער לבן ושפלה איננה מן־העור והיא כהה והסגירו הכהן שבעת ימים׃</seg>
          <seg id="b.LEV.13.22" type="verse">ואם־פשה תפשה בעור וטמא הכהן אתו נגע הוא׃</seg>
          <seg id="b.LEV.13.23" type="verse">ואם־תחתיה תעמד הבהרת לא פשתה צרבת השחין הוא וטהרו הכהן׃ ס</seg>
          <seg id="b.LEV.13.24" type="verse">או בשר כי־יהיה בערו מכות־אש והיתה מחית המכוה בהרת לבנה אדמדמת או לבנה׃</seg>
          <seg id="b.LEV.13.25" type="verse">וראה אתה הכהן והנה נהפך שער לבן בבהרת ומראה עמק מן־העור צרעת הוא במכוה פרחה וטמא אתו הכהן נגע צרעת הוא׃</seg>
          <seg id="b.LEV.13.26" type="verse">ואם יראנה הכהן והנה אין־בבהרת שער לבן ושפלה איננה מן־העור והוא כהה והסגירו הכהן שבעת ימים׃</seg>
          <seg id="b.LEV.13.27" type="verse">וראהו הכהן ביום השביעי אם־פשה תפשה בעור וטמא הכהן אתו נגע צרעת הוא׃</seg>
          <seg id="b.LEV.13.28" type="verse">ואם־תחתיה תעמד הבהרת לא־פשתה בעור והוא כהה שאת המכוה הוא וטהרו הכהן כי־צרבת המכוה הוא׃ ף</seg>
          <seg id="b.LEV.13.29" type="verse">ואיש או אשה כי־יהיה בו נגע בראש או בזקן׃</seg>
          <seg id="b.LEV.13.30" type="verse">וראה הכהן את־הנגע והנה מראהו עמק מן־העור ובו שער צהב דק וטמא אתו הכהן נתק הוא צרעת הראש או הזקן הוא׃</seg>
          <seg id="b.LEV.13.31" type="verse">וכי־יראה הכהן את־נגע הנתק והנה אין־מראהו עמק מן־העור ושער שחר אין בו והסגיר הכהן את־נגע הנתק שבעת ימים׃</seg>
          <seg id="b.LEV.13.32" type="verse">וראה הכהן את־הנגע ביום השביעי והנה לא־פשה הנתק ולא־היה בו שער צהב ומראה הנתק אין עמק מן־העור׃</seg>
          <seg id="b.LEV.13.33" type="verse">והתגלח ואת־הנתק לא יגלח והסגיר הכהן את־הנתק שבעת ימים שנית׃</seg>
          <seg id="b.LEV.13.34" type="verse">וראה הכהן את־הנתק ביום השביעי והנה לא־פשה הנתק בעור ומראהו איננו עמק מן־העור וטהר אתו הכהן וכבס בגדיו וטהר׃</seg>
          <seg id="b.LEV.13.35" type="verse">ואם־פשה יפשה הנתק בעור אחרי טהרתו׃</seg>
          <seg id="b.LEV.13.36" type="verse">וראהו הכהן והנה פשה הנתק בעור לא־יבקר הכהן לשער הצהב טמא הוא׃</seg>
          <seg id="b.LEV.13.37" type="verse">ואם־בעיניו עמד הנתק ושער שחר צמח־בו נרפא הנתק טהור הוא וטהרו הכהן׃ ס</seg>
          <seg id="b.LEV.13.38" type="verse">ואיש או־אשה כי־יהיה בעור־בשרם בהרת בהרת לבנת׃</seg>
          <seg id="b.LEV.13.39" type="verse">וראה הכהן והנה בעור־בשרם בהרת כהות לבנת בהק הוא פרח בעור טהור הוא׃ ס</seg>
          <seg id="b.LEV.13.40" type="verse">ואיש כי ימרט ראשו קרח הוא טהור הוא׃</seg>
          <seg id="b.LEV.13.41" type="verse">ואם מפאת פניו ימרט ראשו גבח הוא טהור הוא׃</seg>
          <seg id="b.LEV.13.42" type="verse">וכי־יהיה בקרחת או בגבחת נגע לבן אדמדם צרעת פרחת הוא בקרחתו או בגבחתו׃</seg>
          <seg id="b.LEV.13.43" type="verse">וראה אתו הכהן והנה שאת־הנגע לבנה אדמדמת בקרחתו או בגבחתו כמראה צרעת עור בשר׃</seg>
          <seg id="b.LEV.13.44" type="verse">איש־צרוע הוא טמא הוא טמא יטמאנו הכהן בראשו נגעו׃</seg>
          <seg id="b.LEV.13.45" type="verse">והצרוע אשר־בו הנגע בגדיו יהיו פרמים וראשו יהיה פרוע ועל־שפם יעטה וטמא טמא יקרא׃</seg>
          <seg id="b.LEV.13.46" type="verse">כל־ימי אשר הנגע בו יטמא טמא הוא בדד ישב מחוץ למחנה מושבו׃ ס</seg>
          <seg id="b.LEV.13.47" type="verse">והבגד כי־יהיה בו נגע צרעת בבגד צמר או בבגד פשתים׃</seg>
          <seg id="b.LEV.13.48" type="verse">או בשתי או בערב לפשתים ולצמר או בעור או בכל־מלאכת עור׃</seg>
          <seg id="b.LEV.13.49" type="verse">והיה הנגע ירקרק או אדמדם בבגד או בעור או־בשתי או־בערב או בכל־כלי־עור נגע צרעת הוא והראה את־הכהן׃</seg>
          <seg id="b.LEV.13.50" type="verse">וראה הכהן את־הנגע והסגיר את־הנגע שבעת ימים׃</seg>
          <seg id="b.LEV.13.51" type="verse">וראה את־הנגע ביום השביעי כי־פשה הנגע בבגד או־בשתי או־בערב או בעור לכל אשר־יעשה העור למלאכה צרעת ממארת הנגע טמא הוא׃</seg>
          <seg id="b.LEV.13.52" type="verse">ושרף את־הבגד או את־השתי או את־הערב בצמר או בפשתים או את־כל־כלי העור אשר־יהיה בו הנגע כי־צרעת ממארת הוא באש תשרף׃</seg>
          <seg id="b.LEV.13.53" type="verse">ואם יראה הכהן והנה לא־פשה הנגע בבגד או בשתי או בערב או בכל־כלי־עור׃</seg>
          <seg id="b.LEV.13.54" type="verse">וצוה הכהן וכבסו את אשר־בו הנגע והסגירו שבעת־ימים שנית׃</seg>
          <seg id="b.LEV.13.55" type="verse">וראה הכהן אחרי הכבס את־הנגע והנה לא־הפך הנגע את־עינו והנגע לא־פשה טמא הוא באש תשרפנו פחתת הוא בקרחתו או בגבחתו׃</seg>
          <seg id="b.LEV.13.56" type="verse">ואם ראה הכהן והנה כהה הנגע אחרי הכבס אתו וקרע אתו מן־הבגד או מן־העור או מן־השתי או מן־הערב׃</seg>
          <seg id="b.LEV.13.57" type="verse">ואם־תראה עוד בבגד או־בשתי או־בערב או בכל־כלי־עור פרחת הוא באש תשרפנו את אשר־בו הנגע׃</seg>
          <seg id="b.LEV.13.58" type="verse">והבגד או־השתי או־הערב או־כל־כלי העור אשר תכבס וסר מהם הנגע וכבס שנית וטהר׃</seg>
          <seg id="b.LEV.13.59" type="verse">זאת תורת נגע־צרעת בגד הצמר או הפשתים או השתי או הערב או כל־כלי־עור לטהרו או לטמאו׃ ף</seg>
        </div>
        <div id="b.LEV.14" type="chapter">
          <seg id="b.LEV.14.1" type="verse">וידבר יהוה אל־משה לאמר׃</seg>
          <seg id="b.LEV.14.2" type="verse">זאת תהיה תורת המצרע ביום טהרתו והובא אל־הכהן׃</seg>
          <seg id="b.LEV.14.3" type="verse">ויצא הכהן אל־מחוץ למחנה וראה הכהן והנה נרפא נגע־הצרעת מן־הצרוע׃</seg>
          <seg id="b.LEV.14.4" type="verse">וצוה הכהן ולקח למטהר שתי־צפרים חיות טהרות ועץ ארז ושני תולעת ואזב׃</seg>
          <seg id="b.LEV.14.5" type="verse">וצוה הכהן ושחט את־הצפור האחת אל־כלי־חרש על־מים חיים׃</seg>
          <seg id="b.LEV.14.6" type="verse">את־הצפר החיה יקח אתה ואת־עץ הארז ואת־שני התולעת ואת־האזב וטבל אותם ואת הצפר החיה בדם הצפר השחטה על המים החיים׃</seg>
          <seg id="b.LEV.14.7" type="verse">והזה על המטהר מן־הצרעת שבע פעמים וטהרו ושלח את־הצפר החיה על־פני השדה׃</seg>
          <seg id="b.LEV.14.8" type="verse">וכבס המטהר את־בגדיו וגלח את־כל־שערו ורחץ במים וטהר ואחר יבוא אל־המחנה וישב מחוץ לאהלו שבעת ימים׃</seg>
          <seg id="b.LEV.14.9" type="verse">והיה ביום השביעי יגלח את־כל־שערו את־ראשו ואת־זקנו ואת גבת עיניו ואת־כל־שערו יגלח וכבס את־בגדיו ורחץ את־בשרו במים וטהר׃</seg>
          <seg id="b.LEV.14.10" type="verse">וביום השמיני יקח שני־כבשים תמימים וכבשה אחת בת־שנתה תמימה ושלשה עשרנים סלת מנחה בלולה בשמן ולג אחד שמן׃</seg>
          <seg id="b.LEV.14.11" type="verse">והעמיד הכהן המטהר את האיש המטהר ואתם לפני יהוה פתח אהל מועד׃</seg>
          <seg id="b.LEV.14.12" type="verse">ולקח הכהן את־הכבש האחד והקריב אתו לאשם ואת־לג השמן והניף אתם תנופה לפני יהוה׃</seg>
          <seg id="b.LEV.14.13" type="verse">ושחט את־הכבש במקום אשר ישחט את־החטאת ואת־העלה במקום הקדש כי כחטאת האשם הוא לכהן קדש קדשים הוא׃</seg>
          <seg id="b.LEV.14.14" type="verse">ולקח הכהן מדם האשם ונתן הכהן על־תנוך אזן המטהר הימנית ועל־בהן ידו הימנית ועל־בהן רגלו הימנית׃</seg>
          <seg id="b.LEV.14.15" type="verse">ולקח הכהן מלג השמן ויצק על־כף הכהן השמאלית׃</seg>
          <seg id="b.LEV.14.16" type="verse">וטבל הכהן את־אצבעו הימנית מן־השמן אשר על־כפו השמאלית והזה מן־השמן באצבעו שבע פעמים לפני יהוה׃</seg>
          <seg id="b.LEV.14.17" type="verse">ומיתר השמן אשר על־כפו יתן הכהן על־תנוך אזן המטהר הימנית ועל־בהן ידו הימנית ועל־בהן רגלו הימנית על דם האשם׃</seg>
          <seg id="b.LEV.14.18" type="verse">והנותר בשמן אשר על־כף הכהן יתן על־ראש המטהר וכפר עליו הכהן לפני יהוה׃</seg>
          <seg id="b.LEV.14.19" type="verse">ועשה הכהן את־החטאת וכפר על־המטהר מטמאתו ואחר ישחט את־העלה׃</seg>
          <seg id="b.LEV.14.20" type="verse">והעלה הכהן את־העלה ואת־המנחה המזבחה וכפר עליו הכהן וטהר׃ ס</seg>
          <seg id="b.LEV.14.21" type="verse">ואם־דל הוא ואין ידו משגת ולקח כבש אחד אשם לתנופה לכפר עליו ועשרון סלת אחד בלול בשמן למנחה ולג שמן׃</seg>
          <seg id="b.LEV.14.22" type="verse">ושתי תרים או שני בני יונה אשר תשיג ידו והיה אחד חטאת והאחד עלה׃</seg>
          <seg id="b.LEV.14.23" type="verse">והביא אתם ביום השמיני לטהרתו אל־הכהן אל־פתח אהל־מועד לפני יהוה׃</seg>
          <seg id="b.LEV.14.24" type="verse">ולקח הכהן את־כבש האשם ואת־לג השמן והניף אתם הכהן תנופה לפני יהוה׃</seg>
          <seg id="b.LEV.14.25" type="verse">ושחט את־כבש האשם ולקח הכהן מדם האשם ונתן על־תנוך אזן־המטהר הימנית ועל־בהן ידו הימנית ועל־בהן רגלו הימנית׃</seg>
          <seg id="b.LEV.14.26" type="verse">ומן־השמן יצק הכהן על־כף הכהן השמאלית׃</seg>
          <seg id="b.LEV.14.27" type="verse">והזה הכהן באצבעו הימנית מן־השמן אשר על־כפו השמאלית שבע פעמים לפני יהוה׃</seg>
          <seg id="b.LEV.14.28" type="verse">ונתן הכהן מן־השמן אשר על־כפו על־תנוך אזן המטהר הימנית ועל־בהן ידו הימנית ועל־בהן רגלו הימנית על־מקום דם האשם׃</seg>
          <seg id="b.LEV.14.29" type="verse">והנותר מן־השמן אשר על־כף הכהנ* יתן על־ראש המטהר לכפר עליו לפני יהוה׃</seg>
          <seg id="b.LEV.14.30" type="verse">ועשה את־האחד מן־התרים או מן־בני היונה מאשר תשיג ידו׃</seg>
          <seg id="b.LEV.14.31" type="verse">את אשר־תשיג ידו את־האחד חטאת ואת־האחד עלה על־המנחה וכפר הכהן על המטהר לפני יהוה׃</seg>
          <seg id="b.LEV.14.32" type="verse">זאת תורת אשר־בו נגע צרעת אשר לא־תשיג ידו בטהרתו׃ ף</seg>
          <seg id="b.LEV.14.33" type="verse">וידבר יהוה אל־משה ואל־אהרן לאמר׃</seg>
          <seg id="b.LEV.14.34" type="verse">כי תבאו אל־ארץ כנען אשר אני נתן לכם לאחזה ונתתי נגע צרעת בבית ארץ אחזתכם׃</seg>
          <seg id="b.LEV.14.35" type="verse">ובא אשר־לו הבית והגיד לכהן לאמר כנגע נראה לי בבית׃</seg>
          <seg id="b.LEV.14.36" type="verse">וצוה הכהן ופנו את־הבית בטרם יבא הכהן לראות את־הנגע ולא יטמא כל־אשר בבית ואחר כן יבא הכהן לראות את־הבית׃</seg>
          <seg id="b.LEV.14.37" type="verse">וראה את־הנגע והנה הנגע בקירת הבית שקערורת ירקרקת או אדמדמת ומראיהן שפל מן־הקיר׃</seg>
          <seg id="b.LEV.14.38" type="verse">ויצא הכהן מן־הבית אל־פתח הבית והסגיר את־הבית שבעת ימים׃</seg>
          <seg id="b.LEV.14.39" type="verse">ושב הכהן ביום השביעי וראה והנה פשה הנגע בקירת הבית׃</seg>
          <seg id="b.LEV.14.40" type="verse">וצוה הכהן וחלצו את־האבנים אשר בהן הנגע והשליכו אתהן אל־מחוץ לעיר אל־מקום טמא׃</seg>
          <seg id="b.LEV.14.41" type="verse">ואת־הבית יקצע מבית סביב ושפכו את־העפר אשר הקצו אל־מחוץ לעיר אל־מקום טמא׃</seg>
          <seg id="b.LEV.14.42" type="verse">ולקחו אבנים אחרות והביאו אל־תחת האבנים ועפר אחר יקח וטח את־הבית׃</seg>
          <seg id="b.LEV.14.43" type="verse">ואם־ישוב הנגע ופרח בבית אחר חלץ את־האבנים ואחרי הקצות את־הבית ואחרי הטוח׃</seg>
          <seg id="b.LEV.14.44" type="verse">ובא הכהן וראה והנה פשה הנגע בבית צרעת ממארת הוא בבית טמא הוא׃</seg>
          <seg id="b.LEV.14.45" type="verse">ונתץ את־הבית את־אבניו ואת־עציו ואת כל־עפר הבית והוציא אל־מחוץ לעיר אל־מקום טמא׃</seg>
          <seg id="b.LEV.14.46" type="verse">והבא אל־הבית כל־ימי הסגיר אתו יטמא עד־הערב׃</seg>
          <seg id="b.LEV.14.47" type="verse">והשכב בבית יכבס את־בגדיו והאכל בבית יכבס את־בגדיו׃</seg>
          <seg id="b.LEV.14.48" type="verse">ואם־בא יבא הכהן וראה והנה לא־פשה הנגע בבית אחרי הטח את־הבית וטהר הכהן את־הבית כי נרפא הנגע׃</seg>
          <seg id="b.LEV.14.49" type="verse">ולקח לחטא את־הבית שתי צפרים ועץ ארז ושני תולעת ואזב׃</seg>
          <seg id="b.LEV.14.50" type="verse">ושחט את־הצפר האחת אל־כלי־חרש על־מים חיים׃</seg>
          <seg id="b.LEV.14.51" type="verse">ולקח את־עץ־הארז ואת־האזב ואת שני התולעת ואת הצפר החיה וטבל אתם בדם הצפר השחוטה ובמים החיים והזה אל־הבית שבע פעמים׃</seg>
          <seg id="b.LEV.14.52" type="verse">וחטא את־הבית בדם הצפור ובמים החיים ובצפר החיה ובעץ הארז ובאזב ובשני התולעת׃</seg>
          <seg id="b.LEV.14.53" type="verse">ושלח את־הצפר החיה אל־מחוץ לעיר אל־פני השדה וכפר על־הבית וטהר׃</seg>
          <seg id="b.LEV.14.54" type="verse">זאת התורה לכל־נגע הצרעת ולנתק׃</seg>
          <seg id="b.LEV.14.55" type="verse">ולצרעת הבגד ולבית׃</seg>
          <seg id="b.LEV.14.56" type="verse">ולשאת ולספחת ולבהרת׃</seg>
          <seg id="b.LEV.14.57" type="verse">להורת ביום הטמא וביום הטהר זאת תורת הצרעת׃ ס</seg>
        </div>
        <div id="b.LEV.15" type="chapter">
          <seg id="b.LEV.15.1" type="verse">וידבר יהוה אל־משה ואל־אהרן לאמר׃</seg>
          <seg id="b.LEV.15.2" type="verse">דברו אל־בני ישראל ואמרתם אלהם איש איש כי יהיה זב מבשרו זובו טמא הוא׃</seg>
          <seg id="b.LEV.15.3" type="verse">וזאת תהיה טמאתו בזובו רר בשרו את־זובו או־החתימ* בשרו מזובו טמאתו הוא׃</seg>
          <seg id="b.LEV.15.4" type="verse">כל־המשכב אשר ישכב עליו הזב יטמא וכל־הכלי אשר־ישב עליו יטמא׃</seg>
          <seg id="b.LEV.15.5" type="verse">ואיש אשר יגע במשכבו יכבס בגדיו ורחץ במים וטמא עד־הערב׃</seg>
          <seg id="b.LEV.15.6" type="verse">והישב על־הכלי אשר־ישב עליו הזב יכבס בגדיו ורחץ במים וטמא עד־הערב׃</seg>
          <seg id="b.LEV.15.7" type="verse">והנגע בבשר הזב יכבס בגדיו ורחץ במים וטמא עד־הערב׃</seg>
          <seg id="b.LEV.15.8" type="verse">וכי־ירק הזב בטהור וכבס בגדיו ורחץ במים וטמא עד־הערב׃</seg>
          <seg id="b.LEV.15.9" type="verse">וכל־המרכב אשר ירכב עליו הזב יטמא׃</seg>
          <seg id="b.LEV.15.10" type="verse">וכל־הנגע בכל אשר יהיה תחתיו יטמא עד־הערב והנושא אותם יכבס בגדיו ורחץ במים וטמא עד־הערב׃</seg>
          <seg id="b.LEV.15.11" type="verse">וכל אשר יגע־בו הזב וידיו לא־שטף במים וכבס בגדיו ורחץ במים וטמא עד־הערב׃</seg>
          <seg id="b.LEV.15.12" type="verse">וכלי־חרש אשר־יגע־בו הזב ישבר וכל־כלי־עץ ישטף במים׃</seg>
          <seg id="b.LEV.15.13" type="verse">וכי־יטהר הזב מזובו וספר לו שבעת ימים לטהרתו וכבס בגדיו ורחץ בשרו במים חיים וטהר׃</seg>
          <seg id="b.LEV.15.14" type="verse">וביום השמיני יקח־לו שתי תרים או שני בני יונה ובא לפני יהוה אל־פתח אהל מועד ונתנם אל־הכהן׃</seg>
          <seg id="b.LEV.15.15" type="verse">ועשה אתם הכהן אחד חטאת והאחד עלה וכפר עליו הכהן לפני יהוה מזובו׃ ס</seg>
          <seg id="b.LEV.15.16" type="verse">ואיש כי־תצא ממנו שכבת־זרע ורחץ במים את־כל־בשרו וטמא עד־הערב׃</seg>
          <seg id="b.LEV.15.17" type="verse">וכל־בגד וכל־עור אשר־יהיה עליו שכבת־זרע וכבס במים וטמא עד־הערב׃ ף</seg>
          <seg id="b.LEV.15.18" type="verse">ואשה אשר ישכב איש אתה שכבת־זרע ורחצו במים וטמאו עד־הערב׃</seg>
          <seg id="b.LEV.15.19" type="verse">ואשה כי־תהיה זבה דם יהיה זבה בבשרה שבעת ימים תהיה בנדתה וכל־הנגע בה יטמא עד־הערב׃</seg>
          <seg id="b.LEV.15.20" type="verse">וכל אשר תשכב עליו בנדתה יטמא וכל אשר־תשב עליו יטמא׃</seg>
          <seg id="b.LEV.15.21" type="verse">וכל־הנגע במשכבה יכבס בגדיו ורחץ במים וטמא עד־הערב׃</seg>
          <seg id="b.LEV.15.22" type="verse">וכל־הנגע בכל־כלי אשר־תשב עליו יכבס בגדיו ורחץ במים וטמא עד־הערב׃</seg>
          <seg id="b.LEV.15.23" type="verse">ואם על־המשכב הוא או על־הכלי אשר־הוא ישבת־עליו בנגעו־בו יטמא עד־הערב׃</seg>
          <seg id="b.LEV.15.24" type="verse">ואם שכב ישכב איש אתה ותהי נדתה עליו וטמא שבעת ימים וכל־המשכב אשר־ישכב עליו יטמא׃ ף</seg>
          <seg id="b.LEV.15.25" type="verse">ואשה כי־יזוב זוב דמה ימים רבים בלא עת־נדתה או כי־תזוב על־נדתה כל־ימי זוב טמאתה כימי נדתה תהיה טמאה הוא׃</seg>
          <seg id="b.LEV.15.26" type="verse">כל־המשכב אשר־תשכב עליו כל־ימי זובה כמשכב נדתה יהיה־לה וכל־הכלי אשר תשב עליו טמא יהיה כטמאת נדתה׃</seg>
          <seg id="b.LEV.15.27" type="verse">וכל־הנוגע בם יטמא וכבס בגדיו ורחץ במים וטמא עד־הערב׃</seg>
          <seg id="b.LEV.15.28" type="verse">ואם־טהרה מזובה וספרה לה שבעת ימים ואחר תטהר׃</seg>
          <seg id="b.LEV.15.29" type="verse">וביום השמיני תקח־לה שתי תרים או שני בני יונה והביאה אותם אל־הכהן אל־פתח אהל מועד׃</seg>
          <seg id="b.LEV.15.30" type="verse">ועשה הכהן את־האחד חטאת ואת־האחד עלה וכפר עליה הכהן לפני יהוה מזוב טמאתה׃</seg>
          <seg id="b.LEV.15.31" type="verse">והזרתם את־בני־ישראל מטמאתם ולא ימתו בטמאתם בטמאם את־משכני אשר בתוכם׃</seg>
          <seg id="b.LEV.15.32" type="verse">זאת תורת* הזב ואשר תצא ממנו שכבת־זרע לטמאה־בה׃</seg>
          <seg id="b.LEV.15.33" type="verse">והדוה בנדתה והזב את־זובו לזכר ולנקבה ולאיש אשר ישכב עם־טמאה׃ ף</seg>
        </div>
        <div id="b.LEV.16" type="chapter">
          <seg id="b.LEV.16.1" type="verse">וידבר יהוה אל־משה אחרי מות שני בני אהרן בקרבתם לפני־יהוה וימתו׃</seg>
          <seg id="b.LEV.16.2" type="verse">ויאמר יהוה אל־משה דבר אל־אהרן אחיך ואל־יבא בכל־עת אל־הקדש מבית לפרכת אל־פני הכפרת אשר על־הארן ולא ימות כי בעןן אראה על־הכפרת׃</seg>
          <seg id="b.LEV.16.3" type="verse">בזאת יבא אהרן אל־הקדש בפר בן־בקר לחטאת ואיל לעלה׃</seg>
          <seg id="b.LEV.16.4" type="verse">כתנת־בד קדש ילבש ומכנסי־בד יהיו על־בשרו ובאבנט בד יחגר ובמצנפת בד יצנף בגדי־קדש הם ורחץ במים את־בשרו ולבשם׃</seg>
          <seg id="b.LEV.16.5" type="verse">ומאת עדת בני ישראל יקח שני־שעירי עזים לחטאת ואיל אחד לעלה׃</seg>
          <seg id="b.LEV.16.6" type="verse">והקריב אהרן את־פר החטאת אשר־לו וכפר בעדו ובעד ביתו׃</seg>
          <seg id="b.LEV.16.7" type="verse">ולקח את־שני השעירם והעמיד אתם לפני יהוה פתח אהל מועד׃</seg>
          <seg id="b.LEV.16.8" type="verse">ונתן אהרן על־שני השעירם גורלות גורל אחד ליהוה וגורל אחד לעזאזל׃</seg>
          <seg id="b.LEV.16.9" type="verse">והקריב אהרן את־השעיר אשר עלה עליו הגורל ליהוה ועשהו חטאת׃</seg>
          <seg id="b.LEV.16.10" type="verse">והשעיר אשר עלה עליו הגורל לעזאזל יעמד־חי לפני יהוה לכפר עליו לשלח אתו לעזאזל המדברה׃</seg>
          <seg id="b.LEV.16.11" type="verse">והקריב אהרן את־פר החטאת אשר־לו וכפר בעדו ובעד ביתו ושחט את־פר החטאת אשר־לו׃</seg>
          <seg id="b.LEV.16.12" type="verse">ולקח מלא־המחתה גחלי־אש מעל המזבח מלפני יהוה ומלא חפניו קטרת סמים דקה והביא מבית לפרכת׃</seg>
          <seg id="b.LEV.16.13" type="verse">ונתן את־הקטרת על־האש לפני יהוה וכסה עןן הקטרת את־הכפרת אשר על־העדות ולא ימות׃</seg>
          <seg id="b.LEV.16.14" type="verse">ולקח מדם הפר והזה באצבעו על־פני הכפרת קדמה ולפני הכפרת יזה שבע־פעמים מן־הדם באצבעו׃</seg>
          <seg id="b.LEV.16.15" type="verse">ושחט את־שעיר החטאת אשר לעם והביא את־דמו אל־מבית לפרכת ועשה את־דמו כאשר עשה לדם הפר והזה אתו על־הכפרת ולפני הכפרת׃</seg>
          <seg id="b.LEV.16.16" type="verse">וכפר על־הקדש מטמאת בני ישראל ומפשעיהם לכל־חטאתם וכן יעשה לאהל מועד השכן אתם בתוך טמאתם׃</seg>
          <seg id="b.LEV.16.17" type="verse">וכל־אדם לא־יהיה באהל מועד בבאו לכפר בקדש עד־צאתו וכפר בעדו ובעד ביתו ובעד כל־קהל ישראל׃</seg>
          <seg id="b.LEV.16.18" type="verse">ויצא אל־המזבח אשר לפני־יהוה וכפר עליו ולקח מדם הפר ומדם השעיר ונתן על־קרנות המזבח סביב׃</seg>
          <seg id="b.LEV.16.19" type="verse">והזה עליו מן־הדם באצבעו שבע פעמים וטהרו וקדשו מטמאת בני ישראל׃</seg>
          <seg id="b.LEV.16.20" type="verse">וכלה מכפר את־הקדש ואת־אהל מועד ואת־המזבח והקריב את־השעיר החי׃</seg>
          <seg id="b.LEV.16.21" type="verse">וסמך אהרן את־שתי [כ= ידו] [ק= ידיו] על ראש השעיר החי והתודה עליו את־כל־עונת בני ישראל ואת־כל־פשעיהם לכל־חטאתם ונתן אתם על־ראש השעיר ושלח ביד־איש עתי המדברה׃</seg>
          <seg id="b.LEV.16.22" type="verse">ונשא השעיר עליו את־כל־עונתם אל־ארץ גזרה ושלח את־השעיר במדבר׃</seg>
          <seg id="b.LEV.16.23" type="verse">ובא אהרן אל־אהל מועד ופשט את־בגדי הבד אשר לבש בבאו אל־הקדש והניחם שם׃</seg>
          <seg id="b.LEV.16.24" type="verse">ורחץ את־בשרו במים במקום קדוש ולבש את־בגדיו ויצא ועשה את־עלתו ואת־עלת העם וכפר בעדו ובעד העם׃</seg>
          <seg id="b.LEV.16.25" type="verse">ואת חלב החטאת יקטיר המזבחה׃</seg>
          <seg id="b.LEV.16.26" type="verse">והמשלח את־השעיר לעזאזל יכבס בגדיו ורחץ את־בשרו במים ואחרי־כן יבוא אל־המחנה׃</seg>
          <seg id="b.LEV.16.27" type="verse">ואת פר החטאת ואת שעיר החטאת אשר הובא את־דםם לכפר בקדש יוציא אל־מחוץ למחנה ושרפו באש את־ערתם ואת־בשרם ואת־פרשם׃</seg>
          <seg id="b.LEV.16.28" type="verse">והשרף אתם יכבס בגדיו ורחץ את־בשרו במים ואחרי־כן יבוא אל־המחנה׃</seg>
          <seg id="b.LEV.16.29" type="verse">והיתה לכם לחקת עולם בחדש השביעי בעשור לחדש תענו את־נפשתיכם וכל־מלאכה לא תעשו האזרח והגר הגר בתוככם׃</seg>
          <seg id="b.LEV.16.30" type="verse">כי־ביום הזה יכפר עליכם לטהר אתכם מכל חטאתיכם לפני יהוה תטהרו׃</seg>
          <seg id="b.LEV.16.31" type="verse">שבת שבתון היא לכם ועניתם את־נפשתיכם חקת עולם׃</seg>
          <seg id="b.LEV.16.32" type="verse">וכפר הכהן אשר־ימשח אתו ואשר ימלא את־ידו לכהן תחת אביו ולבש את־בגדי הבד בגדי הקדש׃</seg>
          <seg id="b.LEV.16.33" type="verse">וכפר את־מקדש הקדש ואת־אהל מועד ואת־המזבח יכפר ועל הכהנים ועל־כל־עם הקהל יכפר׃</seg>
          <seg id="b.LEV.16.34" type="verse">והיתה־זאת לכם לחקת עולם לכפר על־בני ישראל מכל־חטאתם אחת בשנה ויעש כאשר צוה יהוה את־משה׃ ף</seg>
        </div>
        <div id="b.LEV.17" type="chapter">
          <seg id="b.LEV.17.1" type="verse">וידבר יהוה אל־משה לאמר׃</seg>
          <seg id="b.LEV.17.2" type="verse">דבר אל־אהרן ואל־בניו ואל כל־בני ישראל ואמרת אליהם זה הדבר אשר־צוה יהוה לאמר׃</seg>
          <seg id="b.LEV.17.3" type="verse">איש איש מבית ישראל אשר ישחט שור או־כשב או־עז במחנה או אשר ישחט מחוץ למחנה׃</seg>
          <seg id="b.LEV.17.4" type="verse">ואל־פתח אהל מועד לא הביאו להקריב קרבן ליהוה לפני משכן יהוה דם יחשב לאיש ההוא דם שפך ונכרת האיש ההוא מקרב עמו׃</seg>
          <seg id="b.LEV.17.5" type="verse">למען אשר יביאו בני ישראל את־זבחיהם אשר הם זבחים על־פני השדה והביאם ליהוה אל־פתח אהל מועד אל־הכהן וזבחו זבחי שלמים ליהוה אותם׃</seg>
          <seg id="b.LEV.17.6" type="verse">וזרק הכהן את־הדם על־מזבח יהוה פתח אהל מועד והקטיר החלב לריח ניחח ליהוה׃</seg>
          <seg id="b.LEV.17.7" type="verse">ולא־יזבחו עוד את־זבחיהם לשעירם אשר הם זנים אחריהם חקת עולם תהיה־זאת להם לדרתם׃</seg>
          <seg id="b.LEV.17.8" type="verse">ואלהם תאמר איש איש מבית ישראל ומן־הגר אשר־יגור בתוכם אשר־יעלה עלה או־זבח׃</seg>
          <seg id="b.LEV.17.9" type="verse">ואל־פתח אהל מועד לא יביאנו לעשות אתו ליהוה ונכרת האיש ההוא מעמיו׃</seg>
          <seg id="b.LEV.17.10" type="verse">ואיש איש מבית ישראל ומן־הגר הגר בתוכם אשר יאכל כל־דם ונתתי פני בנפש האכלת את־הדם והכרתי אתה מקרב עמה׃</seg>
          <seg id="b.LEV.17.11" type="verse">כי נפש הבשר בדם הוא ואני נתתיו לכם על־המזבח לכפר על־נפשתיכם כי־הדם הוא בנפש יכפר׃</seg>
          <seg id="b.LEV.17.12" type="verse">על־כן אמרתי לבני ישראל כל־נפש םכם לא־תאכל דם והגר הגר בתוככם לא־יאכל דם׃ ס</seg>
          <seg id="b.LEV.17.13" type="verse">ואיש איש מבני ישראל ומן־הגר הגר בתוכם אשר יצוד ציד חיה או־עוף אשר יאכל ושפך את־דמו וכסהו בעפר׃</seg>
          <seg id="b.LEV.17.14" type="verse">כי־נפש כל־בשר דמו בנפשו הוא ואמר לבני ישראל דם כל־בשר לא תאכלו כי נפש כל־בשר דמו הוא כל־אכליו יכרת׃</seg>
          <seg id="b.LEV.17.15" type="verse">וכל־נפש אשר תאכל נבלה וטרפה באזרח ובגר וכבס בגדיו ורחץ במים וטמא עד־הערב וטהר׃</seg>
          <seg id="b.LEV.17.16" type="verse">ואם לא יכבס ובשרו לא ירחץ ונשא עונו׃ ף</seg>
        </div>
        <div id="b.LEV.18" type="chapter">
          <seg id="b.LEV.18.1" type="verse">וידבר יהוה אל־משה לאמר׃</seg>
          <seg id="b.LEV.18.2" type="verse">דבר אל־בני ישראל ואמרת אלהם אני יהוה אלהיכם׃</seg>
          <seg id="b.LEV.18.3" type="verse">כמעשה ארץ־מצרים אשר ישבתם־בה לא תעשו וכמעשה ארץ־כנען אשר אני מביא אתכם שמה לא תעשו ובחקתיהם לא תלכו׃</seg>
          <seg id="b.LEV.18.4" type="verse">את־משפטי תעשו ואת־חקתי תשמרו ללכת בהם אני יהוה אלהיכם׃</seg>
          <seg id="b.LEV.18.5" type="verse">ושמרתם את־חקתי ואת־משפטי אשר יעשה אתם האדם וחי בהם אני יהוה׃ ס</seg>
          <seg id="b.LEV.18.6" type="verse">איש איש אל־כל־שאר בשרו לא תקרבו לגלות ערוה אני יהוה׃ ס</seg>
          <seg id="b.LEV.18.7" type="verse">ערות אביך וערות אמך לא תגלה אמך הוא לא תגלה ערותה׃ ס</seg>
          <seg id="b.LEV.18.8" type="verse">ערות אשת־אביך לא תגלה ערות אביך הוא׃ ס</seg>
          <seg id="b.LEV.18.9" type="verse">ערות אחותך בת־אביך או בת־אמך מולדת בית או מולדת חוץ לא תגלה ערותן׃ ס</seg>
          <seg id="b.LEV.18.10" type="verse">ערות בת־בנך או בת־בתך לא תגלה ערותן כי ערותך הנה׃ ס</seg>
          <seg id="b.LEV.18.11" type="verse">ערות בת־אשת אביך מולדת אביך אחותך הוא לא תגלה ערותה׃ ס</seg>
          <seg id="b.LEV.18.12" type="verse">ערות אחות־אביך לא תגלה שאר אביך הוא׃ ס</seg>
          <seg id="b.LEV.18.13" type="verse">ערות אחות־אמך לא תגלה כי־שאר אמך הוא׃ ס</seg>
          <seg id="b.LEV.18.14" type="verse">ערות אחי־אביך לא תגלה אל־אשתו לא תקרב דדתך הוא׃ ס</seg>
          <seg id="b.LEV.18.15" type="verse">ערות כלתך לא תגלה אשת בנך הוא לא תגלה ערותה׃ ס</seg>
          <seg id="b.LEV.18.16" type="verse">ערות אשת־אחיך לא תגלה ערות אחיך הוא׃ ס</seg>
          <seg id="b.LEV.18.17" type="verse">ערות אשה ובתה לא תגלה את־בת־בנה ואת־בת־בתה לא תקח לגלות ערותה שארה הנה זמה הוא׃</seg>
          <seg id="b.LEV.18.18" type="verse">ואשה אל־אחתה לא תקח לצרר לגלות ערותה עליה בחייה׃</seg>
          <seg id="b.LEV.18.19" type="verse">ואל־אשה בנדת טמאתה לא תקרב לגלות ערותה׃</seg>
          <seg id="b.LEV.18.20" type="verse">ואל־אשת עמיתך לא־תתן שכבתך לזרע לטמאה־בה׃</seg>
          <seg id="b.LEV.18.21" type="verse">ומזרעך לא־תתן להעביר למלך ולא תחלל את־שם אלהיך אני יהוה׃</seg>
          <seg id="b.LEV.18.22" type="verse">ואת־זכר לא תשכב משכבי אשה תועבה הוא׃</seg>
          <seg id="b.LEV.18.23" type="verse">ובכל־בהמה לא־תתן שכבתך לטמאה־בה ואשה לא־תעמד לפני בהמה לרבעה תבל הוא׃</seg>
          <seg id="b.LEV.18.24" type="verse">אל־תטמאו בכל־אלה כי בכל־אלה נטמאו הגוים אשר־אני משלח מפניכם׃</seg>
          <seg id="b.LEV.18.25" type="verse">ותטמא הארץ ואפקד עונה עליה ותקא הארץ את־ישביה׃</seg>
          <seg id="b.LEV.18.26" type="verse">ושמרתם אתם את־חקתי ואת־משפטי ולא תעשו מכל התועבת האלה האזרח והגר הגר בתוככם׃</seg>
          <seg id="b.LEV.18.27" type="verse">כי את־כל־התועבת האל עשו אנשי־הארץ אשר לפניכם ותטמא הארץ׃</seg>
          <seg id="b.LEV.18.28" type="verse">ולא־תקיא הארץ אתכם בטמאכם אתה כאשר קאה את־הגוי אשר לפניכם׃</seg>
          <seg id="b.LEV.18.29" type="verse">כי כל־אשר יעשה מכל התועבות האלה ונכרתו הנפשות העשת מקרב עםם׃</seg>
          <seg id="b.LEV.18.30" type="verse">ושמרתם את־משמרתי לבלתי עשות מחקות התועבת אשר נעשו לפניכם ולא תטמאו בהם אני יהוה אלהיכם׃ ף</seg>
        </div>
        <div id="b.LEV.19" type="chapter">
          <seg id="b.LEV.19.1" type="verse">וידבר יהוה אל־משה לאמר׃</seg>
          <seg id="b.LEV.19.2" type="verse">דבר אל־כל־עדת בני־ישראל ואמרת אלהם קדשים תהיו כי קדוש אני יהוה אלהיכם׃</seg>
          <seg id="b.LEV.19.3" type="verse">איש אמו ואביו תיראו ואת־שבתתי תשמרו אני יהוה אלהיכם׃</seg>
          <seg id="b.LEV.19.4" type="verse">אל־תפנו אל־האלילים ואלהי מסכה לא תעשו לכם אני יהוה אלהיכם׃</seg>
          <seg id="b.LEV.19.5" type="verse">וכי תזבחו זבח שלמים ליהוה לרצנכם תזבחהו׃</seg>
          <seg id="b.LEV.19.6" type="verse">ביום זבחכם יאכל וממחרת והנותר עד־יום השלישי באש ישרף׃</seg>
          <seg id="b.LEV.19.7" type="verse">ואם האכל יאכל ביום השלישי פגול הוא לא ירצה׃</seg>
          <seg id="b.LEV.19.8" type="verse">ואכליו עונו ישא כי־את־קדש יהוה חלל ונכרתה הנפש ההוא מעמיה׃</seg>
          <seg id="b.LEV.19.9" type="verse">ובקצרכם את־קציר ארצכם לא תכלה פאת שדך לקצר ולקט קצירך לא תלקט׃</seg>
          <seg id="b.LEV.19.10" type="verse">וכרמך לא תעולל ופרט כרמך לא תלקט לעני ולגר תעזב אתם אני יהוה אלהיכם׃</seg>
          <seg id="b.LEV.19.11" type="verse">לא תגנבו ולא־תכחשו ולא־תשקרו איש בעמיתו׃</seg>
          <seg id="b.LEV.19.12" type="verse">ולא־תשבעו בשמי לשקר וחללת את־שם אלהיך אני יהוה׃</seg>
          <seg id="b.LEV.19.13" type="verse">לא־תעשק את־רעך ולא תגזל לא־תלין פעלת שכיר אתך עד־בקר׃</seg>
          <seg id="b.LEV.19.14" type="verse">לא־תקלל חרש ולפני עור לא תתן מכשל ויראת מאלהיך אני יהוה׃</seg>
          <seg id="b.LEV.19.15" type="verse">לא־תעשו עול במשפט לא־תשא פני־דל ולא תהדר פני גדול בצדק תשפט עמיתך׃</seg>
          <seg id="b.LEV.19.16" type="verse">לא־תלך רכיל בעמיך לא תעמד על־דם רעך אני יהוה׃</seg>
          <seg id="b.LEV.19.17" type="verse">לא־תשנא את־אחיך בלבבך הוכח תוכיח את־עמיתך ולא־תשא עליו חטא׃</seg>
          <seg id="b.LEV.19.18" type="verse">לא־תקם ולא־תטר את־בני עמך ואהבת לרעך כמוך אני יהוה׃</seg>
          <seg id="b.LEV.19.19" type="verse">את־חקתי תשמרו בהמתך לא־תרביע כלאים שדך לא־תזרע כלאים ובגד כלאים שעטנז לא יעלה עליך׃ ף</seg>
          <seg id="b.LEV.19.20" type="verse">ואיש כי־ישכב את־אשה שכבת־זרע והוא שפחה נחרפת לאיש והפדה לא נפדתה או חפשה לא נתן־לה בקרת תהיה לא יומתו כי־לא חפשה׃</seg>
          <seg id="b.LEV.19.21" type="verse">והביא את־אשמו ליהוה אל־פתח אהל מועד איל אשם׃</seg>
          <seg id="b.LEV.19.22" type="verse">וכפר עליו הכהן באיל האשם לפני יהוה על־חטאתו אשר חטא ונסלח לו מחטאתו אשר חטא׃ ף</seg>
          <seg id="b.LEV.19.23" type="verse">וכי־תבאו אל־הארץ ונטעתם כל־עץ מאכל וערלתם ערלתו את־פריו שלש שנים יהיה לכם ערלים לא יאכל׃</seg>
          <seg id="b.LEV.19.24" type="verse">ובשנה הרביעת יהיה כל־פריו קדש הלולים ליהוה׃</seg>
          <seg id="b.LEV.19.25" type="verse">ובשנה החמישת תאכלו את־פריו להוסיף לכם תבואתו אני יהוה אלהיכם׃</seg>
          <seg id="b.LEV.19.26" type="verse">לא תאכלו על־הדם לא תנחשו ולא תעוננו׃</seg>
          <seg id="b.LEV.19.27" type="verse">לא תקפו פאת ראשכם ולא תשחית את פאת זקנך׃</seg>
          <seg id="b.LEV.19.28" type="verse">ושרט לנפש* לא תתנו בבשרכם וכתבת קעקע לא תתנו בכם אני יהוה׃</seg>
          <seg id="b.LEV.19.29" type="verse">אל־תחלל את־בתך להזנותה ולא־תזנה הארץ ומלאה הארץ זמה׃</seg>
          <seg id="b.LEV.19.30" type="verse">את־שבתתי תשמרו ומקדשי תיראו אני יהוה׃</seg>
          <seg id="b.LEV.19.31" type="verse">אל־תפנו אל־האבת ואל־הידענים אל־תבקשו לטמאה בהם אני יהוה אלהיכם׃</seg>
          <seg id="b.LEV.19.32" type="verse">מפני שיבה תקום והדרת פני זקן ויראת מאלהיך אני יהוה׃ ף</seg>
          <seg id="b.LEV.19.33" type="verse">וכי־יגור אתך גר בארצכם לא תונו אתו׃</seg>
          <seg id="b.LEV.19.34" type="verse">כאזרח םכם יהיה לכם הגר הגר אתכם ואהבת לו כמוך כי־גרים הייתם בארץ מצרים אני יהוה אלהיכם׃</seg>
          <seg id="b.LEV.19.35" type="verse">לא־תעשו עול במשפט במדה במשקל ובמשורה׃</seg>
          <seg id="b.LEV.19.36" type="verse">מאזני צדק אבני־צדק איפת צדק והין צדק יהיה לכם אני יהוה אלהיכם אשר־הוצאתי אתכם מארץ מצרים׃</seg>
          <seg id="b.LEV.19.37" type="verse">ושמרתם את־כל־חקתי ואת־כל־משפטי ועשיתמ* אתם אני יהוה׃ ף</seg>
        </div>
        <div id="b.LEV.20" type="chapter">
          <seg id="b.LEV.20.1" type="verse">וידבר יהוה אל־משה לאמר׃</seg>
          <seg id="b.LEV.20.2" type="verse">ואל־בני ישראל תאמר איש איש מבני ישראל ומן־הגר הגר בישראל אשר יתן מזרעו למלך מות יומת עם הארץ ירגמהו באבן׃</seg>
          <seg id="b.LEV.20.3" type="verse">ואני אתן את־פני באיש ההוא והכרתי אתו מקרב עמו כי מזרעו נתן למלך למען טמא את־מקדשי ולחלל את־שם קדשי׃</seg>
          <seg id="b.LEV.20.4" type="verse">ואם העלם יעלימו* עם הארץ את־עיניהם מן־האיש ההוא בתתו מזרעו למלך לבלתי המית אתו׃</seg>
          <seg id="b.LEV.20.5" type="verse">ושמתי אני את־פני באיש ההוא ובמשפחתו והכרתי אתו ואת כל־הזנים אחריו לזנות אחרי המלך מקרב עםם׃</seg>
          <seg id="b.LEV.20.6" type="verse">והנפש אשר תפנה אל־האבת ואל־הידענים לזנות אחריהם ונתתי את־פני בנפש ההוא והכרתי אתו מקרב עמו׃</seg>
          <seg id="b.LEV.20.7" type="verse">והתקדשתם והייתם קדשים כי אני יהוה אלהיכם׃</seg>
          <seg id="b.LEV.20.8" type="verse">ושמרתם את־חקתי ועשיתם אתם אני יהוה מקדשכם׃</seg>
          <seg id="b.LEV.20.9" type="verse">כי־איש איש אשר יקלל את־אביו ואת־אמו מות יומת אביו ואמו קלל דמיו בו׃</seg>
          <seg id="b.LEV.20.10" type="verse">ואיש אשר ינאף את־אשת איש אשר ינאף את־אשת רעהו מות־יומת הנאף והנאפת׃</seg>
          <seg id="b.LEV.20.11" type="verse">ואיש אשר ישכב את־אשת אביו ערות אביו גלה מות־יומתו שניהם דמיהם בם׃</seg>
          <seg id="b.LEV.20.12" type="verse">ואיש אשר ישכב את־כלתו מות יומתו שניהם תבל עשו דמיהם בם׃</seg>
          <seg id="b.LEV.20.13" type="verse">ואיש אשר ישכב את־זכר משכבי אשה תועבה עשו שניהם מות יומתו דמיהם בם׃</seg>
          <seg id="b.LEV.20.14" type="verse">ואיש אשר יקח את־אשה ואת־אמה זמה הוא באש ישרפו אתו ואתהן ולא־תהיה זמה בתוככם׃</seg>
          <seg id="b.LEV.20.15" type="verse">ואיש אשר יתן שכבתו בבהמה מות יומת ואת־הבהמה תהרגו׃</seg>
          <seg id="b.LEV.20.16" type="verse">ואשה אשר תקרב אל־כל־בהמה לרבעה אתה והרגת את־האשה ואת־הבהמה מות יומתו דמיהם בם׃</seg>
          <seg id="b.LEV.20.17" type="verse">ואיש אשר־יקח את־אחתו בת־אביו או בת־אמו וראה את־ערותה והיא־תראה את־ערותו חסד הוא ונכרתו לעיני בני עםם ערות אחתו גלה עונו ישא׃</seg>
          <seg id="b.LEV.20.18" type="verse">ואיש אשר־ישכב את־אשה דוה וגלה את־ערותה את־מקרה הערה והיא גלתה* את־מקור דמיה ונכרתו שניהם מקרב עםם׃</seg>
          <seg id="b.LEV.20.19" type="verse">וערות אחות אמך ואחות אביך לא תגלה כי את־שארו הערה עונם ישאו׃</seg>
          <seg id="b.LEV.20.20" type="verse">ואיש אשר ישכב את־דדתו ערות דדו גלה חטאם ישאו ערירים ימתו׃</seg>
          <seg id="b.LEV.20.21" type="verse">ואיש אשר יקח את־אשת אחיו נדה הוא ערות אחיו גלה ערירים יהיו׃</seg>
          <seg id="b.LEV.20.22" type="verse">ושמרתם את־כל־חקתי ואת־כל־משפטי ועשיתם אתם ולא־תקיא אתכם הארץ אשר אני מביא אתכם שמה לשבת בה׃</seg>
          <seg id="b.LEV.20.23" type="verse">ולא תלכו בחקת הגוי אשר־אני משלח מפניכם כי את־כל־אלה עשו ואקץ בם׃</seg>
          <seg id="b.LEV.20.24" type="verse">ואמר לכם אתם תירשו את־אדמתם ואני אתננה לכם לרשת אתה ארץ זבת חלב ודבש אני יהוה אלהיכם אשר־הבדלתי אתכם מן־העמים׃</seg>
          <seg id="b.LEV.20.25" type="verse">והבדלתם בין־הבהמה הטהרה לטמאה ובין־העוף הטמא לטהר ולא־תשקצו את־נפשתיכם בבהמה ובעוף ובכל אשר תרמש האדמה אשר־הבדלתי לכם לטמא׃</seg>
          <seg id="b.LEV.20.26" type="verse">והייתם לי קדשים כי קדוש אני יהוה ואבדל אתכם מן־העמים להיות לי׃</seg>
          <seg id="b.LEV.20.27" type="verse">ואיש או־אשה כי־יהיה* בהם אוב או ידעני מות יומתו באבן ירגמו אתם דמיהם בם׃ ף</seg>
        </div>
        <div id="b.LEV.21" type="chapter">
          <seg id="b.LEV.21.1" type="verse">ויאמר יהוה אל־משה אמר אל־הכהנים בני אהרן ואמרת אלהם לנפש לא־יטמא בעמיו׃</seg>
          <seg id="b.LEV.21.2" type="verse">כי אם־לשארו הקרב אליו לאמו ולאביו ולבנו ולבתו ולאחיו׃</seg>
          <seg id="b.LEV.21.3" type="verse">ולאחתו הבתולה הקרובה אליו אשר לא־היתה לאיש לה יטמא׃</seg>
          <seg id="b.LEV.21.4" type="verse">לא יטמא בעל בעמיו להחלו׃</seg>
          <seg id="b.LEV.21.5" type="verse">לא־[כ= יקרחה] [ק= יקרחו] קרחה בראשם ופאת זקנם לא יגלחו ובבשרם לא ישרטו שרטת׃</seg>
          <seg id="b.LEV.21.6" type="verse">קדשים יהיו לאלהיהם ולא יחללו שם אלהיהם כי את־אשי יהוה לחם אלהיהם הם מקריבם והיו קדש׃</seg>
          <seg id="b.LEV.21.7" type="verse">אשה זנה וחללה לא יקחו ואשה גרושה מאישה לא יקחו כי־קדש הוא לאלהיו׃</seg>
          <seg id="b.LEV.21.8" type="verse">וקדשתו כי־את־לחם אלהיך הוא מקריב קדש יהיה־לך כי קדוש אני יהוה מקדשכם׃</seg>
          <seg id="b.LEV.21.9" type="verse">ובת איש כהן כי תחל לזנות את־אביה היא מחללת באש תשרף׃ ס</seg>
          <seg id="b.LEV.21.10" type="verse">והכהן הגדול מאחיו אשר־יוצק על־ראשו שמן המשחה ומלא את־ידו ללבש את־הבגדים את־ראשו לא יפרע ובגדיו לא יפרם׃</seg>
          <seg id="b.LEV.21.11" type="verse">ועל כל־נפשת מת לא יבא לאביו ולאמו לא יטמא׃</seg>
          <seg id="b.LEV.21.12" type="verse">ומן־המקדש לא יצא ולא יחלל את מקדש אלהיו כי נזר שמן משחת אלהיו עליו אני יהוה׃</seg>
          <seg id="b.LEV.21.13" type="verse">והוא אשה בבתוליה יקח׃</seg>
          <seg id="b.LEV.21.14" type="verse">אלמנה וגרושה וחללה זנה את־אלה לא יקח כי אם־בתולה מעמיו יקח אשה׃</seg>
          <seg id="b.LEV.21.15" type="verse">ולא־יחלל זרעו בעמיו כי אני יהוה מקדשו׃ ף</seg>
          <seg id="b.LEV.21.16" type="verse">וידבר יהוה אל־משה לאמר׃</seg>
          <seg id="b.LEV.21.17" type="verse">דבר אל־אהרן לאמר איש מזרעך לדרתם אשר יהיה בו מום לא יקרב להקריב לחם אלהיו׃</seg>
          <seg id="b.LEV.21.18" type="verse">כי כל־איש אשר־בו מום לא יקרב איש עור או פסח או חרם או שרוע׃</seg>
          <seg id="b.LEV.21.19" type="verse">או איש אשר־יהיה בו שבר רגל או שבר יד׃</seg>
          <seg id="b.LEV.21.20" type="verse">או־גבן או־דק או תבלל בעינו או גרב או ילפת או מרוח אשך׃</seg>
          <seg id="b.LEV.21.21" type="verse">כל־איש אשר־בו מום מזרע אהרן הכהן לא יגש להקריב את־אשי יהוה מום בו את לחם אלהיו לא יגש להקריב׃</seg>
          <seg id="b.LEV.21.22" type="verse">לחם אלהיו מקדשי הקדשים ומן־הקדשים יאכל׃</seg>
          <seg id="b.LEV.21.23" type="verse">אך אל־הפרכת לא יבא ואל־המזבח לא יגש כי־מום בו ולא יחלל את־מקדשי כי אני יהוה מקדשם׃</seg>
          <seg id="b.LEV.21.24" type="verse">וידבר משה אל־אהרן ואל־בניו ואל־כל־בני ישראל׃ ף</seg>
        </div>
        <div id="b.LEV.22" type="chapter">
          <seg id="b.LEV.22.1" type="verse">וידבר יהוה אל־משה לאמר׃</seg>
          <seg id="b.LEV.22.2" type="verse">דבר אל־אהרן ואל־בניו וינזרו מקדשי בני־ישראל ולא יחללו את־שם קדשי אשר הם מקדשים לי אני יהוה׃</seg>
          <seg id="b.LEV.22.3" type="verse">אמר אלהם לדרתיכם כל־איש אשר־יקרב מכל־זרעכם אל־הקדשים אשר יקדישו בני־ישראל ליהוה וטמאתו עליו ונכרתה הנפש ההוא מלפני אני יהוה׃</seg>
          <seg id="b.LEV.22.4" type="verse">איש איש מזרע אהרן והוא צרוע או זב בקדשים לא יאכל עד אשר יטהר והנגע בכל־טמא־נפש או איש אשר־תצא ממנו שכבת־זרע׃</seg>
          <seg id="b.LEV.22.5" type="verse">או־איש אשר יגע בכל־שרץ אשר יטמא־לו או באדם אשר יטמא־לו לכל טמאתו׃</seg>
          <seg id="b.LEV.22.6" type="verse">נפש אשר תגע־בו וטמאה עד־הערב ולא יאכל מן־הקדשים כי אם־רחץ בשרו במים׃</seg>
          <seg id="b.LEV.22.7" type="verse">ובא השמש וטהר ואחר יאכל מן־הקדשים כי לחמו הוא׃</seg>
          <seg id="b.LEV.22.8" type="verse">נבלה וטרפה לא יאכל לטמאה־בה אני יהוה׃</seg>
          <seg id="b.LEV.22.9" type="verse">ושמרו את־משמרתי ולא־ישאו עליו חטא ומתו בו כי יחללהו אני יהוה מקדשם׃</seg>
          <seg id="b.LEV.22.10" type="verse">וכל־זר לא־יאכל קדש תושב כהן ושכיר לא־יאכל קדש׃</seg>
          <seg id="b.LEV.22.11" type="verse">וכהן כי־יקנה נפש קנין כספו הוא יאכל בו ויליד ביתו הם יאכלו בלחמו׃</seg>
          <seg id="b.LEV.22.12" type="verse">ובת־כהן כי תהיה לאיש זר הוא בתרומת הקדשים לא תאכל׃</seg>
          <seg id="b.LEV.22.13" type="verse">ובת־כהן כי תהיה אלמנה וגרושה וזרע אין לה ושבה אל־בית אביה כנעוריה מלחם אביה תאכל וכל־זר לא־יאכל בו׃ ס</seg>
          <seg id="b.LEV.22.14" type="verse">ואיש כי־יאכל קדש בשגגה ויסף חמשיתו עליו ונתן לכהן את־הקדש׃</seg>
          <seg id="b.LEV.22.15" type="verse">ולא יחללו את־קדשי בני ישראל את אשר־ירימו ליהוה׃</seg>
          <seg id="b.LEV.22.16" type="verse">והשיאו אותם עון אשמה באכלם את־קדשיהם כי אני יהוה מקדשם׃ ף</seg>
          <seg id="b.LEV.22.17" type="verse">וידבר יהוה אל־משה לאמר׃</seg>
          <seg id="b.LEV.22.18" type="verse">דבר אל־אהרן ואל־בניו ואל כל־בני ישראל ואמרת אלהם איש איש מבית ישראל ומן־הגר בישראל אשר יקריב קרבנו לכל־נדריהם ולכל־נדבותם אשר־יקריבו ליהוה לעלה׃</seg>
          <seg id="b.LEV.22.19" type="verse">לרצנכם תמים זכר בבקר בכשבים ובעזים׃</seg>
          <seg id="b.LEV.22.20" type="verse">כל אשר־בו מום לא תקריבו כי־לא לרצון יהיה לכם׃</seg>
          <seg id="b.LEV.22.21" type="verse">ואיש כי־יקריב זבח־שלמים ליהוה לפלא־נדר או לנדבה בבקר או בצאן תמים יהיה לרצון כל־מום לא יהיה־בו׃</seg>
          <seg id="b.LEV.22.22" type="verse">עורת או שבור או־חרוץ או־יבלת או גרב או ילפת לא־תקריבו אלה ליהוה ואשה לא־תתנו מהם על־המזבח ליהוה׃</seg>
          <seg id="b.LEV.22.23" type="verse">ושור ושה שרוע וקלוט נדבה תעשה אתו ולנדר לא ירצה׃</seg>
          <seg id="b.LEV.22.24" type="verse">ומעוך וכתות ונתוק וכרות לא תקריבו ליהוה ובארצכם לא תעשו׃</seg>
          <seg id="b.LEV.22.25" type="verse">ומיד בן־נכר לא תקריבו את־לחם אלהיכם מכל־אלה כי משחתם בהם מום בם לא ירצו לכם׃ ף</seg>
          <seg id="b.LEV.22.26" type="verse">וידבר יהוה אל־משה לאמר׃</seg>
          <seg id="b.LEV.22.27" type="verse">שור או־כשב או־עז כי יולד והיה שבעת ימים תחת אמו ומיום השמיני והלאה ירצה לקרבן אשה ליהוה׃</seg>
          <seg id="b.LEV.22.28" type="verse">ושור או־שה אתו ואת־בנו לא תשחטו ביום אחד׃</seg>
          <seg id="b.LEV.22.29" type="verse">וכי־תזבחו זבח־תודה ליהוה לרצנכם תזבחו׃</seg>
          <seg id="b.LEV.22.30" type="verse">ביום ההוא יאכל לא־תותירו ממנו עד־בקר אני יהוה׃</seg>
          <seg id="b.LEV.22.31" type="verse">ושמרתם מצותי ועשיתם אתם אני יהוה׃</seg>
          <seg id="b.LEV.22.32" type="verse">ולא תחללו את־שם קדשי ונקדשתי בתוך בני ישראל אני יהוה מקדשכם׃</seg>
          <seg id="b.LEV.22.33" type="verse">המוציא אתכם מארץ מצרים להיות לכם לאלהים אני יהוה׃ ף</seg>
        </div>
        <div id="b.LEV.23" type="chapter">
          <seg id="b.LEV.23.1" type="verse">וידבר יהוה אל־משה לאמר׃</seg>
          <seg id="b.LEV.23.2" type="verse">דבר אל־בני ישראל ואמרת אלהם מועדי יהוה אשר־תקראו אתם מקראי קדש אלה הם מועדי׃</seg>
          <seg id="b.LEV.23.3" type="verse">ששת ימים תעשה מלאכה וביום השביעי שבת שבתון מקרא־קדש כל־מלאכה לא תעשו שבת הוא ליהוה בכל מושבתיכם׃ ף</seg>
          <seg id="b.LEV.23.4" type="verse">אלה מועדי יהוה מקראי קדש אשר־תקראו אתם במועדם׃</seg>
          <seg id="b.LEV.23.5" type="verse">בחדש הראשון בארבעה עשר לחדש בין הערבים פסח ליהוה׃</seg>
          <seg id="b.LEV.23.6" type="verse">ובחמשה עשר יום לחדש הזה חג המצות ליהוה שבעת ימים מצות תאכלו׃</seg>
          <seg id="b.LEV.23.7" type="verse">ביום הראשון מקרא־קדש יהיה לכם כל־מלאכת עבדה לא תעשו׃</seg>
          <seg id="b.LEV.23.8" type="verse">והקרבתם אשה ליהוה שבעת ימים ביום השביעי מקרא־קדש כל־מלאכת עבדה לא תעשו׃ ף</seg>
          <seg id="b.LEV.23.9" type="verse">וידבר יהוה אל־משה לאמר׃</seg>
          <seg id="b.LEV.23.10" type="verse">דבר אל־בני ישראל ואמרת אלהם כי־תבאו אל־הארץ אשר אני נתן לכם וקצרתם את־קצירה והבאתם את־עמר ראשית קצירכם אל־הכהן׃</seg>
          <seg id="b.LEV.23.11" type="verse">והניף את־העמר לפני יהוה לרצנכם ממחרת השבת יניפנו הכהן׃</seg>
          <seg id="b.LEV.23.12" type="verse">ועשיתם ביום הניפכם את־העמר כבש תמים בן־שנתו לעלה ליהוה׃</seg>
          <seg id="b.LEV.23.13" type="verse">ומנחתו שני עשרנים סלת בלולה בשמן אשה ליהוה ריח ניחח ונסכה* יין רביעת ההין׃</seg>
          <seg id="b.LEV.23.14" type="verse">ולחם וקלי וכרמל לא תאכלו עד־עצם היום הזה עד הביאכם את־קרבן אלהיכם חקת עולם לדרתיכם בכל משבתיכם׃ ס</seg>
          <seg id="b.LEV.23.15" type="verse">וספרתם לכם ממחרת השבת מיום הביאכם את־עמר התנופה שבע שבתות תמימת תהיינה׃</seg>
          <seg id="b.LEV.23.16" type="verse">עד ממחרת השבת השביעת תספרו חמשים יום והקרבתם מנחה חדשה ליהוה׃</seg>
          <seg id="b.LEV.23.17" type="verse">ממושבתיכם תביאו לחם תנופה שתים שני עשרנים סלת תהיינה חמץ תאפינה בכורים ליהוה׃</seg>
          <seg id="b.LEV.23.18" type="verse">והקרבתם על־הלחם שבעת כבשים תמיםם בני שנה ופר בן־בקר אחד ואילם שנים יהיו עלה ליהוה ומנחתם ונסכיהם אשה ריח־ניחח ליהוה׃</seg>
          <seg id="b.LEV.23.19" type="verse">ועשיתם שעיר־עזים אחד לחטאת ושני כבשים בני שנה לזבח שלמים׃</seg>
          <seg id="b.LEV.23.20" type="verse">והניף הכהן אתם על לחם הבכורים תנופה לפני יהוה על־שני כבשים קדש יהיו ליהוה לכהן׃</seg>
          <seg id="b.LEV.23.21" type="verse">וקראתם בעצם היום הזה מקרא־קדש יהיה לכם כל־מלאכת עבדה לא תעשו חקת עולם בכל־מושבתיכם לדרתיכם׃</seg>
          <seg id="b.LEV.23.22" type="verse">ובקצרכם את־קציר ארצכם לא־תכלה פאת שדך בקצרך ולקט קצירך לא תלקט לעני ולגר תעזב אתם אני יהוה אלהיכם׃ ס</seg>
          <seg id="b.LEV.23.23" type="verse">וידבר יהוה אל־משה לאמר׃</seg>
          <seg id="b.LEV.23.24" type="verse">דבר אל־בני ישראל לאמר בחדש השביעי באחד לחדש יהיה לכם שבתון זכרון תרועה מקרא־קדש׃</seg>
          <seg id="b.LEV.23.25" type="verse">כל־מלאכת עבדה לא תעשו והקרבתם אשה ליהוה׃ ס</seg>
          <seg id="b.LEV.23.26" type="verse">וידבר יהוה אל־משה לאמר׃</seg>
          <seg id="b.LEV.23.27" type="verse">אך בעשור לחדש השביעי הזה יום הכפרים הוא מקרא־קדש יהיה לכם ועניתם את־נפשתיכם והקרבתם אשה ליהוה׃</seg>
          <seg id="b.LEV.23.28" type="verse">וכל־מלאכה לא תעשו בעצם היום הזה כי יום כפרים הוא לכפר עליכם לפני יהוה אלהיכם׃*</seg>
          <seg id="b.LEV.23.29" type="verse">כי כל־הנפש אשר לא־תענה בעצם היום הזה ונכרתה מעמיה׃</seg>
          <seg id="b.LEV.23.30" type="verse">וכל־הנפש אשר תעשה כל־מלאכה בעצם היום הזה והאבדתי את־הנפש ההוא מקרב עמה׃</seg>
          <seg id="b.LEV.23.31" type="verse">כל־מלאכה לא תעשו חקת עולם לדרתיכם בכל משבתיכם׃</seg>
          <seg id="b.LEV.23.32" type="verse">שבת שבתון הוא לכם ועניתם את־נפשתיכם בתשעה לחדש בערב מערב עד־ערב תשבתו שבתכם׃ ף</seg>
          <seg id="b.LEV.23.33" type="verse">וידבר יהוה אל־משה לאמר׃</seg>
          <seg id="b.LEV.23.34" type="verse">דבר אל־בני ישראל לאמר בחמשה עשר יום לחדש השביעי הזה חג הסכות שבעת ימים ליהוה׃</seg>
          <seg id="b.LEV.23.35" type="verse">ביום הראשון מקרא־קדש כל־מלאכת עבדה לא תעשו׃</seg>
          <seg id="b.LEV.23.36" type="verse">שבעת ימים תקריבו אשה ליהוה ביום השמיני מקרא־קדש יהיה לכם והקרבתם אשה ליהוה עצרת הוא כל־מלאכת עבדה לא תעשו׃</seg>
          <seg id="b.LEV.23.37" type="verse">אלה מועדי יהוה אשר־תקראו אתם מקראי קדש להקריב אשה ליהוה עלה ומנחה זבח ונסכים דבר־יום ביומו׃</seg>
          <seg id="b.LEV.23.38" type="verse">מלבד שבתת יהוה ומלבד מתנותיכמ* ומלבד כל־נדריכם ומלבד כל־נדבותיכם אשר תתנו ליהוה׃</seg>
          <seg id="b.LEV.23.39" type="verse">אך בחמשה עשר יום לחדש השביעי באספכם את־תבואת הארץ תחגו את־חג־יהוה שבעת ימים ביום הראשון שבתון וביום השמיני שבתון׃</seg>
          <seg id="b.LEV.23.40" type="verse">ולקחתם לכם ביום הראשון פרי עץ הדר כפת תמרים וענף עץ־עבת וערבי־נחל ושמחתם לפני יהוה אלהיכם שבעת ימים׃</seg>
          <seg id="b.LEV.23.41" type="verse">וחגתם אתו חג ליהוה שבעת ימים בשנה חקת עולם לדרתיכם בחדש השביעי תחגו אתו׃</seg>
          <seg id="b.LEV.23.42" type="verse">בסכת תשבו שבעת ימים כל־האזרח בישראל ישבו בסכת׃</seg>
          <seg id="b.LEV.23.43" type="verse">למען ידעו דרתיכם כי בסכות הושבתי את־בני ישראל בהוציאי אותם מארץ מצרים אני יהוה אלהיכם׃</seg>
          <seg id="b.LEV.23.44" type="verse">וידבר משה את־מעדי יהוה אל־בני ישראל׃ ף</seg>
        </div>
        <div id="b.LEV.24" type="chapter">
          <seg id="b.LEV.24.1" type="verse">וידבר יהוה אל־משה לאמר׃</seg>
          <seg id="b.LEV.24.2" type="verse">צו את־בני ישראל ויקחו אליך שמן זית זך כתית למאור להעלת נר תמיד׃</seg>
          <seg id="b.LEV.24.3" type="verse">מחוץ לפרכת העדת באהל מועד יערך אתו אהרן מערב עד־בקר לפני יהוה תמיד חקת עולם לדרתיכם׃</seg>
          <seg id="b.LEV.24.4" type="verse">על המנרה הטהרה יערך את־הנרות לפני יהוה תמיד׃ ף</seg>
          <seg id="b.LEV.24.5" type="verse">ולקחת סלת ואפית אתה שתים עשרה חלות שני עשרנים יהיה החלה האחת׃</seg>
          <seg id="b.LEV.24.6" type="verse">ושמת אותם שתים מערכות שש המערכת על השלחן הטהר לפני יהוה׃</seg>
          <seg id="b.LEV.24.7" type="verse">ונתת על־המערכת לבנה זכה והיתה ללחם לאזכרה אשה ליהוה׃</seg>
          <seg id="b.LEV.24.8" type="verse">ביום השבת ביום השבת יערכנו לפני יהוה תמיד מאת בני־ישראל ברית עולם׃</seg>
          <seg id="b.LEV.24.9" type="verse">והיתה לאהרן ולבניו ואכלהו במקום קדש כי קדש קדשים הוא לו מאשי יהוה חק־עולם׃ ס</seg>
          <seg id="b.LEV.24.10" type="verse">ויצא בן־אשה ישראלית והוא בן־איש מצרי בתוך בני ישראל וינצו במחנה בן הישראלית ואיש הישראלי׃</seg>
          <seg id="b.LEV.24.11" type="verse">ויקב בן־האשה הישראלית את־השם ויקלל ויביאו אתו אל־משה ושם אמו שלמית בת־דברי למטה־דן׃</seg>
          <seg id="b.LEV.24.12" type="verse">ויניחהו במשמר לפרש להם על־פי יהוה׃ ף</seg>
          <seg id="b.LEV.24.13" type="verse">וידבר יהוה אל־משה לאמר׃</seg>
          <seg id="b.LEV.24.14" type="verse">הוצא את־המקלל אל־מחוץ למחנה וסמכו כל־השמעים את־ידיהם על־ראשו ורגמו אתו כל־העדה׃</seg>
          <seg id="b.LEV.24.15" type="verse">ואל־בני ישראל תדבר לאמר איש איש כי־יקלל אלהיו ונשא חטאו׃</seg>
          <seg id="b.LEV.24.16" type="verse">ונקב שם־יהוה מות יומת רגום ירגמו־בו כל־העדה כגר כאזרח בנקבו־שם יומת׃</seg>
          <seg id="b.LEV.24.17" type="verse">ואיש כי יכה כל־נפש אדם מות יומת׃</seg>
          <seg id="b.LEV.24.18" type="verse">ומכה נפש־בהמה ישלמנה נפש תחת נפש׃</seg>
          <seg id="b.LEV.24.19" type="verse">ואיש כי־יתן מום בעמיתו כאשר עשה כן יעשה לו׃</seg>
          <seg id="b.LEV.24.20" type="verse">שבר תחת שבר עין תחת עין שן תחת שן כאשר יתן מום באדם כן ינתן בו׃</seg>
          <seg id="b.LEV.24.21" type="verse">ומכה בהמה ישלמנה ומכה אדם יומת׃</seg>
          <seg id="b.LEV.24.22" type="verse">משפט אחד יהיה לכם כגר כאזרח יהיה כי אני יהוה אלהיכם׃</seg>
          <seg id="b.LEV.24.23" type="verse">וידבר משה אל־בני ישראל ויוציאו את־המקלל אל־מחוץ למחנה וירגמו אתו אבן ובני־ישראל עשו כאשר צוה יהוה את־משה׃ ף</seg>
        </div>
        <div id="b.LEV.25" type="chapter">
          <seg id="b.LEV.25.1" type="verse">וידבר יהוה אל־משה בהר סיני לאמר׃</seg>
          <seg id="b.LEV.25.2" type="verse">דבר אל־בני ישראל ואמרת אלהם כי תבאו אל־הארץ אשר אני נתן לכם ושבתה הארץ שבת ליהוה׃</seg>
          <seg id="b.LEV.25.3" type="verse">שש שנים תזרע שדך ושש שנים תזמר כרמך ואספת את־תבואתה׃</seg>
          <seg id="b.LEV.25.4" type="verse">ובשנה השביעת שבת שבתון יהיה לארץ שבת ליהוה שדך לא תזרע וכרמך לא תזמר׃</seg>
          <seg id="b.LEV.25.5" type="verse">את ספיח קצירך לא תקצור ואת־ענבי נזירך לא תבצר שנת שבתון יהיה לארץ׃</seg>
          <seg id="b.LEV.25.6" type="verse">והיתה שבת הארץ לכם לאכלה לך ולעבדך ולאמתך ולשכירך ולתושבך הגרים עמך׃</seg>
          <seg id="b.LEV.25.7" type="verse">ולבהמתך ולחיה אשר בארצך תהיה כל־תבואתה לאכל׃ ס</seg>
          <seg id="b.LEV.25.8" type="verse">וספרת לך שבע שבתת שנים שבע שנים שבע פעמים והיו לך ימי שבע שבתת השנים תשע וארבעים שנה׃</seg>
          <seg id="b.LEV.25.9" type="verse">והעברת שופר תרועה בחדש השבעי בעשור לחדש ביום הכפרים תעבירו שופר בכל־ארצכם׃</seg>
          <seg id="b.LEV.25.10" type="verse">וקדשתם את שנת החמשים שנה וקראתם דרור בארץ לכל־ישביה יובל הוא תהיה לכם ושבתם איש אל־אחזתו ואיש אל־משפחתו תשבו׃</seg>
          <seg id="b.LEV.25.11" type="verse">יובל הוא שנת החמשים שנה תהיה לכם לא תזרעו ולא תקצרו את־ספיחיה ולא תבצרו את־נזריה׃</seg>
          <seg id="b.LEV.25.12" type="verse">כי יובל הוא קדש תהיה לכם מן־השדה תאכלו את־תבואתה׃</seg>
          <seg id="b.LEV.25.13" type="verse">בשנת היובל הזאת תשבו איש אל־אחזתו׃</seg>
          <seg id="b.LEV.25.14" type="verse">וכי־תמכרו ממכר לעמיתך או קנה מיד עמיתך אל־תונו איש את־אחיו׃</seg>
          <seg id="b.LEV.25.15" type="verse">במספר שנים אחר היובל תקנה מאת עמיתך במספר שני־תבואת ימכר־לך׃</seg>
          <seg id="b.LEV.25.16" type="verse">לפי רב השנים תרבה מקנתו ולפי מעט השנים תמעיט מקנתו כי מספר תבואת הוא מכר לך׃</seg>
          <seg id="b.LEV.25.17" type="verse">ולא תונו איש את־עמיתו ויראת מאלהיך כי אני יהוה אלהיכם׃</seg>
          <seg id="b.LEV.25.18" type="verse">ועשיתם את־חקתי ואת־משפטי תשמרו ועשיתם אתם וישבתם על־הארץ לבטח׃</seg>
          <seg id="b.LEV.25.19" type="verse">ונתנה הארץ פריה ואכלתם לשבע וישבתם לבטח עליה׃</seg>
          <seg id="b.LEV.25.20" type="verse">וכי תאמרו מה־נאכל* בשנה השביעת הן לא נזרע ולא נאסף את־תבואתנו׃</seg>
          <seg id="b.LEV.25.21" type="verse">וצויתי את־ברכתי לכם בשנה הששית ועשת את־התבואה לשלש השנים׃</seg>
          <seg id="b.LEV.25.22" type="verse">וזרעתם את השנה השמינת ואכלתם מן־התבואה ישן עד השנה התשיעת עד־בוא תבואתה תאכלו ישן׃</seg>
          <seg id="b.LEV.25.23" type="verse">והארץ לא תמכר לצמתת כי־לי הארץ כי־גרים ותושבים אתם עמדי׃</seg>
          <seg id="b.LEV.25.24" type="verse">ובכל ארץ אחזתכם גאלה תתנו לארץ׃ ס</seg>
          <seg id="b.LEV.25.25" type="verse">כי־ימוך אחיך ומכר מאחזתו ובא גאלו הקרב אליו וגאל את ממכר אחיו׃</seg>
          <seg id="b.LEV.25.26" type="verse">ואיש כי לא יהיה־לו גאל והשיגה ידו ומצא כדי גאלתו׃</seg>
          <seg id="b.LEV.25.27" type="verse">וחשב את־שני ממכרו והשיב את־העדף לאיש אשר מכר־לו ושב לאחזתו׃</seg>
          <seg id="b.LEV.25.28" type="verse">ואם לא־מצאה ידו די השיב לו והיה ממכרו ביד הקנה אתו עד שנת היובל ויצא ביבל ושב לאחזתו׃</seg>
          <seg id="b.LEV.25.29" type="verse">ואיש כי־ימכר בית־מושב עיר חומה והיתה גאלתו עד־תם שנת ממכרו ימים תהיה גאלתו׃</seg>
          <seg id="b.LEV.25.30" type="verse">ואם לא־יגאל עד־מלאת לו שנה תמימה וקם הבית אשר־בעיר אשר־[כ= לא] [ק= לו] חמה לצמיתת לקנה אתו לדרתיו לא יצא ביבל׃</seg>
          <seg id="b.LEV.25.31" type="verse">ובתי החצרים אשר אין־להם חמה סביב על־שדה הארץ יחשב גאלה תהיה־לו וביבל יצא׃</seg>
          <seg id="b.LEV.25.32" type="verse">וערי הלוים בתי ערי אחזתם גאלת עולם תהיה ללוים׃</seg>
          <seg id="b.LEV.25.33" type="verse">ואשר יגאל מן־הלוים ויצא ממכר־בית ועיר אחזתו ביבל כי בתי ערי הלוים הוא אחזתם בתוך בני ישראל׃</seg>
          <seg id="b.LEV.25.34" type="verse">ושדה מגרש עריהם לא ימכר כי־אחזת עולם הוא להם׃ ס</seg>
          <seg id="b.LEV.25.35" type="verse">וכי־ימוך אחיך ומטה ידו עמך והחזקת בו גר ותושב וחי עמך׃</seg>
          <seg id="b.LEV.25.36" type="verse">אל־תקח מאתו נשך ותרבית ויראת מאלהיך וחי אחיך עמך׃</seg>
          <seg id="b.LEV.25.37" type="verse">את־כספך לא־תתן לו בנשך ובמרבית לא־תתן אכלך׃</seg>
          <seg id="b.LEV.25.38" type="verse">אני יהוה אלהיכם אשר־הוצאתי אתכם מארץ מצרים לתת לכם את־ארץ כנען להיות לכם לאלהים׃ ס</seg>
          <seg id="b.LEV.25.39" type="verse">וכי־ימוך אחיך עמך ונמכר־לך לא־תעבד בו עבדת עבד׃</seg>
          <seg id="b.LEV.25.40" type="verse">כשכיר כתושב יהיה עמך עד־שנת היבל יעבד עמך׃</seg>
          <seg id="b.LEV.25.41" type="verse">ויצא מעמך הוא ובניו עמו ושב אל־משפחתו ואל־אחזת אבתיו ישוב׃</seg>
          <seg id="b.LEV.25.42" type="verse">כי־עבדי הם אשר־הוצאתי אתם מארץ מצרים לא ימכרו ממכרת עבד׃</seg>
          <seg id="b.LEV.25.43" type="verse">לא־תרדה בו בפרך ויראת מאלהיך׃</seg>
          <seg id="b.LEV.25.44" type="verse">ועבדך ואמתך אשר יהיו־לך מאת הגוים אשר סביבתיכם מהם תקנו עבד ואמה׃</seg>
          <seg id="b.LEV.25.45" type="verse">וגם מבני התושבים הגרים עםכם מהם תקנו וממשפחתם אשר עםכם אשר הולידו בארצכם והיו לכם לאחזה׃</seg>
          <seg id="b.LEV.25.46" type="verse">והתנחלתם אתם לבניכם אחריכם לרשת אחזה לעלם בהם תעבדו ובאחיכם בני־ישראל איש באחיו לא־תרדה בו בפרך׃ ס</seg>
          <seg id="b.LEV.25.47" type="verse">וכי תשיג יד גר ותושב עמך ומך אחיך עמו ונמכר לגר תושב עמך או לעקר משפחת גר׃</seg>
          <seg id="b.LEV.25.48" type="verse">אחרי נמכר גאלה תהיה־לו אחד מאחיו יגאלנו׃</seg>
          <seg id="b.LEV.25.49" type="verse">או־דדו או בן־דדו יגאלנו או־משאר בשרו ממשפחתו יגאלנו או־השיגה ידו ונגאל׃</seg>
          <seg id="b.LEV.25.50" type="verse">וחשב עם־קנהו משנת המכרו לו עד שנת היבל והיה כסף ממכרו במספר שנים כימי שכיר יהיה עמו׃</seg>
          <seg id="b.LEV.25.51" type="verse">אם־עוד רבות בשנים לפיהן ישיב גאלתו מכסף מקנתו׃</seg>
          <seg id="b.LEV.25.52" type="verse">ואם־מעט נשאר בשנים עד־שנת היבל וחשב־לו כפי שניו ישיב את־גאלתו׃</seg>
          <seg id="b.LEV.25.53" type="verse">כשכיר שנה בשנה יהיה עמו לא־ירדנו* בפרך לעיניך׃</seg>
          <seg id="b.LEV.25.54" type="verse">ואם־לא יגאל באלה ויצא בשנת היבל הוא ובניו עמו׃</seg>
          <seg id="b.LEV.25.55" type="verse">כי־לי בני־ישראל עבדים עבדי הם אשר־הוצאתי אותם מארץ מצרים אני יהוה אלהיכם׃</seg>
        </div>
        <div id="b.LEV.26" type="chapter">
          <seg id="b.LEV.26.1" type="verse">לא־תעשו לכם אלילם ופסל ומצבה לא־תקימו לכם ואבן משכית לא תתנו בארצכם להשתחות עליה כי אני יהוה אלהיכם׃</seg>
          <seg id="b.LEV.26.2" type="verse">את־שבתתי תשמרו ומקדשי תיראו אני יהוה׃ ס</seg>
          <seg id="b.LEV.26.3" type="verse">אם־בחקתי תלכו ואת־מצותי תשמרו ועשיתם אתם׃</seg>
          <seg id="b.LEV.26.4" type="verse">ונתתי גשמיכם בעתם ונתנה הארץ יבולה ועץ השדה יתן פריו׃</seg>
          <seg id="b.LEV.26.5" type="verse">והשיג לכם דיש את־בציר ובציר ישיג את־זרע ואכלתם לחםכם לשבע וישבתם לבטח בארצכם׃</seg>
          <seg id="b.LEV.26.6" type="verse">ונתתי שלום בארץ ושכבתם ואין מחריד והשבתי חיה רעה מן־הארץ וחרב לא־תעבר בארצכם׃</seg>
          <seg id="b.LEV.26.7" type="verse">ורדפתם את־איביכם ונפלו לפניכם לחרב׃</seg>
          <seg id="b.LEV.26.8" type="verse">ורדפו םכם חמשה מאה ומאה םכם רבבה ירדפו ונפלו איביכם לפניכם לחרב׃</seg>
          <seg id="b.LEV.26.9" type="verse">ופניתי אליכם והפריתי אתכם והרביתי אתכם והקימתי את־בריתי אתכם׃</seg>
          <seg id="b.LEV.26.10" type="verse">ואכלתם ישן נושן וישן מפני חדש תוציאו׃</seg>
          <seg id="b.LEV.26.11" type="verse">ונתתי משכני בתוככם ולא־תגעל נפשי אתכם׃</seg>
          <seg id="b.LEV.26.12" type="verse">והתהלכתי בתוככם והייתי לכם לאלהים ואתם תהיו־לי לעם׃</seg>
          <seg id="b.LEV.26.13" type="verse">אני יהוה אלהיכם אשר הוצאתי אתכם מארץ מצרים מהית להם עבדים ואשבר מטת עלכם ואולך אתכם קוממיות׃ ף</seg>
          <seg id="b.LEV.26.14" type="verse">ואם־לא תשמעו לי ולא תעשו את כל־המצות האלה׃</seg>
          <seg id="b.LEV.26.15" type="verse">ואם־בחקתי תמאסו ואם את־משפטי תגעל נפשכם לבלתי עשות את־כל־מצותי להפרכם את־בריתי׃</seg>
          <seg id="b.LEV.26.16" type="verse">אף־אני אעשה־זאת לכם והפקדתי עליכם בהלה את־השחפת ואת־הקדחת מכלות עינים ומדיבת נפש וזרעתם לריק זרעכם ואכלהו איביכם׃</seg>
          <seg id="b.LEV.26.17" type="verse">ונתתי פני בכם ונגפתם לפני איביכם ורדו בכם שנאיכם ונסתם ואין־רדף אתכם׃ ס</seg>
          <seg id="b.LEV.26.18" type="verse">ואם־עד־אלה לא תשמעו לי ויספתי ליסרה אתכם שבע על־חטאתיכם׃</seg>
          <seg id="b.LEV.26.19" type="verse">ושברתי את־גאון עזכם ונתתי את־שמיכם כברזל ואת־ארצכם כנחשה׃</seg>
          <seg id="b.LEV.26.20" type="verse">ותם לריק כחכם ולא־תתן ארצכם את־יבולה ועץ הארץ לא יתן פריו׃</seg>
          <seg id="b.LEV.26.21" type="verse">ואם־תלכו עמי קרי ולא תאבו לשמע לי ויספתי עליכם מכה שבע כחטאתיכם׃</seg>
          <seg id="b.LEV.26.22" type="verse">והשלחתי בכם את־חית השדה ושכלה אתכם והכריתה את־בהמתכם והמעיטה אתכם ונשמו דרכיכם׃</seg>
          <seg id="b.LEV.26.23" type="verse">ואם־באלה לא תוסרו לי והלכתם עמי קרי׃</seg>
          <seg id="b.LEV.26.24" type="verse">והלכתי אף־אני עםכם בקרי והכיתי אתכם גם־אני שבע על־חטאתיכם׃</seg>
          <seg id="b.LEV.26.25" type="verse">והבאתי עליכם חרב נקמת נקם־ברית ונאספתם אל־עריכם ושלחתי דבר בתוככם ונתתם ביד־אויב׃</seg>
          <seg id="b.LEV.26.26" type="verse">בשברי לכם מטה־לחם ואפו עשר נשים לחםכם בתנור אחד והשיבו לחםכם במשקל ואכלתם ולא תשבעו׃ ס</seg>
          <seg id="b.LEV.26.27" type="verse">ואם־בזאת לא תשמעו לי והלכתם עמי בקרי׃</seg>
          <seg id="b.LEV.26.28" type="verse">והלכתי עםכם בחמת־קרי ויסרתי אתכם אף־אני שבע על־חטאתיכם׃</seg>
          <seg id="b.LEV.26.29" type="verse">ואכלתם בשר בניכם ובשר בנתיכם תאכלו׃</seg>
          <seg id="b.LEV.26.30" type="verse">והשמדתי את־במתיכם והכרתי את־חמניכם ונתתי את־פגריכם על־פגרי גלוליכם וגעלה נפשי אתכם׃</seg>
          <seg id="b.LEV.26.31" type="verse">ונתתי את־עריכם חרבה והשמותי את־מקדשיכם ולא אריח בריח ניחחכם׃</seg>
          <seg id="b.LEV.26.32" type="verse">והשמתי אני את־הארץ ושממו עליה איביכם הישבים בה׃</seg>
          <seg id="b.LEV.26.33" type="verse">ואתכם אזרה בגוים והריקתי אחריכם חרב והיתה ארצכם שממה ועריכם יהיו חרבה׃</seg>
          <seg id="b.LEV.26.34" type="verse">אז תרצה הארץ את־שבתתיה כל ימי השמה ואתם בארץ איביכם אז תשבת הארץ והרצת את־שבתתיה׃</seg>
          <seg id="b.LEV.26.35" type="verse">כל־ימי השמה תשבת את אשר לא־שבתה בשבתתיכם בשבתכם עליה׃</seg>
          <seg id="b.LEV.26.36" type="verse">והנשארים בכם והבאתי מרך בלבבם בארצת איביהם ורדף אתם קול עלה נדף ונסו מנסת־חרב ונפלו ואין רדף׃</seg>
          <seg id="b.LEV.26.37" type="verse">וכשלו איש־באחיו כמפני־חרב ורדף אין ולא־תהיה לכם תקומה לפני איביכם׃</seg>
          <seg id="b.LEV.26.38" type="verse">ואבדתם בגוים ואכלה אתכם ארץ איביכם׃</seg>
          <seg id="b.LEV.26.39" type="verse">והנשארים בכם ימקו בעונם בארצת איביכם ואף בעונת אבתם אתם ימקו׃</seg>
          <seg id="b.LEV.26.40" type="verse">והתודו את־עונם ואת־עון אבתם במעלם אשר מעלו־בי ואף אשר־הלכו עמי בקרי׃</seg>
          <seg id="b.LEV.26.41" type="verse">אף־אני אלך עםם בקרי והבאתי אתם בארץ איביהם או־אז יכנע לבבם הערל ואז ירצו את־עונם׃</seg>
          <seg id="b.LEV.26.42" type="verse">וזכרתי את־בריתי יעקוב ואף את־בריתי יצחק ואף את־בריתי אברהם אזכר והארץ אזכר׃</seg>
          <seg id="b.LEV.26.43" type="verse">והארץ תעזב מהם ותרץ את־שבתתיה בהשמה מהם והם ירצו את־עונם יען וביען במשפטי מאסו ואת־חקתי געלה נפשם׃</seg>
          <seg id="b.LEV.26.44" type="verse">ואף־גם־זאת בהיותם בארץ איביהם לא־מאסתים ולא־געלתים לכלתם להפר בריתי אתם כי אני יהוה אלהיהם׃</seg>
          <seg id="b.LEV.26.45" type="verse">וזכרתי להם ברית ראשנים אשר הוצאתי־אתם מארץ מצרים לעיני הגוים להית להם לאלהים אני יהוה׃</seg>
          <seg id="b.LEV.26.46" type="verse">אלה החקים והמשפטים והתורת אשר נתן יהוה בינו ובין בני ישראל בהר סיני ביד־משה׃ ף</seg>
        </div>
        <div id="b.LEV.27" type="chapter">
          <seg id="b.LEV.27.1" type="verse">וידבר יהוה אל־משה לאמר׃</seg>
          <seg id="b.LEV.27.2" type="verse">דבר אל־בני ישראל ואמרת אלהם איש כי יפלא נדר בערךך נפשת ליהוה׃</seg>
          <seg id="b.LEV.27.3" type="verse">והיה ערךך הזכר מבן עשרים שנה ועד בן־ששים שנה והיה ערךך חמשים שקל כסף בשקל הקדש׃</seg>
          <seg id="b.LEV.27.4" type="verse">ואם־נקבה הוא והיה ערךך שלשים שקל׃</seg>
          <seg id="b.LEV.27.5" type="verse">ואם מבן־חמש שנים ועד בן־עשרים שנה והיה ערךך הזכר עשרים שקלים ולנקבה עשרת שקלים׃</seg>
          <seg id="b.LEV.27.6" type="verse">ואם מבן־חדש ועד בן־חמש שנים והיה ערךך הזכר חמשה שקלים כסף ולנקבה ערךך שלשת שקלים כסף׃</seg>
          <seg id="b.LEV.27.7" type="verse">ואם מבן־ששים שנה ומעלה אם־זכר והיה ערךך חמשה עשר שקל ולנקבה עשרה שקלים׃</seg>
          <seg id="b.LEV.27.8" type="verse">ואם־מך הוא מערךך והעמידו לפני הכהן והעריך אתו הכהן על־פי אשר תשיג יד הנדר יעריכנו הכהן׃ ס</seg>
          <seg id="b.LEV.27.9" type="verse">ואם־בהמה אשר יקריבו ממנה קרבן ליהוה כל אשר יתן ממנו ליהוה יהיה־קדש׃</seg>
          <seg id="b.LEV.27.10" type="verse">לא יחליפנו ולא־ימיר אתו טוב ברע או־רע בטוב ואם־המר ימיר בהמה בבהמה והיה־הוא ותמורתו יהיה־קדש׃</seg>
          <seg id="b.LEV.27.11" type="verse">ואם כל־בהמה טמאה אשר לא־יקריבו ממנה קרבן ליהוה והעמיד את־הבהמה לפני הכהן׃</seg>
          <seg id="b.LEV.27.12" type="verse">והעריך הכהן אתה בין טוב ובין רע כערךך הכהן כן יהיה׃</seg>
          <seg id="b.LEV.27.13" type="verse">ואם־גאל יגאלנה ויסף חמישתו על־ערךך׃</seg>
          <seg id="b.LEV.27.14" type="verse">ואיש כי־יקדש את־ביתו קדש ליהוה והעריכו הכהן בין טוב ובין רע כאשר יעריך אתו הכהן כן יקום׃</seg>
          <seg id="b.LEV.27.15" type="verse">ואם־המקדיש יגאל את־ביתו ויסף חמישית כסף־ערךך עליו והיה לו׃</seg>
          <seg id="b.LEV.27.16" type="verse">ואם משדה אחזתו יקדיש איש ליהוה והיה ערךך לפי זרעו זרע חמר שערים בחמשים שקל כסף׃</seg>
          <seg id="b.LEV.27.17" type="verse">אם־משנת היבל יקדיש שדהו כערךך יקום׃</seg>
          <seg id="b.LEV.27.18" type="verse">ואם־אחר היבל יקדיש שדהו וחשב־לו הכהן את־הכסף על־פי השנים הנותרת עד שנת היבל ונגרע מערךך׃</seg>
          <seg id="b.LEV.27.19" type="verse">ואם־גאל יגאל את־השדה המקדיש אתו ויסף חמשית כסף־ערךך עליו וקם לו׃</seg>
          <seg id="b.LEV.27.20" type="verse">ואם־לא יגאל את־השדה ואם־מכר את־השדה לאיש אחר לא יגאל עוד׃</seg>
          <seg id="b.LEV.27.21" type="verse">והיה השדה בצאתו ביבל קדש ליהוה כשדה החרם לכהן תהיה אחזתו׃</seg>
          <seg id="b.LEV.27.22" type="verse">ואם את־שדה מקנתו אשר לא משדה אחזתו יקדיש ליהוה׃</seg>
          <seg id="b.LEV.27.23" type="verse">וחשב־לו הכהן את מכסת הערךך עד שנת היבל ונתן את־הערךך ביום ההוא קדש ליהוה׃</seg>
          <seg id="b.LEV.27.24" type="verse">בשנת היובל ישוב השדה לאשר קנהו מאתו לאשר־לו אחזת הארץ׃</seg>
          <seg id="b.LEV.27.25" type="verse">וכל־ערךך יהיה בשקל הקדש עשרים גרה יהיה השקל׃ ס</seg>
          <seg id="b.LEV.27.26" type="verse">אך־בכור אשר־יבכר ליהוה בבהמה לא־יקדיש איש אתו אם־שור אם־שה ליהוה הוא׃</seg>
          <seg id="b.LEV.27.27" type="verse">ואם בבהמה הטמאה ופדה בערךך ויסף חמשתו עליו ואם־לא יגאל ונמכר בערךך׃</seg>
          <seg id="b.LEV.27.28" type="verse">אך־כל־חרם אשר יחרם איש ליהוה מכל־אשר־לו מאדם ובהמה ומשדה אחזתו לא ימכר ולא יגאל כל־חרם קדש־קדשים הוא ליהוה׃</seg>
          <seg id="b.LEV.27.29" type="verse">כל־חרם אשר יחרם מן־האדם לא יפדה מות יומת׃</seg>
          <seg id="b.LEV.27.30" type="verse">וכל־מעשר הארץ מזרע הארץ מפרי העץ ליהוה הוא קדש ליהוה׃</seg>
          <seg id="b.LEV.27.31" type="verse">ואם־גאל יגאל איש ממעשרו חמשיתו יסף עליו׃</seg>
          <seg id="b.LEV.27.32" type="verse">וכל־מעשר בקר וצאן כל אשר־יעבר תחת השבט העשירי יהיה־קדש ליהוה׃</seg>
          <seg id="b.LEV.27.33" type="verse">לא יבקר בין־טוב לרע ולא ימירנו ואם־המר ימירנו והיה־הוא ותמורתו יהיה־קדש לא יגאל׃</seg>
          <seg id="b.LEV.27.34" type="verse">אלה המצות אשר צוה יהוה את־משה אל־בני ישראל בהר סיני׃</seg>
        </div>
      </div>
      <div id="b.NUM" type="book">
        <div id="b.NUM.1" type="chapter">
          <seg id="b.NUM.1.1" type="verse">וידבר יהוה אל־משה במדבר סיני באהל מועד באחד לחדש השני בשנה השנית לצאתם מארץ מצרים לאמר׃</seg>
          <seg id="b.NUM.1.2" type="verse">שאו את־ראש כל־עדת בני־ישראל למשפחתם לבית אבתם במספר שמות כל־זכר לגלגלתם׃</seg>
          <seg id="b.NUM.1.3" type="verse">מבן עשרים שנה ומעלה כל־יצא צבא בישראל תפקדו אתם לצבאתם אתה ואהרן׃</seg>
          <seg id="b.NUM.1.4" type="verse">ואתכם יהיו איש איש למטה איש ראש לבית־אבתיו הוא׃</seg>
          <seg id="b.NUM.1.5" type="verse">ואלה שמות האנשים אשר יעמדו אתכם לראובן אליצור בן־שדיאור׃</seg>
          <seg id="b.NUM.1.6" type="verse">לשמעון שלמיאל בן־צורישדי׃</seg>
          <seg id="b.NUM.1.7" type="verse">ליהודה נחשון בן־עמינדב׃</seg>
          <seg id="b.NUM.1.8" type="verse">ליששכר נתנאל בן־צוער׃</seg>
          <seg id="b.NUM.1.9" type="verse">לזבולן אליאב בן־חלן׃</seg>
          <seg id="b.NUM.1.10" type="verse">לבני יוסף לאפרים אלישמע בן־עמיהוד למנשה גמליאל בן־פדהצור׃</seg>
          <seg id="b.NUM.1.11" type="verse">לבנימן אבידן בן־גדעני׃</seg>
          <seg id="b.NUM.1.12" type="verse">לדן אחיעזר בן־עמישדי׃</seg>
          <seg id="b.NUM.1.13" type="verse">לאשר פגעיאל בן־עכרן׃</seg>
          <seg id="b.NUM.1.14" type="verse">לגד אליסף בן־דעואל׃</seg>
          <seg id="b.NUM.1.15" type="verse">לנפתלי אחירע בן־עיןן׃</seg>
          <seg id="b.NUM.1.16" type="verse">אלה [כ= קריאי] [ק= קרואי] העדה נשיאי מטות אבותם ראשי אלפי ישראל הם׃</seg>
          <seg id="b.NUM.1.17" type="verse">ויקח משה ואהרן את האנשים האלה אשר נקבו בשמות׃</seg>
          <seg id="b.NUM.1.18" type="verse">ואת כל־העדה הקהילו באחד לחדש השני ויתילדו על־משפחתם לבית אבתם במספר שמות מבן עשרים שנה ומעלה לגלגלתם׃</seg>
          <seg id="b.NUM.1.19" type="verse">כאשר צוה יהוה את־משה ויפקדם במדבר סיני׃ ף</seg>
          <seg id="b.NUM.1.20" type="verse">ויהיו בני־ראובן בכר ישראל תולדתם למשפחתם לבית אבתם במספר שמות לגלגלתם כל־זכר מבן עשרים שנה ומעלה כל יצא צבא׃</seg>
          <seg id="b.NUM.1.21" type="verse">פקדיהם למטה ראובן ששה וארבעים אלף וחמש מאות׃ ף</seg>
          <seg id="b.NUM.1.22" type="verse">לבני שמעון תולדתם למשפחתם לבית אבתם פקדיו במספר שמות לגלגלתם כל־זכר מבן עשרים שנה ומעלה כל יצא צבא׃</seg>
          <seg id="b.NUM.1.23" type="verse">פקדיהם למטה שמעון תשעה וחמשים אלף ושלש מאות׃ ף</seg>
          <seg id="b.NUM.1.24" type="verse">לבני גד תולדתם למשפחתם לבית אבתם במספר שמות מבן עשרים שנה ומעלה כל יצא צבא׃</seg>
          <seg id="b.NUM.1.25" type="verse">פקדיהם למטה גד חמשה וארבעים אלף ושש מאות וחמשים׃ ף</seg>
          <seg id="b.NUM.1.26" type="verse">לבני יהודה תולדתם למשפחתם לבית אבתם במספר שמת מבן עשרים שנה ומעלה כל יצא צבא׃</seg>
          <seg id="b.NUM.1.27" type="verse">פקדיהם למטה יהודה ארבעה ושבעים אלף ושש מאות׃ ף</seg>
          <seg id="b.NUM.1.28" type="verse">לבני יששכר תולדתם למשפחתם לבית אבתם במספר שמת מבן עשרים שנה ומעלה כל יצא צבא׃</seg>
          <seg id="b.NUM.1.29" type="verse">פקדיהם למטה יששכר ארבעה וחמשים אלף וארבע מאות׃ ף</seg>
          <seg id="b.NUM.1.30" type="verse">לבני זבולן תולדתם למשפחתם לבית אבתם במספר שמת מבן עשרים שנה ומעלה כל יצא צבא׃</seg>
          <seg id="b.NUM.1.31" type="verse">פקדיהם למטה זבולן שבעה וחמשים אלף וארבע מאות׃ ף</seg>
          <seg id="b.NUM.1.32" type="verse">לבני יוסף לבני אפרים תולדתם למשפחתם לבית אבתם במספר שמת מבן עשרים שנה ומעלה כל יצא צבא׃</seg>
          <seg id="b.NUM.1.33" type="verse">פקדיהם למטה אפרים ארבעים אלף וחמש מאות׃ ף</seg>
          <seg id="b.NUM.1.34" type="verse">לבני מנשה תולדתם למשפחתם לבית אבתם במספר שמות מבן עשרים שנה ומעלה כל יצא צבא׃</seg>
          <seg id="b.NUM.1.35" type="verse">פקדיהם למטה מנשה שנים ושלשים אלף ומאתים׃ ף</seg>
          <seg id="b.NUM.1.36" type="verse">לבני בנימן תולדתם למשפחתם לבית אבתם במספר שמת מבן עשרים שנה ומעלה כל יצא צבא׃</seg>
          <seg id="b.NUM.1.37" type="verse">פקדיהם למטה בנימן חמשה ושלשים אלף וארבע מאות׃ ף</seg>
          <seg id="b.NUM.1.38" type="verse">לבני דן תולדתם למשפחתם לבית אבתם במספר שמת מבן עשרים שנה ומעלה כל יצא צבא׃</seg>
          <seg id="b.NUM.1.39" type="verse">פקדיהם למטה דן שנים וששים אלף ושבע מאות׃ ף</seg>
          <seg id="b.NUM.1.40" type="verse">לבני אשר תולדתם למשפחתם לבית אבתם במספר שמת מבן עשרים שנה ומעלה כל יצא צבא׃</seg>
          <seg id="b.NUM.1.41" type="verse">פקדיהם למטה אשר אחד וארבעים אלף וחמש מאות׃ ף</seg>
          <seg id="b.NUM.1.42" type="verse">בני נפתלי תולדתם למשפחתם לבית אבתם במספר שמת מבן עשרים שנה ומעלה כל יצא צבא׃</seg>
          <seg id="b.NUM.1.43" type="verse">פקדיהם למטה נפתלי שלשה וחמשים אלף וארבע מאות׃ ף</seg>
          <seg id="b.NUM.1.44" type="verse">אלה הפקדים אשר פקד משה ואהרן ונשיאי ישראל שנים עשר איש איש־אחד לבית־אבתיו היו׃</seg>
          <seg id="b.NUM.1.45" type="verse">ויהיו כל־פקודי בני־ישראל לבית אבתם מבן עשרים שנה ומעלה כל־יצא צבא בישראל׃</seg>
          <seg id="b.NUM.1.46" type="verse">ויהיו כל־הפקדים שש־מאות אלף ושלשת אלפים וחמש מאות וחמשים׃</seg>
          <seg id="b.NUM.1.47" type="verse">והלוים למטה אבתם לא התפקדו בתוכם׃ ף</seg>
          <seg id="b.NUM.1.48" type="verse">וידבר יהוה אל־משה לאמר׃</seg>
          <seg id="b.NUM.1.49" type="verse">אך את־מטה לוי לא תפקד ואת־ראשם לא תשא בתוך בני ישראל׃</seg>
          <seg id="b.NUM.1.50" type="verse">ואתה הפקד את־הלוים על־משכן העדת ועל כל־כליו ועל כל־אשר־לו המה ישאו את־המשכן ואת־כל־כליו והם ישרתהו וסביב למשכן יחנו׃</seg>
          <seg id="b.NUM.1.51" type="verse">ובנסע המשכן יורידו אתו הלוים ובחנת המשכן יקימו אתו הלוים והזר הקרב יומת׃</seg>
          <seg id="b.NUM.1.52" type="verse">וחנו בני ישראל איש על־מחנהו ואיש על־דגלו לצבאתם׃</seg>
          <seg id="b.NUM.1.53" type="verse">והלוים יחנו סביב למשכן העדת ולא־יהיה קצף על־עדת בני ישראל ושמרו הלוים את־משמרת משכן העדות׃</seg>
          <seg id="b.NUM.1.54" type="verse">ויעשו בני ישראל ככל אשר צוה יהוה את־משה כן עשו׃ ף</seg>
        </div>
        <div id="b.NUM.2" type="chapter">
          <seg id="b.NUM.2.1" type="verse">וידבר יהוה אל־משה ואל־אהרן לאמר׃</seg>
          <seg id="b.NUM.2.2" type="verse">איש על־דגלו באתת לבית אבתם יחנו בני ישראל מנגד סביב לאהל־מועד יחנו׃</seg>
          <seg id="b.NUM.2.3" type="verse">והחנים קדמה מזרחה דגל מחנה יהודה לצבאתם ונשיא לבני יהודה נחשון בן־עמינדב׃</seg>
          <seg id="b.NUM.2.4" type="verse">וצבאו ופקדיהם ארבעה ושבעים אלף ושש מאות׃</seg>
          <seg id="b.NUM.2.5" type="verse">והחנים עליו מטה יששכר ונשיא לבני יששכר נתנאל בן־צוער׃</seg>
          <seg id="b.NUM.2.6" type="verse">וצבאו ופקדיו ארבעה וחמשים אלף וארבע מאות׃ ס</seg>
          <seg id="b.NUM.2.7" type="verse">מטה זבולן ונשיא לבני זבולן אליאב בן־חלן׃</seg>
          <seg id="b.NUM.2.8" type="verse">וצבאו ופקדיו שבעה וחמשים אלף וארבע מאות׃</seg>
          <seg id="b.NUM.2.9" type="verse">כל־הפקדים למחנה יהודה מאת אלף ושמנים אלף וששת־אלפים וארבע־מאות לצבאתם ראשנה יסעו׃ ס</seg>
          <seg id="b.NUM.2.10" type="verse">דגל מחנה ראובן תימנה לצבאתם ונשיא לבני ראובן אליצור בן־שדיאור׃</seg>
          <seg id="b.NUM.2.11" type="verse">וצבאו ופקדיו ששה וארבעים אלף וחמש מאות׃</seg>
          <seg id="b.NUM.2.12" type="verse">והחונם עליו מטה שמעון ונשיא לבני שמעון שלמיאל בן־צורי־שדי׃</seg>
          <seg id="b.NUM.2.13" type="verse">וצבאו ופקדיהם תשעה וחמשים אלף ושלש מאות׃</seg>
          <seg id="b.NUM.2.14" type="verse">ומטה גד ונשיא לבני גד אליסף בן־רעואל׃</seg>
          <seg id="b.NUM.2.15" type="verse">וצבאו ופקדיהם חמשה וארבעים אלף ושש מאות וחמשים׃</seg>
          <seg id="b.NUM.2.16" type="verse">כל־הפקדים למחנה ראובן מאת אלף ואחד וחמשים אלף וארבע־מאות וחמשים לצבאתם ושנים יסעו׃ ס</seg>
          <seg id="b.NUM.2.17" type="verse">ונסע אהל־מועד מחנה הלוים בתוך המחנת כאשר יחנו כן יסעו איש על־ידו לדגליהם׃ ס</seg>
          <seg id="b.NUM.2.18" type="verse">דגל מחנה אפרים לצבאתם ימה ונשיא לבני אפרים אלישמע בן־עמיהוד׃</seg>
          <seg id="b.NUM.2.19" type="verse">וצבאו ופקדיהם ארבעים אלף וחמש מאות׃</seg>
          <seg id="b.NUM.2.20" type="verse">ועליו מטה מנשה ונשיא לבני מנשה גמליאל בן־פדהצור׃</seg>
          <seg id="b.NUM.2.21" type="verse">וצבאו ופקדיהם שנים ושלשים אלף ומאתים׃</seg>
          <seg id="b.NUM.2.22" type="verse">ומטה בנימן ונשיא לבני בנימן אבידן בן־גדעני׃</seg>
          <seg id="b.NUM.2.23" type="verse">וצבאו ופקדיהם חמשה ושלשים אלף וארבע מאות׃</seg>
          <seg id="b.NUM.2.24" type="verse">כל־הפקדים למחנה אפרים מאת אלף ושמנת־אלפים ומאה לצבאתם ושלשים יסעו׃ ס</seg>
          <seg id="b.NUM.2.25" type="verse">דגל מחנה דן צפנה לצבאתם ונשיא לבני דן אחיעזר בן־עמישדי׃</seg>
          <seg id="b.NUM.2.26" type="verse">וצבאו ופקדיהם שנים וששים אלף ושבע מאות׃</seg>
          <seg id="b.NUM.2.27" type="verse">והחנים עליו מטה אשר ונשיא לבני אשר פגעיאל בן־עכרן׃</seg>
          <seg id="b.NUM.2.28" type="verse">וצבאו ופקדיהם אחד וארבעים אלף וחמש מאות׃</seg>
          <seg id="b.NUM.2.29" type="verse">ומטה נפתלי ונשיא לבני נפתלי אחירע בן־עיןן׃</seg>
          <seg id="b.NUM.2.30" type="verse">וצבאו ופקדיהם שלשה וחמשים אלף וארבע מאות׃</seg>
          <seg id="b.NUM.2.31" type="verse">כל־הפקדים למחנה דן מאת אלף ושבעה וחמשים אלף ושש מאות לאחרנה יסעו לדגליהם׃ ף</seg>
          <seg id="b.NUM.2.32" type="verse">אלה פקודי בני־ישראל לבית אבתם כל־פקודי המחנת לצבאתם שש־מאות אלף ושלשת אלפים וחמש מאות וחמשים׃</seg>
          <seg id="b.NUM.2.33" type="verse">והלוים לא התפקדו בתוך בני ישראל כאשר צוה יהוה את־משה׃</seg>
          <seg id="b.NUM.2.34" type="verse">ויעשו בני ישראל ככל אשר־צוה יהוה את־משה כן־חנו לדגליהם וכן נסעו איש למשפחתיו על־בית אבתיו׃</seg>
        </div>
        <div id="b.NUM.3" type="chapter">
          <seg id="b.NUM.3.1" type="verse">ואלה תולדת אהרן ומשה ביום דבר יהוה את־משה בהר סיני׃</seg>
          <seg id="b.NUM.3.2" type="verse">ואלה שמות בני־אהרן הבכור נדב ואביהוא אלעזר ואיתמר׃</seg>
          <seg id="b.NUM.3.3" type="verse">אלה שמות בני אהרן הכהנים המשחים אשר־מלא ידם לכהן׃</seg>
          <seg id="b.NUM.3.4" type="verse">וימת נדב ואביהוא לפני יהוה בהקרבם אש זרה לפני יהוה במדבר סיני ובנים לא־היו להם ויכהן אלעזר ואיתמר על־פני אהרן אביהם׃ ף</seg>
          <seg id="b.NUM.3.5" type="verse">וידבר יהוה אל־משה לאמר׃</seg>
          <seg id="b.NUM.3.6" type="verse">הקרב את־מטה לוי והעמדת אתו לפני אהרן הכהן ושרתו אתו׃</seg>
          <seg id="b.NUM.3.7" type="verse">ושמרו את־משמרתו ואת־משמרת כל־העדה לפני אהל מועד לעבד את־עבדת המשכן׃</seg>
          <seg id="b.NUM.3.8" type="verse">ושמרו את־כל־כלי אהל מועד ואת־משמרת בני ישראל לעבד את־עבדת המשכן׃</seg>
          <seg id="b.NUM.3.9" type="verse">ונתתה את־הלוים לאהרן ולבניו נתונם נתונם המה לו מאת בני ישראל׃</seg>
          <seg id="b.NUM.3.10" type="verse">ואת־אהרן ואת־בניו תפקד ושמרו את־כהנתם והזר הקרב יומת׃ ף</seg>
          <seg id="b.NUM.3.11" type="verse">וידבר יהוה אל־משה לאמר׃</seg>
          <seg id="b.NUM.3.12" type="verse">ואני הנה לקחתי את־הלוים מתוך בני ישראל תחת כל־בכור פטר רחם מבני ישראל והיו לי הלוים׃</seg>
          <seg id="b.NUM.3.13" type="verse">כי לי כל־בכור ביום הכתי כל־בכור בארץ מצרים הקדשתי לי כל־בכור בישראל מאדם עד־בהמה לי יהיו אני יהוה׃ ס</seg>
          <seg id="b.NUM.3.14" type="verse">וידבר יהוה אל־משה במדבר סיני לאמר׃</seg>
          <seg id="b.NUM.3.15" type="verse">פקד את־בני לוי לבית אבתם למשפחתם כל־זכר מבן־חדש ומעלה תפקדם׃</seg>
          <seg id="b.NUM.3.16" type="verse">ויפקד אתם משה על־פי יהוה כאשר צוה׃</seg>
          <seg id="b.NUM.3.17" type="verse">ויהיו־אלה בני־לוי בשמתם גרשון וקהת ומררי׃</seg>
          <seg id="b.NUM.3.18" type="verse">ואלה שמות בני־גרשון למשפחתם לבני ושמעי׃</seg>
          <seg id="b.NUM.3.19" type="verse">ובני קהת למשפחתם עמרם ויצהר חברון ועזיאל׃</seg>
          <seg id="b.NUM.3.20" type="verse">ובני מררי למשפחתם מחלי ומושי אלה הם משפחת הלוי לבית אבתם׃</seg>
          <seg id="b.NUM.3.21" type="verse">לגרשון משפחת הלבני ומשפחת השמעי אלה הם משפחת הגרשני׃</seg>
          <seg id="b.NUM.3.22" type="verse">פקדיהם במספר כל־זכר מבן־חדש ומעלה פקדיהם שבעת אלפים וחמש מאות׃</seg>
          <seg id="b.NUM.3.23" type="verse">משפחת הגרשני אחרי המשכן יחנו ימה׃</seg>
          <seg id="b.NUM.3.24" type="verse">ונשיא בית־אב לגרשני אליסף בן־לאל׃</seg>
          <seg id="b.NUM.3.25" type="verse">ומשמרת בני־גרשון באהל מועד המשכן והאהל מכסהו ומסך פתח אהל מועד׃</seg>
          <seg id="b.NUM.3.26" type="verse">וקלעי החצר ואת־מסך פתח החצר אשר על־המשכן ועל־המזבח סביב ואת מיתריו לכל עבדתו׃</seg>
          <seg id="b.NUM.3.27" type="verse">ולקהת משפחת העמרמי ומשפחת היצהרי ומשפחת החברני ומשפחת העזיאלי אלה הם משפחת הקהתי׃</seg>
          <seg id="b.NUM.3.28" type="verse">במספר כל־זכר מבן־חדש ומעלה שמנת אלפים ושש מאות שמרי משמרת הקדש׃</seg>
          <seg id="b.NUM.3.29" type="verse">משפחת בני־קהת יחנו על ירך המשכן תימנה׃</seg>
          <seg id="b.NUM.3.30" type="verse">ונשיא בית־אב למשפחת הקהתי אליצפן בן־עזיאל׃</seg>
          <seg id="b.NUM.3.31" type="verse">ומשמרתם הארן והשלחן והמנרה והמזבחת וכלי הקדש אשר ישרתו בהם והמסך וכל עבדתו׃</seg>
          <seg id="b.NUM.3.32" type="verse">ונשיא נשיאי הלוי אלעזר בן־אהרן הכהן פקדת שמרי משמרת הקדש׃</seg>
          <seg id="b.NUM.3.33" type="verse">למררי משפחת המחלי ומשפחת המושי אלה הם משפחת מררי׃</seg>
          <seg id="b.NUM.3.34" type="verse">ופקדיהם במספר כל־זכר מבן־חדש ומעלה ששת אלפים ומאתים׃</seg>
          <seg id="b.NUM.3.35" type="verse">ונשיא בית־אב למשפחת מררי צוריאל בן־אביחיל על ירך המשכן יחנו צפנה׃</seg>
          <seg id="b.NUM.3.36" type="verse">ופקדת משמרת בני מררי קרשי המשכן ובריחיו ועמדיו ואדניו וכל־כליו וכל עבדתו׃</seg>
          <seg id="b.NUM.3.37" type="verse">ועמדי החצר סביב ואדניהם ויתדתם ומיתריהם׃</seg>
          <seg id="b.NUM.3.38" type="verse">והחנים לפני המשכן קדמה לפני אהל־מועד מזרחה משה ואהרן ובניו שמרים משמרת המקדש למשמרת בני ישראל והזר הקרב יומת׃</seg>
          <seg id="b.NUM.3.39" type="verse">כל־פקודי הלוים אשר פקד משה ואהרן על־פי יהוה למשפחתם כל־זכר מבן־חדש ומעלה שנים ועשרים אלף׃ ס</seg>
          <seg id="b.NUM.3.40" type="verse">ויאמר יהוה אל־משה פקד כל־בכר זכר לבני ישראל מבן־חדש ומעלה ושא את מספר שמתם׃</seg>
          <seg id="b.NUM.3.41" type="verse">ולקחת את־הלוים לי אני יהוה תחת כל־בכר בבני ישראל ואת בהמת הלוים תחת כל־בכור בבהמת בני ישראל׃</seg>
          <seg id="b.NUM.3.42" type="verse">ויפקד משה כאשר צוה יהוה אתו את־כל־בכר בבני ישראל׃</seg>
          <seg id="b.NUM.3.43" type="verse">ויהי כל־בכור זכר במספר שמות מבן־חדש ומעלה לפקדיהם שנים ועשרים אלף שלשה ושבעים ומאתים׃ ף</seg>
          <seg id="b.NUM.3.44" type="verse">וידבר יהוה אל־משה לאמר׃</seg>
          <seg id="b.NUM.3.45" type="verse">קח את־הלוים תחת כל־בכור בבני ישראל ואת־בהמת הלוים תחת בהמתם והיו־לי הלוים אני יהוה׃</seg>
          <seg id="b.NUM.3.46" type="verse">ואת פדויי השלשה והשבעים והמאתים העדפים על־הלוים מבכור בני ישראל׃</seg>
          <seg id="b.NUM.3.47" type="verse">ולקחת חמשת חמשת שקלים לגלגלת בשקל הקדש תקח עשרים גרה השקל׃</seg>
          <seg id="b.NUM.3.48" type="verse">ונתתה הכסף לאהרן ולבניו פדויי העדפים בהם׃</seg>
          <seg id="b.NUM.3.49" type="verse">ויקח משה את כסף הפדיום מאת העדפים על פדויי הלוים׃</seg>
          <seg id="b.NUM.3.50" type="verse">מאת בכור בני ישראל לקח את־הכסף חמשה וששים ושלש מאות ואלף בשקל הקדש׃</seg>
          <seg id="b.NUM.3.51" type="verse">ויתן משה את־כסף הפדים לאהרן ולבניו על־פי יהוה כאשר צוה יהוה את־משה׃ ף</seg>
        </div>
        <div id="b.NUM.4" type="chapter">
          <seg id="b.NUM.4.1" type="verse">וידבר יהוה אל־משה ואל־אהרן לאמר׃</seg>
          <seg id="b.NUM.4.2" type="verse">נשא את־ראש בני קהת מתוך בני לוי למשפחתם לבית אבתם׃</seg>
          <seg id="b.NUM.4.3" type="verse">מבן שלשים שנה ומעלה ועד בן־חמשים שנה כל־בא לצבא לעשות מלאכה באהל מועד׃</seg>
          <seg id="b.NUM.4.4" type="verse">זאת עבדת בני־קהת באהל מועד קדש הקדשים׃</seg>
          <seg id="b.NUM.4.5" type="verse">ובא אהרן ובניו בנסע המחנה והורדו את פרכת המסך וכסו־בה את ארן העדת׃</seg>
          <seg id="b.NUM.4.6" type="verse">ונתנו עליו כסוי עור תחש ופרשו בגד־כליל תכלת מלמעלה ושמו בדיו׃</seg>
          <seg id="b.NUM.4.7" type="verse">ועל שלחן הפנים יפרשו בגד תכלת ונתנו עליו את־הקערת ואת־הכפת ואת־המנקית ואת קשות הנסך ולחם התמיד עליו יהיה׃</seg>
          <seg id="b.NUM.4.8" type="verse">ופרשו עליהם בגד תולעת שני וכסו אתו במכסה עור תחש ושמו את־בדיו׃</seg>
          <seg id="b.NUM.4.9" type="verse">ולקחו בגד תכלת וכסו את־מנרת המאור ואת־נרתיה ואת־מלקחיה ואת־מחתתיה ואת כל־כלי שמנה אשר ישרתו־לה בהם׃</seg>
          <seg id="b.NUM.4.10" type="verse">ונתנו אתה ואת־כל־כליה אל־מכסה עור תחש ונתנו על־המוט׃</seg>
          <seg id="b.NUM.4.11" type="verse">ועל מזבח הזהב יפרשו בגד תכלת וכסו אתו במכסה עור תחש ושמו את־בדיו׃</seg>
          <seg id="b.NUM.4.12" type="verse">ולקחו את־כל־כלי השרת אשר ישרתו־בם בקדש ונתנו אל־בגד תכלת וכסו אותם במכסה עור תחש ונתנו על־המוט׃</seg>
          <seg id="b.NUM.4.13" type="verse">ודשנו את־המזבח ופרשו עליו בגד ארגמן׃</seg>
          <seg id="b.NUM.4.14" type="verse">ונתנו עליו את־כל־כליו אשר ישרתו עליו בהם את־המחתת את־המזלגת ואת־היעים ואת־המזרקת כל כלי המזבח ופרשו עליו כסוי עור תחש ושמו בדיו׃</seg>
          <seg id="b.NUM.4.15" type="verse">וכלה אהרן־ובניו לכסת את־הקדש ואת־כל־כלי הקדש בנסע המחנה ואחרי־כן יבאו בני־קהת לשאת ולא־יגעו אל־הקדש ומתו אלה משא בני־קהת באהל מועד׃</seg>
          <seg id="b.NUM.4.16" type="verse">ופקדת אלעזר בן־אהרן הכהן שמן המאור וקטרת הסמים ומנחת התמיד ושמן המשחה פקדת כל־המשכן וכל־אשר־בו בקדש ובכליו׃ ס</seg>
          <seg id="b.NUM.4.17" type="verse">וידבר יהוה אל־משה ואל־אהרן לאמר׃</seg>
          <seg id="b.NUM.4.18" type="verse">אל־תכריתו את־שבט משפחת הקהתי מתוך הלוים׃</seg>
          <seg id="b.NUM.4.19" type="verse">וזאת עשו להם וחיו ולא ימתו בגשתם את־קדש הקדשים אהרן ובניו יבאו ושמו אותם איש איש על־עבדתו ואל־משאו׃</seg>
          <seg id="b.NUM.4.20" type="verse">ולא־יבאו לראות כבלע את־הקדש ומתו׃ ף</seg>
          <seg id="b.NUM.4.21" type="verse">וידבר יהוה אל־משה לאמר׃</seg>
          <seg id="b.NUM.4.22" type="verse">נשא את־ראש בני גרשון גם־הם לבית אבתם למשפחתם׃</seg>
          <seg id="b.NUM.4.23" type="verse">מבן שלשים שנה ומעלה עד בן־חמשים שנה תפקד אותם כל־הבא לצבא צבא לעבד עבדה באהל מועד׃</seg>
          <seg id="b.NUM.4.24" type="verse">זאת עבדת משפחת הגרשני לעבד ולמשא׃</seg>
          <seg id="b.NUM.4.25" type="verse">ונשאו את־יריעת המשכן ואת־אהל מועד מכסהו ומכסה התחש אשר־עליו מלמעלה ואת־מסך פתח אהל מועד׃</seg>
          <seg id="b.NUM.4.26" type="verse">ואת קלעי החצר ואת־מסך פתח שער החצר אשר על־המשכן ועל־המזבח סביב ואת מיתריהם ואת־כל־כלי עבדתם ואת כל־אשר יעשה להם ועבדו׃</seg>
          <seg id="b.NUM.4.27" type="verse">על־פי אהרן ובניו תהיה כל־עבדת בני הגרשני לכל־משאם ולכל עבדתם ופקדתם עלהם במשמרת את כל־משאם׃</seg>
          <seg id="b.NUM.4.28" type="verse">זאת עבדת משפחת בני הגרשני באהל מועד ומשמרתם ביד איתמר בן־אהרן הכהן׃ ף</seg>
          <seg id="b.NUM.4.29" type="verse">בני מררי למשפחתם לבית־אבתם תפקד אתם׃</seg>
          <seg id="b.NUM.4.30" type="verse">מבן שלשים שנה ומעלה ועד בן־חמשים שנה תפקדם כל־הבא לצבא לעבד את־עבדת אהל מועד׃</seg>
          <seg id="b.NUM.4.31" type="verse">וזאת משמרת משאם לכל־עבדתם באהל מועד קרשי המשכן ובריחיו ועמודיו ואדניו׃</seg>
          <seg id="b.NUM.4.32" type="verse">ועמודי החצר סביב ואדניהם ויתדתם ומיתריהם לכל־כליהם ולכל עבדתם ובשמת תפקדו את־כלי משמרת משאם׃</seg>
          <seg id="b.NUM.4.33" type="verse">זאת עבדת משפחת בני מררי לכל־עבדתם באהל מועד ביד איתמר בן־אהרן הכהן׃</seg>
          <seg id="b.NUM.4.34" type="verse">ויפקד משה ואהרן ונשיאי העדה את־בני הקהתי למשפחתם ולבית אבתם׃</seg>
          <seg id="b.NUM.4.35" type="verse">מבן שלשים שנה ומעלה ועד בן־חמשים שנה כל־הבא לצבא לעבדה באהל מועד׃</seg>
          <seg id="b.NUM.4.36" type="verse">ויהיו פקדיהם למשפחתם אלפים שבע מאות וחמשים׃</seg>
          <seg id="b.NUM.4.37" type="verse">אלה פקודי משפחת הקהתי כל־העבד באהל מועד אשר פקד משה ואהרן על־פי יהוה ביד־משה׃ ס</seg>
          <seg id="b.NUM.4.38" type="verse">ופקודי בני גרשון למשפחותם ולבית אבתם׃</seg>
          <seg id="b.NUM.4.39" type="verse">מבן שלשים שנה ומעלה ועד בן־חמשים שנה כל־הבא לצבא לעבדה באהל מועד׃</seg>
          <seg id="b.NUM.4.40" type="verse">ויהיו פקדיהם למשפחתם לבית אבתם אלפים ושש מאות ושלשים׃</seg>
          <seg id="b.NUM.4.41" type="verse">אלה פקודי משפחת בני גרשון כל־העבד באהל מועד אשר פקד משה ואהרן על־פי יהוה׃</seg>
          <seg id="b.NUM.4.42" type="verse">ופקודי משפחת בני מררי למשפחתם לבית אבתם׃</seg>
          <seg id="b.NUM.4.43" type="verse">מבן שלשים שנה ומעלה ועד בן־חמשים שנה כל־הבא לצבא לעבדה באהל מועד׃</seg>
          <seg id="b.NUM.4.44" type="verse">ויהיו פקדיהם למשפחתם שלשת אלפים ומאתים׃</seg>
          <seg id="b.NUM.4.45" type="verse">אלה פקודי משפחת בני מררי אשר פקד משה ואהרן על־פי יהוה ביד־משה׃</seg>
          <seg id="b.NUM.4.46" type="verse">כל־הפקדים אשר פקד משה ואהרן ונשיאי ישראל את־הלוים למשפחתם ולבית אבתם׃</seg>
          <seg id="b.NUM.4.47" type="verse">מבן שלשים שנה ומעלה ועד בן־חמשים שנה כל־הבא לעבד עבדת עבדה ועבדת משא באהל מועד׃</seg>
          <seg id="b.NUM.4.48" type="verse">ויהיו פקדיהם שמנת אלפים וחמש מאות ושמנים׃</seg>
          <seg id="b.NUM.4.49" type="verse">על־פי יהוה פקד אותם ביד־משה איש איש על־עבדתו ועל־משאו ופקדיו אשר־צוה יהוה את־משה׃ ף</seg>
        </div>
        <div id="b.NUM.5" type="chapter">
          <seg id="b.NUM.5.1" type="verse">וידבר יהוה אל־משה לאמר׃</seg>
          <seg id="b.NUM.5.2" type="verse">צו את־בני ישראל וישלחו מן־המחנה כל־צרוע וכל־זב וכל טמא לנפש׃</seg>
          <seg id="b.NUM.5.3" type="verse">מזכר עד־נקבה תשלחו אל־מחוץ למחנה תשלחום ולא יטמאו את־מחניהם אשר אני שכן בתוכם׃</seg>
          <seg id="b.NUM.5.4" type="verse">ויעשו־כן בני ישראל וישלחו אותם אל־מחוץ למחנה כאשר דבר יהוה אל־משה כן עשו בני ישראל׃ ף</seg>
          <seg id="b.NUM.5.5" type="verse">וידבר יהוה אל־משה לאמר׃</seg>
          <seg id="b.NUM.5.6" type="verse">דבר אל־בני ישראל איש או־אשה כי יעשו מכל־חטאת האדם למעל מעל ביהוה ואשמה הנפש ההוא׃</seg>
          <seg id="b.NUM.5.7" type="verse">והתודו את־חטאתם אשר עשו והשיב את־אשמו בראשו וחמישתו יסף עליו ונתן לאשר אשם לו׃</seg>
          <seg id="b.NUM.5.8" type="verse">ואם־אין לאיש גאל להשיב האשם אליו האשם המושב ליהוה לכהן מלבד איל הכפרים אשר יכפר־בו עליו׃</seg>
          <seg id="b.NUM.5.9" type="verse">וכל־תרומה לכל־קדשי בני־ישראל אשר־יקריבו לכהן לו יהיה׃</seg>
          <seg id="b.NUM.5.10" type="verse">ואיש את־קדשיו לו יהיו איש אשר־יתן לכהן לו יהיה׃ ף</seg>
          <seg id="b.NUM.5.11" type="verse">וידבר יהוה אל־משה לאמר׃</seg>
          <seg id="b.NUM.5.12" type="verse">דבר אל־בני ישראל ואמרת אלהם איש איש כי־תשטה אשתו ומעלה בו מעל׃</seg>
          <seg id="b.NUM.5.13" type="verse">ושכב איש אתה שכבת־זרע ונעלם מעיני אישה ונסתרה והיא נטמאה ועד אין בה והוא לא נתפשה׃</seg>
          <seg id="b.NUM.5.14" type="verse">ועבר עליו רוח־קנאה וקנא את־אשתו והוא נטמאה או־עבר עליו רוח־קנאה וקנא את־אשתו והיא לא נטמאה׃</seg>
          <seg id="b.NUM.5.15" type="verse">והביא האיש את־אשתו אל־הכהן והביא את־קרבנה עליה עשירת האיפה קמח שערים לא־יצק עליו שמן ולא־יתן עליו לבנה כי־מנחת קנאת הוא מנחת זכרון מזכרת עון׃</seg>
          <seg id="b.NUM.5.16" type="verse">והקריב אתה הכהן והעמדה לפני יהוה׃</seg>
          <seg id="b.NUM.5.17" type="verse">ולקח הכהן מים קדשים בכלי־חרש ומן־העפר אשר יהיה בקרקע המשכן יקח הכהן ונתן אל־המים׃</seg>
          <seg id="b.NUM.5.18" type="verse">והעמיד הכהן את־האשה לפני יהוה ופרע את־ראש האשה ונתן על־כפיה את מנחת הזכרון מנחת קנאת הוא וביד הכהן יהיו מי המרים המאררים׃</seg>
          <seg id="b.NUM.5.19" type="verse">והשביע אתה הכהן ואמר אל־האשה אם־לא שכב איש אתך ואם־לא שטית טמאה תחת אישך הנקי ממי המרים המאררים האלה׃</seg>
          <seg id="b.NUM.5.20" type="verse">ואת כי שטית תחת אישך וכי נטמאת ויתן איש בך את־שכבתו מבלעדי אישך׃</seg>
          <seg id="b.NUM.5.21" type="verse">והשביע הכהן את־האשה בשבעת האלה ואמר הכהן לאשה יתן יהוה אותך לאלה ולשבעה בתוך עמך בתת יהוה את־ירךך נפלת ואת־בטנך צבה׃</seg>
          <seg id="b.NUM.5.22" type="verse">ובאו המים המאררים האלה במעיך לצבות בטן ולנפל ירך ואמרה האשה אמן אמן׃</seg>
          <seg id="b.NUM.5.23" type="verse">וכתב את־האלת האלה הכהן בספר ומחה אל־מי המרים׃</seg>
          <seg id="b.NUM.5.24" type="verse">והשקה את־האשה את־מי המרים המאררים ובאו בה המים המאררים למרים׃</seg>
          <seg id="b.NUM.5.25" type="verse">ולקח הכהן מיד האשה את מנחת הקנאת והניף את־המנחה לפני יהוה והקריב אתה אל־המזבח׃</seg>
          <seg id="b.NUM.5.26" type="verse">וקמץ הכהן מן־המנחה את־אזכרתה והקטיר המזבחה ואחר ישקה את־האשה את־המים׃</seg>
          <seg id="b.NUM.5.27" type="verse">והשקה את־המים והיתה אם־נטמאה ותמעל מעל באישה ובאו בה המים המאררים למרים וצבתה בטנה ונפלה ירכה והיתה האשה לאלה בקרב עמה׃</seg>
          <seg id="b.NUM.5.28" type="verse">ואם־לא נטמאה האשה וטהרה הוא ונקתה ונזרעה זרע׃</seg>
          <seg id="b.NUM.5.29" type="verse">זאת תורת הקנאת אשר תשטה אשה תחת אישה ונטמאה׃</seg>
          <seg id="b.NUM.5.30" type="verse">או איש אשר תעבר עליו רוח קנאה וקנא את־אשתו והעמיד את־האשה לפני יהוה ועשה לה הכהן את כל־התורה הזאת׃</seg>
          <seg id="b.NUM.5.31" type="verse">ונקה האיש מעון והאשה ההוא תשא את־עונה׃ ף</seg>
        </div>
        <div id="b.NUM.6" type="chapter">
          <seg id="b.NUM.6.1" type="verse">וידבר יהוה אל־משה לאמר׃</seg>
          <seg id="b.NUM.6.2" type="verse">דבר אל־בני ישראל ואמרת אלהם איש או־אשה כי יפלא לנדר נדר נזיר להזיר ליהוה׃</seg>
          <seg id="b.NUM.6.3" type="verse">מיין ושכר יזיר חמץ יין וחמץ שכר לא ישתה וכל־משרת ענבים לא ישתה וענבים לחים ויבשים לא יאכל׃</seg>
          <seg id="b.NUM.6.4" type="verse">כל ימי נזרו מכל אשר יעשה מגפן היין מחרצנים ועד־זג לא יאכל׃</seg>
          <seg id="b.NUM.6.5" type="verse">כל־ימי נדר נזרו תער לא־יעבר על־ראשו עד־מלאת היםם אשר־יזיר ליהוה קדש יהיה גדל פרע שער ראשו׃</seg>
          <seg id="b.NUM.6.6" type="verse">כל־ימי הזירו ליהוה על־נפש מת לא יבא׃</seg>
          <seg id="b.NUM.6.7" type="verse">לאביו ולאמו לאחיו ולאחתו לא־יטמא להם במתם כי נזר אלהיו על־ראשו׃</seg>
          <seg id="b.NUM.6.8" type="verse">כל ימי נזרו קדש הוא ליהוה׃</seg>
          <seg id="b.NUM.6.9" type="verse">וכי־ימות מת עליו בפתע פתאם וטמא ראש נזרו וגלח ראשו ביום טהרתו ביום השביעי יגלחנו׃</seg>
          <seg id="b.NUM.6.10" type="verse">וביום השמיני יבא שתי תרים או שני בני יונה אל־הכהן אל־פתח אהל מועד׃</seg>
          <seg id="b.NUM.6.11" type="verse">ועשה הכהן אחד לחטאת ואחד לעלה וכפר עליו מאשר חטא על־הנפש וקדש את־ראשו ביום ההוא׃</seg>
          <seg id="b.NUM.6.12" type="verse">והזיר ליהוה את־ימי נזרו והביא כבש בן־שנתו לאשם והימים הראשנים יפלו כי טמא נזרו׃</seg>
          <seg id="b.NUM.6.13" type="verse">וזאת תורת הנזיר ביום מלאת ימי נזרו יביא אתו אל־פתח אהל מועד׃</seg>
          <seg id="b.NUM.6.14" type="verse">והקריב את־קרבנו ליהוה כבש בן־שנתו תמים אחד לעלה וכבשה אחת בת־שנתה תמימה לחטאת ואיל־אחד תמים לשלמים׃</seg>
          <seg id="b.NUM.6.15" type="verse">וסל מצות סלת חלת בלולת בשמן ורקיקי מצות משחים בשמן ומנחתם ונסכיהם׃</seg>
          <seg id="b.NUM.6.16" type="verse">והקריב הכהן לפני יהוה ועשה את־חטאתו ואת־עלתו׃</seg>
          <seg id="b.NUM.6.17" type="verse">ואת־האיל יעשה זבח שלמים ליהוה על סל המצות ועשה הכהן את־מנחתו ואת־נסכו׃</seg>
          <seg id="b.NUM.6.18" type="verse">וגלח הנזיר פתח אהל מועד את־ראש נזרו ולקח את־שער ראש נזרו ונתן על־האש אשר־תחת זבח השלמים׃</seg>
          <seg id="b.NUM.6.19" type="verse">ולקח הכהן את־הזרע בשלה מן־האיל וחלת מצה אחת מן־הסל ורקיק מצה אחד ונתן על־כפי הנזיר אחר התגלחו את־נזרו׃</seg>
          <seg id="b.NUM.6.20" type="verse">והניף אותם הכהן תנופה לפני יהוה קדש הוא לכהן על חזה התנופה ועל שוק התרומה ואחר ישתה הנזיר יין׃</seg>
          <seg id="b.NUM.6.21" type="verse">זאת תורת הנזיר אשר ידר קרבנו ליהוה על־נזרו מלבד אשר־תשיג ידו כפי נדרו אשר ידר כן יעשה על תורת נזרו׃ ף</seg>
          <seg id="b.NUM.6.22" type="verse">וידבר יהוה אל־משה לאמר׃</seg>
          <seg id="b.NUM.6.23" type="verse">דבר אל־אהרן ואל־בניו לאמר כה תברכו את־בני ישראל אמור להם׃ ס</seg>
          <seg id="b.NUM.6.24" type="verse">יברךך יהוה וישמרך׃ ס</seg>
          <seg id="b.NUM.6.25" type="verse">יאר יהוה פניו אליך ויחנך׃ ס</seg>
          <seg id="b.NUM.6.26" type="verse">ישא יהוה פניו אליך וישם לך שלום׃ ס</seg>
          <seg id="b.NUM.6.27" type="verse">ושמו את־שמי על־בני ישראל ואני אברכם׃ ף</seg>
        </div>
        <div id="b.NUM.7" type="chapter">
          <seg id="b.NUM.7.1" type="verse">ויהי ביום כלות משה להקים את־המשכן וימשח אתו ויקדש אתו ואת־כל־כליו ואת־המזבח ואת־כל־כליו וימשחם ויקדש אתם׃</seg>
          <seg id="b.NUM.7.2" type="verse">ויקריבו נשיאי ישראל ראשי בית אבתם הם נשיאי המטת הם העמדים על־הפקדים׃</seg>
          <seg id="b.NUM.7.3" type="verse">ויביאו את־קרבנם לפני יהוה שש־עגלת צב ושני עשר בקר עגלה על־שני הנשאים ושור לאחד ויקריבו אותם לפני המשכן׃</seg>
          <seg id="b.NUM.7.4" type="verse">ויאמר יהוה אל־משה לאמר׃</seg>
          <seg id="b.NUM.7.5" type="verse">קח מאתם והיו לעבד את־עבדת אהל מועד ונתתה אותם אל־הלוים איש כפי עבדתו׃</seg>
          <seg id="b.NUM.7.6" type="verse">ויקח משה את־העגלת ואת־הבקר ויתן אותם אל־הלוים׃</seg>
          <seg id="b.NUM.7.7" type="verse">את שתי העגלת ואת ארבעת הבקר נתן לבני גרשון כפי עבדתם׃</seg>
          <seg id="b.NUM.7.8" type="verse">ואת ארבע העגלת ואת שמנת הבקר נתן לבני מררי כפי עבדתם ביד איתמר בן־אהרן הכהן׃</seg>
          <seg id="b.NUM.7.9" type="verse">ולבני קהת לא נתן כי־עבדת הקדש עלהם בכתף ישאו׃</seg>
          <seg id="b.NUM.7.10" type="verse">ויקריבו הנשאים את חנכת המזבח ביום המשח אתו ויקריבו הנשיאם את־קרבנם לפני המזבח׃</seg>
          <seg id="b.NUM.7.11" type="verse">ויאמר יהוה אל־משה נשיא אחד ליום נשיא אחד ליום יקריבו את־קרבנם לחנכת המזבח׃ ס</seg>
          <seg id="b.NUM.7.12" type="verse">ויהי המקריב ביום הראשון את־קרבנו נחשון בן־עמינדב למטה יהודה׃</seg>
          <seg id="b.NUM.7.13" type="verse">וקרבנו קערת־כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃</seg>
          <seg id="b.NUM.7.14" type="verse">כף אחת עשרה זהב מלאה קטרת׃</seg>
          <seg id="b.NUM.7.15" type="verse">פר אחד בן־בקר איל אחד כבש־אחד בן־שנתו לעלה׃</seg>
          <seg id="b.NUM.7.16" type="verse">שעיר־עזים אחד לחטאת׃</seg>
          <seg id="b.NUM.7.17" type="verse">ולזבח השלמים בקר שנים אילם חמשה עתודים חמשה כבשים בני־שנה חמשה זה קרבן נחשון בן־עמינדב׃ ף</seg>
          <seg id="b.NUM.7.18" type="verse">ביום השני הקריב נתנאל בן־צוער נשיא יששכר׃</seg>
          <seg id="b.NUM.7.19" type="verse">הקרב את־קרבנו קערת־כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃</seg>
          <seg id="b.NUM.7.20" type="verse">כף אחת עשרה זהב מלאה קטרת׃</seg>
          <seg id="b.NUM.7.21" type="verse">פר אחד בן־בקר איל אחד כבש־אחד בן־שנתו לעלה׃</seg>
          <seg id="b.NUM.7.22" type="verse">שעיר־עזים אחד לחטאת׃</seg>
          <seg id="b.NUM.7.23" type="verse">ולזבח השלמים בקר שנים אילם חמשה עתודים חמשה כבשים בני־שנה חמשה זה קרבן נתנאל בן־צוער׃ ף</seg>
          <seg id="b.NUM.7.24" type="verse">ביום השלישי נשיא לבני זבולן אליאב בן־חלן׃</seg>
          <seg id="b.NUM.7.25" type="verse">קרבנו קערת־כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃</seg>
          <seg id="b.NUM.7.26" type="verse">כף אחת עשרה זהב מלאה קטרת׃</seg>
          <seg id="b.NUM.7.27" type="verse">פר אחד בן־בקר איל אחד כבש־אחד בן־שנתו לעלה׃</seg>
          <seg id="b.NUM.7.28" type="verse">שעיר־עזים אחד לחטאת׃</seg>
          <seg id="b.NUM.7.29" type="verse">ולזבח השלמים בקר שנים אילם חמשה עתדים חמשה כבשים בני־שנה חמשה זה קרבן אליאב בן־חלן׃ ף</seg>
          <seg id="b.NUM.7.30" type="verse">ביום הרביעי נשיא לבני ראובן אליצור בן־שדיאור׃</seg>
          <seg id="b.NUM.7.31" type="verse">קרבנו קערת־כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃</seg>
          <seg id="b.NUM.7.32" type="verse">כף אחת עשרה זהב מלאה קטרת׃</seg>
          <seg id="b.NUM.7.33" type="verse">פר אחד בן־בקר איל אחד כבש־אחד בן־שנתו לעלה׃</seg>
          <seg id="b.NUM.7.34" type="verse">שעיר־עזים אחד לחטאת׃</seg>
          <seg id="b.NUM.7.35" type="verse">ולזבח השלמים בקר שנים אילם חמשה עתדים חמשה כבשים בני־שנה חמשה זה קרבן אליצור בן־שדיאור׃ ף</seg>
          <seg id="b.NUM.7.36" type="verse">ביום החמישי נשיא לבני שמעון שלמיאל בן־צורישדי׃</seg>
          <seg id="b.NUM.7.37" type="verse">קרבנו קערת־כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃</seg>
          <seg id="b.NUM.7.38" type="verse">כף אחת עשרה זהב מלאה קטרת׃</seg>
          <seg id="b.NUM.7.39" type="verse">פר אחד בן־בקר איל אחד כבש־אחד בן־שנתו לעלה׃</seg>
          <seg id="b.NUM.7.40" type="verse">שעיר־עזים אחד לחטאת׃</seg>
          <seg id="b.NUM.7.41" type="verse">ולזבח השלמים בקר שנים אילם חמשה עתדים חמשה כבשים בני־שנה חמשה זה קרבן שלמיאל בן־צורישדי׃ ף</seg>
          <seg id="b.NUM.7.42" type="verse">ביום הששי נשיא לבני גד אליסף בן־דעואל׃</seg>
          <seg id="b.NUM.7.43" type="verse">קרבנו קערת־כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃</seg>
          <seg id="b.NUM.7.44" type="verse">כף אחת עשרה זהב מלאה קטרת׃</seg>
          <seg id="b.NUM.7.45" type="verse">פר אחד בן־בקר איל אחד כבש־אחד בן־שנתו לעלה׃</seg>
          <seg id="b.NUM.7.46" type="verse">שעיר־עזים אחד לחטאת׃</seg>
          <seg id="b.NUM.7.47" type="verse">ולזבח השלמים בקר שנים אילם חמשה עתדים חמשה כבשים בני־שנה חמשה זה קרבן אליסף בן־דעואל׃ ף</seg>
          <seg id="b.NUM.7.48" type="verse">ביום השביעי נשיא לבני אפרים אלישמע בן־עמיהוד׃</seg>
          <seg id="b.NUM.7.49" type="verse">קרבנו קערת־כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃</seg>
          <seg id="b.NUM.7.50" type="verse">כף אחת עשרה זהב מלאה קטרת׃</seg>
          <seg id="b.NUM.7.51" type="verse">פר אחד בן־בקר איל אחד כבש־אחד בן־שנתו לעלה׃</seg>
          <seg id="b.NUM.7.52" type="verse">שעיר־עזים אחד לחטאת׃</seg>
          <seg id="b.NUM.7.53" type="verse">ולזבח השלמים בקר שנים אילם חמשה עתדים חמשה כבשים בני־שנה חמשה זה קרבן אלישמע בן־עמיהוד׃ ף</seg>
          <seg id="b.NUM.7.54" type="verse">ביום השמיני נשיא לבני מנשה גמליאל בן־פדה־צור׃</seg>
          <seg id="b.NUM.7.55" type="verse">קרבנו קערת־כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃</seg>
          <seg id="b.NUM.7.56" type="verse">כף אחת עשרה זהב מלאה קטרת׃</seg>
          <seg id="b.NUM.7.57" type="verse">פר אחד בן־בקר איל אחד כבש־אחד בן־שנתו לעלה׃</seg>
          <seg id="b.NUM.7.58" type="verse">שעיר־עזים אחד לחטאת׃</seg>
          <seg id="b.NUM.7.59" type="verse">ולזבח השלמים בקר שנים אילם חמשה עתדים חמשה כבשים בני־שנה חמשה זה קרבן גמליאל בן־פדהצור׃ ף</seg>
          <seg id="b.NUM.7.60" type="verse">ביום התשיעי נשיא לבני בנימן אבידן בן־גדעני׃</seg>
          <seg id="b.NUM.7.61" type="verse">קרבנו קערת־כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃</seg>
          <seg id="b.NUM.7.62" type="verse">כף אחת עשרה זהב מלאה קטרת׃</seg>
          <seg id="b.NUM.7.63" type="verse">פר אחד בן־בקר איל אחד כבש־אחד בן־שנתו לעלה׃</seg>
          <seg id="b.NUM.7.64" type="verse">שעיר־עזים אחד לחטאת׃</seg>
          <seg id="b.NUM.7.65" type="verse">ולזבח השלמים בקר שנים אילם חמשה עתדים חמשה כבשים בני־שנה חמשה זה קרבן אבידן בן־גדעני׃ ף</seg>
          <seg id="b.NUM.7.66" type="verse">ביום העשירי נשיא לבני דן אחיעזר בן־עמישדי׃</seg>
          <seg id="b.NUM.7.67" type="verse">קרבנו קערת־כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃</seg>
          <seg id="b.NUM.7.68" type="verse">כף אחת עשרה זהב מלאה קטרת׃</seg>
          <seg id="b.NUM.7.69" type="verse">פר אחד בן־בקר איל אחד כבש־אחד בן־שנתו לעלה׃</seg>
          <seg id="b.NUM.7.70" type="verse">שעיר־עזים אחד לחטאת׃</seg>
          <seg id="b.NUM.7.71" type="verse">ולזבח השלמים בקר שנים אילם חמשה עתדים חמשה כבשים בני־שנה חמשה זה קרבן אחיעזר בן־עמישדי׃ ף</seg>
          <seg id="b.NUM.7.72" type="verse">ביום עשתי עשר יום נשיא לבני אשר פגעיאל בן־עכרן׃</seg>
          <seg id="b.NUM.7.73" type="verse">קרבנו קערת־כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃</seg>
          <seg id="b.NUM.7.74" type="verse">כף אחת עשרה זהב מלאה קטרת׃</seg>
          <seg id="b.NUM.7.75" type="verse">פר אחד בן־בקר איל אחד כבש־אחד בן־שנתו לעלה׃</seg>
          <seg id="b.NUM.7.76" type="verse">שעיר־עזים אחד לחטאת׃</seg>
          <seg id="b.NUM.7.77" type="verse">ולזבח השלמים בקר שנים אילם חמשה עתדים חמשה כבשים בני־שנה חמשה זה קרבן פגעיאל בן־עכרן׃ ף</seg>
          <seg id="b.NUM.7.78" type="verse">ביום שנים עשר יום נשיא לבני נפתלי אחירע בן־עיןן׃</seg>
          <seg id="b.NUM.7.79" type="verse">קרבנו קערת־כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃</seg>
          <seg id="b.NUM.7.80" type="verse">כף אחת עשרה זהב מלאה קטרת׃</seg>
          <seg id="b.NUM.7.81" type="verse">פר אחד בן־בקר איל אחד כבש־אחד בן־שנתו לעלה׃</seg>
          <seg id="b.NUM.7.82" type="verse">שעיר־עזים אחד לחטאת׃</seg>
          <seg id="b.NUM.7.83" type="verse">ולזבח השלמים בקר שנים אילם חמשה עתדים חמשה כבשים בני־שנה חמשה זה קרבן אחירע בן־עיןן׃ ף</seg>
          <seg id="b.NUM.7.84" type="verse">זאת חנכת המזבח ביום המשח אתו מאת נשיאי ישראל קערת כסף שתים עשרה מזרקי־כסף שנים עשר כפות זהב שתים עשרה׃</seg>
          <seg id="b.NUM.7.85" type="verse">שלשים ומאה הקערה האחת כסף ושבעים המזרק האחד כל כסף הכלים אלפים וארבע־מאות בשקל הקדש׃</seg>
          <seg id="b.NUM.7.86" type="verse">כפות זהב שתים־עשרה מלאת קטרת עשרה עשרה הכף בשקל הקדש כל־זהב הכפות עשרים ומאה׃</seg>
          <seg id="b.NUM.7.87" type="verse">כל־הבקר לעלה שנים עשר פרים אילם שנים־עשר כבשים בני־שנה שנים עשר ומנחתם ושעירי עזים שנים עשר לחטאת׃</seg>
          <seg id="b.NUM.7.88" type="verse">וכל בקר זבח השלמים עשרים וארבעה פרים אילם ששים עתדים ששים כבשים בני־שנה ששים זאת חנכת המזבח אחרי המשח אתו׃</seg>
          <seg id="b.NUM.7.89" type="verse">ובבא משה אל־אהל מועד לדבר אתו וישמע את־הקול מדבר אליו מעל הכפרת אשר על־ארן העדת מבין שני הכרבים וידבר אליו׃ ף</seg>
        </div>
        <div id="b.NUM.8" type="chapter">
          <seg id="b.NUM.8.1" type="verse">וידבר יהוה אל־משה לאמר׃</seg>
          <seg id="b.NUM.8.2" type="verse">דבר אל־אהרן ואמרת אליו בהעלתך את־הנרת אל־מול פני המנורה יאירו שבעת הנרות׃</seg>
          <seg id="b.NUM.8.3" type="verse">ויעש כן אהרן אל־מול פני המנורה העלה נרתיה כאשר צוה יהוה את־משה׃</seg>
          <seg id="b.NUM.8.4" type="verse">וזה מעשה המנרה מקשה זהב עד־ירכה עד־פרחה מקשה הוא כמראה אשר הראה יהוה את־משה כן עשה את־המנרה׃ ף</seg>
          <seg id="b.NUM.8.5" type="verse">וידבר יהוה אל־משה לאמר׃</seg>
          <seg id="b.NUM.8.6" type="verse">קח את־הלוים מתוך בני ישראל וטהרת אתם׃</seg>
          <seg id="b.NUM.8.7" type="verse">וכה־תעשה להם לטהרם הזה עליהם מי חטאת והעבירו תער על־כל־בשרם וכבסו בגדיהם והטהרו׃</seg>
          <seg id="b.NUM.8.8" type="verse">ולקחו פר בן־בקר ומנחתו סלת בלולה בשמן ופר־שני בן־בקר תקח לחטאת׃</seg>
          <seg id="b.NUM.8.9" type="verse">והקרבת את־הלוים לפני אהל מועד והקהלת את־כל־עדת בני ישראל׃</seg>
          <seg id="b.NUM.8.10" type="verse">והקרבת את־הלוים לפני יהוה וסמכו בני־ישראל את־ידיהם על־הלוים׃</seg>
          <seg id="b.NUM.8.11" type="verse">והניף אהרן את־הלוים תנופה לפני יהוה מאת בני ישראל והיו לעבד את־עבדת יהוה׃</seg>
          <seg id="b.NUM.8.12" type="verse">והלוים יסמכו את־ידיהם על ראש הפרים ועשה את־האחד חטאת ואת־האחד עלה ליהוה לכפר על־הלוים׃</seg>
          <seg id="b.NUM.8.13" type="verse">והעמדת את־הלוים לפני אהרן ולפני בניו והנפת אתם תנופה ליהוה׃</seg>
          <seg id="b.NUM.8.14" type="verse">והבדלת את־הלוים מתוך בני ישראל והיו לי הלוים׃</seg>
          <seg id="b.NUM.8.15" type="verse">ואחרי־כן יבאו הלוים לעבד את־אהל מועד וטהרת אתם והנפת אתם תנופה׃</seg>
          <seg id="b.NUM.8.16" type="verse">כי נתנים נתנים המה לי מתוך בני ישראל תחת פטרת כל־רחם בכור כל מבני ישראל לקחתי אתם לי׃</seg>
          <seg id="b.NUM.8.17" type="verse">כי לי כל־בכור בבני ישראל באדם ובבהמה ביום הכתי כל־בכור בארץ מצרים הקדשתי אתם לי׃</seg>
          <seg id="b.NUM.8.18" type="verse">ואקח את־הלוים תחת כל־בכור בבני ישראל׃</seg>
          <seg id="b.NUM.8.19" type="verse">ואתנה את־הלוים נתנים לאהרן ולבניו מתוך בני ישראל לעבד את־עבדת בני־ישראל באהל מועד ולכפר על־בני ישראל ולא יהיה בבני ישראל נגף בגשת בני־ישראל אל־הקדש׃</seg>
          <seg id="b.NUM.8.20" type="verse">ויעש משה ואהרן וכל־עדת בני־ישראל ללוים ככל אשר־צוה יהוה את־משה ללוים כן־עשו להם בני ישראל׃</seg>
          <seg id="b.NUM.8.21" type="verse">ויתחטאו הלוים ויכבסו בגדיהם וינף אהרן אתם תנופה לפני יהוה ויכפר עליהם אהרן לטהרם׃</seg>
          <seg id="b.NUM.8.22" type="verse">ואחרי־כן באו הלוים לעבד את־עבדתם באהל מועד לפני אהרן ולפני בניו כאשר צוה יהוה את־משה על־הלוים כן עשו להם׃ ס</seg>
          <seg id="b.NUM.8.23" type="verse">וידבר יהוה אל־משה לאמר׃</seg>
          <seg id="b.NUM.8.24" type="verse">זאת אשר ללוים מבן חמש ועשרים שנה ומעלה יבוא לצבא צבא בעבדת אהל מועד׃</seg>
          <seg id="b.NUM.8.25" type="verse">ומבן חמשים שנה ישוב מצבא העבדה ולא יעבד עוד׃</seg>
          <seg id="b.NUM.8.26" type="verse">ושרת את־אחיו באהל מועד לשמר משמרת ועבדה לא יעבד ככה תעשה ללוים במשמרתם׃ ף</seg>
        </div>
        <div id="b.NUM.9" type="chapter">
          <seg id="b.NUM.9.1" type="verse">וידבר יהוה אל־משה במדבר־סיני בשנה השנית לצאתם מארץ מצרים בחדש הראשון לאמר׃</seg>
          <seg id="b.NUM.9.2" type="verse">ויעשו בני־ישראל את־הפסח במועדו׃</seg>
          <seg id="b.NUM.9.3" type="verse">בארבעה עשר־יום בחדש הזה בין הערבים תעשו אתו במועדו ככל־חקתיו וככל־משפטיו תעשו אתו׃</seg>
          <seg id="b.NUM.9.4" type="verse">וידבר משה אל־בני ישראל לעשת הפסח׃</seg>
          <seg id="b.NUM.9.5" type="verse">ויעשו את־הפסח בראשון בארבעה עשר יום לחדש בין הערבים במדבר סיני ככל אשר צוה יהוה את־משה כן עשו בני ישראל׃</seg>
          <seg id="b.NUM.9.6" type="verse">ויהי אנשים אשר היו טמאים לנפש אדם ולא־יכלו לעשת־הפסח ביום ההוא ויקרבו לפני משה ולפני אהרן ביום ההוא׃</seg>
          <seg id="b.NUM.9.7" type="verse">ויאמרו האנשים ההמה אליו אנחנו טמאים לנפש אדם למה נגרע לבלתי הקרב את־קרבן יהוה במעדו בתוך בני ישראל׃</seg>
          <seg id="b.NUM.9.8" type="verse">ויאמר אלהם משה עמדו ואשמעה מה־יצוה יהוה לכם׃ ף</seg>
          <seg id="b.NUM.9.9" type="verse">וידבר יהוה אל־משה לאמר׃</seg>
          <seg id="b.NUM.9.10" type="verse">דבר אל־בני ישראל לאמר איש איש כי־יהיה־טמא לנפש או בדרך רחקה לכם או לדרתיכם ועשה פסח ליהוה׃</seg>
          <seg id="b.NUM.9.11" type="verse">בחדש השני בארבעה עשר יום בין הערבים יעשו אתו על־מצות ומררים יאכלהו׃</seg>
          <seg id="b.NUM.9.12" type="verse">לא־ישאירו ממנו עד־בקר ועצם לא ישברו־בו ככל־חקת הפסח יעשו אתו׃</seg>
          <seg id="b.NUM.9.13" type="verse">והאיש אשר־הוא טהור ובדרך לא־היה וחדל לעשות הפסח ונכרתה הנפש ההוא מעמיה כי קרבן יהוה לא הקריב במעדו חטאו ישא האיש ההוא׃</seg>
          <seg id="b.NUM.9.14" type="verse">וכי־יגור אתכם גר ועשה פסח ליהוה כחקת הפסח וכמשפטו כן יעשה חקה אחת יהיה לכם ולגר ולאזרח הארץ׃ ף</seg>
          <seg id="b.NUM.9.15" type="verse">וביום הקים את־המשכן כסה העןן את־המשכן לאהל העדת ובערב יהיה על־המשכן כמראה־אש עד־בקר׃</seg>
          <seg id="b.NUM.9.16" type="verse">כן יהיה תמיד העןן יכסנו ומראה־אש לילה׃</seg>
          <seg id="b.NUM.9.17" type="verse">ולפי העלת העןן מעל האהל ואחרי־כן יסעו בני ישראל ובמקום אשר ישכן־שם העןן שם יחנו בני ישראל׃</seg>
          <seg id="b.NUM.9.18" type="verse">על־פי יהוה יסעו בני ישראל ועל־פי יהוה יחנו כל־ימי אשר ישכן העןן על־המשכן יחנו׃</seg>
          <seg id="b.NUM.9.19" type="verse">ובהאריך העןן על־המשכן ימים רבים ושמרו בני־ישראל את־משמרת יהוה ולא יסעו׃</seg>
          <seg id="b.NUM.9.20" type="verse">ויש אשר יהיה העןן ימים מספר על־המשכן על־פי יהוה יחנו ועל־פי יהוה יסעו׃</seg>
          <seg id="b.NUM.9.21" type="verse">ויש אשר־יהיה העןן מערב עד־בקר ונעלה העןן בבקר ונסעו או יוםם ולילה ונעלה העןן ונסעו׃</seg>
          <seg id="b.NUM.9.22" type="verse">או־ימים או־חדש או־ימים בהאריך העןן על־המשכן לשכן עליו יחנו בני־ישראל ולא יסעו ובהעלתו יסעו׃</seg>
          <seg id="b.NUM.9.23" type="verse">על־פי יהוה יחנו ועל־פי יהוה יסעו את־משמרת יהוה שמרו על־פי יהוה ביד־משה׃ ף</seg>
        </div>
        <div id="b.NUM.10" type="chapter">
          <seg id="b.NUM.10.1" type="verse">וידבר יהוה אל־משה לאמר׃</seg>
          <seg id="b.NUM.10.2" type="verse">עשה לך שתי חצוצרת כסף מקשה תעשה אתם והיו לך למקרא העדה ולמסע את־המחנות׃</seg>
          <seg id="b.NUM.10.3" type="verse">ותקעו בהן ונועדו אליך כל־העדה אל־פתח אהל מועד׃</seg>
          <seg id="b.NUM.10.4" type="verse">ואם־באחת יתקעו ונועדו אליך הנשיאים ראשי אלפי ישראל׃</seg>
          <seg id="b.NUM.10.5" type="verse">ותקעתם תרועה ונסעו המחנות החנים קדמה׃</seg>
          <seg id="b.NUM.10.6" type="verse">ותקעתם תרועה שנית ונסעו המחנות החנים תימנה תרועה יתקעו למסעיהם׃</seg>
          <seg id="b.NUM.10.7" type="verse">ובהקהיל את־הקהל תתקעו ולא תריעו׃</seg>
          <seg id="b.NUM.10.8" type="verse">ובני אהרן הכהנים יתקעו בחצצרות והיו לכם לחקת עולם לדרתיכם׃</seg>
          <seg id="b.NUM.10.9" type="verse">וכי־תבאו מלחמה בארצכם על־הצר הצרר אתכם והרעתם בחצצרות ונזכרתם לפני יהוה אלהיכם ונושעתם מאיביכם׃</seg>
          <seg id="b.NUM.10.10" type="verse">וביום שמחתכם ובמועדיכם ובראשי חדשיכם ותקעתם בחצצרת על עלתיכם ועל זבחי שלמיכם והיו לכם לזכרון לפני אלהיכם אני יהוה אלהיכם׃ ף</seg>
          <seg id="b.NUM.10.11" type="verse">ויהי בשנה השנית בחדש השני בעשרים בחדש נעלה העןן מעל משכן העדת׃</seg>
          <seg id="b.NUM.10.12" type="verse">ויסעו בני־ישראל למסעיהם ממדבר סיני וישכן העןן במדבר פארן׃</seg>
          <seg id="b.NUM.10.13" type="verse">ויסעו בראשנה על־פי יהוה ביד־משה׃</seg>
          <seg id="b.NUM.10.14" type="verse">ויסע דגל מחנה בני־יהודה בראשנה לצבאתם ועל־צבאו נחשון בן־עמינדב׃</seg>
          <seg id="b.NUM.10.15" type="verse">ועל־צבא מטה בני יששכר נתנאל בן־צוער׃</seg>
          <seg id="b.NUM.10.16" type="verse">ועל־צבא מטה בני זבולן אליאב בן־חלון׃</seg>
          <seg id="b.NUM.10.17" type="verse">והורד המשכן ונסעו בני־גרשון ובני מררי נשאי המשכן׃ ס</seg>
          <seg id="b.NUM.10.18" type="verse">ונסע דגל מחנה ראובן לצבאתם ועל־צבאו אליצור בן־שדיאור׃</seg>
          <seg id="b.NUM.10.19" type="verse">ועל־צבא מטה בני שמעון שלמיאל בן־צורי שדי׃</seg>
          <seg id="b.NUM.10.20" type="verse">ועל־צבא מטה בני־גד אליסף בן־דעואל׃</seg>
          <seg id="b.NUM.10.21" type="verse">ונסעו הקהתים נשאי המקדש והקימו את־המשכן עד־באם׃ ס</seg>
          <seg id="b.NUM.10.22" type="verse">ונסע דגל מחנה בני־אפרים לצבאתם ועל־צבאו אלישמע בן־עמיהוד׃</seg>
          <seg id="b.NUM.10.23" type="verse">ועל־צבא מטה בני מנשה גמליאל בן־פדה־צור׃</seg>
          <seg id="b.NUM.10.24" type="verse">ועל־צבא מטה בני בנימן אבידן בן־גדעוני׃ ס</seg>
          <seg id="b.NUM.10.25" type="verse">ונסע דגל מחנה בני־דן מאסף לכל־המחנת לצבאתם ועל־צבאו אחיעזר בן־עמישדי׃</seg>
          <seg id="b.NUM.10.26" type="verse">ועל־צבא מטה בני אשר פגעיאל בן־עכרן׃</seg>
          <seg id="b.NUM.10.27" type="verse">ועל־צבא מטה בני נפתלי אחירע בן־עיןן׃</seg>
          <seg id="b.NUM.10.28" type="verse">אלה מסעי בני־ישראל לצבאתם ויסעו׃ ס</seg>
          <seg id="b.NUM.10.29" type="verse">ויאמר משה לחבב בן־רעואל המדיני חתן משה נסעים אנחנו אל־המקום אשר אמר יהוה אתו אתן לכם לכה אתנו והטבנו לך כי־יהוה דבר־טוב על־ישראל׃</seg>
          <seg id="b.NUM.10.30" type="verse">ויאמר אליו לא אלך כי אם־אל־ארצי ואל־מולדתי אלך׃</seg>
          <seg id="b.NUM.10.31" type="verse">ויאמר אל־נא תעזב אתנו כי על־כן ידעת חנתנו במדבר והיית לנו לעינים׃</seg>
          <seg id="b.NUM.10.32" type="verse">והיה כי־תלך עמנו והיה הטוב ההוא אשר ייטיב יהוה עמנו והטבנו לך׃</seg>
          <seg id="b.NUM.10.33" type="verse">ויסעו מהר יהוה דרך שלשת ימים וארון ברית־יהוה נסע לפניהם דרך שלשת ימים לתור להם מנוחה׃</seg>
          <seg id="b.NUM.10.34" type="verse">ועןן יהוה עליהם יוםם בנסעם מן־המחנה׃ ן ס</seg>
          <seg id="b.NUM.10.35" type="verse">ויהי בנסע הארן ויאמר משה קומה יהוה ויפצו איביך וינסו משנאיך מפניך׃</seg>
          <seg id="b.NUM.10.36" type="verse">ובנחה יאמר שובה יהוה רבבות אלפי ישראל׃ ן ף</seg>
        </div>
        <div id="b.NUM.11" type="chapter">
          <seg id="b.NUM.11.1" type="verse">ויהי העם כמתאננים רע באזני יהוה וישמע יהוה ויחר אפו ותבער־בם אש יהוה ותאכל בקצה המחנה׃</seg>
          <seg id="b.NUM.11.2" type="verse">ויצעק העם אל־משה ויתפלל משה אל־יהוה ותשקע האש׃</seg>
          <seg id="b.NUM.11.3" type="verse">ויקרא שם־המקום ההוא תבערה כי־בערה בם אש יהוה׃</seg>
          <seg id="b.NUM.11.4" type="verse">והאספסף אשר בקרבו התאוו תאוה וישבו ויבכו גם בני ישראל ויאמרו מי יאכלנו בשר׃</seg>
          <seg id="b.NUM.11.5" type="verse">זכרנו את־הדגה אשר־נאכל במצרים חנם את הקשאים ואת האבטחים ואת־החציר ואת־הבצלים ואת־השומים׃</seg>
          <seg id="b.NUM.11.6" type="verse">ועתה נפשנו יבשה אין כל בלתי אל־המן עינינו׃</seg>
          <seg id="b.NUM.11.7" type="verse">והמן כזרע־גד הוא ועינו כעין הבדלח׃</seg>
          <seg id="b.NUM.11.8" type="verse">שטו העם ולקטו וטחנו ברחים או דכו במדכה ובשלו בפרור ועשו אתו עגות והיה טעמו כטעם לשד השמן׃</seg>
          <seg id="b.NUM.11.9" type="verse">וברדת הטל על־המחנה לילה ירד המן עליו׃</seg>
          <seg id="b.NUM.11.10" type="verse">וישמע משה את־העם בכה למשפחתיו איש לפתח אהלו ויחר־אף יהוה מאד ובעיני משה רע׃</seg>
          <seg id="b.NUM.11.11" type="verse">ויאמר משה אל־יהוה למה הרעת לעבדך ולמה לא־מצתי חן בעיניך לשום את־משא כל־העם הזה עלי׃</seg>
          <seg id="b.NUM.11.12" type="verse">האנכי הריתי את כל־העם הזה אם־אנכי ילדתיהו כי־תאמר אלי שאהו בחיקך כאשר ישא האמן את־הינק על האדמה אשר נשבעת לאבתיו׃</seg>
          <seg id="b.NUM.11.13" type="verse">מאין לי בשר לתת לכל־העם הזה כי־יבכו עלי לאמר תנה־לנו בשר ונאכלה׃</seg>
          <seg id="b.NUM.11.14" type="verse">לא־אוכל אנכי לבדי לשאת את־כל־העם הזה כי כבד ממני׃</seg>
          <seg id="b.NUM.11.15" type="verse">ואם־ככה את־עשה לי הרגני נא הרג אם־מצאתי חן בעיניך ואל־אראה ברעתי׃ ף</seg>
          <seg id="b.NUM.11.16" type="verse">ויאמר יהוה אל־משה אספה־לי שבעים איש מזקני ישראל אשר ידעת כי־הם זקני העם ושטריו ולקחת אתם אל־אהל מועד והתיצבו שם עמך׃</seg>
          <seg id="b.NUM.11.17" type="verse">וירדתי ודברתי עמך שם ואצלתי מן־הרוח אשר עליך ושמתי עליהם ונשאו אתך במשא העם ולא־תשא אתה לבדך׃</seg>
          <seg id="b.NUM.11.18" type="verse">ואל־העם תאמר התקדשו למחר ואכלתם בשר כי בכיתם באזני יהוה לאמר מי יאכלנו בשר כי־טוב לנו במצרים ונתן יהוה לכם בשר ואכלתם׃</seg>
          <seg id="b.NUM.11.19" type="verse">לא יום אחד תאכלון ולא יומים ולא חמשה ימים ולא עשרה ימים ולא עשרים יום׃</seg>
          <seg id="b.NUM.11.20" type="verse">עד חדש ימים עד אשר־יצא מאפכם והיה לכם לזרא יען כי־מאסתם את־יהוה אשר בקרבכם ותבכו לפניו לאמר למה זה יצאנו ממצרים׃</seg>
          <seg id="b.NUM.11.21" type="verse">ויאמר משה שש־מאות אלף רגלי העם אשר אנכי בקרבו ואתה אמרת בשר אתן להם ואכלו חדש ימים׃</seg>
          <seg id="b.NUM.11.22" type="verse">הצאן ובקר ישחט להם ומצא להם אם את־כל־דגי הים יאסף להם ומצא להם׃ ף</seg>
          <seg id="b.NUM.11.23" type="verse">ויאמר יהוה אל־משה היד יהוה תקצר עתה תראה היקרך דברי אם־לא׃</seg>
          <seg id="b.NUM.11.24" type="verse">ויצא משה וידבר אל־העם את דברי יהוה ויאסף שבעים איש מזקני העם ויעמד אתם סביבת האהל׃</seg>
          <seg id="b.NUM.11.25" type="verse">וירד יהוה בעןן וידבר אליו ויאצל מן־הרוח אשר עליו ויתן על־שבעים איש הזקנים ויהי כנוח עליהם הרוח ויתנבאו ולא יספו׃</seg>
          <seg id="b.NUM.11.26" type="verse">וישארו שני־אנשים במחנה שם האחד אלדד ושם השני מידד ותנח עליהם הרוח והמה בכתבים ולא יצאו האהלה ויתנבאו במחנה׃</seg>
          <seg id="b.NUM.11.27" type="verse">וירץ הנער ויגד למשה ויאמר אלדד ומידד מתנבאים במחנה׃</seg>
          <seg id="b.NUM.11.28" type="verse">ויען יהושע בן־נון משרת משה מבחריו ויאמר אדני משה כלאם׃</seg>
          <seg id="b.NUM.11.29" type="verse">ויאמר לו משה המקנא אתה לי ומי יתן כל־עם יהוה נביאים כי־יתן יהוה את־רוחו עליהם׃</seg>
          <seg id="b.NUM.11.30" type="verse">ויאסף משה אל־המחנה הוא וזקני ישראל׃</seg>
          <seg id="b.NUM.11.31" type="verse">ורוח נסע מאת יהוה ויגז שלוים מן־הים ויטש על־המחנה כדרך יום כה וכדרך יום כה סביבות המחנה וכאמתים על־פני הארץ׃</seg>
          <seg id="b.NUM.11.32" type="verse">ויקם העם כל־היום ההוא וכל־הלילה וכל יום המחרת ויאספו את־השלו הממעיט אסף עשרה חמרים וישטחו להם שטוח סביבות המחנה׃</seg>
          <seg id="b.NUM.11.33" type="verse">הבשר עודנו בין שניהם טרם יכרת ואף יהוה חרה בעם ויך יהוה בעם מכה רבה מאד׃</seg>
          <seg id="b.NUM.11.34" type="verse">ויקרא את־שם־המקום ההוא קברות התאוה כי־שם קברו את־העם המתאוים׃</seg>
          <seg id="b.NUM.11.35" type="verse">מקברות התאוה נסעו העם חצרות ויהיו בחצרות׃ ף</seg>
        </div>
        <div id="b.NUM.12" type="chapter">
          <seg id="b.NUM.12.1" type="verse">ותדבר מרים ואהרן במשה על־אדות האשה הכשית אשר לקח כי־אשה כשית לקח׃</seg>
          <seg id="b.NUM.12.2" type="verse">ויאמרו הרק אך־במשה דבר יהוה הלא גם־בנו דבר וישמע יהוה׃</seg>
          <seg id="b.NUM.12.3" type="verse">והאיש משה [כ= ענו] [ק= עניו] מאד מכל האדם אשר על־פני האדמה׃ ס</seg>
          <seg id="b.NUM.12.4" type="verse">ויאמר יהוה פתאם אל־משה ואל־אהרן ואל־מרים צאו שלשתכם אל־אהל מועד ויצאו שלשתם׃</seg>
          <seg id="b.NUM.12.5" type="verse">וירד יהוה בעמוד עןן ויעמד פתח האהל ויקרא אהרן ומרים ויצאו שניהם׃</seg>
          <seg id="b.NUM.12.6" type="verse">ויאמר שמעו־נא דברי אם־יהיה נביאכם יהוה במראה אליו אתודע בחלום אדבר־בו׃</seg>
          <seg id="b.NUM.12.7" type="verse">לא־כן עבדי משה בכל־ביתי נאמן הוא׃</seg>
          <seg id="b.NUM.12.8" type="verse">פה אל־פה אדבר־בו ומראה ולא בחידת ותמנת יהוה יביט ומדוע לא יראתם לדבר בעבדי במשה׃</seg>
          <seg id="b.NUM.12.9" type="verse">ויחר אף יהוה בם וילך׃</seg>
          <seg id="b.NUM.12.10" type="verse">והעןן סר מעל האהל והנה מרים מצרעת כשלג ויפן אהרן אל־מרים והנה מצרעת׃</seg>
          <seg id="b.NUM.12.11" type="verse">ויאמר אהרן אל־משה בי אדני אל־נא תשת עלינו חטאת אשר נואלנו ואשר חטאנו׃</seg>
          <seg id="b.NUM.12.12" type="verse">אל־נא תהי כמת אשר בצאתו מרחם אמו ויאכל חצי בשרו׃</seg>
          <seg id="b.NUM.12.13" type="verse">ויצעק משה אל־יהוה לאמר אל נא רפא נא לה׃ ף</seg>
          <seg id="b.NUM.12.14" type="verse">ויאמר יהוה אל־משה ואביה ירק ירק בפניה הלא תכלם שבעת ימים תסגר שבעת ימים מחוץ למחנה ואחר תאסף׃</seg>
          <seg id="b.NUM.12.15" type="verse">ותסגר מרים מחוץ למחנה שבעת ימים והעם לא נסע עד־האסף מרים׃</seg>
          <seg id="b.NUM.12.16" type="verse">ואחר נסעו העם מחצרות ויחנו במדבר פארן׃ ף</seg>
        </div>
        <div id="b.NUM.13" type="chapter">
          <seg id="b.NUM.13.1" type="verse">וידבר יהוה אל־משה לאמר׃</seg>
          <seg id="b.NUM.13.2" type="verse">שלח־לך אנשים ויתרו את־ארץ כנען אשר־אני נתן לבני ישראל איש אחד איש אחד למטה אבתיו תשלחו כל נשיא בהם׃</seg>
          <seg id="b.NUM.13.3" type="verse">וישלח אתם משה ממדבר פארן על־פי יהוה כלם אנשים ראשי בני־ישראל המה׃</seg>
          <seg id="b.NUM.13.4" type="verse">ואלה שמותם למטה ראובן שמוע בן־זכור׃</seg>
          <seg id="b.NUM.13.5" type="verse">למטה שמעון שפט בן־חורי׃</seg>
          <seg id="b.NUM.13.6" type="verse">למטה יהודה כלב בן־יפנה׃</seg>
          <seg id="b.NUM.13.7" type="verse">למטה יששכר יגאל בן־יוסף׃</seg>
          <seg id="b.NUM.13.8" type="verse">למטה אפרים הושע בן־נון׃</seg>
          <seg id="b.NUM.13.9" type="verse">למטה בנימן פלטי בן־רפוא׃</seg>
          <seg id="b.NUM.13.10" type="verse">למטה זבולן גדיאל בן־סודי׃</seg>
          <seg id="b.NUM.13.11" type="verse">למטה יוסף למטה מנשה גדי בן־סוסי׃</seg>
          <seg id="b.NUM.13.12" type="verse">למטה דן עמיאל בן־גמלי׃</seg>
          <seg id="b.NUM.13.13" type="verse">למטה אשר סתור בן־מיכאל׃</seg>
          <seg id="b.NUM.13.14" type="verse">למטה נפתלי נחבי בן־ופסי׃</seg>
          <seg id="b.NUM.13.15" type="verse">למטה גד גאואל בן־מכי׃</seg>
          <seg id="b.NUM.13.16" type="verse">אלה שמות האנשים אשר־שלח משה לתור את־הארץ ויקרא משה להושע בן־נון יהושע׃</seg>
          <seg id="b.NUM.13.17" type="verse">וישלח אתם משה לתור את־ארץ כנען ויאמר אלהם עלו זה בנגב ועליתם את־ההר׃</seg>
          <seg id="b.NUM.13.18" type="verse">וראיתם את־הארץ מה־הוא ואת־העם הישב עליה החזק הוא הרפה המעט הוא אם־רב׃</seg>
          <seg id="b.NUM.13.19" type="verse">ומה הארץ אשר־הוא ישב בה הטובה הוא אם־רעה ומה הערים אשר־הוא יושב בהנה הבמחנים אם במבצרים׃</seg>
          <seg id="b.NUM.13.20" type="verse">ומה הארץ השמנה הוא אם־רזה היש־בה עץ אם־אין והתחזקתם ולקחתם מפרי הארץ והימים ימי בכורי ענבים׃</seg>
          <seg id="b.NUM.13.21" type="verse">ויעלו ויתרו את־הארץ ממדבר־צן עד־רחב לבא חמת׃</seg>
          <seg id="b.NUM.13.22" type="verse">ויעלו בנגב ויבא עד־חברון ושם אחימן ששי ותלמי ילידי הענק וחברון שבע שנים נבנתה לפני צען מצרים׃</seg>
          <seg id="b.NUM.13.23" type="verse">ויבאו עד־נחל אשכל ויכרתו משם זמורה ואשכול ענבים אחד וישאהו במוט בשנים ומן־הרמנים ומן־התאנים׃</seg>
          <seg id="b.NUM.13.24" type="verse">למקום ההוא קרא נחל אשכול על אדות האשכול אשר־כרתו משם בני ישראל׃</seg>
          <seg id="b.NUM.13.25" type="verse">וישבו מתור הארץ מקץ ארבעים יום׃</seg>
          <seg id="b.NUM.13.26" type="verse">וילכו ויבאו אל־משה ואל־אהרן ואל־כל־עדת בני־ישראל אל־מדבר פארן קדשה וישיבו אותם דבר ואת־כל־העדה ויראום את־פרי הארץ׃</seg>
          <seg id="b.NUM.13.27" type="verse">ויספרו־לו ויאמרו באנו אל־הארץ אשר שלחתנו וגם זבת חלב ודבש הוא וזה־פריה׃</seg>
          <seg id="b.NUM.13.28" type="verse">אפס כי־עז העם הישב בארץ והערים בצרות גדלת מאד וגם־ילדי הענק ראינו שם׃</seg>
          <seg id="b.NUM.13.29" type="verse">עמלק יושב בארץ הנגב והחתי והיבוסי והאמרי יושב בהר והכנעני ישב על־הים ועל יד הירדן׃</seg>
          <seg id="b.NUM.13.30" type="verse">ויהס כלב את־העם אל־משה ויאמר עלה נעלה וירשנו אתה כי־יכול נוכל לה׃</seg>
          <seg id="b.NUM.13.31" type="verse">והאנשים אשר־עלו עמו אמרו לא נוכל לעלות אל־העם כי־חזק הוא ממנו׃</seg>
          <seg id="b.NUM.13.32" type="verse">ויוציאו דבת הארץ אשר תרו אתה אל־בני ישראל לאמר הארץ אשר עברנו בה לתור אתה ארץ אכלת יושביה הוא וכל־העם אשר־ראינו בתוכה אנשי מדות׃</seg>
          <seg id="b.NUM.13.33" type="verse">ושם ראינו את־הנפילים בני ענק מן־הנפלים ונהי בעינינו כחגבים וכן היינו בעיניהם׃</seg>
        </div>
        <div id="b.NUM.14" type="chapter">
          <seg id="b.NUM.14.1" type="verse">ותשא כל־העדה ויתנו את־קולם ויבכו העם בלילה ההוא׃</seg>
          <seg id="b.NUM.14.2" type="verse">וילנו על־משה ועל־אהרן כל בני ישראל ויאמרו אלהם כל־העדה לו־מתנו בארץ מצרים או במדבר הזה לו־מתנו׃</seg>
          <seg id="b.NUM.14.3" type="verse">ולמה יהוה מביא אתנו אל־הארץ הזאת לנפל בחרב נשינו וטפנו יהיו לבז הלוא טוב לנו שוב מצרימה׃</seg>
          <seg id="b.NUM.14.4" type="verse">ויאמרו איש אל־אחיו נתנה ראש ונשובה מצרימה׃</seg>
          <seg id="b.NUM.14.5" type="verse">ויפל משה ואהרן על־פניהם לפני כל־קהל עדת בני ישראל׃</seg>
          <seg id="b.NUM.14.6" type="verse">ויהושע בן־נון וכלב בן־יפנה מן־התרים את־הארץ קרעו בגדיהם׃</seg>
          <seg id="b.NUM.14.7" type="verse">ויאמרו אל־כל־עדת בני־ישראל לאמר הארץ אשר עברנו בה לתור אתה טובה הארץ מאד מאד׃</seg>
          <seg id="b.NUM.14.8" type="verse">אם־חפץ בנו יהוה והביא אתנו אל־הארץ הזאת ונתנה לנו ארץ אשר־הוא זבת חלב ודבש׃</seg>
          <seg id="b.NUM.14.9" type="verse">אך ביהוה אל־תמרדו ואתם אל־תיראו את־עם הארץ כי לחמנו הם סר צלם מעליהם ויהוה אתנו אל־תיראם׃</seg>
          <seg id="b.NUM.14.10" type="verse">ויאמרו כל־העדה לרגום אתם באבנים וכבוד יהוה נראה באהל מועד אל־כל־בני ישראל׃ ף</seg>
          <seg id="b.NUM.14.11" type="verse">ויאמר יהוה אל־משה עד־אנה ינאצני העם הזה ועד־אנה לא־יאמינו בי בכל האתות אשר עשיתי בקרבו׃</seg>
          <seg id="b.NUM.14.12" type="verse">אכנו בדבר ואורשנו ואעשה אתך לגוי־גדול ועצום ממנו׃</seg>
          <seg id="b.NUM.14.13" type="verse">ויאמר משה אל־יהוה ושמעו מצרים כי־העלית בכחך את־העם הזה מקרבו׃</seg>
          <seg id="b.NUM.14.14" type="verse">ואמרו אל־יושב הארץ הזאת שמעו כי־אתה יהוה בקרב העם הזה אשר־עין בעין נראה אתה יהוה ועננך עמד עלהם ובעמד עןן אתה הלך לפניהם יוםם ובעמוד אש לילה׃</seg>
          <seg id="b.NUM.14.15" type="verse">והמתה את־העם הזה כאיש אחד ואמרו הגוים אשר־שמעו את־שמעך לאמר׃</seg>
          <seg id="b.NUM.14.16" type="verse">מבלתי יכלת יהוה להביא את־העם הזה אל־הארץ אשר־נשבע להם וישחטם במדבר׃</seg>
          <seg id="b.NUM.14.17" type="verse">ועתה יגדל־נא כח אדני כאשר דברת לאמר׃</seg>
          <seg id="b.NUM.14.18" type="verse">יהוה ארך אפים ורב־חסד נשא עון ופשע ונקה לא ינקה פקד עון אבות על־בנים על־שלשים ועל־רבעים׃</seg>
          <seg id="b.NUM.14.19" type="verse">סלח־נא לעון העם הזה כגדל חסדך וכאשר נשאתה לעם הזה ממצרים ועד־הנה׃</seg>
          <seg id="b.NUM.14.20" type="verse">ויאמר יהוה סלחתי כדברך׃</seg>
          <seg id="b.NUM.14.21" type="verse">ואולם חי־אני וימלא כבוד־יהוה את־כל־הארץ׃</seg>
          <seg id="b.NUM.14.22" type="verse">כי כל־האנשים הראים את־כבדי ואת־אתתי אשר־עשיתי במצרים ובמדבר וינסו אתי זה עשר פעמים ולא שמעו בקולי׃</seg>
          <seg id="b.NUM.14.23" type="verse">אם־יראו את־הארץ אשר נשבעתי לאבתם וכל־מנאצי לא יראוה׃</seg>
          <seg id="b.NUM.14.24" type="verse">ועבדי כלב עקב היתה רוח אחרת עמו וימלא אחרי והביאתיו אל־הארץ אשר־בא שמה וזרעו יורשנה׃</seg>
          <seg id="b.NUM.14.25" type="verse">והעמלקי והכנעני יושב בעמק מחר פנו וסעו לכם המדבר דרך ים־סוף׃ ף</seg>
          <seg id="b.NUM.14.26" type="verse">וידבר יהוה אל־משה ואל־אהרן לאמר׃</seg>
          <seg id="b.NUM.14.27" type="verse">עד־מתי לעדה הרעה הזאת אשר המה מלינים עלי את־תלנות בני ישראל אשר המה מלינים עלי שמעתי׃</seg>
          <seg id="b.NUM.14.28" type="verse">אמר אלהם חי־אני נאם־יהוה אם־לא כאשר דברתם באזני כן אעשה לכם׃</seg>
          <seg id="b.NUM.14.29" type="verse">במדבר הזה יפלו פגריכם וכל־פקדיכם לכל־מספרכם מבן עשרים שנה ומעלה אשר הלינתם עלי׃</seg>
          <seg id="b.NUM.14.30" type="verse">אם־אתם תבאו אל־הארץ אשר נשאתי את־ידי לשכן אתכם בה כי אם־כלב בן־יפנה ויהושע בן־נון׃</seg>
          <seg id="b.NUM.14.31" type="verse">וטפכם אשר אמרתם לבז יהיה והביאתי אתם וידעו את־הארץ אשר מאסתם בה׃</seg>
          <seg id="b.NUM.14.32" type="verse">ופגריכם אתם יפלו במדבר הזה׃</seg>
          <seg id="b.NUM.14.33" type="verse">ובניכם יהיו רעים במדבר ארבעים שנה ונשאו את־זנותיכם עד־תם פגריכם במדבר׃</seg>
          <seg id="b.NUM.14.34" type="verse">במספר הימים אשר־תרתם את־הארץ ארבעים יום יום לשנה יום לשנה תשאו את־עונתיכם ארבעים שנה וידעתם את־תנואתי׃</seg>
          <seg id="b.NUM.14.35" type="verse">אני יהוה דברתי אם־לא זאת אעשה לכל־העדה הרעה הזאת הנועדים עלי במדבר הזה יתמו ושם ימתו׃</seg>
          <seg id="b.NUM.14.36" type="verse">והאנשים אשר־שלח משה לתור את־הארץ וישבו [כ= וילונו] [ק= וילינו] עליו את־כל־העדה להוציא דבה על־הארץ׃</seg>
          <seg id="b.NUM.14.37" type="verse">וימתו האנשים מוצאי דבת־הארץ רעה במגפה לפני יהוה׃</seg>
          <seg id="b.NUM.14.38" type="verse">ויהושע בן־נון וכלב בן־יפנה חיו מן־האנשים ההם ההלכים לתור את־הארץ׃</seg>
          <seg id="b.NUM.14.39" type="verse">וידבר משה את־הדברים האלה אל־כל־בני ישראל ויתאבלו העם מאד׃</seg>
          <seg id="b.NUM.14.40" type="verse">וישכמו בבקר ויעלו אל־ראש־ההר לאמר הננו ועלינו אל־המקום אשר־אמר יהוה כי חטאנו׃</seg>
          <seg id="b.NUM.14.41" type="verse">ויאמר משה למה זה אתם עברים את־פי יהוה והוא לא תצלח׃</seg>
          <seg id="b.NUM.14.42" type="verse">אל־תעלו כי אין יהוה בקרבכם ולא תנגפו לפני איביכם׃</seg>
          <seg id="b.NUM.14.43" type="verse">כי העמלקי והכנעני שם לפניכם ונפלתם בחרב כי־על־כן שבתם מאחרי יהוה ולא־יהיה יהוה עםכם׃</seg>
          <seg id="b.NUM.14.44" type="verse">ויעפלו לעלות אל־ראש ההר וארון ברית־יהוה ומשה לא־משו מקרב המחנה׃</seg>
          <seg id="b.NUM.14.45" type="verse">וירד העמלקי והכנעני הישב בהר ההוא ויכום ויכתום עד־החרמה׃ ף</seg>
        </div>
        <div id="b.NUM.15" type="chapter">
          <seg id="b.NUM.15.1" type="verse">וידבר יהוה אל־משה לאמר׃</seg>
          <seg id="b.NUM.15.2" type="verse">דבר אל־בני ישראל ואמרת אלהם כי תבאו אל־ארץ מושבתיכם אשר אני נתן לכם׃</seg>
          <seg id="b.NUM.15.3" type="verse">ועשיתם אשה ליהוה עלה או־זבח לפלא־נדר או בנדבה או במעדיכם לעשות ריח ניחח ליהוה מן־הבקר או מן־הצאן׃</seg>
          <seg id="b.NUM.15.4" type="verse">והקריב המקריב קרבנו ליהוה מנחה סלת עשרון בלול ברבעית ההין שמן׃</seg>
          <seg id="b.NUM.15.5" type="verse">ויין לנסך רביעית ההין תעשה על־העלה או לזבח לכבש האחד׃</seg>
          <seg id="b.NUM.15.6" type="verse">או לאיל תעשה מנחה סלת שני עשרנים בלולה בשמן שלשית ההין׃</seg>
          <seg id="b.NUM.15.7" type="verse">ויין לנסך שלשית ההין תקריב ריח־ניחח ליהוה׃</seg>
          <seg id="b.NUM.15.8" type="verse">וכי־תעשה בן־בקר עלה או־זבח לפלא־נדר או־שלמים ליהוה׃</seg>
          <seg id="b.NUM.15.9" type="verse">והקריב על־בן־הבקר מנחה סלת שלשה עשרנים בלול בשמן חצי ההין׃</seg>
          <seg id="b.NUM.15.10" type="verse">ויין תקריב לנסך חצי ההין אשה ריח־ניחח ליהוה׃</seg>
          <seg id="b.NUM.15.11" type="verse">ככה יעשה לשור האחד או לאיל האחד או־לשה בכבשים או בעזים׃</seg>
          <seg id="b.NUM.15.12" type="verse">כמספר אשר תעשו ככה תעשו לאחד כמספרם׃</seg>
          <seg id="b.NUM.15.13" type="verse">כל־האזרח יעשה־ככה את־אלה להקריב אשה ריח־ניחח ליהוה׃</seg>
          <seg id="b.NUM.15.14" type="verse">וכי־יגור אתכם גר או אשר־בתוככם לדרתיכם ועשה אשה ריח־ניחח ליהוה כאשר תעשו כן יעשה׃</seg>
          <seg id="b.NUM.15.15" type="verse">הקהל חקה אחת לכם ולגר הגר חקת עולם לדרתיכם ככם כגר יהיה לפני יהוה׃</seg>
          <seg id="b.NUM.15.16" type="verse">תורה אחת ומשפט אחד יהיה לכם ולגר הגר אתכם׃ ף</seg>
          <seg id="b.NUM.15.17" type="verse">וידבר יהוה אל־משה לאמר׃</seg>
          <seg id="b.NUM.15.18" type="verse">דבר אל־בני ישראל ואמרת אלהם בבאכם אל־הארץ אשר אני מביא אתכם שמה׃</seg>
          <seg id="b.NUM.15.19" type="verse">והיה באכלכם מלחם הארץ תרימו תרומה ליהוה׃</seg>
          <seg id="b.NUM.15.20" type="verse">ראשית ערסתכם חלה תרימו תרומה כתרומת גרן כן תרימו אתה׃</seg>
          <seg id="b.NUM.15.21" type="verse">מראשית ערסתיכם תתנו ליהוה תרומה לדרתיכם׃ ס</seg>
          <seg id="b.NUM.15.22" type="verse">וכי תשגו ולא תעשו את כל־המצות האלה אשר־דבר יהוה אל־משה׃</seg>
          <seg id="b.NUM.15.23" type="verse">את כל־אשר צוה יהוה אליכם ביד־משה מן־היום אשר צוה יהוה והלאה לדרתיכם׃</seg>
          <seg id="b.NUM.15.24" type="verse">והיה אם מעיני העדה נעשתה לשגגה ועשו כל־העדה פר בן־בקר אחד לעלה לריח ניחח ליהוה ומנחתו ונסכו כמשפט ושעיר־עזים אחד לחטת׃</seg>
          <seg id="b.NUM.15.25" type="verse">וכפר הכהן על־כל־עדת בני ישראל ונסלח להם כי־שגגה הוא והם הביאו את־קרבנם אשה ליהוה וחטאתם לפני יהוה על־שגגתם׃</seg>
          <seg id="b.NUM.15.26" type="verse">ונסלח לכל־עדת בני ישראל ולגר הגר בתוכם כי לכל־העם בשגגה׃ ס</seg>
          <seg id="b.NUM.15.27" type="verse">ואם־נפש אחת תחטא בשגגה והקריבה עז בת־שנתה לחטאת׃</seg>
          <seg id="b.NUM.15.28" type="verse">וכפר הכהן על־הנפש השגגת בחטאה בשגגה לפני יהוה לכפר עליו ונסלח לו׃</seg>
          <seg id="b.NUM.15.29" type="verse">האזרח בבני ישראל ולגר הגר בתוכם תורה אחת יהיה לכם לעשה בשגגה׃</seg>
          <seg id="b.NUM.15.30" type="verse">והנפש אשר־תעשה ביד רמה מן־האזרח ומן־הגר את־יהוה הוא מגדף ונכרתה הנפש ההוא מקרב עמה׃</seg>
          <seg id="b.NUM.15.31" type="verse">כי דבר־יהוה בזה ואת־מצותו הפר הכרת תכרת הנפש ההוא עונה בה׃ ף</seg>
          <seg id="b.NUM.15.32" type="verse">ויהיו בני־ישראל במדבר וימצאו איש מקשש עצים ביום השבת׃</seg>
          <seg id="b.NUM.15.33" type="verse">ויקריבו אתו המצאים אתו מקשש עצים אל־משה ואל־אהרן ואל כל־העדה׃</seg>
          <seg id="b.NUM.15.34" type="verse">ויניחו אתו במשמר כי לא פרש מה־יעשה לו׃ ס</seg>
          <seg id="b.NUM.15.35" type="verse">ויאמר יהוה אל־משה מות יומת האיש רגום אתו באבנים כל־העדה מחוץ למחנה׃</seg>
          <seg id="b.NUM.15.36" type="verse">ויציאו אתו כל־העדה אל־מחוץ למחנה וירגמו אתו באבנים וימת כאשר צוה יהוה את־משה׃ ף</seg>
          <seg id="b.NUM.15.37" type="verse">ויאמר יהוה אל־משה לאמר׃</seg>
          <seg id="b.NUM.15.38" type="verse">דבר אל־בני ישראל ואמרת אלהם ועשו להם ציצת על־כנפי בגדיהם לדרתם ונתנו על־ציצת הכנף פתיל תכלת׃</seg>
          <seg id="b.NUM.15.39" type="verse">והיה לכם לציצת וראיתם אתו וזכרתם את־כל־מצות יהוה ועשיתם אתם ולא־תתרו אחרי לבבכם ואחרי עיניכם אשר־אתם זנים אחריהם׃</seg>
          <seg id="b.NUM.15.40" type="verse">למען תזכרו ועשיתם את־כל־מצותי והייתם קדשים לאלהיכם׃</seg>
          <seg id="b.NUM.15.41" type="verse">אני יהוה אלהיכם אשר הוצאתי אתכם מארץ מצרים להיות לכם לאלהים אני יהוה אלהיכם׃ ף</seg>
        </div>
        <div id="b.NUM.16" type="chapter">
          <seg id="b.NUM.16.1" type="verse">ויקח קרח בן־יצהר בן־קהת בן־לוי ודתן ואבירם בני אליאב ואון בן־פלת בני ראובן׃</seg>
          <seg id="b.NUM.16.2" type="verse">ויקמו לפני משה ואנשים מבני־ישראל חמשים ומאתים נשיאי עדה קראי מועד אנשי־שם׃</seg>
          <seg id="b.NUM.16.3" type="verse">ויקהלו על־משה ועל־אהרן ויאמרו אלהם רב־לכם כי כל־העדה כלם קדשים ובתוכם יהוה ומדוע תתנשאו על־קהל יהוה׃</seg>
          <seg id="b.NUM.16.4" type="verse">וישמע משה ויפל על־פניו׃</seg>
          <seg id="b.NUM.16.5" type="verse">וידבר אל־קרח ואל־כל־עדתו לאמר בקר וידע יהוה את־אשר־לו ואת־הקדוש והקריב אליו ואת אשר יבחר־בו יקריב אליו׃</seg>
          <seg id="b.NUM.16.6" type="verse">זאת עשו קחו־לכם מחתות קרח וכל־עדתו׃</seg>
          <seg id="b.NUM.16.7" type="verse">ותנו בהן אש ושימו עליהן קטרת לפני יהוה מחר והיה האיש אשר־יבחר יהוה הוא הקדוש רב־לכם בני לוי׃</seg>
          <seg id="b.NUM.16.8" type="verse">ויאמר משה אל־קרח שמעו־נא בני לוי׃</seg>
          <seg id="b.NUM.16.9" type="verse">המעט םכם כי־הבדיל אלהי ישראל אתכם מעדת ישראל להקריב אתכם אליו לעבד את־עבדת משכן יהוה ולעמד לפני העדה לשרתם׃</seg>
          <seg id="b.NUM.16.10" type="verse">ויקרב אתך ואת־כל־אחיך בני־לוי אתך ובקשתם גם־כהנה׃</seg>
          <seg id="b.NUM.16.11" type="verse">לכן אתה וכל־עדתך הנעדים על־יהוה ואהרן מה־הוא כי [כ= תלונו] [ק= תלינו] עליו׃</seg>
          <seg id="b.NUM.16.12" type="verse">וישלח משה לקרא לדתן ולאבירם בני אליאב ויאמרו לא נעלה׃</seg>
          <seg id="b.NUM.16.13" type="verse">המעט כי העליתנו מארץ זבת חלב ודבש להמיתנו במדבר כי־תשתרר עלינו גם־השתרר׃</seg>
          <seg id="b.NUM.16.14" type="verse">אף לא אל־ארץ זבת חלב ודבש הביאתנו ותתן־לנו נחלת שדה וכרם העיני האנשים ההם תנקר לא נעלה׃</seg>
          <seg id="b.NUM.16.15" type="verse">ויחר למשה מאד ויאמר אל־יהוה אל־תפן אל־מנחתם לא חמור אחד מהם נשאתי ולא הרעתי את־אחד מהם׃</seg>
          <seg id="b.NUM.16.16" type="verse">ויאמר משה אל־קרח אתה וכל־עדתך היו לפני יהוה אתה והם ואהרן מחר׃</seg>
          <seg id="b.NUM.16.17" type="verse">וקחו איש מחתתו ונתתם עליהם קטרת והקרבתם לפני יהוה איש מחתתו חמשים ומאתים מחתת ואתה ואהרן איש מחתתו׃</seg>
          <seg id="b.NUM.16.18" type="verse">ויקחו איש מחתתו ויתנו עליהם אש וישימו עליהם קטרת ויעמדו פתח אהל מועד ומשה ואהרן׃</seg>
          <seg id="b.NUM.16.19" type="verse">ויקהל עליהם קרח את־כל־העדה אל־פתח אהל מועד וירא כבוד־יהוה אל־כל־העדה׃ ף</seg>
          <seg id="b.NUM.16.20" type="verse">וידבר יהוה אל־משה ואל־אהרן לאמר׃</seg>
          <seg id="b.NUM.16.21" type="verse">הבדלו מתוך העדה הזאת ואכלה אתם כרגע׃</seg>
          <seg id="b.NUM.16.22" type="verse">ויפלו על־פניהם ויאמרו אל אלהי הרוחת לכל־בשר האיש אחד יחטא ועל כל־העדה תקצף׃ ף</seg>
          <seg id="b.NUM.16.23" type="verse">וידבר יהוה אל־משה לאמר׃</seg>
          <seg id="b.NUM.16.24" type="verse">דבר אל־העדה לאמר העלו מסביב למשכן־קרח דתן ואבירם׃</seg>
          <seg id="b.NUM.16.25" type="verse">ויקם משה וילך אל־דתן ואבירם וילכו אחריו זקני ישראל׃</seg>
          <seg id="b.NUM.16.26" type="verse">וידבר אל־העדה לאמר סורו נא מעל אהלי האנשים הרשעים האלה ואל־תגעו בכל־אשר להם פן־תספו בכל־חטאתם׃</seg>
          <seg id="b.NUM.16.27" type="verse">ויעלו מעל משכן־קרח דתן ואבירם מסביב ודתן ואבירם יצאו נצבים פתח אהליהם ונשיהם ובניהם וטפם׃</seg>
          <seg id="b.NUM.16.28" type="verse">ויאמר משה בזאת תדעון כי־יהוה שלחני לעשות את כל־המעשים האלה כי־לא מלבי׃</seg>
          <seg id="b.NUM.16.29" type="verse">אם־כמות כל־האדם ימתון אלה ופקדת כל־האדם יפקד עליהם לא יהוה שלחני׃</seg>
          <seg id="b.NUM.16.30" type="verse">ואם־בריאה יברא יהוה ופצתה האדמה את־פיה ובלעה אתם ואת־כל־אשר להם וירדו חיים שאלה וידעתם כי נאצו האנשים האלה את־יהוה׃</seg>
          <seg id="b.NUM.16.31" type="verse">ויהי ככלתו לדבר את כל־הדברים האלה ותבקע האדמה אשר תחתיהם׃</seg>
          <seg id="b.NUM.16.32" type="verse">ותפתח הארץ את־פיה ותבלע אתם ואת־בתיהם ואת כל־האדם אשר לקרח ואת כל־הרכוש׃</seg>
          <seg id="b.NUM.16.33" type="verse">וירדו הם וכל־אשר להם חיים שאלה ותכס עליהם הארץ ויאבדו מתוך הקהל׃</seg>
          <seg id="b.NUM.16.34" type="verse">וכל־ישראל אשר סביבתיהם נסו לקלם כי אמרו פן־תבלענו הארץ׃</seg>
          <seg id="b.NUM.16.35" type="verse">ואש יצאה מאת יהוה ותאכל את החמשים ומאתים איש מקריבי הקטרת׃ ף</seg>
        </div>
        <div id="b.NUM.17" type="chapter">
          <seg id="b.NUM.17.1" type="verse">וידבר יהוה אל־משה לאמר׃</seg>
          <seg id="b.NUM.17.2" type="verse">אמר אל־אלעזר בן־אהרן הכהן וירם את־המחתת מבין השרפה ואת־האש זרה־הלאה כי קדשו׃</seg>
          <seg id="b.NUM.17.3" type="verse">את מחתות החטאים האלה בנפשתם ועשו אתם רקעי פחים צפוי למזבח כי־הקריבם לפני־יהוה ויקדשו ויהיו לאות לבני ישראל׃</seg>
          <seg id="b.NUM.17.4" type="verse">ויקח אלעזר הכהן את מחתות הנחשת אשר הקריבו השרפים וירקעום צפוי למזבח׃</seg>
          <seg id="b.NUM.17.5" type="verse">זכרון לבני ישראל למען אשר לא־יקרב איש זר אשר לא מזרע אהרן הוא להקטיר קטרת לפני יהוה ולא־יהיה כקרח וכעדתו כאשר דבר יהוה ביד־משה לו׃</seg>
          <seg id="b.NUM.17.6" type="verse">וילנו כל־עדת בני־ישראל ממחרת על־משה ועל־אהרן לאמר אתם המתם את־עם יהוה׃</seg>
          <seg id="b.NUM.17.7" type="verse">ויהי בהקהל העדה על־משה ועל־אהרן ויפנו אל־אהל מועד והנה כסהו העןן וירא כבוד יהוה׃</seg>
          <seg id="b.NUM.17.8" type="verse">ויבא משה ואהרן אל־פני אהל מועד׃ ף</seg>
          <seg id="b.NUM.17.9" type="verse">וידבר יהוה אל־משה לאמר׃</seg>
          <seg id="b.NUM.17.10" type="verse">הרמו מתוך העדה הזאת ואכלה אתם כרגע ויפלו על־פניהם׃</seg>
          <seg id="b.NUM.17.11" type="verse">ויאמר משה אל־אהרן קח את־המחתה ותן־עליה אש מעל המזבח ושים קטרת והולך מהרה אל־העדה וכפר עליהם כי־יצא הקצף מלפני יהוה החל הנגף׃</seg>
          <seg id="b.NUM.17.12" type="verse">ויקח אהרן כאשר דבר משה וירץ אל־תוך הקהל והנה החל הנגף בעם ויתן את־הקטרת ויכפר על־העם׃</seg>
          <seg id="b.NUM.17.13" type="verse">ויעמד בין־המתים ובין החיים ותעצר המגפה׃</seg>
          <seg id="b.NUM.17.14" type="verse">ויהיו המתים במגפה ארבעה עשר אלף ושבע מאות מלבד המתים על־דבר־קרח׃</seg>
          <seg id="b.NUM.17.15" type="verse">וישב אהרן אל־משה אל־פתח אהל מועד והמגפה נעצרה׃ ף</seg>
          <seg id="b.NUM.17.16" type="verse">וידבר יהוה אל־משה לאמר׃</seg>
          <seg id="b.NUM.17.17" type="verse">דבר אל־בני ישראל וקח מאתם מטה מטה לבית אב מאת כל־נשיאהם לבית אבתם שנים עשר מטות איש את־שמו תכתב על־מטהו׃</seg>
          <seg id="b.NUM.17.18" type="verse">ואת שם אהרן תכתב על־מטה לוי כי מטה אחד לראש בית אבותם׃</seg>
          <seg id="b.NUM.17.19" type="verse">והנחתם באהל מועד לפני העדות אשר אועד לכם שמה׃</seg>
          <seg id="b.NUM.17.20" type="verse">והיה האיש אשר אבחר־בו מטהו יפרח והשכתי מעלי את־תלנות בני ישראל אשר הם מלינם עליכם׃</seg>
          <seg id="b.NUM.17.21" type="verse">וידבר משה אל־בני ישראל ויתנו אליו כל־נשיאיהם מטה לנשיא אחד מטה לנשיא אחד לבית אבתם שנים עשר מטות ומטה אהרן בתוך מטותם׃</seg>
          <seg id="b.NUM.17.22" type="verse">וינח משה את־המטת לפני יהוה באהל העדת׃</seg>
          <seg id="b.NUM.17.23" type="verse">ויהי ממחרת ויבא משה אל־אהל העדות והנה פרח מטה־אהרן לבית לוי ויצא פרח ויץץ ציץ ויגמל שקדים׃</seg>
          <seg id="b.NUM.17.24" type="verse">ויצא משה את־כל־המטת מלפני יהוה אל־כל־בני ישראל ויראו ויקחו איש מטהו׃ ס</seg>
          <seg id="b.NUM.17.25" type="verse">ויאמר יהוה אל־משה השב את־מטה אהרן לפני העדות למשמרת לאות לבני־מרי ותכל תלונתם מעלי ולא ימתו׃</seg>
          <seg id="b.NUM.17.26" type="verse">ויעש משה כאשר צוה יהוה אתו כן עשה׃ ס</seg>
          <seg id="b.NUM.17.27" type="verse">ויאמרו בני ישראל אל־משה לאמר הן גוענו אבדנו כלנו אבדנו׃</seg>
          <seg id="b.NUM.17.28" type="verse">כל הקרב הקרב אל־משכן יהוה ימות האם תמנו לגוע׃ ס</seg>
        </div>
        <div id="b.NUM.18" type="chapter">
          <seg id="b.NUM.18.1" type="verse">ויאמר יהוה אל־אהרן אתה ובניך ובית־אביך אתך תשאו את־עון המקדש ואתה ובניך אתך תשאו את־עון כהנתכם׃</seg>
          <seg id="b.NUM.18.2" type="verse">וגם את־אחיך מטה לוי שבט אביך הקרב אתך וילוו עליך וישרתוך ואתה ובניך אתך לפני אהל העדת׃</seg>
          <seg id="b.NUM.18.3" type="verse">ושמרו משמרתך ומשמרת כל־האהל אך אל־כלי הקדש ואל־המזבח לא יקרבו ולא־ימתו גם־הם גם־אתם׃</seg>
          <seg id="b.NUM.18.4" type="verse">ונלוו עליך ושמרו את־משמרת אהל מועד לכל עבדת האהל וזר לא־יקרב אליכם׃</seg>
          <seg id="b.NUM.18.5" type="verse">ושמרתם את משמרת הקדש ואת משמרת המזבח ולא־יהיה עוד קצף על־בני ישראל׃</seg>
          <seg id="b.NUM.18.6" type="verse">ואני הנה לקחתי את־אחיכם הלוים מתוך בני ישראל לכם מתנה נתנים ליהוה לעבד את־עבדת אהל מועד׃</seg>
          <seg id="b.NUM.18.7" type="verse">ואתה ובניך אתך תשמרו את־כהנתכם לכל־דבר המזבח ולמבית לפרכת ועבדתם עבדת מתנה אתן את־כהנתכם והזר הקרב יומת׃ ס</seg>
          <seg id="b.NUM.18.8" type="verse">וידבר יהוה אל־אהרן ואני הנה נתתי לך את־משמרת תרומתי לכל־קדשי בני־ישראל לך נתתים למשחה ולבניך לחק־עולם׃</seg>
          <seg id="b.NUM.18.9" type="verse">זה־יהיה לך מקדש הקדשים מן־האש כל־קרבנם לכל־מנחתם ולכל־חטאתם ולכל־אשםם אשר ישיבו לי קדש קדשים לך הוא ולבניך׃</seg>
          <seg id="b.NUM.18.10" type="verse">בקדש הקדשים תאכלנו כל־זכר יאכל אתו קדש יהיה־לך׃</seg>
          <seg id="b.NUM.18.11" type="verse">וזה־לך תרומת מתנם לכל־תנופת בני ישראל לך נתתים ולבניך ולבנתיך אתך לחק־עולם כל־טהור בביתך יאכל אתו׃</seg>
          <seg id="b.NUM.18.12" type="verse">כל חלב יצהר וכל־חלב תירוש ודגן ראשיתם אשר־יתנו ליהוה לך נתתים׃</seg>
          <seg id="b.NUM.18.13" type="verse">בכורי כל־אשר בארצם אשר־יביאו ליהוה לך יהיה כל־טהור בביתך יאכלנו׃</seg>
          <seg id="b.NUM.18.14" type="verse">כל־חרם בישראל לך יהיה׃</seg>
          <seg id="b.NUM.18.15" type="verse">כל־פטר רחם לכל־בשר אשר־יקריבו ליהוה באדם ובבהמה יהיה־לך אך פדה תפדה את בכור האדם ואת בכור־הבהמה הטמאה תפדה׃</seg>
          <seg id="b.NUM.18.16" type="verse">ופדויו מבן־חדש תפדה בערךך כסף חמשת שקלים בשקל הקדש עשרים גרה הוא׃</seg>
          <seg id="b.NUM.18.17" type="verse">אך בכור־שור או־בכור כשב או־בכור עז לא תפדה קדש הם את־דםם תזרק על־המזבח ואת־חלבם תקטיר אשה לריח ניחח ליהוה׃</seg>
          <seg id="b.NUM.18.18" type="verse">ובשרם יהיה־לך כחזה התנופה וכשוק הימין לך יהיה׃</seg>
          <seg id="b.NUM.18.19" type="verse">כל תרומת הקדשים אשר ירימו בני־ישראל ליהוה נתתי לך ולבניך ולבנתיך אתך לחק־עולם ברית מלח עולם הוא לפני יהוה לך ולזרעך אתך׃</seg>
          <seg id="b.NUM.18.20" type="verse">ויאמר יהוה אל־אהרן בארצם לא תנחל וחלק לא־יהיה לך בתוכם אני חלקך ונחלתך בתוך בני ישראל׃ ס</seg>
          <seg id="b.NUM.18.21" type="verse">ולבני לוי הנה נתתי כל־מעשר בישראל לנחלה חלף עבדתם אשר־הם עבדים את־עבדת אהל מועד׃</seg>
          <seg id="b.NUM.18.22" type="verse">ולא־יקרבו עוד בני ישראל אל־אהל מועד לשאת חטא למות׃</seg>
          <seg id="b.NUM.18.23" type="verse">ועבד הלוי הוא את־עבדת אהל מועד והם ישאו עונם חקת עולם לדרתיכם ובתוך בני ישראל לא ינחלו נחלה׃</seg>
          <seg id="b.NUM.18.24" type="verse">כי את־מעשר בני־ישראל אשר ירימו ליהוה תרומה נתתי ללוים לנחלה על־כן אמרתי להם בתוך בני ישראל לא ינחלו נחלה׃ ף</seg>
          <seg id="b.NUM.18.25" type="verse">וידבר יהוה אל־משה לאמר׃</seg>
          <seg id="b.NUM.18.26" type="verse">ואל־הלוים תדבר ואמרת אלהם כי־תקחו מאת בני־ישראל את־המעשר אשר נתתי לכם מאתם בנחלתכם והרמתם ממנו תרומת יהוה מעשר מן־המעשר׃</seg>
          <seg id="b.NUM.18.27" type="verse">ונחשב לכם תרומתכם כדגן מן־הגרן וכמלאה מן־היקב׃</seg>
          <seg id="b.NUM.18.28" type="verse">כן תרימו גם־אתם תרומת יהוה מכל מעשרתיכם אשר תקחו מאת בני ישראל ונתתם ממנו את־תרומת יהוה לאהרן הכהן׃</seg>
          <seg id="b.NUM.18.29" type="verse">מכל מתנתיכם תרימו את כל־תרומת יהוה מכל־חלבו את־מקדשו ממנו׃</seg>
          <seg id="b.NUM.18.30" type="verse">ואמרת אלהם בהריםכם את־חלבו ממנו ונחשב ללוים כתבואת גרן וכתבואת יקב׃</seg>
          <seg id="b.NUM.18.31" type="verse">ואכלתם אתו בכל־מקום אתם וביתכם כי־שכר הוא לכם חלף עבדתכם באהל מועד׃</seg>
          <seg id="b.NUM.18.32" type="verse">ולא־תשאו עליו חטא בהריםכם את־חלבו ממנו ואת־קדשי בני־ישראל לא תחללו ולא תמותו׃ ף</seg>
        </div>
        <div id="b.NUM.19" type="chapter">
          <seg id="b.NUM.19.1" type="verse">וידבר יהוה אל־משה ואל־אהרן לאמר׃</seg>
          <seg id="b.NUM.19.2" type="verse">זאת חקת התורה אשר־צוה יהוה לאמר דבר אל־בני ישראל ויקחו אליך פרה אדמה תמימה אשר אין־בה מום אשר לא־עלה עליה על׃</seg>
          <seg id="b.NUM.19.3" type="verse">ונתתם אתה אל־אלעזר הכהן והוציא אתה אל־מחוץ למחנה ושחט אתה לפניו׃</seg>
          <seg id="b.NUM.19.4" type="verse">ולקח אלעזר הכהן מדמה באצבעו והזה אל־נכח פני אהל־מועד מדמה שבע פעמים׃</seg>
          <seg id="b.NUM.19.5" type="verse">ושרף את־הפרה לעיניו את־ערה ואת־בשרה ואת־דמה על־פרשה ישרף׃</seg>
          <seg id="b.NUM.19.6" type="verse">ולקח הכהן עץ ארז ואזוב ושני תולעת והשליך אל־תוך שרפת הפרה׃</seg>
          <seg id="b.NUM.19.7" type="verse">וכבס בגדיו הכהן ורחץ בשרו במים ואחר יבוא אל־המחנה וטמא הכהן עד־הערב׃</seg>
          <seg id="b.NUM.19.8" type="verse">והשרף אתה יכבס בגדיו במים ורחץ בשרו במים וטמא עד־הערב׃</seg>
          <seg id="b.NUM.19.9" type="verse">ואסף איש טהור את אפר הפרה והניח מחוץ למחנה במקום טהור והיתה לעדת בני־ישראל למשמרת למי נדה חטאת הוא׃</seg>
          <seg id="b.NUM.19.10" type="verse">וכבס האסף את־אפר הפרה את־בגדיו וטמא עד־הערב והיתה לבני ישראל ולגר הגר בתוכם לחקת עולם׃</seg>
          <seg id="b.NUM.19.11" type="verse">הנגע במת לכל־נפש אדם וטמא שבעת ימים׃</seg>
          <seg id="b.NUM.19.12" type="verse">הוא יתחטא־בו ביום השלישי וביום השביעי יטהר ואם־לא יתחטא ביום השלישי וביום השביעי לא יטהר׃</seg>
          <seg id="b.NUM.19.13" type="verse">כל־הנגע במת בנפש האדם אשר־ימות ולא יתחטא את־משכן יהוה טמא ונכרתה הנפש ההוא מישראל כי מי נדה לא־זרק עליו טמא יהיה עוד טמאתו בו׃</seg>
          <seg id="b.NUM.19.14" type="verse">זאת התורה אדם כי־ימות באהל כל־הבא אל־האהל וכל־אשר באהל יטמא שבעת ימים׃</seg>
          <seg id="b.NUM.19.15" type="verse">וכל כלי פתוח אשר אין־צמיד פתיל עליו טמא הוא׃</seg>
          <seg id="b.NUM.19.16" type="verse">וכל אשר־יגע על־פני השדה בחלל־חרב או במת או־בעצם אדם או בקבר יטמא שבעת ימים׃</seg>
          <seg id="b.NUM.19.17" type="verse">ולקחו לטמא מעפר שרפת החטאת ונתן עליו מים חיים אל־כלי׃</seg>
          <seg id="b.NUM.19.18" type="verse">ולקח אזוב וטבל במים איש טהור והזה על־האהל ועל־כל־הכלים ועל־הנפשות אשר היו־שם ועל־הנגע בעצם או בחלל או במת או בקבר׃</seg>
          <seg id="b.NUM.19.19" type="verse">והזה הטהר על־הטמא ביום השלישי וביום השביעי וחטאו ביום השביעי וכבס בגדיו ורחץ במים וטהר בערב׃</seg>
          <seg id="b.NUM.19.20" type="verse">ואיש אשר־יטמא ולא יתחטא ונכרתה הנפש ההוא מתוך הקהל כי את־מקדש יהוה טמא מי נדה לא־זרק עליו טמא הוא׃</seg>
          <seg id="b.NUM.19.21" type="verse">והיתה להם לחקת עולם ומזה מי־הנדה יכבס בגדיו והנגע במי הנדה יטמא עד־הערב׃</seg>
          <seg id="b.NUM.19.22" type="verse">וכל אשר־יגע־בו הטמא יטמא והנפש הנגעת תטמא עד־הערב׃ ף</seg>
        </div>
        <div id="b.NUM.20" type="chapter">
          <seg id="b.NUM.20.1" type="verse">ויבאו בני־ישראל כל־העדה מדבר־צן בחדש הראשון וישב העם בקדש ותמת שם מרים ותקבר שם׃</seg>
          <seg id="b.NUM.20.2" type="verse">ולא־היה מים לעדה ויקהלו על־משה ועל־אהרן׃</seg>
          <seg id="b.NUM.20.3" type="verse">וירב העם עם־משה ויאמרו לאמר ולו גוענו בגוע אחינו לפני יהוה׃</seg>
          <seg id="b.NUM.20.4" type="verse">ולמה הבאתם את־קהל יהוה אל־המדבר הזה למות שם אנחנו ובעירנו׃</seg>
          <seg id="b.NUM.20.5" type="verse">ולמה העליתנו ממצרים להביא אתנו אל־המקום הרע הזה לא מקום זרע ותאנה וגפן ורמון ומים אין לשתות׃</seg>
          <seg id="b.NUM.20.6" type="verse">ויבא משה ואהרן מפני הקהל אל־פתח אהל מועד ויפלו על־פניהם וירא כבוד־יהוה אליהם׃ ף</seg>
          <seg id="b.NUM.20.7" type="verse">וידבר יהוה אל־משה לאמר׃</seg>
          <seg id="b.NUM.20.8" type="verse">קח את־המטה והקהל את־העדה אתה ואהרן אחיך ודברתם אל־הסלע לעיניהם ונתן מימיו והוצאת להם מים מן־הסלע והשקית את־העדה ואת־בעירם׃</seg>
          <seg id="b.NUM.20.9" type="verse">ויקח משה את־המטה מלפני יהוה כאשר צוהו׃</seg>
          <seg id="b.NUM.20.10" type="verse">ויקהלו משה ואהרן את־הקהל אל־פני הסלע ויאמר להם שמעו־נא המרים המן־הסלע הזה נוציא לכם מים׃</seg>
          <seg id="b.NUM.20.11" type="verse">וירם משה את־ידו ויך את־הסלע במטהו פעמים ויצאו מים רבים ותשת העדה ובעירם׃ ס</seg>
          <seg id="b.NUM.20.12" type="verse">ויאמר יהוה אל־משה ואל־אהרן יען לא־האמנתם בי להקדישני לעיני בני ישראל לכן לא תביאו את־הקהל הזה אל־הארץ אשר־נתתי להם׃</seg>
          <seg id="b.NUM.20.13" type="verse">המה מי מריבה אשר־רבו בני־ישראל את־יהוה ויקדש בם׃ ס</seg>
          <seg id="b.NUM.20.14" type="verse">וישלח משה מלאכים מקדש אל־מלך אדום כה אמר אחיך ישראל אתה ידעת את כל־התלאה אשר מצאתנו׃</seg>
          <seg id="b.NUM.20.15" type="verse">וירדו אבתינו מצרימה ונשב במצרים ימים רבים וירעו לנו מצרים ולאבתינו׃</seg>
          <seg id="b.NUM.20.16" type="verse">ונצעק אל־יהוה וישמע קלנו וישלח מלאך ויצאנו ממצרים והנה אנחנו בקדש עיר קצה גבולך׃</seg>
          <seg id="b.NUM.20.17" type="verse">נעברה־נא בארצך לא נעבר בשדה ובכרם ולא נשתה מי באר דרך המלך נלך לא נטה ימין ושמאול עד אשר־נעבר גבולך׃</seg>
          <seg id="b.NUM.20.18" type="verse">ויאמר אליו אדום לא תעבר בי פן־בחרב אצא לקראתך׃</seg>
          <seg id="b.NUM.20.19" type="verse">ויאמרו אליו בני־ישראל במסלה נעלה ואם־מימיך נשתה אני ומקני ונתתי מכרם רק אין־דבר ברגלי אעברה׃</seg>
          <seg id="b.NUM.20.20" type="verse">ויאמר לא תעבר ויצא אדום לקראתו בעם כבד וביד חזקה׃</seg>
          <seg id="b.NUM.20.21" type="verse">וימאן אדום נתן את־ישראל עבר בגבלו ויט ישראל מעליו׃ ף</seg>
          <seg id="b.NUM.20.22" type="verse">ויסעו מקדש ויבאו בני־ישראל כל־העדה הר ההר׃</seg>
          <seg id="b.NUM.20.23" type="verse">ויאמר יהוה אל־משה ואל־אהרן בהר ההר על־גבול ארץ־אדום לאמר׃</seg>
          <seg id="b.NUM.20.24" type="verse">יאסף אהרן אל־עמיו כי לא יבא אל־הארץ אשר נתתי לבני ישראל על אשר־מריתם את־פי למי מריבה׃</seg>
          <seg id="b.NUM.20.25" type="verse">קח את־אהרן ואת־אלעזר בנו והעל אתם הר ההר׃</seg>
          <seg id="b.NUM.20.26" type="verse">והפשט את־אהרן את־בגדיו והלבשתם את־אלעזר בנו ואהרן יאסף ומת שם׃</seg>
          <seg id="b.NUM.20.27" type="verse">ויעש משה כאשר צוה יהוה ויעלו אל־הר ההר לעיני כל־העדה׃</seg>
          <seg id="b.NUM.20.28" type="verse">ויפשט משה את־אהרן את־בגדיו וילבש אתם את־אלעזר בנו וימת אהרן שם בראש ההר וירד משה ואלעזר מן־ההר׃</seg>
          <seg id="b.NUM.20.29" type="verse">ויראו כל־העדה כי גוע אהרן ויבכו את־אהרן שלשים יום כל בית ישראל׃ ס</seg>
        </div>
        <div id="b.NUM.21" type="chapter">
          <seg id="b.NUM.21.1" type="verse">וישמע הכנעני מלך־ערד ישב הנגב כי בא ישראל דרך האתרים וילחם בישראל וישב ממנו שבי׃</seg>
          <seg id="b.NUM.21.2" type="verse">וידר ישראל נדר ליהוה ויאמר אם־נתן תתן את־העם הזה בידי והחרמתי את־עריהם׃</seg>
          <seg id="b.NUM.21.3" type="verse">וישמע יהוה בקול ישראל ויתן את־הכנעני ויחרם אתהם ואת־עריהם ויקרא שם־המקום חרמה׃ ף</seg>
          <seg id="b.NUM.21.4" type="verse">ויסעו מהר ההר דרך ים־סוף לסבב את־ארץ אדום ותקצר נפש־העם בדרך׃</seg>
          <seg id="b.NUM.21.5" type="verse">וידבר העם באלהים ובמשה למה העליתנו ממצרים למות במדבר כי אין לחם ואין מים ונפשנו קצה בלחם הקלקל׃</seg>
          <seg id="b.NUM.21.6" type="verse">וישלח יהוה בעם את הנחשים השרפים וינשכו את־העם וימת עם־רב מישראל׃</seg>
          <seg id="b.NUM.21.7" type="verse">ויבא העם אל־משה ויאמרו חטאנו כי־דברנו ביהוה ובך התפלל אל־יהוה ויסר מעלינו את־הנחש ויתפלל משה בעד העם׃</seg>
          <seg id="b.NUM.21.8" type="verse">ויאמר יהוה אל־משה עשה לך שרף ושים אתו על־נס והיה כל־הנשוך וראה אתו וחי׃</seg>
          <seg id="b.NUM.21.9" type="verse">ויעש משה נחש נחשת וישמהו על־הנס והיה אם־נשך הנחש את־איש והביט אל־נחש הנחשת וחי׃</seg>
          <seg id="b.NUM.21.10" type="verse">ויסעו בני ישראל ויחנו באבת׃</seg>
          <seg id="b.NUM.21.11" type="verse">ויסעו מאבת ויחנו בעיי העברים במדבר אשר על־פני מואב ממזרח השמש׃</seg>
          <seg id="b.NUM.21.12" type="verse">משם נסעו ויחנו בנחל זרד׃</seg>
          <seg id="b.NUM.21.13" type="verse">משם נסעו ויחנו מעבר ארנון אשר במדבר היצא מגבול האמרי כי ארנון גבול מואב בין מואב ובין האמרי׃</seg>
          <seg id="b.NUM.21.14" type="verse">על־כן יאמר בספר מלחמת יהוה את־והב בסופה ואת־הנחלים ארנון׃</seg>
          <seg id="b.NUM.21.15" type="verse">ואשד הנחלים אשר נטה לשבת ער ונשען לגבול מואב׃</seg>
          <seg id="b.NUM.21.16" type="verse">ומשם בארה הוא הבאר אשר אמר יהוה למשה אסף את־העם ואתנה להם מים׃ ס</seg>
          <seg id="b.NUM.21.17" type="verse">אז ישיר ישראל את־השירה הזאת עלי באר ענו־לה׃</seg>
          <seg id="b.NUM.21.18" type="verse">באר חפרוה שרים כרוה נדיבי העם במחקק במשענתם וממדבר מתנה׃</seg>
          <seg id="b.NUM.21.19" type="verse">וממתנה נחליאל ומנחליאל במות׃</seg>
          <seg id="b.NUM.21.20" type="verse">ומבמות הגיא אשר בשדה מואב ראש הפסגה ונשקפה על־פני הישימן׃ ף</seg>
          <seg id="b.NUM.21.21" type="verse">וישלח ישראל מלאכים אל־סיחן מלך־האמרי לאמר׃</seg>
          <seg id="b.NUM.21.22" type="verse">אעברה בארצך לא נטה בשדה ובכרם לא נשתה מי באר בדרך המלך נלך עד אשר־נעבר גבלך׃</seg>
          <seg id="b.NUM.21.23" type="verse">ולא־נתן סיחן את־ישראל עבר בגבלו ויאסף סיחן את־כל־עמו ויצא לקראת ישראל המדברה ויבא יהצה וילחם בישראל׃</seg>
          <seg id="b.NUM.21.24" type="verse">ויכהו ישראל לפי־חרב ויירש את־ארצו מארןן עד־יבק עד־בני עמון כי עז גבול בני עמון׃</seg>
          <seg id="b.NUM.21.25" type="verse">ויקח ישראל את כל־הערים האלה וישב ישראל בכל־ערי האמרי בחשבון ובכל־בנתיה׃</seg>
          <seg id="b.NUM.21.26" type="verse">כי חשבון עיר סיחן מלך האמרי הוא והוא נלחם במלך מואב הראשון ויקח את־כל־ארצו מידו עד־ארןן׃</seg>
          <seg id="b.NUM.21.27" type="verse">על־כן יאמרו המשלים באו חשבון תבנה ותכוןן עיר סיחון׃</seg>
          <seg id="b.NUM.21.28" type="verse">כי־אש יצאה מחשבון להבה מקרית סיחן אכלה ער מואב בעלי במות ארןן׃</seg>
          <seg id="b.NUM.21.29" type="verse">אוי־לך מואב אבדת עם־כמוש נתן בניו פליטם ובנתיו בשבית למלך אמרי סיחון׃</seg>
          <seg id="b.NUM.21.30" type="verse">ונירם אבד חשבון עד־דיבון ונשים עד־נפח אשר עד־מידבא׃</seg>
          <seg id="b.NUM.21.31" type="verse">וישב ישראל בארץ האמרי׃</seg>
          <seg id="b.NUM.21.32" type="verse">וישלח משה לרגל את־יעזר וילכדו בנתיה [כ= ויירש] [ק= ויורש] את־האמרי אשר־שם׃</seg>
          <seg id="b.NUM.21.33" type="verse">ויפנו ויעלו דרך הבשן ויצא עוג מלך־הבשן לקראתם הוא וכל־עמו למלחמה אדרעי׃</seg>
          <seg id="b.NUM.21.34" type="verse">ויאמר יהוה אל־משה אל־תירא אתו כי בידך נתתי אתו ואת־כל־עמו ואת־ארצו ועשית לו כאשר עשית לסיחן מלך האמרי אשר יושב בחשבון׃</seg>
          <seg id="b.NUM.21.35" type="verse">ויכו אתו ואת־בניו ואת־כל־עמו עד־בלתי השאיר־לו שריד ויירשו את־ארצו׃</seg>
        </div>
        <div id="b.NUM.22" type="chapter">
          <seg id="b.NUM.22.1" type="verse">ויסעו בני ישראל ויחנו בערבות מואב מעבר לירדן ירחו׃ ס</seg>
          <seg id="b.NUM.22.2" type="verse">וירא בלק בן־צפור את כל־אשר־עשה ישראל לאמרי׃</seg>
          <seg id="b.NUM.22.3" type="verse">ויגר מואב מפני העם מאד כי רב־הוא ויקץ מואב מפני בני ישראל׃</seg>
          <seg id="b.NUM.22.4" type="verse">ויאמר מואב אל־זקני מדין עתה ילחכו הקהל את־כל־סביבתינו כלחך השור את ירק השדה ובלק בן־צפור מלך למואב בעת ההוא׃</seg>
          <seg id="b.NUM.22.5" type="verse">וישלח מלאכים אל־בלעם בן־בעור פתורה אשר על־הנהר ארץ בני־עמו לקרא־לו לאמר הנה עם יצא ממצרים הנה כסה את־עין הארץ והוא ישב ממלי׃</seg>
          <seg id="b.NUM.22.6" type="verse">ועתה לכה־נא ארה־לי את־העם הזה כי־עצום הוא ממני אולי אוכל נכה־בו ואגרשנו מן־הארץ כי ידעתי את אשר־תברך מברך ואשר תאר יואר׃</seg>
          <seg id="b.NUM.22.7" type="verse">וילכו זקני מואב וזקני מדין וקסמים בידם ויבאו אל־בלעם וידברו אליו דברי בלק׃</seg>
          <seg id="b.NUM.22.8" type="verse">ויאמר אליהם לינו פה הלילה והשבתי אתכם דבר כאשר ידבר יהוה אלי וישבו שרי־מואב עם־בלעם׃</seg>
          <seg id="b.NUM.22.9" type="verse">ויבא אלהים אל־בלעם ויאמר מי האנשים האלה עמך׃</seg>
          <seg id="b.NUM.22.10" type="verse">ויאמר בלעם אל־האלהים בלק בן־צפר מלך מואב שלח אלי׃</seg>
          <seg id="b.NUM.22.11" type="verse">הנה העם היצא ממצרים ויכס את־עין הארץ עתה לכה קבה־לי אתו אולי אוכל להלחם בו וגרשתיו׃</seg>
          <seg id="b.NUM.22.12" type="verse">ויאמר אלהים אל־בלעם לא תלך עמהם לא תאר את־העם כי ברוך הוא׃</seg>
          <seg id="b.NUM.22.13" type="verse">ויקם בלעם בבקר ויאמר אל־שרי בלק לכו אל־ארצכם כי מאן יהוה לתתי להלך עםכם׃</seg>
          <seg id="b.NUM.22.14" type="verse">ויקומו שרי מואב ויבאו אל־בלק ויאמרו מאן בלעם הלך עמנו׃</seg>
          <seg id="b.NUM.22.15" type="verse">ויסף עוד בלק שלח שרים רבים ונכבדים מאלה׃</seg>
          <seg id="b.NUM.22.16" type="verse">ויבאו אל־בלעם ויאמרו לו כה אמר בלק בן־צפור אל־נא תמנע מהלך אלי׃</seg>
          <seg id="b.NUM.22.17" type="verse">כי־כבד אכבדך מאד וכל אשר־תאמר אלי אעשה ולכה־נא קבה־לי את העם הזה׃</seg>
          <seg id="b.NUM.22.18" type="verse">ויען בלעם ויאמר אל־עבדי בלק אם־יתן־לי בלק מלא ביתו כסף וזהב לא אוכל לעבר את־פי יהוה אלהי לעשות קטנה או גדולה׃</seg>
          <seg id="b.NUM.22.19" type="verse">ועתה שבו נא בזה גם־אתם הלילה ואדעה מה־יסף יהוה דבר עמי׃</seg>
          <seg id="b.NUM.22.20" type="verse">ויבא אלהים אל־בלעם לילה ויאמר לו אם־לקרא לך באו האנשים קום לך אתם ואך את־הדבר אשר־אדבר אליך אתו תעשה׃</seg>
          <seg id="b.NUM.22.21" type="verse">ויקם בלעם בבקר ויחבש את־אתנו וילך עם־שרי מואב׃</seg>
          <seg id="b.NUM.22.22" type="verse">ויחר־אף אלהים כי־הולך הוא ויתיצב מלאך יהוה בדרך לשטן לו והוא רכב על־אתנו ושני נעריו עמו׃</seg>
          <seg id="b.NUM.22.23" type="verse">ותרא האתון את־מלאך יהוה נצב בדרך וחרבו שלופה בידו ותט האתון מן־הדרך ותלך בשדה ויך בלעם את־האתון להטתה הדרך׃</seg>
          <seg id="b.NUM.22.24" type="verse">ויעמד מלאך יהוה במשעול הכרמים גדר מזה וגדר מזה׃</seg>
          <seg id="b.NUM.22.25" type="verse">ותרא האתון את־מלאך יהוה ותלחץ אל־הקיר ותלחץ את־רגל בלעם אל־הקיר ויסף להכתה׃</seg>
          <seg id="b.NUM.22.26" type="verse">ויוסף מלאך־יהוה עבור ויעמד במקום צר אשר אין־דרך לנטות ימין ושמאול׃</seg>
          <seg id="b.NUM.22.27" type="verse">ותרא האתון את־מלאך יהוה ותרבץ תחת בלעם ויחר־אף בלעם ויך את־האתון במקל׃</seg>
          <seg id="b.NUM.22.28" type="verse">ויפתח יהוה את־פי האתון ותאמר לבלעם מה־עשיתי לך כי הכיתני זה שלש רגלים׃</seg>
          <seg id="b.NUM.22.29" type="verse">ויאמר בלעם לאתון כי התעללת בי לו יש־חרב בידי כי עתה הרגתיך׃</seg>
          <seg id="b.NUM.22.30" type="verse">ותאמר האתון אל־בלעם הלוא אנכי אתנך אשר־רכבת עלי מעודך עד־היום הזה ההסכן הסכנתי לעשות לך כה ויאמר לא׃</seg>
          <seg id="b.NUM.22.31" type="verse">ויגל יהוה את־עיני בלעם וירא את־מלאך יהוה נצב בדרך וחרבו שלפה בידו ויקד וישתחו לאפיו׃</seg>
          <seg id="b.NUM.22.32" type="verse">ויאמר אליו מלאך יהוה על־מה הכית את־אתנך זה שלוש רגלים הנה אנכי יצאתי לשטן כי־ירט הדרך לנגדי׃</seg>
          <seg id="b.NUM.22.33" type="verse">ותראני האתון ותט לפני זה שלש רגלים אולי נטתה מפני כי עתה גם־אתכה הרגתי ואותה החייתי׃</seg>
          <seg id="b.NUM.22.34" type="verse">ויאמר בלעם אל־מלאך יהוה חטאתי כי לא ידעתי כי אתה נצב לקראתי בדרך ועתה אם־רע בעיניך אשובה לי׃</seg>
          <seg id="b.NUM.22.35" type="verse">ויאמר מלאך יהוה אל־בלעם לך עם־האנשים ואפס את־הדבר אשר־אדבר אליך אתו תדבר וילך בלעם עם־שרי בלק׃</seg>
          <seg id="b.NUM.22.36" type="verse">וישמע בלק כי בא בלעם ויצא לקראתו אל־עיר מואב אשר על־גבול ארןן אשר בקצה הגבול׃</seg>
          <seg id="b.NUM.22.37" type="verse">ויאמר בלק אל־בלעם הלא שלח שלחתי אליך לקרא־לך למה לא־הלכת אלי האמנם לא אוכל כבדך׃</seg>
          <seg id="b.NUM.22.38" type="verse">ויאמר בלעם אל־בלק הנה־באתי אליך עתה היכול אוכל דבר מאומה הדבר אשר ישים אלהים בפי אתו אדבר׃</seg>
          <seg id="b.NUM.22.39" type="verse">וילך בלעם עם־בלק ויבאו קרית חצות׃</seg>
          <seg id="b.NUM.22.40" type="verse">ויזבח בלק בקר וצאן וישלח לבלעם ולשרים אשר אתו׃</seg>
          <seg id="b.NUM.22.41" type="verse">ויהי בבקר ויקח בלק את־בלעם ויעלהו במות בעל וירא משם קצה העם׃</seg>
        </div>
        <div id="b.NUM.23" type="chapter">
          <seg id="b.NUM.23.1" type="verse">ויאמר בלעם אל־בלק בנה־לי בזה שבעה מזבחת והכן לי בזה שבעה פרים ושבעה אילים׃</seg>
          <seg id="b.NUM.23.2" type="verse">ויעש בלק כאשר דבר בלעם ויעל בלק ובלעם פר ואיל במזבח׃</seg>
          <seg id="b.NUM.23.3" type="verse">ויאמר בלעם לבלק התיצב על־עלתך ואלכה אולי יקרה יהוה לקראתי ודבר מה־יראני והגדתי לך וילך שפי׃</seg>
          <seg id="b.NUM.23.4" type="verse">ויקר אלהים אל־בלעם ויאמר אליו את־שבעת המזבחת ערכתי ואעל פר ואיל במזבח׃</seg>
          <seg id="b.NUM.23.5" type="verse">וישם יהוה דבר בפי בלעם ויאמר שוב אל־בלק וכה תדבר׃</seg>
          <seg id="b.NUM.23.6" type="verse">וישב אליו והנה נצב על־עלתו הוא וכל־שרי מואב׃</seg>
          <seg id="b.NUM.23.7" type="verse">וישא משלו ויאמר מן־ארם ינחני בלק מלך־מואב מהררי־קדם לכה ארה־לי יעקב ולכה זעמה ישראל׃</seg>
          <seg id="b.NUM.23.8" type="verse">מה אקב לא קבה אל ומה אזעם לא זעם יהוה׃</seg>
          <seg id="b.NUM.23.9" type="verse">כי־מראש צרים אראנו ומגבעות אשורנו הן־עם לבדד ישכן ובגוים לא יתחשב׃</seg>
          <seg id="b.NUM.23.10" type="verse">מי מנה עפר יעקב ומספר את־רבע ישראל תמת נפשי מות ישרים ותהי אחריתי כמהו׃</seg>
          <seg id="b.NUM.23.11" type="verse">ויאמר בלק אל־בלעם מה עשית לי לקב איבי לקחתיך והנה ברכת ברך׃</seg>
          <seg id="b.NUM.23.12" type="verse">ויען ויאמר הלא את אשר ישים יהוה בפי אתו אשמר לדבר׃</seg>
          <seg id="b.NUM.23.13" type="verse">ויאמר אליו בלק [כ= לך]־נא [ק= לכה] אתי אל־מקום אחר אשר תראנו משם אפס קצהו תראה וכלו לא תראה וקבנו־לי משם׃</seg>
          <seg id="b.NUM.23.14" type="verse">ויקחהו שדה צפים אל־ראש הפסגה ויבן שבעה מזבחת ויעל פר ואיל במזבח׃</seg>
          <seg id="b.NUM.23.15" type="verse">ויאמר אל־בלק התיצב כה על־עלתך ואנכי אקרה כה׃</seg>
          <seg id="b.NUM.23.16" type="verse">ויקר יהוה אל־בלעם וישם דבר בפיו ויאמר שוב אל־בלק וכה תדבר׃</seg>
          <seg id="b.NUM.23.17" type="verse">ויבא אליו והנו נצב על־עלתו ושרי מואב אתו ויאמר לו בלק מה־דבר יהוה׃</seg>
          <seg id="b.NUM.23.18" type="verse">וישא משלו ויאמר קום בלק ושמע האזינה עדי בנו צפר׃</seg>
          <seg id="b.NUM.23.19" type="verse">לא איש אל ויכזב ובן־אדם ויתנחם ההוא אמר ולא יעשה ודבר ולא יקימנה׃</seg>
          <seg id="b.NUM.23.20" type="verse">הנה ברך לקחתי וברך ולא אשיבנה׃</seg>
          <seg id="b.NUM.23.21" type="verse">לא־הביט און ביעקב ולא־ראה עמל בישראל יהוה אלהיו עמו ותרועת מלך בו׃</seg>
          <seg id="b.NUM.23.22" type="verse">אל מוציאם ממצרים כתועפת ראם לו׃</seg>
          <seg id="b.NUM.23.23" type="verse">כי לא־נחש ביעקב ולא־קסם בישראל כעת יאמר ליעקב ולישראל מה־פעל אל׃</seg>
          <seg id="b.NUM.23.24" type="verse">הן־עם כלביא יקום וכארי יתנשא לא ישכב עד־יאכל טרף ודם־חללים ישתה׃</seg>
          <seg id="b.NUM.23.25" type="verse">ויאמר בלק אל־בלעם גם־קב לא תקבנו גם־ברך לא תברכנו׃</seg>
          <seg id="b.NUM.23.26" type="verse">ויען בלעם ויאמר אל־בלק הלא דברתי אליך לאמר כל אשר־ידבר יהוה אתו אעשה׃</seg>
          <seg id="b.NUM.23.27" type="verse">ויאמר בלק אל־בלעם לכה־נא אקחך אל־מקום אחר אולי יישר בעיני האלהים וקבתו לי משם׃</seg>
          <seg id="b.NUM.23.28" type="verse">ויקח בלק את־בלעם ראש הפעור הנשקף על־פני הישימן׃</seg>
          <seg id="b.NUM.23.29" type="verse">ויאמר בלעם אל־בלק בנה־לי בזה שבעה מזבחת והכן לי בזה שבעה פרים ושבעה אילים׃</seg>
          <seg id="b.NUM.23.30" type="verse">ויעש בלק כאשר אמר בלעם ויעל פר ואיל במזבח׃</seg>
        </div>
        <div id="b.NUM.24" type="chapter">
          <seg id="b.NUM.24.1" type="verse">וירא בלעם כי טוב בעיני יהוה לברך את־ישראל ולא־הלך כפעם־בפעם לקראת נחשים וישת אל־המדבר פניו׃</seg>
          <seg id="b.NUM.24.2" type="verse">וישא בלעם את־עיניו וירא את־ישראל שכן לשבטיו ותהי עליו רוח אלהים׃</seg>
          <seg id="b.NUM.24.3" type="verse">וישא משלו ויאמר נאם בלעם בנו בער ונאם הגבר שתם העין׃</seg>
          <seg id="b.NUM.24.4" type="verse">נאם שמע אמרי־אל אשר מחזה שדי יחזה נפל וגלוי עינים׃</seg>
          <seg id="b.NUM.24.5" type="verse">מה־טבו אהליך יעקב משכנתיך ישראל׃</seg>
          <seg id="b.NUM.24.6" type="verse">כנחלים נטיו כגנת עלי נהר כאהלים נטע יהוה כארזים עלי־מים׃</seg>
          <seg id="b.NUM.24.7" type="verse">יזל־מים מדליו וזרעו במים רבים וירם מאגג מלכו ותנשא מלכתו׃</seg>
          <seg id="b.NUM.24.8" type="verse">אל מוציאו ממצרים כתועפת ראם לו יאכל גוים צריו ועצמתיהם יגרם וחציו ימחץ׃</seg>
          <seg id="b.NUM.24.9" type="verse">כרע שכב כארי וכלביא מי יקימנו מברכיך ברוך וארריך ארור׃</seg>
          <seg id="b.NUM.24.10" type="verse">ויחר־אף בלק אל־בלעם ויספק את־כפיו ויאמר בלק אל־בלעם לקב איבי קראתיך והנה ברכת ברך זה שלש פעמים׃</seg>
          <seg id="b.NUM.24.11" type="verse">ועתה ברח־לך אל־מקומך אמרתי כבד אכבדך והנה מנעך יהוה מכבוד׃</seg>
          <seg id="b.NUM.24.12" type="verse">ויאמר בלעם אל־בלק הלא גם אל־מלאכיך אשר־שלחת אלי דברתי לאמר׃</seg>
          <seg id="b.NUM.24.13" type="verse">אם־יתן־לי בלק מלא ביתו כסף וזהב לא אוכל לעבר את־פי יהוה לעשות טובה או רעה מלבי אשר־ידבר יהוה אתו אדבר׃</seg>
          <seg id="b.NUM.24.14" type="verse">ועתה הנני הולך לעמי לכה איעצך אשר יעשה העם הזה לעמך באחרית הימים׃</seg>
          <seg id="b.NUM.24.15" type="verse">וישא משלו ויאמר נאם בלעם בנו בער ונאם הגבר שתם העין׃</seg>
          <seg id="b.NUM.24.16" type="verse">נאם שמע אמרי־אל וידע דעת עליון מחזה שדי יחזה נפל וגלוי עינים׃</seg>
          <seg id="b.NUM.24.17" type="verse">אראנו ולא עתה אשורנו ולא קרוב דרך כוכב מיעקב וקם שבט מישראל ומחץ פאתי מואב וקרקר כל־בני־שת׃</seg>
          <seg id="b.NUM.24.18" type="verse">והיה אדום ירשה והיה ירשה שעיר איביו וישראל עשה חיל׃</seg>
          <seg id="b.NUM.24.19" type="verse">וירד מיעקב והאביד שריד מעיר׃</seg>
          <seg id="b.NUM.24.20" type="verse">וירא את־עמלק וישא משלו ויאמר ראשית גוים עמלק ואחריתו עדי אבד׃</seg>
          <seg id="b.NUM.24.21" type="verse">וירא את־הקיני וישא משלו ויאמר איתן מושבך ושים בסלע קנך׃</seg>
          <seg id="b.NUM.24.22" type="verse">כי אם־יהיה לבער קין עד־מה אשור תשבך׃</seg>
          <seg id="b.NUM.24.23" type="verse">וישא משלו ויאמר אוי מי יחיה משמו אל׃</seg>
          <seg id="b.NUM.24.24" type="verse">וצים מיד כתים וענו אשור וענו־עבר וגם־הוא עדי אבד׃</seg>
          <seg id="b.NUM.24.25" type="verse">ויקם בלעם וילך וישב למקמו וגם־בלק הלך לדרכו׃ ף</seg>
        </div>
        <div id="b.NUM.25" type="chapter">
          <seg id="b.NUM.25.1" type="verse">וישב ישראל בשטים ויחל העם לזנות אל־בנות מואב׃</seg>
          <seg id="b.NUM.25.2" type="verse">ותקראן לעם לזבחי אלהיהן ויאכל העם וישתחוו לאלהיהן׃</seg>
          <seg id="b.NUM.25.3" type="verse">ויצמד ישראל לבעל פעור ויחר־אף יהוה בישראל׃</seg>
          <seg id="b.NUM.25.4" type="verse">ויאמר יהוה אל־משה קח את־כל־ראשי העם והוקע אותם ליהוה נגד השמש וישב חרון אף־יהוה מישראל׃</seg>
          <seg id="b.NUM.25.5" type="verse">ויאמר משה אל־שפטי ישראל הרגו איש אנשיו הנצמדים לבעל פעור׃</seg>
          <seg id="b.NUM.25.6" type="verse">והנה איש מבני ישראל בא ויקרב אל־אחיו את־המדינית לעיני משה ולעיני כל־עדת בני־ישראל והמה בכים פתח אהל מועד׃</seg>
          <seg id="b.NUM.25.7" type="verse">וירא פינחס בן־אלעזר בן־אהרן הכהן ויקם מתוך העדה ויקח רמח בידו׃</seg>
          <seg id="b.NUM.25.8" type="verse">ויבא אחר איש־ישראל אל־הקבה וידקר את־שניהם את איש ישראל ואת־האשה אל־קבתה ותעצר המגפה מעל בני ישראל׃</seg>
          <seg id="b.NUM.25.9" type="verse">ויהיו המתים במגפה ארבעה ועשרים אלף׃ ף</seg>
          <seg id="b.NUM.25.10" type="verse">וידבר יהוה אל־משה לאמר׃</seg>
          <seg id="b.NUM.25.11" type="verse">פינחס בן־אלעזר בן־אהרן הכהן השיב את־חמתי מעל בני־ישראל בקנאו את־קנאתי בתוכם ולא־כליתי את־בני־ישראל בקנאתי׃</seg>
          <seg id="b.NUM.25.12" type="verse">לכן אמר הנני נתן לו את־בריתי שלום׃</seg>
          <seg id="b.NUM.25.13" type="verse">והיתה לו ולזרעו אחריו ברית כהנת עולם תחת אשר קנא לאלהיו ויכפר על־בני ישראל׃</seg>
          <seg id="b.NUM.25.14" type="verse">ושם איש ישראל המכה אשר הכה את־המדינית זמרי בן־סלוא נשיא בית־אב לשמעני׃</seg>
          <seg id="b.NUM.25.15" type="verse">ושם האשה המכה המדינית כזבי בת־צור ראש אמות בית־אב במדין הוא׃ ף</seg>
          <seg id="b.NUM.25.16" type="verse">וידבר יהוה אל־משה לאמר׃</seg>
          <seg id="b.NUM.25.17" type="verse">צרור את־המדינים והכיתם אותם׃</seg>
          <seg id="b.NUM.25.18" type="verse">כי צררים הם לכם בנכליהם אשר־נכלו לכם על־דבר־פעור ועל־דבר כזבי בת־נשיא מדין אחתם המכה ביום־המגפה על־דבר־פעור׃</seg>
          <seg id="b.NUM.25.19" type="verse">ויהי אחרי המגפה׃ ף</seg>
        </div>
        <div id="b.NUM.26" type="chapter">
          <seg id="b.NUM.26.1" type="verse">ויאמר יהוה אל־משה ואל אלעזר בן־אהרן הכהן לאמר׃</seg>
          <seg id="b.NUM.26.2" type="verse">שאו את־ראש כל־עדת בני־ישראל מבן עשרים שנה ומעלה לבית אבתם כל־יצא צבא בישראל׃</seg>
          <seg id="b.NUM.26.3" type="verse">וידבר משה ואלעזר הכהן אתם בערבת מואב על־ירדן ירחו לאמר׃</seg>
          <seg id="b.NUM.26.4" type="verse">מבן עשרים שנה ומעלה כאשר צוה יהוה את־משה ובני ישראל היצאים מארץ מצרים׃</seg>
          <seg id="b.NUM.26.5" type="verse">ראובן בכור ישראל בני ראובן חנוך משפחת החנכי לפלוא משפחת הפלאי׃</seg>
          <seg id="b.NUM.26.6" type="verse">לחצרן משפחת החצרוני לכרמי משפחת הכרמי׃</seg>
          <seg id="b.NUM.26.7" type="verse">אלה משפחת הראובני ויהיו פקדיהם שלשה וארבעים אלף ושבע מאות ושלשים׃</seg>
          <seg id="b.NUM.26.8" type="verse">ובני פלוא אליאב׃</seg>
          <seg id="b.NUM.26.9" type="verse">ובני אליאב נמואל ודתן ואבירם הוא־דתן ואבירם [כ= קרואי] [ק= קריאי] העדה אשר הצו על־משה ועל־אהרן בעדת־קרח בהצתם על־יהוה׃</seg>
          <seg id="b.NUM.26.10" type="verse">ותפתח הארץ את־פיה ותבלע אתם ואת־קרח במות העדה באכל האש את חמשים ומאתים איש ויהיו לנס׃</seg>
          <seg id="b.NUM.26.11" type="verse">ובני־קרח לא־מתו׃ ס</seg>
          <seg id="b.NUM.26.12" type="verse">בני שמעון למשפחתם לנמואל משפחת הנמואלי לימין משפחת הימיני ליכין משפחת היכיני׃</seg>
          <seg id="b.NUM.26.13" type="verse">לזרח משפחת הזרחי לשאול משפחת השאולי׃</seg>
          <seg id="b.NUM.26.14" type="verse">אלה משפחת השמעני שנים ועשרים אלף ומאתים׃ ס</seg>
          <seg id="b.NUM.26.15" type="verse">בני גד למשפחתם לצפון משפחת הצפוני לחגי משפחת החגי לשוני משפחת השוני׃</seg>
          <seg id="b.NUM.26.16" type="verse">לאזני משפחת האזני לערי משפחת הערי׃</seg>
          <seg id="b.NUM.26.17" type="verse">לארוד משפחת הארודי לאראלי משפחת האראלי׃</seg>
          <seg id="b.NUM.26.18" type="verse">אלה משפחת בני־גד לפקדיהם ארבעים אלף וחמש מאות׃ ס</seg>
          <seg id="b.NUM.26.19" type="verse">בני יהודה ער ואוןן וימת ער ואוןן בארץ כנען׃</seg>
          <seg id="b.NUM.26.20" type="verse">ויהיו בני־יהודה למשפחתם לשלה משפחת השלני לפרץ משפחת הפרצי לזרח משפחת הזרחי׃</seg>
          <seg id="b.NUM.26.21" type="verse">ויהיו בני־פרץ לחצרן משפחת החצרני לחמול משפחת החמולי׃</seg>
          <seg id="b.NUM.26.22" type="verse">אלה משפחת יהודה לפקדיהם ששה ושבעים אלף וחמש מאות׃ ס</seg>
          <seg id="b.NUM.26.23" type="verse">בני יששכר למשפחתם תולע משפחת התולעי לפוה משפחת הפוני׃</seg>
          <seg id="b.NUM.26.24" type="verse">לישוב משפחת הישובי לשמרן משפחת השמרני׃</seg>
          <seg id="b.NUM.26.25" type="verse">אלה משפחת יששכר לפקדיהם ארבעה וששים אלף ושלש מאות׃ ס</seg>
          <seg id="b.NUM.26.26" type="verse">בני זבולן למשפחתם לסרד משפחת הסרדי לאלון משפחת האלני ליחלאל משפחת היחלאלי׃</seg>
          <seg id="b.NUM.26.27" type="verse">אלה משפחת הזבולני לפקדיהם ששים אלף וחמש מאות׃ ס</seg>
          <seg id="b.NUM.26.28" type="verse">בני יוסף למשפחתם מנשה ואפרים׃</seg>
          <seg id="b.NUM.26.29" type="verse">בני מנשה למכיר משפחת המכירי ומכיר הוליד את־גלעד לגלעד משפחת הגלעדי׃</seg>
          <seg id="b.NUM.26.30" type="verse">אלה בני גלעד איעזר משפחת האיעזרי לחלק משפחת החלקי׃</seg>
          <seg id="b.NUM.26.31" type="verse">ואשריאל משפחת האשראלי ושכם משפחת השכמי׃</seg>
          <seg id="b.NUM.26.32" type="verse">ושמידע משפחת השמידעי וחפר משפחת החפרי׃</seg>
          <seg id="b.NUM.26.33" type="verse">וצלפחד בן־חפר לא־היו לו בנים כי אם־בנות ושם בנות צלפחד מחלה ונעה חגלה מלכה ותרצה׃</seg>
          <seg id="b.NUM.26.34" type="verse">אלה משפחת מנשה ופקדיהם שנים וחמשים אלף ושבע מאות׃ ס</seg>
          <seg id="b.NUM.26.35" type="verse">אלה בני־אפרים למשפחתם לשותלח משפחת השתלחי לבכר משפחת הבכרי לתחן משפחת התחני׃</seg>
          <seg id="b.NUM.26.36" type="verse">ואלה בני שותלח לערן משפחת הערני׃</seg>
          <seg id="b.NUM.26.37" type="verse">אלה משפחת בני־אפרים לפקדיהם שנים ושלשים אלף וחמש מאות אלה בני־יוסף למשפחתם׃ ס</seg>
          <seg id="b.NUM.26.38" type="verse">בני בנימן למשפחתם לבלע משפחת הבלעי לאשבל משפחת האשבלי לאחירם משפחת האחירמי׃</seg>
          <seg id="b.NUM.26.39" type="verse">לשפופם משפחת השופמי לחופם משפחת החופמי׃</seg>
          <seg id="b.NUM.26.40" type="verse">ויהיו בני־בלע ארד ונעמן משפחת הארדי לנעמן משפחת הנעמי׃</seg>
          <seg id="b.NUM.26.41" type="verse">אלה בני־בנימן למשפחתם ופקדיהם חמשה וארבעים אלף ושש מאות׃ ס</seg>
          <seg id="b.NUM.26.42" type="verse">אלה בני־דן למשפחתם לשוחם משפחת השוחמי אלה משפחת דן למשפחתם׃</seg>
          <seg id="b.NUM.26.43" type="verse">כל־משפחת השוחמי לפקדיהם ארבעה וששים אלף וארבע מאות׃ ס</seg>
          <seg id="b.NUM.26.44" type="verse">בני אשר למשפחתם לימנה משפחת הימנה לישוי משפחת הישוי לבריעה משפחת הבריעי׃</seg>
          <seg id="b.NUM.26.45" type="verse">לבני בריעה לחבר משפחת החברי למלכיאל משפחת המלכיאלי׃</seg>
          <seg id="b.NUM.26.46" type="verse">ושם בת־אשר שרח׃</seg>
          <seg id="b.NUM.26.47" type="verse">אלה משפחת בני־אשר לפקדיהם שלשה וחמשים אלף וארבע מאות׃ ס</seg>
          <seg id="b.NUM.26.48" type="verse">בני נפתלי למשפחתם ליחצאל משפחת היחצאלי לגוני משפחת הגוני׃</seg>
          <seg id="b.NUM.26.49" type="verse">ליצר משפחת היצרי לשלם משפחת השלמי׃</seg>
          <seg id="b.NUM.26.50" type="verse">אלה משפחת נפתלי למשפחתם ופקדיהם חמשה וארבעים אלף וארבע מאות׃</seg>
          <seg id="b.NUM.26.51" type="verse">אלה פקודי בני ישראל שש־מאות אלף ואלף שבע מאות ושלשים׃ ף</seg>
          <seg id="b.NUM.26.52" type="verse">וידבר יהוה אל־משה לאמר׃</seg>
          <seg id="b.NUM.26.53" type="verse">לאלה תחלק הארץ בנחלה במספר שמות׃</seg>
          <seg id="b.NUM.26.54" type="verse">לרב תרבה נחלתו ולמעט תמעיט נחלתו איש לפי פקדיו יתן נחלתו׃</seg>
          <seg id="b.NUM.26.55" type="verse">אך־בגורל יחלק את־הארץ לשמות מטות־אבתם ינחלו׃</seg>
          <seg id="b.NUM.26.56" type="verse">על־פי הגורל תחלק נחלתו בין רב למעט׃ ס</seg>
          <seg id="b.NUM.26.57" type="verse">ואלה פקודי הלוי למשפחתם לגרשון משפחת הגרשני לקהת משפחת הקהתי למררי משפחת המררי׃</seg>
          <seg id="b.NUM.26.58" type="verse">אלה משפחת לוי משפחת הלבני משפחת החברני משפחת המחלי משפחת המושי משפחת הקרחי וקהת הולד את־עמרם׃</seg>
          <seg id="b.NUM.26.59" type="verse">ושם אשת עמרם יוכבד בת־לוי אשר ילדה אתה ללוי במצרים ותלד לעמרם את־אהרן ואת־משה ואת מרים אחתם׃</seg>
          <seg id="b.NUM.26.60" type="verse">ויולד לאהרן את־נדב ואת־אביהוא את־אלעזר ואת־איתמר׃</seg>
          <seg id="b.NUM.26.61" type="verse">וימת נדב ואביהוא בהקריבם אש־זרה לפני יהוה׃</seg>
          <seg id="b.NUM.26.62" type="verse">ויהיו פקדיהם שלשה ועשרים אלף כל־זכר מבן־חדש ומעלה כי לא התפקדו בתוך בני ישראל כי לא־נתן להם נחלה בתוך בני ישראל׃</seg>
          <seg id="b.NUM.26.63" type="verse">אלה פקודי משה ואלעזר הכהן אשר פקדו את־בני ישראל בערבת מואב על ירדן ירחו׃</seg>
          <seg id="b.NUM.26.64" type="verse">ובאלה לא־היה איש מפקודי משה ואהרן הכהן אשר פקדו את־בני ישראל במדבר סיני׃</seg>
          <seg id="b.NUM.26.65" type="verse">כי־אמר יהוה להם מות ימתו במדבר ולא־נותר מהם איש כי אם־כלב בן־יפנה ויהושע בן־נון׃ ס</seg>
        </div>
        <div id="b.NUM.27" type="chapter">
          <seg id="b.NUM.27.1" type="verse">ותקרבנה בנות צלפחד בן־חפר בן־גלעד בן־מכיר בן־מנשה למשפחת מנשה בן־יוסף ואלה שמות בנתיו מחלה נעה וחגלה ומלכה ותרצה׃</seg>
          <seg id="b.NUM.27.2" type="verse">ותעמדנה לפני משה ולפני אלעזר הכהן ולפני הנשיאם וכל־העדה פתח אהל־מועד לאמר׃</seg>
          <seg id="b.NUM.27.3" type="verse">אבינו מת במדבר והוא לא־היה בתוך העדה הנועדים על־יהוה בעדת־קרח כי־בחטאו מת ובנים לא־היו לו׃</seg>
          <seg id="b.NUM.27.4" type="verse">למה יגרע שם־אבינו מתוך משפחתו כי אין לו בן תנה־לנו אחזה בתוך אחי אבינו׃</seg>
          <seg id="b.NUM.27.5" type="verse">ויקרב משה את־משפטן לפני יהוה׃ ס</seg>
          <seg id="b.NUM.27.6" type="verse">ויאמר יהוה אל־משה לאמר׃</seg>
          <seg id="b.NUM.27.7" type="verse">כן בנות צלפחד דברת נתן תתן להם אחזת נחלה בתוך אחי אביהם והעברת את־נחלת אביהן להן׃</seg>
          <seg id="b.NUM.27.8" type="verse">ואל־בני ישראל תדבר לאמר איש כי־ימות ובן אין לו והעברתם את־נחלתו לבתו׃</seg>
          <seg id="b.NUM.27.9" type="verse">ואם־אין לו בת ונתתם את־נחלתו לאחיו׃</seg>
          <seg id="b.NUM.27.10" type="verse">ואם־אין לו אחים ונתתם את־נחלתו לאחי אביו׃</seg>
          <seg id="b.NUM.27.11" type="verse">ואם־אין אחים לאביו ונתתם את־נחלתו לשארו הקרב אליו ממשפחתו וירש אתה והיתה לבני ישראל לחקת משפט כאשר צוה יהוה את־משה׃ ס</seg>
          <seg id="b.NUM.27.12" type="verse">ויאמר יהוה אל־משה עלה אל־הר העברים הזה וראה את־הארץ אשר נתתי לבני ישראל׃</seg>
          <seg id="b.NUM.27.13" type="verse">וראיתה אתה ונאספת אל־עמיך גם־אתה כאשר נאסף אהרן אחיך׃</seg>
          <seg id="b.NUM.27.14" type="verse">כאשר מריתם פי במדבר־צן במריבת העדה להקדישני במים לעיניהם הם מי־מריבת קדש מדבר־צן׃ ף</seg>
          <seg id="b.NUM.27.15" type="verse">וידבר משה אל־יהוה לאמר׃</seg>
          <seg id="b.NUM.27.16" type="verse">יפקד יהוה אלהי הרוחת לכל־בשר איש על־העדה׃</seg>
          <seg id="b.NUM.27.17" type="verse">אשר־יצא לפניהם ואשר יבא לפניהם ואשר יוציאם ואשר יביאם ולא תהיה עדת יהוה כצאן אשר אין־להם רעה׃</seg>
          <seg id="b.NUM.27.18" type="verse">ויאמר יהוה אל־משה קח־לך את־יהושע בן־נון איש אשר־רוח בו וסמכת את־ידך עליו׃</seg>
          <seg id="b.NUM.27.19" type="verse">והעמדת אתו לפני אלעזר הכהן ולפני כל־העדה וצויתה אתו לעיניהם׃</seg>
          <seg id="b.NUM.27.20" type="verse">ונתתה מהודך עליו למען ישמעו כל־עדת בני ישראל׃</seg>
          <seg id="b.NUM.27.21" type="verse">ולפני אלעזר הכהן יעמד ושאל לו במשפט האורים לפני יהוה על־פיו יצאו ועל־פיו יבאו הוא וכל־בני־ישראל אתו וכל־העדה׃</seg>
          <seg id="b.NUM.27.22" type="verse">ויעש משה כאשר צוה יהוה אתו ויקח את־יהושע ויעמדהו לפני אלעזר הכהן ולפני כל־העדה׃</seg>
          <seg id="b.NUM.27.23" type="verse">ויסמך את־ידיו עליו ויצוהו כאשר דבר יהוה ביד־משה׃ ף</seg>
        </div>
        <div id="b.NUM.28" type="chapter">
          <seg id="b.NUM.28.1" type="verse">וידבר יהוה אל־משה לאמר׃</seg>
          <seg id="b.NUM.28.2" type="verse">צו את־בני ישראל ואמרת אלהם את־קרבני לחמי לאשי ריח ניחחי תשמרו להקריב לי במועדו׃</seg>
          <seg id="b.NUM.28.3" type="verse">ואמרת להם זה האשה אשר תקריבו ליהוה כבשים בני־שנה תמיםם שנים ליום עלה תמיד׃</seg>
          <seg id="b.NUM.28.4" type="verse">את־הכבש אחד תעשה בבקר ואת הכבש השני תעשה בין הערבים׃</seg>
          <seg id="b.NUM.28.5" type="verse">ועשירית האיפה סלת למנחה בלולה בשמן כתית רביעת ההין׃</seg>
          <seg id="b.NUM.28.6" type="verse">עלת תמיד העשיה בהר סיני לריח ניחח אשה ליהוה׃</seg>
          <seg id="b.NUM.28.7" type="verse">ונסכו רביעת ההין לכבש האחד בקדש הסך נסך שכר ליהוה׃</seg>
          <seg id="b.NUM.28.8" type="verse">ואת הכבש השני תעשה בין הערבים כמנחת הבקר וכנסכו תעשה אשה ריח ניחח ליהוה׃ ף</seg>
          <seg id="b.NUM.28.9" type="verse">וביום השבת שני־כבשים בני־שנה תמיםם ושני עשרנים סלת מנחה בלולה בשמן ונסכו׃</seg>
          <seg id="b.NUM.28.10" type="verse">עלת שבת בשבתו על־עלת התמיד ונסכה׃ ס</seg>
          <seg id="b.NUM.28.11" type="verse">ובראשי חדשיכם תקריבו עלה ליהוה פרים בני־בקר שנים ואיל אחד כבשים בני־שנה שבעה תמיםם׃</seg>
          <seg id="b.NUM.28.12" type="verse">ושלשה עשרנים סלת מנחה בלולה בשמן לפר האחד ושני עשרנים סלת מנחה בלולה בשמן לאיל האחד׃</seg>
          <seg id="b.NUM.28.13" type="verse">ועשרן עשרון סלת מנחה בלולה בשמן לכבש האחד עלה ריח ניחח אשה ליהוה׃</seg>
          <seg id="b.NUM.28.14" type="verse">ונסכיהם חצי ההין יהיה לפר ושלישת ההין לאיל ורביעת ההין לכבש יין זאת עלת חדש בחדשו לחדשי השנה׃</seg>
          <seg id="b.NUM.28.15" type="verse">ושעיר עזים אחד לחטאת ליהוה על־עלת התמיד יעשה ונסכו׃ ס</seg>
          <seg id="b.NUM.28.16" type="verse">ובחדש הראשון בארבעה עשר יום לחדש פסח ליהוה׃</seg>
          <seg id="b.NUM.28.17" type="verse">ובחמשה עשר יום לחדש הזה חג שבעת ימים מצות יאכל׃</seg>
          <seg id="b.NUM.28.18" type="verse">ביום הראשון מקרא־קדש כל־מלאכת עבדה לא תעשו׃</seg>
          <seg id="b.NUM.28.19" type="verse">והקרבתם אשה עלה ליהוה פרים בני־בקר שנים ואיל אחד ושבעה כבשים בני שנה תמיםם יהיו לכם׃</seg>
          <seg id="b.NUM.28.20" type="verse">ומנחתם סלת בלולה בשמן שלשה עשרנים לפר ושני עשרנים לאיל תעשו׃</seg>
          <seg id="b.NUM.28.21" type="verse">עשרון עשרון תעשה לכבש האחד לשבעת הכבשים׃</seg>
          <seg id="b.NUM.28.22" type="verse">ושעיר חטאת אחד לכפר עליכם׃</seg>
          <seg id="b.NUM.28.23" type="verse">מלבד עלת הבקר אשר לעלת התמיד תעשו את־אלה׃</seg>
          <seg id="b.NUM.28.24" type="verse">כאלה תעשו ליום שבעת ימים לחם אשה ריח־ניחח ליהוה על־עולת התמיד יעשה ונסכו׃</seg>
          <seg id="b.NUM.28.25" type="verse">וביום השביעי מקרא־קדש יהיה לכם כל־מלאכת עבדה לא תעשו׃ ס</seg>
          <seg id="b.NUM.28.26" type="verse">וביום הבכורים בהקריבכם מנחה חדשה ליהוה בשבעתיכם מקרא־קדש יהיה לכם כל־מלאכת עבדה לא תעשו׃</seg>
          <seg id="b.NUM.28.27" type="verse">והקרבתם עולה לריח ניחח ליהוה פרים בני־בקר שנים איל אחד שבעה כבשים בני שנה׃</seg>
          <seg id="b.NUM.28.28" type="verse">ומנחתם סלת בלולה בשמן שלשה עשרנים לפר האחד שני עשרנים לאיל האחד׃</seg>
          <seg id="b.NUM.28.29" type="verse">עשרון עשרון לכבש האחד לשבעת הכבשים׃</seg>
          <seg id="b.NUM.28.30" type="verse">שעיר עזים אחד לכפר עליכם׃</seg>
          <seg id="b.NUM.28.31" type="verse">מלבד עלת התמיד ומנחתו תעשו תמיםם יהיו־לכם ונסכיהם׃ ף</seg>
        </div>
        <div id="b.NUM.29" type="chapter">
          <seg id="b.NUM.29.1" type="verse">ובחדש השביעי באחד לחדש מקרא־קדש יהיה לכם כל־מלאכת עבדה לא תעשו יום תרועה יהיה לכם׃</seg>
          <seg id="b.NUM.29.2" type="verse">ועשיתם עלה לריח ניחח ליהוה פר בן־בקר אחד איל אחד כבשים בני־שנה שבעה תמיםם׃</seg>
          <seg id="b.NUM.29.3" type="verse">ומנחתם סלת בלולה בשמן שלשה עשרנים לפר שני עשרנים לאיל׃</seg>
          <seg id="b.NUM.29.4" type="verse">ועשרון אחד לכבש האחד לשבעת הכבשים׃</seg>
          <seg id="b.NUM.29.5" type="verse">ושעיר־עזים אחד חטאת לכפר עליכם׃</seg>
          <seg id="b.NUM.29.6" type="verse">מלבד עלת החדש ומנחתה ועלת התמיד ומנחתה ונסכיהם כמשפטם לריח ניחח אשה ליהוה׃ ס</seg>
          <seg id="b.NUM.29.7" type="verse">ובעשור לחדש השביעי הזה מקרא־קדש יהיה לכם ועניתם את־נפשתיכם כל־מלאכה לא תעשו׃</seg>
          <seg id="b.NUM.29.8" type="verse">והקרבתם עלה ליהוה ריח ניחח פר בן־בקר אחד איל אחד כבשים בני־שנה שבעה תמיםם יהיו לכם׃</seg>
          <seg id="b.NUM.29.9" type="verse">ומנחתם סלת בלולה בשמן שלשה עשרנים לפר שני עשרנים לאיל האחד׃</seg>
          <seg id="b.NUM.29.10" type="verse">עשרון עשרון לכבש האחד לשבעת הכבשים׃</seg>
          <seg id="b.NUM.29.11" type="verse">שעיר־עזים אחד חטאת מלבד חטאת הכפרים ועלת התמיד ומנחתה ונסכיהם׃ ף</seg>
          <seg id="b.NUM.29.12" type="verse">ובחמשה עשר יום לחדש השביעי מקרא־קדש יהיה לכם כל־מלאכת עבדה לא תעשו וחגתם חג ליהוה שבעת ימים׃</seg>
          <seg id="b.NUM.29.13" type="verse">והקרבתם עלה אשה ריח ניחח ליהוה פרים בני־בקר שלשה עשר אילם שנים כבשים בני־שנה ארבעה עשר תמיםם יהיו׃</seg>
          <seg id="b.NUM.29.14" type="verse">ומנחתם סלת בלולה בשמן שלשה עשרנים לפר האחד לשלשה עשר פרים שני עשרנים לאיל האחד לשני האילם׃</seg>
          <seg id="b.NUM.29.15" type="verse">ועשרון עשרון לכבש האחד לארבעה עשר כבשים׃</seg>
          <seg id="b.NUM.29.16" type="verse">ושעיר־עזים אחד חטאת מלבד עלת התמיד מנחתה ונסכה׃ ס</seg>
          <seg id="b.NUM.29.17" type="verse">וביום השני פרים בני־בקר שנים עשר אילם שנים כבשים בני־שנה ארבעה עשר תמיםם׃</seg>
          <seg id="b.NUM.29.18" type="verse">ומנחתם ונסכיהם לפרים לאילם ולכבשים במספרם כמשפט׃</seg>
          <seg id="b.NUM.29.19" type="verse">ושעיר־עזים אחד חטאת מלבד עלת התמיד ומנחתה ונסכיהם׃ ס</seg>
          <seg id="b.NUM.29.20" type="verse">וביום השלישי פרים עשתי־עשר אילם שנים כבשים בני־שנה ארבעה עשר תמיםם׃</seg>
          <seg id="b.NUM.29.21" type="verse">ומנחתם ונסכיהם לפרים לאילם ולכבשים במספרם כמשפט׃</seg>
          <seg id="b.NUM.29.22" type="verse">ושעיר חטאת אחד מלבד עלת התמיד ומנחתה ונסכה׃ ס</seg>
          <seg id="b.NUM.29.23" type="verse">וביום הרביעי פרים עשרה אילם שנים כבשים בני־שנה ארבעה עשר תמיםם׃</seg>
          <seg id="b.NUM.29.24" type="verse">מנחתם ונסכיהם לפרים לאילם ולכבשים במספרם כמשפט׃</seg>
          <seg id="b.NUM.29.25" type="verse">ושעיר־עזים אחד חטאת מלבד עלת התמיד מנחתה ונסכה׃ ס</seg>
          <seg id="b.NUM.29.26" type="verse">וביום החמישי פרים תשעה אילם שנים כבשים בני־שנה ארבעה עשר תמיםם׃</seg>
          <seg id="b.NUM.29.27" type="verse">ומנחתם ונסכיהם לפרים לאילם ולכבשים במספרם כמשפט׃</seg>
          <seg id="b.NUM.29.28" type="verse">ושעיר חטאת אחד מלבד עלת התמיד ומנחתה ונסכה׃ ס</seg>
          <seg id="b.NUM.29.29" type="verse">וביום הששי פרים שמנה אילם שנים כבשים בני־שנה ארבעה עשר תמיםם׃</seg>
          <seg id="b.NUM.29.30" type="verse">ומנחתם ונסכיהם לפרים לאילם ולכבשים במספרם כמשפט׃</seg>
          <seg id="b.NUM.29.31" type="verse">ושעיר חטאת אחד מלבד עלת התמיד מנחתה ונסכיה׃ ף</seg>
          <seg id="b.NUM.29.32" type="verse">וביום השביעי פרים שבעה אילם שנים כבשים בני־שנה ארבעה עשר תמיםם׃</seg>
          <seg id="b.NUM.29.33" type="verse">ומנחתם ונסכהם לפרים לאילם ולכבשים במספרם כמשפטם׃</seg>
          <seg id="b.NUM.29.34" type="verse">ושעיר חטאת אחד מלבד עלת התמיד מנחתה ונסכה׃ ף</seg>
          <seg id="b.NUM.29.35" type="verse">ביום השמיני עצרת תהיה לכם כל־מלאכת עבדה לא תעשו׃</seg>
          <seg id="b.NUM.29.36" type="verse">והקרבתם עלה אשה ריח ניחח ליהוה פר אחד איל אחד כבשים בני־שנה שבעה תמיםם׃</seg>
          <seg id="b.NUM.29.37" type="verse">מנחתם ונסכיהם לפר לאיל ולכבשים במספרם כמשפט׃</seg>
          <seg id="b.NUM.29.38" type="verse">ושעיר חטאת אחד מלבד עלת התמיד ומנחתה ונסכה׃</seg>
          <seg id="b.NUM.29.39" type="verse">אלה תעשו ליהוה במועדיכם לבד מנדריכם ונדבתיכם לעלתיכם ולמנחתיכם ולנסכיכם ולשלמיכם׃</seg>
        </div>
        <div id="b.NUM.30" type="chapter">
          <seg id="b.NUM.30.1" type="verse">ויאמר משה אל־בני ישראל ככל אשר־צוה יהוה את־משה׃ ף</seg>
          <seg id="b.NUM.30.2" type="verse">וידבר משה אל־ראשי המטות לבני ישראל לאמר זה הדבר אשר צוה יהוה׃</seg>
          <seg id="b.NUM.30.3" type="verse">איש כי־ידר נדר ליהוה או־השבע שבעה לאסר אסר על־נפשו לא יחל דברו ככל־היצא מפיו יעשה׃</seg>
          <seg id="b.NUM.30.4" type="verse">ואשה כי־תדר נדר ליהוה ואסרה אסר בבית אביה בנעריה׃</seg>
          <seg id="b.NUM.30.5" type="verse">ושמע אביה את־נדרה ואסרה אשר אסרה על־נפשה והחריש לה אביה וקמו כל־נדריה וכל־אסר אשר־אסרה על־נפשה יקום׃</seg>
          <seg id="b.NUM.30.6" type="verse">ואם־הניא אביה אתה ביום שמעו כל־נדריה ואסריה אשר־אסרה על־נפשה לא יקום ויהוה יסלח־לה כי־הניא אביה אתה׃</seg>
          <seg id="b.NUM.30.7" type="verse">ואם־היו תהיה לאיש ונדריה עליה או מבטא שפתיה אשר אסרה על־נפשה׃</seg>
          <seg id="b.NUM.30.8" type="verse">ושמע אישה ביום שמעו והחריש לה וקמו נדריה ואסרה אשר־אסרה על־נפשה יקמו׃</seg>
          <seg id="b.NUM.30.9" type="verse">ואם ביום שמע אישה יניא אותה והפר את־נדרה אשר עליה ואת מבטא שפתיה אשר אסרה על־נפשה ויהוה יסלח־לה׃</seg>
          <seg id="b.NUM.30.10" type="verse">ונדר אלמנה וגרושה כל אשר־אסרה על־נפשה יקום עליה׃</seg>
          <seg id="b.NUM.30.11" type="verse">ואם־בית אישה נדרה או־אסרה אסר על־נפשה בשבעה׃</seg>
          <seg id="b.NUM.30.12" type="verse">ושמע אישה והחרש לה לא הניא אתה וקמו כל־נדריה וכל־אסר אשר־אסרה על־נפשה יקום׃</seg>
          <seg id="b.NUM.30.13" type="verse">ואם־הפר יפר אתם אישה ביום שמעו כל־מוצא שפתיה לנדריה ולאסר נפשה לא יקום אישה הפרם ויהוה יסלח־לה׃</seg>
          <seg id="b.NUM.30.14" type="verse">כל־נדר וכל־שבעת אסר לענת נפש אישה יקימנו ואישה יפרנו׃</seg>
          <seg id="b.NUM.30.15" type="verse">ואם־החרש יחריש לה אישה מיום אל־יום והקים את־כל־נדריה או את־כל־אסריה אשר עליה הקים אתם כי־החרש לה ביום שמעו׃</seg>
          <seg id="b.NUM.30.16" type="verse">ואם־הפר יפר אתם אחרי שמעו ונשא את־עונה׃</seg>
          <seg id="b.NUM.30.17" type="verse">אלה החקים אשר צוה יהוה את־משה בין איש לאשתו בין־אב לבתו בנעריה בית אביה׃ ף</seg>
        </div>
        <div id="b.NUM.31" type="chapter">
          <seg id="b.NUM.31.1" type="verse">וידבר יהוה אל־משה לאמר׃</seg>
          <seg id="b.NUM.31.2" type="verse">נקם נקמת בני ישראל מאת המדינים אחר תאסף אל־עמיך׃</seg>
          <seg id="b.NUM.31.3" type="verse">וידבר משה אל־העם לאמר החלצו מאתכם אנשים לצבא ויהיו על־מדין לתת נקמת־יהוה במדין׃</seg>
          <seg id="b.NUM.31.4" type="verse">אלף למטה אלף למטה לכל מטות ישראל תשלחו לצבא׃</seg>
          <seg id="b.NUM.31.5" type="verse">וימסרו מאלפי ישראל אלף למטה שנים־עשר אלף חלוצי צבא׃</seg>
          <seg id="b.NUM.31.6" type="verse">וישלח אתם משה אלף למטה לצבא אתם ואת־פינחס בן־אלעזר הכהן לצבא וכלי הקדש וחצצרות התרועה בידו׃</seg>
          <seg id="b.NUM.31.7" type="verse">ויצבאו על־מדין כאשר צוה יהוה את־משה ויהרגו כל־זכר׃</seg>
          <seg id="b.NUM.31.8" type="verse">ואת־מלכי מדין הרגו על־חלליהם את־אוי ואת־רקם ואת־צור ואת־חור ואת־רבע חמשת מלכי מדין ואת בלעם בן־בעור הרגו בחרב׃</seg>
          <seg id="b.NUM.31.9" type="verse">וישבו בני־ישראל את־נשי מדין ואת־טפם ואת כל־בהמתם ואת־כל־מקנהם ואת־כל־חילם בזזו׃</seg>
          <seg id="b.NUM.31.10" type="verse">ואת כל־עריהם במושבתם ואת כל־טירתם שרפו באש׃</seg>
          <seg id="b.NUM.31.11" type="verse">ויקחו את־כל־השלל ואת כל־המלקוח באדם ובבהמה׃</seg>
          <seg id="b.NUM.31.12" type="verse">ויבאו אל־משה ואל־אלעזר הכהן ואל־עדת בני־ישראל את־השבי ואת־המלקוח ואת־השלל אל־המחנה אל־ערבת מואב אשר על־ירדן ירחו׃ ס</seg>
          <seg id="b.NUM.31.13" type="verse">ויצאו משה ואלעזר הכהן וכל־נשיאי העדה לקראתם אל־מחוץ למחנה׃</seg>
          <seg id="b.NUM.31.14" type="verse">ויקצף משה על פקודי החיל שרי האלפים ושרי המאות הבאים מצבא המלחמה׃</seg>
          <seg id="b.NUM.31.15" type="verse">ויאמר אליהם משה החייתם כל־נקבה׃</seg>
          <seg id="b.NUM.31.16" type="verse">הן הנה היו לבני ישראל בדבר בלעם למסר־מעל ביהוה על־דבר־פעור ותהי המגפה בעדת יהוה׃</seg>
          <seg id="b.NUM.31.17" type="verse">ועתה הרגו כל־זכר בטף וכל־אשה ידעת איש למשכב זכר הרגו׃</seg>
          <seg id="b.NUM.31.18" type="verse">וכל הטף בנשים אשר לא־ידעו משכב זכר החיו לכם׃</seg>
          <seg id="b.NUM.31.19" type="verse">ואתם חנו מחוץ למחנה שבעת ימים כל הרג נפש וכל נגע בחלל תתחטאו ביום השלישי וביום השביעי אתם ושביכם׃</seg>
          <seg id="b.NUM.31.20" type="verse">וכל־בגד וכל־כלי־עור וכל־מעשה עזים וכל־כלי־עץ תתחטאו׃ ס</seg>
          <seg id="b.NUM.31.21" type="verse">ויאמר אלעזר הכהן אל־אנשי הצבא הבאים למלחמה זאת חקת התורה אשר־צוה יהוה את־משה׃</seg>
          <seg id="b.NUM.31.22" type="verse">אך את־הזהב ואת־הכסף את־הנחשת את־הברזל את־הבדיל ואת־העפרת׃</seg>
          <seg id="b.NUM.31.23" type="verse">כל־דבר אשר־יבא באש תעבירו באש וטהר אך במי נדה יתחטא וכל אשר לא־יבא באש תעבירו במים׃</seg>
          <seg id="b.NUM.31.24" type="verse">וכבסתם בגדיכם ביום השביעי וטהרתם ואחר תבאו אל־המחנה׃ ף</seg>
          <seg id="b.NUM.31.25" type="verse">ויאמר יהוה אל־משה לאמר׃</seg>
          <seg id="b.NUM.31.26" type="verse">שא את ראש מלקוח השבי באדם ובבהמה אתה ואלעזר הכהן וראשי אבות העדה׃</seg>
          <seg id="b.NUM.31.27" type="verse">וחצית את־המלקוח בין תפשי המלחמה היצאים לצבא ובין כל־העדה׃</seg>
          <seg id="b.NUM.31.28" type="verse">והרמת מכס ליהוה מאת אנשי המלחמה היצאים לצבא אחד נפש מחמש המאות מן־האדם ומן־הבקר ומן־החמרים ומן־הצאן׃</seg>
          <seg id="b.NUM.31.29" type="verse">ממחציתם תקחו ונתתה לאלעזר הכהן תרומת יהוה׃</seg>
          <seg id="b.NUM.31.30" type="verse">וממחצת בני־ישראל תקח אחד אחז מן־החמשים מן־האדם מן־הבקר מן־החמרים ומן־הצאן מכל־הבהמה ונתתה אתם ללוים שמרי משמרת משכן יהוה׃</seg>
          <seg id="b.NUM.31.31" type="verse">ויעש משה ואלעזר הכהן כאשר צוה יהוה את־משה׃</seg>
          <seg id="b.NUM.31.32" type="verse">ויהי המלקוח יתר הבז אשר בזזו עם הצבא צאן שש־מאות אלף ושבעים אלף וחמשת־אלפים׃</seg>
          <seg id="b.NUM.31.33" type="verse">ובקר שנים ושבעים אלף׃</seg>
          <seg id="b.NUM.31.34" type="verse">וחמרים אחד וששים אלף׃</seg>
          <seg id="b.NUM.31.35" type="verse">ונפש אדם מן־הנשים אשר לא־ידעו משכב זכר כל־נפש שנים ושלשים אלף׃</seg>
          <seg id="b.NUM.31.36" type="verse">ותהי המחצה חלק היצאים בצבא מספר הצאן שלש־מאות אלף ושלשים אלף ושבעת אלפים וחמש מאות׃</seg>
          <seg id="b.NUM.31.37" type="verse">ויהי המכס ליהוה מן־הצאן שש מאות חמש ושבעים׃</seg>
          <seg id="b.NUM.31.38" type="verse">והבקר ששה ושלשים אלף ומכסם ליהוה שנים ושבעים׃</seg>
          <seg id="b.NUM.31.39" type="verse">וחמרים שלשים אלף וחמש מאות ומכסם ליהוה אחד וששים׃</seg>
          <seg id="b.NUM.31.40" type="verse">ונפש אדם ששה עשר אלף ומכסם ליהוה שנים ושלשים נפש׃</seg>
          <seg id="b.NUM.31.41" type="verse">ויתן משה את־מכס תרומת יהוה לאלעזר הכהן כאשר צוה יהוה את־משה׃</seg>
          <seg id="b.NUM.31.42" type="verse">וממחצית בני ישראל אשר חצה משה מן־האנשים הצבאים׃</seg>
          <seg id="b.NUM.31.43" type="verse">ותהי מחצת העדה מן־הצאן שלש־מאות אלף ושלשים אלף שבעת אלפים וחמש מאות׃</seg>
          <seg id="b.NUM.31.44" type="verse">ובקר ששה ושלשים אלף׃</seg>
          <seg id="b.NUM.31.45" type="verse">וחמרים שלשים אלף וחמש מאות׃</seg>
          <seg id="b.NUM.31.46" type="verse">ונפש אדם ששה עשר אלף׃</seg>
          <seg id="b.NUM.31.47" type="verse">ויקח משה ממחצת בני־ישראל את־האחז אחד מן־החמשים מן־האדם ומן־הבהמה ויתן אתם ללוים שמרי משמרת משכן יהוה כאשר צוה יהוה את־משה׃</seg>
          <seg id="b.NUM.31.48" type="verse">ויקרבו אל־משה הפקדים אשר לאלפי הצבא שרי האלפים ושרי המאות׃</seg>
          <seg id="b.NUM.31.49" type="verse">ויאמרו אל־משה עבדיך נשאו את־ראש אנשי המלחמה אשר בידנו ולא־נפקד ממנו איש׃</seg>
          <seg id="b.NUM.31.50" type="verse">ונקרב את־קרבן יהוה איש אשר מצא כלי־זהב אצעדה וצמיד טבעת עגיל וכומז לכפר על־נפשתינו לפני יהוה׃</seg>
          <seg id="b.NUM.31.51" type="verse">ויקח משה ואלעזר הכהן את־הזהב מאתם כל כלי מעשה׃</seg>
          <seg id="b.NUM.31.52" type="verse">ויהי כל־זהב התרומה אשר הרימו ליהוה ששה עשר אלף שבע־מאות וחמשים שקל מאת שרי האלפים ומאת שרי המאות׃</seg>
          <seg id="b.NUM.31.53" type="verse">אנשי הצבא בזזו איש לו׃</seg>
          <seg id="b.NUM.31.54" type="verse">ויקח משה ואלעזר הכהן את־הזהב מאת שרי האלפים והמאות ויבאו אתו אל־אהל מועד זכרון לבני־ישראל לפני יהוה׃ ף</seg>
        </div>
        <div id="b.NUM.32" type="chapter">
          <seg id="b.NUM.32.1" type="verse">ומקנה רב היה לבני ראובן ולבני־גד עצום מאד ויראו את־ארץ יעזר ואת־ארץ גלעד והנה המקום מקום מקנה׃</seg>
          <seg id="b.NUM.32.2" type="verse">ויבאו בני־גד ובני ראובן ויאמרו אל־משה ואל־אלעזר הכהן ואל־נשיאי העדה לאמר׃</seg>
          <seg id="b.NUM.32.3" type="verse">עטרות ודיבן ויעזר ונמרה וחשבון ואלעלה ושבם ונבו ובען׃</seg>
          <seg id="b.NUM.32.4" type="verse">הארץ אשר הכה יהוה לפני עדת ישראל ארץ מקנה הוא ולעבדיך מקנה׃ ס</seg>
          <seg id="b.NUM.32.5" type="verse">ויאמרו אם־מצאנו חן בעיניך יתן את־הארץ הזאת לעבדיך לאחזה אל־תעברנו את־הירדן׃</seg>
          <seg id="b.NUM.32.6" type="verse">ויאמר משה לבני־גד ולבני ראובן האחיכם יבאו למלחמה ואתם תשבו פה׃</seg>
          <seg id="b.NUM.32.7" type="verse">ולמה [כ= תנואון] [ק= תניאון] את־לב בני ישראל מעבר אל־הארץ אשר־נתן להם יהוה׃</seg>
          <seg id="b.NUM.32.8" type="verse">כה עשו אבתיכם בשלחי אתם מקדש ברנע לראות את־הארץ׃</seg>
          <seg id="b.NUM.32.9" type="verse">ויעלו עד־נחל אשכול ויראו את־הארץ ויניאו את־לב בני ישראל לבלתי־בא אל־הארץ אשר־נתן להם יהוה׃</seg>
          <seg id="b.NUM.32.10" type="verse">ויחר־אף יהוה ביום ההוא וישבע לאמר׃</seg>
          <seg id="b.NUM.32.11" type="verse">אם־יראו האנשים העלים ממצרים מבן עשרים שנה ומעלה את האדמה אשר נשבעתי לאברהם ליצחק וליעקב כי לא־מלאו אחרי׃</seg>
          <seg id="b.NUM.32.12" type="verse">בלתי כלב בן־יפנה הקנזי ויהושע בן־נון כי מלאו אחרי יהוה׃</seg>
          <seg id="b.NUM.32.13" type="verse">ויחר־אף יהוה בישראל וינעם במדבר ארבעים שנה עד־תם כל־הדור העשה הרע בעיני יהוה׃</seg>
          <seg id="b.NUM.32.14" type="verse">והנה קמתם תחת אבתיכם תרבות אנשים חטאים לספות עוד על חרון אף־יהוה אל־ישראל׃</seg>
          <seg id="b.NUM.32.15" type="verse">כי תשובן מאחריו ויסף עוד להניחו במדבר ושחתם לכל־העם הזה׃ ס</seg>
          <seg id="b.NUM.32.16" type="verse">ויגשו אליו ויאמרו גדרת צאן נבנה למקננו פה וערים לטפנו׃</seg>
          <seg id="b.NUM.32.17" type="verse">ואנחנו נחלץ חשים לפני בני ישראל עד אשר אם־הביאנם אל־מקוםם וישב טפנו בערי המבצר מפני ישבי הארץ׃</seg>
          <seg id="b.NUM.32.18" type="verse">לא נשוב אל־בתינו עד התנחל בני ישראל איש נחלתו׃</seg>
          <seg id="b.NUM.32.19" type="verse">כי לא ננחל אתם מעבר לירדן והלאה כי באה נחלתנו אלינו מעבר הירדן מזרחה׃ ף</seg>
          <seg id="b.NUM.32.20" type="verse">ויאמר אליהם משה אם־תעשון את־הדבר הזה אם־תחלצו לפני יהוה למלחמה׃</seg>
          <seg id="b.NUM.32.21" type="verse">ועבר לכם כל־חלוץ את־הירדן לפני יהוה עד הורישו את־איביו מפניו׃</seg>
          <seg id="b.NUM.32.22" type="verse">ונכבשה הארץ לפני יהוה ואחר תשבו והייתם נקיים מיהוה ומישראל והיתה הארץ הזאת לכם לאחזה לפני יהוה׃</seg>
          <seg id="b.NUM.32.23" type="verse">ואם־לא תעשון כן הנה חטאתם ליהוה ודעו חטאתכם אשר תמצא אתכם׃</seg>
          <seg id="b.NUM.32.24" type="verse">בנו־לכם ערים לטפכם וגדרת לצנאכם והיצא מפיכם תעשו׃</seg>
          <seg id="b.NUM.32.25" type="verse">ויאמר בני־גד ובני ראובן אל־משה לאמר עבדיך יעשו כאשר אדני מצוה׃</seg>
          <seg id="b.NUM.32.26" type="verse">טפנו נשינו מקננו וכל־בהמתנו יהיו־שם בערי הגלעד׃</seg>
          <seg id="b.NUM.32.27" type="verse">ועבדיך יעברו כל־חלוץ צבא לפני יהוה למלחמה כאשר אדני דבר׃</seg>
          <seg id="b.NUM.32.28" type="verse">ויצו להם משה את אלעזר הכהן ואת יהושע בן־נון ואת־ראשי אבות המטות לבני ישראל׃</seg>
          <seg id="b.NUM.32.29" type="verse">ויאמר משה אלהם אם־יעברו בני־גד ובני־ראובן אתכם את־הירדן כל־חלוץ למלחמה לפני יהוה ונכבשה הארץ לפניכם ונתתם להם את־ארץ הגלעד לאחזה׃</seg>
          <seg id="b.NUM.32.30" type="verse">ואם־לא יעברו חלוצים אתכם ונאחזו בתככם בארץ כנען׃</seg>
          <seg id="b.NUM.32.31" type="verse">ויענו בני־גד ובני ראובן לאמר את אשר דבר יהוה אל־עבדיך כן נעשה׃</seg>
          <seg id="b.NUM.32.32" type="verse">נחנו נעבר חלוצים לפני יהוה ארץ כנען ואתנו אחזת נחלתנו מעבר לירדן׃</seg>
          <seg id="b.NUM.32.33" type="verse">ויתן להם משה לבני־גד ולבני ראובן ולחצי שבט מנשה בן־יוסף את־ממלכת סיחן מלך האמרי ואת־ממלכת עוג מלך הבשן הארץ לעריה בגבלת ערי הארץ סביב׃</seg>
          <seg id="b.NUM.32.34" type="verse">ויבנו בני־גד את־דיבן ואת־עטרת ואת ערער׃</seg>
          <seg id="b.NUM.32.35" type="verse">ואת־עטרת שופן ואת־יעזר ויגבהה׃</seg>
          <seg id="b.NUM.32.36" type="verse">ואת־בית נמרה ואת־בית הרן ערי מבצר וגדרת צאן׃</seg>
          <seg id="b.NUM.32.37" type="verse">ובני ראובן בנו את־חשבון ואת־אלעלא ואת קריתים׃</seg>
          <seg id="b.NUM.32.38" type="verse">ואת־נבו ואת־בעל מעון מוסבת שם ואת־שבמה ויקראו בשמת את־שמות הערים אשר בנו׃</seg>
          <seg id="b.NUM.32.39" type="verse">וילכו בני מכיר בן־מנשה גלעדה וילכדה ויורש את־האמרי אשר־בה׃</seg>
          <seg id="b.NUM.32.40" type="verse">ויתן משה את־הגלעד למכיר בן־מנשה וישב בה׃</seg>
          <seg id="b.NUM.32.41" type="verse">ויאיר בן־מנשה הלך וילכד את־חותיהם ויקרא אתהן חות יאיר׃</seg>
          <seg id="b.NUM.32.42" type="verse">ונבח הלך וילכד את־קנת ואת־בנתיה ויקרא לה נבח בשמו׃ ף</seg>
        </div>
        <div id="b.NUM.33" type="chapter">
          <seg id="b.NUM.33.1" type="verse">אלה מסעי בני־ישראל אשר יצאו מארץ מצרים לצבאתם ביד־משה ואהרן׃</seg>
          <seg id="b.NUM.33.2" type="verse">ויכתב משה את־מוצאיהם למסעיהם על־פי יהוה ואלה מסעיהם למוצאיהם׃</seg>
          <seg id="b.NUM.33.3" type="verse">ויסעו מרעמסס בחדש הראשון בחמשה עשר יום לחדש הראשון ממחרת הפסח יצאו בני־ישראל ביד רמה לעיני כל־מצרים׃</seg>
          <seg id="b.NUM.33.4" type="verse">ומצרים מקברים את אשר הכה יהוה בהם כל־בכור ובאלהיהם עשה יהוה שפטים׃</seg>
          <seg id="b.NUM.33.5" type="verse">ויסעו בני־ישראל מרעמסס ויחנו בסכת׃</seg>
          <seg id="b.NUM.33.6" type="verse">ויסעו מסכת ויחנו באתם אשר בקצה המדבר׃</seg>
          <seg id="b.NUM.33.7" type="verse">ויסעו מאתם וישב על־פי החירת אשר על־פני בעל צפון ויחנו לפני מגדל׃</seg>
          <seg id="b.NUM.33.8" type="verse">ויסעו מפני החירת ויעברו בתוך־הים המדברה וילכו דרך שלשת ימים במדבר אתם ויחנו במרה׃</seg>
          <seg id="b.NUM.33.9" type="verse">ויסעו ממרה ויבאו אילמה ובאילם שתים עשרה עינת מים ושבעים תמרים ויחנו־שם׃</seg>
          <seg id="b.NUM.33.10" type="verse">ויסעו מאילם ויחנו על־ים־סוף׃</seg>
          <seg id="b.NUM.33.11" type="verse">ויסעו מים־סוף ויחנו במדבר־סין׃</seg>
          <seg id="b.NUM.33.12" type="verse">ויסעו ממדבר־סין ויחנו בדפקה׃</seg>
          <seg id="b.NUM.33.13" type="verse">ויסעו מדפקה ויחנו באלוש׃</seg>
          <seg id="b.NUM.33.14" type="verse">ויסעו מאלוש ויחנו ברפידם ולא־היה שם מים לעם לשתות׃</seg>
          <seg id="b.NUM.33.15" type="verse">ויסעו מרפידם ויחנו במדבר סיני׃</seg>
          <seg id="b.NUM.33.16" type="verse">ויסעו ממדבר סיני ויחנו בקברת התאוה׃</seg>
          <seg id="b.NUM.33.17" type="verse">ויסעו מקברת התאוה ויחנו בחצרת׃</seg>
          <seg id="b.NUM.33.18" type="verse">ויסעו מחצרת ויחנו ברתמה׃</seg>
          <seg id="b.NUM.33.19" type="verse">ויסעו מרתמה ויחנו ברמן פרץ׃</seg>
          <seg id="b.NUM.33.20" type="verse">ויסעו מרמן פרץ ויחנו בלבנה׃</seg>
          <seg id="b.NUM.33.21" type="verse">ויסעו מלבנה ויחנו ברסה׃</seg>
          <seg id="b.NUM.33.22" type="verse">ויסעו מרסה ויחנו בקהלתה׃</seg>
          <seg id="b.NUM.33.23" type="verse">ויסעו מקהלתה ויחנו בהר־שפר׃</seg>
          <seg id="b.NUM.33.24" type="verse">ויסעו מהר־שפר ויחנו בחרדה׃</seg>
          <seg id="b.NUM.33.25" type="verse">ויסעו מחרדה ויחנו במקהלת׃</seg>
          <seg id="b.NUM.33.26" type="verse">ויסעו ממקהלת ויחנו בתחת׃</seg>
          <seg id="b.NUM.33.27" type="verse">ויסעו מתחת ויחנו בתרח׃</seg>
          <seg id="b.NUM.33.28" type="verse">ויסעו מתרח ויחנו במתקה׃</seg>
          <seg id="b.NUM.33.29" type="verse">ויסעו ממתקה ויחנו בחשמנה׃</seg>
          <seg id="b.NUM.33.30" type="verse">ויסעו מחשמנה ויחנו במסרות׃</seg>
          <seg id="b.NUM.33.31" type="verse">ויסעו ממסרות ויחנו בבני יעקן׃</seg>
          <seg id="b.NUM.33.32" type="verse">ויסעו מבני יעקן ויחנו בחר הגדגד׃</seg>
          <seg id="b.NUM.33.33" type="verse">ויסעו מחר הגדגד ויחנו ביטבתה׃</seg>
          <seg id="b.NUM.33.34" type="verse">ויסעו מיטבתה ויחנו בעברנה׃</seg>
          <seg id="b.NUM.33.35" type="verse">ויסעו מעברנה ויחנו בעציון גבר׃</seg>
          <seg id="b.NUM.33.36" type="verse">ויסעו מעציון גבר ויחנו במדבר־צן הוא קדש׃</seg>
          <seg id="b.NUM.33.37" type="verse">ויסעו מקדש ויחנו בהר ההר בקצה ארץ אדום׃</seg>
          <seg id="b.NUM.33.38" type="verse">ויעל אהרן הכהן אל־הר ההר על־פי יהוה וימת שם בשנת הארבעים לצאת בני־ישראל מארץ מצרים בחדש החמישי באחד לחדש׃</seg>
          <seg id="b.NUM.33.39" type="verse">ואהרן בן־שלש ועשרים ומאת שנה במתו בהר ההר׃ ס</seg>
          <seg id="b.NUM.33.40" type="verse">וישמע הכנעני מלך ערד והוא־ישב בנגב בארץ כנען בבא בני ישראל׃</seg>
          <seg id="b.NUM.33.41" type="verse">ויסעו מהר ההר ויחנו בצלמנה׃</seg>
          <seg id="b.NUM.33.42" type="verse">ויסעו מצלמנה ויחנו בפוןן׃</seg>
          <seg id="b.NUM.33.43" type="verse">ויסעו מפוןן ויחנו באבת׃</seg>
          <seg id="b.NUM.33.44" type="verse">ויסעו מאבת ויחנו בעיי העברים בגבול מואב׃</seg>
          <seg id="b.NUM.33.45" type="verse">ויסעו מעיים ויחנו בדיבן גד׃</seg>
          <seg id="b.NUM.33.46" type="verse">ויסעו מדיבן גד ויחנו בעלמן דבלתימה׃</seg>
          <seg id="b.NUM.33.47" type="verse">ויסעו מעלמן דבלתימה ויחנו בהרי העברים לפני נבו׃</seg>
          <seg id="b.NUM.33.48" type="verse">ויסעו מהרי העברים ויחנו בערבת מואב על ירדן ירחו׃</seg>
          <seg id="b.NUM.33.49" type="verse">ויחנו על־הירדן מבית הישמת עד אבל השטים בערבת מואב׃ ס</seg>
          <seg id="b.NUM.33.50" type="verse">וידבר יהוה אל־משה בערבת מואב על־ירדן ירחו לאמר׃</seg>
          <seg id="b.NUM.33.51" type="verse">דבר אל־בני ישראל ואמרת אלהם כי אתם עברים את־הירדן אל־ארץ כנען׃</seg>
          <seg id="b.NUM.33.52" type="verse">והורשתם את־כל־ישבי הארץ מפניכם ואבדתם את כל־משכיתם ואת כל־צלמי מסכתם תאבדו ואת כל־במתם תשמידו׃</seg>
          <seg id="b.NUM.33.53" type="verse">והורשתם את־הארץ וישבתם־בה כי לכם נתתי את־הארץ לרשת אתה׃</seg>
          <seg id="b.NUM.33.54" type="verse">והתנחלתם את־הארץ בגורל למשפחתיכם לרב תרבו את־נחלתו ולמעט תמעיט את־נחלתו אל אשר־יצא לו שמה הגורל לו יהיה למטות אבתיכם תתנחלו׃</seg>
          <seg id="b.NUM.33.55" type="verse">ואם־לא תורישו את־ישבי הארץ מפניכם והיה אשר תותירו מהם לשכים בעיניכם ולצנינם בצדיכם וצררו אתכם על־הארץ אשר אתם ישבים בה׃</seg>
          <seg id="b.NUM.33.56" type="verse">והיה כאשר דמיתי לעשות להם אעשה לכם׃ ף</seg>
        </div>
        <div id="b.NUM.34" type="chapter">
          <seg id="b.NUM.34.1" type="verse">וידבר יהוה אל־משה לאמר׃</seg>
          <seg id="b.NUM.34.2" type="verse">צו את־בני ישראל ואמרת אלהם כי־אתם באים אל־הארץ כנען זאת הארץ אשר תפל לכם בנחלה ארץ כנען לגבלתיה׃</seg>
          <seg id="b.NUM.34.3" type="verse">והיה לכם פאת־נגב ממדבר־צן על־ידי אדום והיה לכם גבול נגב מקצה ים־המלח קדמה׃</seg>
          <seg id="b.NUM.34.4" type="verse">ונסב לכם הגבול מנגב למעלה עקרבים ועבר צנה [כ= והיה] [ק= והיו] תוצאתיו מנגב לקדש ברנע ויצא חצר־אדר ועבר עצמנה׃</seg>
          <seg id="b.NUM.34.5" type="verse">ונסב הגבול מעצמון נחלה מצרים והיו תוצאתיו הימה׃</seg>
          <seg id="b.NUM.34.6" type="verse">וגבול ים והיה לכם הים הגדול וגבול זה־יהיה לכם גבול ים׃</seg>
          <seg id="b.NUM.34.7" type="verse">וזה־יהיה לכם גבול צפון מן־הים הגדל תתאו לכם הר ההר׃</seg>
          <seg id="b.NUM.34.8" type="verse">מהר ההר תתאו לבא חמת והיו תוצאת הגבל צדדה׃</seg>
          <seg id="b.NUM.34.9" type="verse">ויצא הגבל זפרנה והיו תוצאתיו חצר עיןן זה־יהיה לכם גבול צפון׃</seg>
          <seg id="b.NUM.34.10" type="verse">והתאויתם לכם לגבול קדמה מחצר עיןן שפמה׃</seg>
          <seg id="b.NUM.34.11" type="verse">וירד הגבל משפם הרבלה מקדם לעין וירד הגבול ומחה על־כתף ים־כנרת קדמה׃</seg>
          <seg id="b.NUM.34.12" type="verse">וירד הגבול הירדנה והיו תוצאתיו ים המלח זאת תהיה לכם הארץ לגבלתיה סביב׃</seg>
          <seg id="b.NUM.34.13" type="verse">ויצו משה את־בני ישראל לאמר זאת הארץ אשר תתנחלו אתה בגורל אשר צוה יהוה לתת לתשעת המטות וחצי המטה׃</seg>
          <seg id="b.NUM.34.14" type="verse">כי לקחו מטה בני הראובני לבית אבתם ומטה בני־הגדי לבית אבתם וחצי מטה מנשה לקחו נחלתם׃</seg>
          <seg id="b.NUM.34.15" type="verse">שני המטות וחצי המטה לקחו נחלתם מעבר לירדן ירחו קדמה מזרחה׃ ף</seg>
          <seg id="b.NUM.34.16" type="verse">וידבר יהוה אל־משה לאמר׃</seg>
          <seg id="b.NUM.34.17" type="verse">אלה שמות האנשים אשר־ינחלו לכם את־הארץ אלעזר הכהן ויהושע בן־נון׃</seg>
          <seg id="b.NUM.34.18" type="verse">ונשיא אחד נשיא אחד ממטה תקחו לנחל את־הארץ׃</seg>
          <seg id="b.NUM.34.19" type="verse">ואלה שמות האנשים למטה יהודה כלב בן־יפנה׃</seg>
          <seg id="b.NUM.34.20" type="verse">ולמטה בני שמעון שמואל בן־עמיהוד׃</seg>
          <seg id="b.NUM.34.21" type="verse">למטה בנימן אלידד בן־כסלון׃</seg>
          <seg id="b.NUM.34.22" type="verse">ולמטה בני־דן נשיא בקי בן־יגלי׃</seg>
          <seg id="b.NUM.34.23" type="verse">לבני יוסף למטה בני־מנשה נשיא חניאל בן־אפד׃</seg>
          <seg id="b.NUM.34.24" type="verse">ולמטה בני־אפרים נשיא קמואל בן־שפטן׃</seg>
          <seg id="b.NUM.34.25" type="verse">ולמטה בני־זבולן נשיא אליצפן בן־פרנך׃</seg>
          <seg id="b.NUM.34.26" type="verse">ולמטה בני־יששכר נשיא פלטיאל בן־עזן׃</seg>
          <seg id="b.NUM.34.27" type="verse">ולמטה בני־אשר נשיא אחיהוד בן־שלמי׃</seg>
          <seg id="b.NUM.34.28" type="verse">ולמטה בני־נפתלי נשיא פדהאל בן־עמיהוד׃</seg>
          <seg id="b.NUM.34.29" type="verse">אלה אשר צוה יהוה לנחל את־בני־ישראל בארץ כנען׃ ף</seg>
        </div>
        <div id="b.NUM.35" type="chapter">
          <seg id="b.NUM.35.1" type="verse">וידבר יהוה אל־משה בערבת מואב על־ירדן ירחו לאמר׃</seg>
          <seg id="b.NUM.35.2" type="verse">צו את־בני ישראל ונתנו ללוים מנחלת אחזתם ערים לשבת ומגרש לערים סביבתיהם תתנו ללוים׃</seg>
          <seg id="b.NUM.35.3" type="verse">והיו הערים להם לשבת ומגרשיהם יהיו לבהמתם ולרכשם ולכל חיתם׃</seg>
          <seg id="b.NUM.35.4" type="verse">ומגרשי הערים אשר תתנו ללוים מקיר העיר וחוצה אלף אמה סביב׃</seg>
          <seg id="b.NUM.35.5" type="verse">ומדתם מחוץ לעיר את־פאת־קדמה אלפים באמה ואת־פאת־נגב אלפים באמה ואת־פאת־ים אלפים באמה ואת פאת צפון אלפים באמה והעיר בתוך זה יהיה להם מגרשי הערים׃</seg>
          <seg id="b.NUM.35.6" type="verse">ואת הערים אשר תתנו ללוים את שש־ערי המקלט אשר תתנו לנס שמה הרצח ועליהם תתנו ארבעים ושתים עיר׃</seg>
          <seg id="b.NUM.35.7" type="verse">כל־הערים אשר תתנו ללוים ארבעים ושמנה עיר אתהן ואת־מגרשיהן׃</seg>
          <seg id="b.NUM.35.8" type="verse">והערים אשר תתנו מאחזת בני־ישראל מאת הרב תרבו ומאת המעט תמעיטו איש כפי נחלתו אשר ינחלו יתן מעריו ללוים׃ ף</seg>
          <seg id="b.NUM.35.9" type="verse">וידבר יהוה אל־משה לאמר׃</seg>
          <seg id="b.NUM.35.10" type="verse">דבר אל־בני ישראל ואמרת אלהם כי אתם עברים את־הירדן ארצה כנען׃</seg>
          <seg id="b.NUM.35.11" type="verse">והקריתם לכם ערים ערי מקלט תהיינה לכם ונס שמה רצח מכה־נפש בשגגה׃</seg>
          <seg id="b.NUM.35.12" type="verse">והיו לכם הערים למקלט מגאל ולא ימות הרצח עד־עמדו לפני העדה למשפט׃</seg>
          <seg id="b.NUM.35.13" type="verse">והערים אשר תתנו שש־ערי מקלט תהיינה לכם׃</seg>
          <seg id="b.NUM.35.14" type="verse">את שלש הערים תתנו מעבר לירדן ואת שלש הערים תתנו בארץ כנען ערי מקלט תהיינה׃</seg>
          <seg id="b.NUM.35.15" type="verse">לבני ישראל ולגר ולתושב בתוכם תהיינה שש־הערים האלה למקלט לנוס שמה כל־מכה־נפש בשגגה׃</seg>
          <seg id="b.NUM.35.16" type="verse">ואם־בכלי ברזל הכהו וימת רצח הוא מות יומת הרצח׃</seg>
          <seg id="b.NUM.35.17" type="verse">ואם באבן יד אשר־ימות בה הכהו וימת רצח הוא מות יומת הרצח׃</seg>
          <seg id="b.NUM.35.18" type="verse">או בכלי עץ־יד אשר־ימות בו הכהו וימת רצח הוא מות יומת הרצח׃</seg>
          <seg id="b.NUM.35.19" type="verse">גאל הדם הוא ימית את־הרצח בפגעו־בו הוא ימיתנו׃</seg>
          <seg id="b.NUM.35.20" type="verse">ואם־בשנאה יהדפנו או־השליך עליו בצדיה וימת׃</seg>
          <seg id="b.NUM.35.21" type="verse">או באיבה הכהו בידו וימת מות־יומת המכה רצח הוא גאל הדם ימית את־הרצח בפגעו־בו׃</seg>
          <seg id="b.NUM.35.22" type="verse">ואם־בפתע בלא־איבה הדפו או־השליך עליו כל־כלי בלא צדיה׃</seg>
          <seg id="b.NUM.35.23" type="verse">או בכל־אבן אשר־ימות בה בלא ראות ויפל עליו וימת והוא לא־אויב לו ולא מבקש רעתו׃</seg>
          <seg id="b.NUM.35.24" type="verse">ושפטו העדה בין המכה ובין גאל הדם על המשפטים האלה׃</seg>
          <seg id="b.NUM.35.25" type="verse">והצילו העדה את־הרצח מיד גאל הדם והשיבו אתו העדה אל־עיר מקלטו אשר־נס שמה וישב בה עד־מות הכהן הגדל אשר־משח אתו בשמן הקדש׃</seg>
          <seg id="b.NUM.35.26" type="verse">ואם־יצא יצא הרצח את־גבול עיר מקלטו אשר ינוס שמה׃</seg>
          <seg id="b.NUM.35.27" type="verse">ומצא אתו גאל הדם מחוץ לגבול עיר מקלטו ורצח גאל הדם את־הרצח אין לו דם׃</seg>
          <seg id="b.NUM.35.28" type="verse">כי בעיר מקלטו ישב עד־מות הכהן הגדל ואחרי מות הכהן הגדל ישוב הרצח אל־ארץ אחזתו׃</seg>
          <seg id="b.NUM.35.29" type="verse">והיו אלה לכם לחקת משפט לדרתיכם בכל מושבתיכם׃</seg>
          <seg id="b.NUM.35.30" type="verse">כל־מכה־נפש לפי עדים ירצח את־הרצח ועד אחד לא־יענה בנפש למות׃</seg>
          <seg id="b.NUM.35.31" type="verse">ולא־תקחו כפר לנפש רצח אשר־הוא רשע למות כי־מות יומת׃</seg>
          <seg id="b.NUM.35.32" type="verse">ולא־תקחו כפר לנוס אל־עיר מקלטו לשוב לשבת בארץ עד־מות הכהן׃</seg>
          <seg id="b.NUM.35.33" type="verse">ולא־תחניפו את־הארץ אשר אתם בה כי הדם הוא יחניף את־הארץ ולארץ לא־יכפר לדם אשר שפך־בה כי־אם בדם שפכו׃</seg>
          <seg id="b.NUM.35.34" type="verse">ולא תטמא את־הארץ אשר אתם ישבים בה אשר אני שכן בתוכה כי אני יהוה שכן בתוך בני ישראל׃ ף</seg>
        </div>
        <div id="b.NUM.36" type="chapter">
          <seg id="b.NUM.36.1" type="verse">ויקרבו ראשי האבות למשפחת בני־גלעד בן־מכיר בן־מנשה ממשפחת בני יוסף וידברו לפני משה ולפני הנשאים ראשי אבות לבני ישראל׃</seg>
          <seg id="b.NUM.36.2" type="verse">ויאמרו את־אדני צוה יהוה לתת את־הארץ בנחלה בגורל לבני ישראל ואדני צוה ביהוה לתת את־נחלת צלפחד אחינו לבנתיו׃</seg>
          <seg id="b.NUM.36.3" type="verse">והיו לאחד מבני שבטי בני־ישראל לנשים ונגרעה נחלתן מנחלת אבתינו ונוסף על נחלת המטה אשר תהיינה להם ומגרל נחלתנו יגרע׃</seg>
          <seg id="b.NUM.36.4" type="verse">ואם־יהיה היבל לבני ישראל ונוספה נחלתן על נחלת המטה אשר תהיינה להם ומנחלת מטה אבתינו יגרע נחלתן׃</seg>
          <seg id="b.NUM.36.5" type="verse">ויצו משה את־בני ישראל על־פי יהוה לאמר כן מטה בני־יוסף דברים׃</seg>
          <seg id="b.NUM.36.6" type="verse">זה הדבר אשר־צוה יהוה לבנות צלפחד לאמר לטוב בעיניהם תהיינה לנשים אך למשפחת מטה אביהם תהיינה לנשים׃</seg>
          <seg id="b.NUM.36.7" type="verse">ולא־תסב נחלה לבני ישראל ממטה אל־מטה כי איש בנחלת מטה אבתיו ידבקו בני ישראל׃</seg>
          <seg id="b.NUM.36.8" type="verse">וכל־בת ירשת נחלה ממטות בני ישראל לאחד ממשפחת מטה אביה תהיה לאשה למען יירשו בני ישראל איש נחלת אבתיו׃</seg>
          <seg id="b.NUM.36.9" type="verse">ולא־תסב נחלה ממטה למטה אחר כי־איש בנחלתו ידבקו מטות בני ישראל׃</seg>
          <seg id="b.NUM.36.10" type="verse">כאשר צוה יהוה את־משה כן עשו בנות צלפחד׃</seg>
          <seg id="b.NUM.36.11" type="verse">ותהיינה מחלה תרצה וחגלה ומלכה ונעה בנות צלפחד לבני דדיהן לנשים׃</seg>
          <seg id="b.NUM.36.12" type="verse">ממשפחת בני־מנשה בן־יוסף היו לנשים ותהי נחלתן על־מטה משפחת אביהן׃</seg>
          <seg id="b.NUM.36.13" type="verse">אלה המצות והמשפטים אשר צוה יהוה ביד־משה אל־בני ישראל בערבת מואב על ירדן ירחו׃</seg>
        </div>
      </div>
      <div id="b.DEU" type="book">
        <div id="b.DEU.1" type="chapter">
          <seg id="b.DEU.1.1" type="verse">אלה הדברים אשר דבר משה אל־כל־ישראל בעבר הירדן במדבר בערבה מול סוף בין־פארן ובין־תפל ולבן וחצרת ודי זהב׃</seg>
          <seg id="b.DEU.1.2" type="verse">אחד עשר יום מחרב דרך הר־שעיר עד קדש ברנע׃</seg>
          <seg id="b.DEU.1.3" type="verse">ויהי בארבעים שנה בעשתי־עשר חדש באחד לחדש דבר משה אל־בני ישראל ככל אשר צוה יהוה אתו אלהם׃</seg>
          <seg id="b.DEU.1.4" type="verse">אחרי הכתו את סיחן מלך האמרי אשר יושב בחשבון ואת עוג מלך הבשן אשר־יושב בעשתרת באדרעי׃</seg>
          <seg id="b.DEU.1.5" type="verse">בעבר הירדן בארץ מואב הואיל משה באר את־התורה הזאת לאמר׃</seg>
          <seg id="b.DEU.1.6" type="verse">יהוה אלהינו דבר אלינו בחרב לאמר רב־לכם שבת בהר הזה׃</seg>
          <seg id="b.DEU.1.7" type="verse">פנו וסעו לכם ובאו הר האמרי ואל־כל־שכניו בערבה בהר ובשפלה ובנגב ובחוף הים ארץ הכנעני והלבנון עד־הנהר הגדל נהר־פרת׃</seg>
          <seg id="b.DEU.1.8" type="verse">ראה נתתי לפניכם את־הארץ באו ורשו את־הארץ אשר נשבע יהוה לאבתיכם לאברהם ליצחק וליעקב לתת להם ולזרעם אחריהם׃</seg>
          <seg id="b.DEU.1.9" type="verse">ואמר אלכם בעת ההוא לאמר לא־אוכל לבדי שאת אתכם׃</seg>
          <seg id="b.DEU.1.10" type="verse">יהוה אלהיכם הרבה אתכם והנכם היום ככוכבי השמים לרב׃</seg>
          <seg id="b.DEU.1.11" type="verse">יהוה אלהי אבותכם יסף עליכם ככם אלף פעמים ויברך אתכם כאשר דבר לכם׃</seg>
          <seg id="b.DEU.1.12" type="verse">איכה אשא לבדי טרחכם ומשאכם וריבכם׃</seg>
          <seg id="b.DEU.1.13" type="verse">הבו לכם אנשים חכמים ונבנים וידעים לשבטיכם ואשיםם בראשיכם׃</seg>
          <seg id="b.DEU.1.14" type="verse">ותענו אתי ותאמרו טוב־הדבר אשר־דברת לעשות׃</seg>
          <seg id="b.DEU.1.15" type="verse">ואקח את־ראשי שבטיכם אנשים חכמים וידעים ואתן אתם ראשים עליכם שרי אלפים ושרי מאות ושרי חמשים ושרי עשרת ושטרים לשבטיכם׃</seg>
          <seg id="b.DEU.1.16" type="verse">ואצוה את־שפטיכם בעת ההוא לאמר שמע בין־אחיכם ושפטתם צדק בין־איש ובין־אחיו ובין גרו׃</seg>
          <seg id="b.DEU.1.17" type="verse">לא־תכירו פנים במשפט כקטן כגדל תשמעון לא תגורו מפני־איש כי המשפט לאלהים הוא והדבר אשר יקשה םכם תקרבון אלי ושמעתיו׃</seg>
          <seg id="b.DEU.1.18" type="verse">ואצוה אתכם בעת ההוא את כל־הדברים אשר תעשון׃</seg>
          <seg id="b.DEU.1.19" type="verse">ונסע מחרב ונלך את כל־המדבר הגדול והנורא ההוא אשר ראיתם דרך הר האמרי כאשר צוה יהוה אלהינו אתנו ונבא עד קדש ברנע׃</seg>
          <seg id="b.DEU.1.20" type="verse">ואמר אלכם באתם עד־הר האמרי אשר־יהוה אלהינו נתן לנו׃</seg>
          <seg id="b.DEU.1.21" type="verse">ראה נתן יהוה אלהיך לפניך את־הארץ עלה רש כאשר דבר יהוה אלהי אבתיך לך אל־תירא ואל־תחת׃</seg>
          <seg id="b.DEU.1.22" type="verse">ותקרבון אלי כלכם ותאמרו נשלחה אנשים לפנינו ויחפרו־לנו את־הארץ וישבו אתנו דבר את־הדרך אשר נעלה־בה ואת הערים אשר נבא אליהן׃</seg>
          <seg id="b.DEU.1.23" type="verse">וייטב בעיני הדבר ואקח םכם שנים עשר אנשים איש אחד לשבט׃</seg>
          <seg id="b.DEU.1.24" type="verse">ויפנו ויעלו ההרה ויבאו עד־נחל אשכל וירגלו אתה׃</seg>
          <seg id="b.DEU.1.25" type="verse">ויקחו בידם מפרי הארץ ויורדו אלינו וישבו אתנו דבר ויאמרו טובה הארץ אשר־יהוה אלהינו נתן לנו׃</seg>
          <seg id="b.DEU.1.26" type="verse">ולא אביתם לעלת ותמרו את־פי יהוה אלהיכם׃</seg>
          <seg id="b.DEU.1.27" type="verse">ותרגנו באהליכם ותאמרו בשנאת יהוה אתנו הוציאנו מארץ מצרים לתת אתנו ביד האמרי להשמידנו׃</seg>
          <seg id="b.DEU.1.28" type="verse">אנה אנחנו עלים אחינו המסו את־לבבנו לאמר עם גדול ורם ממנו ערים גדלת ובצורת בשמים וגם־בני ענקים ראינו שם׃</seg>
          <seg id="b.DEU.1.29" type="verse">ואמר אלכם לא־תערצון ולא־תיראון מהם׃</seg>
          <seg id="b.DEU.1.30" type="verse">יהוה אלהיכם ההלך לפניכם הוא ילחם לכם ככל אשר עשה אתכם במצרים לעיניכם׃</seg>
          <seg id="b.DEU.1.31" type="verse">ובמדבר אשר ראית אשר נשאך יהוה אלהיך כאשר ישא־איש את־בנו בכל־הדרך אשר הלכתם עד־באכם עד־המקום הזה׃</seg>
          <seg id="b.DEU.1.32" type="verse">ובדבר הזה אינכם מאמינם ביהוה אלהיכם׃</seg>
          <seg id="b.DEU.1.33" type="verse">ההלך לפניכם בדרך לתור לכם מקום לחנתכם באש לילה לראתכם בדרך אשר תלכו־בה ובעןן יוםם׃</seg>
          <seg id="b.DEU.1.34" type="verse">וישמע יהוה את־קול דבריכם ויקצף וישבע לאמר׃</seg>
          <seg id="b.DEU.1.35" type="verse">אם־יראה איש באנשים האלה הדור הרע הזה את הארץ הטובה אשר נשבעתי לתת לאבתיכם׃</seg>
          <seg id="b.DEU.1.36" type="verse">זולתי כלב בן־יפנה הוא יראנה ולו־אתן את־הארץ אשר דרך־בה ולבניו יען אשר מלא אחרי יהוה׃</seg>
          <seg id="b.DEU.1.37" type="verse">גם־בי התאנף יהוה בגללכם לאמר גם־אתה לא־תבא שם׃</seg>
          <seg id="b.DEU.1.38" type="verse">יהושע בן־נון העמד לפניך הוא יבא שמה אתו חזק כי־הוא ינחלנה את־ישראל׃</seg>
          <seg id="b.DEU.1.39" type="verse">וטפכם אשר אמרתם לבז יהיה ובניכם אשר לא־ידעו היום טוב ורע המה יבאו שמה ולהם אתננה והם יירשוה׃</seg>
          <seg id="b.DEU.1.40" type="verse">ואתם פנו לכם וסעו המדברה דרך ים־סוף׃</seg>
          <seg id="b.DEU.1.41" type="verse">ותענו ותאמרו אלי חטאנו ליהוה אנחנו נעלה ונלחמנו ככל אשר־צונו יהוה אלהינו ותחגרו איש את־כלי מלחמתו ותהינו לעלת ההרה׃</seg>
          <seg id="b.DEU.1.42" type="verse">ויאמר יהוה אלי אמר להם לא תעלו ולא־תלחמו כי אינני בקרבכם ולא תנגפו לפני איביכם׃</seg>
          <seg id="b.DEU.1.43" type="verse">ואדבר אליכם ולא שמעתם ותמרו את־פי יהוה ותזדו ותעלו ההרה׃</seg>
          <seg id="b.DEU.1.44" type="verse">ויצא האמרי הישב בהר ההוא לקראתכם וירדפו אתכם כאשר תעשינה הדברים ויכתו אתכם בשעיר עד־חרמה׃</seg>
          <seg id="b.DEU.1.45" type="verse">ותשבו ותבכו לפני יהוה ולא־שמע יהוה בקלכם ולא האזין אליכם׃</seg>
          <seg id="b.DEU.1.46" type="verse">ותשבו בקדש ימים רבים כימים אשר ישבתם׃</seg>
        </div>
        <div id="b.DEU.2" type="chapter">
          <seg id="b.DEU.2.1" type="verse">ונפן ונסע המדברה דרך ים־סוף כאשר דבר יהוה אלי ונסב את־הר־שעיר ימים רבים׃ ס</seg>
          <seg id="b.DEU.2.2" type="verse">ויאמר יהוה אלי לאמר׃</seg>
          <seg id="b.DEU.2.3" type="verse">רב־לכם סב את־ההר הזה פנו לכם צפנה׃</seg>
          <seg id="b.DEU.2.4" type="verse">ואת־העם צו לאמר אתם עברים בגבול אחיכם בני־עשו הישבים בשעיר וייראו םכם ונשמרתם מאד׃</seg>
          <seg id="b.DEU.2.5" type="verse">אל־תתגרו בם כי לא־אתן לכם מארצם עד מדרך כף־רגל כי־ירשה לעשו נתתי את־הר שעיר׃</seg>
          <seg id="b.DEU.2.6" type="verse">אכל תשברו מאתם בכסף ואכלתם וגם־מים תכרו מאתם בכסף ושתיתם׃</seg>
          <seg id="b.DEU.2.7" type="verse">כי יהוה אלהיך ברךך בכל מעשה ידך ידע לכתך את־המדבר הגדל הזה זה ארבעים שנה יהוה אלהיך עמך לא חסרת דבר׃</seg>
          <seg id="b.DEU.2.8" type="verse">ונעבר מאת אחינו בני־עשו הישבים בשעיר מדרך הערבה מאילת ומעצין גבר ס ונפן ונעבר דרך מדבר מואב׃</seg>
          <seg id="b.DEU.2.9" type="verse">ויאמר יהוה אלי אל־תצר את־מואב ואל־תתגר בם מלחמה כי לא־אתן לך מארצו ירשה כי לבני־לוט נתתי את־ער ירשה׃</seg>
          <seg id="b.DEU.2.10" type="verse">האמים לפנים ישבו בה עם גדול ורב ורם כענקים׃</seg>
          <seg id="b.DEU.2.11" type="verse">רפאים יחשבו אף־הם כענקים והמאבים יקראו להם אמים׃</seg>
          <seg id="b.DEU.2.12" type="verse">ובשעיר ישבו החרים לפנים ובני עשו יירשום וישמידום מפניהם וישבו תחתם כאשר עשה ישראל לארץ ירשתו אשר־נתן יהוה להם׃</seg>
          <seg id="b.DEU.2.13" type="verse">עתה קמו ועברו לכם את־נחל זרד ונעבר את־נחל זרד׃</seg>
          <seg id="b.DEU.2.14" type="verse">והימים אשר־הלכנו מקדש ברנע עד אשר־עברנו את־נחל זרד שלשים ושמנה שנה עד־תם כל־הדור אנשי המלחמה מקרב המחנה כאשר נשבע יהוה להם׃</seg>
          <seg id="b.DEU.2.15" type="verse">וגם יד־יהוה היתה בם להםם מקרב המחנה עד תםם׃</seg>
          <seg id="b.DEU.2.16" type="verse">ויהי כאשר־תמו כל־אנשי המלחמה למות מקרב העם׃ ס</seg>
          <seg id="b.DEU.2.17" type="verse">וידבר יהוה אלי לאמר׃</seg>
          <seg id="b.DEU.2.18" type="verse">אתה עבר היום את־גבול מואב את־ער׃</seg>
          <seg id="b.DEU.2.19" type="verse">וקרבת מול בני עמון אל־תצרם ואל־תתגר בם כי לא־אתן מארץ בני־עמון לך ירשה כי לבני־לוט נתתיה ירשה׃</seg>
          <seg id="b.DEU.2.20" type="verse">ארץ־רפאים תחשב אף־הוא רפאים ישבו־בה לפנים והעמנים יקראו להם זמזמים׃</seg>
          <seg id="b.DEU.2.21" type="verse">עם גדול ורב ורם כענקים וישמידם יהוה מפניהם ויירשם וישבו תחתם׃</seg>
          <seg id="b.DEU.2.22" type="verse">כאשר עשה לבני עשו הישבים בשעיר אשר השמיד את־החרי מפניהם ויירשם וישבו תחתם עד היום הזה׃</seg>
          <seg id="b.DEU.2.23" type="verse">והעוים הישבים בחצרים עד־עזה כפתרים היצאים מכפתור השמידם וישבו תחתם׃</seg>
          <seg id="b.DEU.2.24" type="verse">קומו סעו ועברו את־נחל ארןן ראה נתתי בידך את־סיחן מלך־חשבון האמרי ואת־ארצו החל רש והתגר בו מלחמה׃</seg>
          <seg id="b.DEU.2.25" type="verse">היום הזה אחל תת פחדך ויראתך על־פני העמים תחת כל־השמים אשר ישמעון שמעך ורגזו וחלו מפניך׃</seg>
          <seg id="b.DEU.2.26" type="verse">ואשלח מלאכים ממדבר קדמות אל־סיחון מלך חשבון דברי שלום לאמר׃</seg>
          <seg id="b.DEU.2.27" type="verse">אעברה בארצך בדרך בדרך אלך לא אסור ימין ושמאול׃</seg>
          <seg id="b.DEU.2.28" type="verse">אכל בכסף תשברני ואכלתי ומים בכסף תתן־לי ושתיתי רק אעברה ברגלי׃</seg>
          <seg id="b.DEU.2.29" type="verse">כאשר עשו־לי בני עשו הישבים בשעיר והמואבים הישבים בער עד אשר־אעבר את־הירדן אל־הארץ אשר־יהוה אלהינו נתן לנו׃</seg>
          <seg id="b.DEU.2.30" type="verse">ולא אבה סיחן מלך חשבון העברנו בו כי־הקשה יהוה אלהיך את־רוחו ואמץ את־לבבו למען תתו בידך כיום הזה׃ ס</seg>
          <seg id="b.DEU.2.31" type="verse">ויאמר יהוה אלי ראה החלתי תת לפניך את־סיחן ואת־ארצו החל רש לרשת את־ארצו׃</seg>
          <seg id="b.DEU.2.32" type="verse">ויצא סיחן לקראתנו הוא וכל־עמו למלחמה יהצה׃</seg>
          <seg id="b.DEU.2.33" type="verse">ויתנהו יהוה אלהינו לפנינו ונך אתו ואת־[כ= בנו] [ק= בניו] ואת־כל־עמו׃</seg>
          <seg id="b.DEU.2.34" type="verse">ונלכד את־כל־עריו בעת ההוא ונחרם את־כל־עיר מתם והנשים והטף לא השארנו שריד׃</seg>
          <seg id="b.DEU.2.35" type="verse">רק הבהמה בזזנו לנו ושלל הערים אשר לכדנו׃</seg>
          <seg id="b.DEU.2.36" type="verse">מערער אשר על־שפת־נחל ארןן והעיר אשר בנחל ועד־הגלעד לא היתה קריה אשר שגבה ממנו את־הכל נתן יהוה אלהינו לפנינו׃</seg>
          <seg id="b.DEU.2.37" type="verse">רק אל־ארץ בני־עמון לא קרבת כל־יד נחל יבק וערי ההר וכל אשר־צוה יהוה אלהינו׃</seg>
        </div>
        <div id="b.DEU.3" type="chapter">
          <seg id="b.DEU.3.1" type="verse">ונפן ונעל דרך הבשן ויצא עוג מלך־הבשן לקראתנו הוא וכל־עמו למלחמה אדרעי׃</seg>
          <seg id="b.DEU.3.2" type="verse">ויאמר יהוה אלי אל־תירא אתו כי בידך נתתי אתו ואת־כל־עמו ואת־ארצו ועשית לו כאשר עשית לסיחן מלך האמרי אשר יושב בחשבון׃</seg>
          <seg id="b.DEU.3.3" type="verse">ויתן יהוה אלהינו בידנו גם את־עוג מלך־הבשן ואת־כל־עמו ונכהו עד־בלתי השאיר־לו שריד׃</seg>
          <seg id="b.DEU.3.4" type="verse">ונלכד את־כל־עריו בעת ההוא לא היתה קריה אשר לא־לקחנו מאתם ששים עיר כל־חבל ארגב ממלכת עוג בבשן׃</seg>
          <seg id="b.DEU.3.5" type="verse">כל־אלה ערים בצרות חומה גבהה דלתים ובריח לבד מערי הפרזי הרבה מאד׃</seg>
          <seg id="b.DEU.3.6" type="verse">ונחרם אותם כאשר עשינו לסיחן מלך חשבון החרם כל־עיר מתם הנשים והטף׃</seg>
          <seg id="b.DEU.3.7" type="verse">וכל־הבהמה ושלל הערים בזונו לנו׃</seg>
          <seg id="b.DEU.3.8" type="verse">ונקח בעת ההוא את־הארץ מיד שני מלכי האמרי אשר בעבר הירדן מנחל ארןן עד־הר חרמון׃</seg>
          <seg id="b.DEU.3.9" type="verse">צידנים יקראו לחרמון שרין והאמרי יקראו־לו שניר׃</seg>
          <seg id="b.DEU.3.10" type="verse">כל ערי המישר וכל־הגלעד וכל־הבשן עד־סלכה ואדרעי ערי ממלכת עוג בבשן׃</seg>
          <seg id="b.DEU.3.11" type="verse">כי רק־עוג מלך הבשן נשאר מיתר הרפאים הנה ערשו ערש ברזל הלה הוא ברבת בני עמון תשע אמות ארכה וארבע אמות רחבה באמת־איש׃</seg>
          <seg id="b.DEU.3.12" type="verse">ואת־הארץ הזאת ירשנו בעת ההוא מערער אשר־על־נחל ארןן וחצי הר־הגלעד ועריו נתתי לראובני ולגדי׃</seg>
          <seg id="b.DEU.3.13" type="verse">ויתר הגלעד וכל־הבשן ממלכת עוג נתתי לחצי שבט המנשה כל חבל הארגב לכל־הבשן ההוא יקרא ארץ רפאים׃</seg>
          <seg id="b.DEU.3.14" type="verse">יאיר בן־מנשה לקח את־כל־חבל ארגב עד־גבול הגשורי והמעכתי ויקרא אתם על־שמו את־הבשן חות יאיר עד היום הזה׃</seg>
          <seg id="b.DEU.3.15" type="verse">ולמכיר נתתי את־הגלעד׃</seg>
          <seg id="b.DEU.3.16" type="verse">ולראובני ולגדי נתתי מן־הגלעד ועד־נחל ארןן תוך הנחל וגבל ועד יבק הנחל גבול בני עמון׃</seg>
          <seg id="b.DEU.3.17" type="verse">והערבה והירדן וגבל מכנרת ועד ים הערבה ים המלח תחת אשדת הפסגה מזרחה׃</seg>
          <seg id="b.DEU.3.18" type="verse">ואצו אתכם בעת ההוא לאמר יהוה אלהיכם נתן לכם את־הארץ הזאת לרשתה חלוצים תעברו לפני אחיכם בני־ישראל כל־בני־חיל׃</seg>
          <seg id="b.DEU.3.19" type="verse">רק נשיכם וטפכם ומקנכם ידעתי כי־מקנה רב לכם ישבו בעריכם אשר נתתי לכם׃</seg>
          <seg id="b.DEU.3.20" type="verse">עד אשר־יניח יהוה לאחיכם ככם וירשו גם־הם את־הארץ אשר יהוה אלהיכם נתן להם בעבר הירדן ושבתם איש לירשתו אשר נתתי לכם׃</seg>
          <seg id="b.DEU.3.21" type="verse">ואת־יהושוע צויתי בעת ההוא לאמר עיניך הראת את כל־אשר עשה יהוה אלהיכם לשני המלכים האלה כן־יעשה יהוה לכל־הממלכות אשר אתה עבר שמה׃</seg>
          <seg id="b.DEU.3.22" type="verse">לא תיראום כי יהוה אלהיכם הוא הנלחם לכם׃ ס</seg>
          <seg id="b.DEU.3.23" type="verse">ואתחןן אל־יהוה בעת ההוא לאמר׃</seg>
          <seg id="b.DEU.3.24" type="verse">אדני יהוה אתה החלות להראות את־עבדך את־גדלך ואת־ידך החזקה אשר מי־אל בשמים ובארץ אשר־יעשה כמעשיך וכגבורתך׃</seg>
          <seg id="b.DEU.3.25" type="verse">אעברה־נא ואראה את־הארץ הטובה אשר בעבר הירדן ההר הטוב הזה והלבנון׃</seg>
          <seg id="b.DEU.3.26" type="verse">ויתעבר יהוה בי למענכם ולא שמע אלי ויאמר יהוה אלי רב־לך אל־תוסף דבר אלי עוד בדבר הזה׃</seg>
          <seg id="b.DEU.3.27" type="verse">עלה ראש הפסגה ושא עיניך ימה וצפנה ותימנה ומזרחה וראה בעיניך כי־לא תעבר את־הירדן הזה׃</seg>
          <seg id="b.DEU.3.28" type="verse">וצו את־יהושע וחזקהו ואמצהו כי־הוא יעבר לפני העם הזה והוא ינחיל אותם את־הארץ אשר תראה׃</seg>
          <seg id="b.DEU.3.29" type="verse">ונשב בגיא מול בית פעור׃ ף</seg>
        </div>
        <div id="b.DEU.4" type="chapter">
          <seg id="b.DEU.4.1" type="verse">ועתה ישראל שמע אל־החקים ואל־המשפטים אשר אנכי מלמד אתכם לעשות למען תחיו ובאתם וירשתם את־הארץ אשר יהוה אלהי אבתיכם נתן לכם׃</seg>
          <seg id="b.DEU.4.2" type="verse">לא תספו על־הדבר אשר אנכי מצוה אתכם ולא תגרעו ממנו לשמר את־מצות יהוה אלהיכם אשר אנכי מצוה אתכם׃</seg>
          <seg id="b.DEU.4.3" type="verse">עיניכם הראת את אשר־עשה יהוה בבעל פעור כי כל־האיש אשר הלך אחרי בעל־פעור השמידו יהוה אלהיך מקרבך׃</seg>
          <seg id="b.DEU.4.4" type="verse">ואתם הדבקים ביהוה אלהיכם חיים כלכם היום׃</seg>
          <seg id="b.DEU.4.5" type="verse">ראה למדתי אתכם חקים ומשפטים כאשר צוני יהוה אלהי לעשות כן בקרב הארץ אשר אתם באים שמה לרשתה׃</seg>
          <seg id="b.DEU.4.6" type="verse">ושמרתם ועשיתם כי הוא חכמתכם ובינתכם לעיני העמים אשר ישמעון את כל־החקים האלה ואמרו רק עם־חכם ונבון הגוי הגדול הזה׃</seg>
          <seg id="b.DEU.4.7" type="verse">כי מי־גוי גדול אשר־לו אלהים קרבים אליו כיהוה אלהינו בכל־קראנו אליו׃</seg>
          <seg id="b.DEU.4.8" type="verse">ומי גוי גדול אשר־לו חקים ומשפטים צדיקם ככל התורה הזאת אשר אנכי נתן לפניכם היום׃</seg>
          <seg id="b.DEU.4.9" type="verse">רק השמר לך ושמר נפשך מאד פן־תשכח את־הדברים אשר־ראו עיניך ופן־יסורו מלבבך כל ימי חייך והודעתם לבניך ולבני בניך׃</seg>
          <seg id="b.DEU.4.10" type="verse">יום אשר עמדת לפני יהוה אלהיך בחרב באמר יהוה אלי הקהל־לי את־העם ואשמעם את־דברי אשר ילמדון ליראה אתי כל־הימים אשר הם חיים על־האדמה ואת־בניהם ילמדון׃</seg>
          <seg id="b.DEU.4.11" type="verse">ותקרבון ותעמדון תחת ההר וההר בער באש עד־לב השמים חשך עןן וערפל׃</seg>
          <seg id="b.DEU.4.12" type="verse">וידבר יהוה אליכם מתוך האש קול דברים אתם שמעים ותמונה אינכם ראים זולתי קול׃</seg>
          <seg id="b.DEU.4.13" type="verse">ויגד לכם את־בריתו אשר צוה אתכם לעשות עשרת הדברים ויכתבם על־שני לחות אבנים׃</seg>
          <seg id="b.DEU.4.14" type="verse">ואתי צוה יהוה בעת ההוא ללמד אתכם חקים ומשפטים לעשתכם אתם בארץ אשר אתם עברים שמה לרשתה׃</seg>
          <seg id="b.DEU.4.15" type="verse">ונשמרתם מאד לנפשתיכם כי לא ראיתם כל־תמונה ביום דבר יהוה אליכם בחרב מתוך האש׃</seg>
          <seg id="b.DEU.4.16" type="verse">פן־תשחתון ועשיתם לכם פסל תמונת כל־סמל תבנית זכר או נקבה׃</seg>
          <seg id="b.DEU.4.17" type="verse">תבנית כל־בהמה אשר בארץ תבנית כל־צפור כנף אשר תעוף בשמים׃</seg>
          <seg id="b.DEU.4.18" type="verse">תבנית כל־רמש באדמה תבנית כל־דגה אשר־במים מתחת לארץ׃</seg>
          <seg id="b.DEU.4.19" type="verse">ופן־תשא עיניך השמימה וראית את־השמש ואת־הירח ואת־הכוכבים כל צבא השמים ונדחת והשתחוית להם ועבדתם אשר חלק יהוה אלהיך אתם לכל העמים תחת כל־השמים׃</seg>
          <seg id="b.DEU.4.20" type="verse">ואתכם לקח יהוה ויוצא אתכם מכור הברזל ממצרים להיות לו לעם נחלה כיום הזה׃</seg>
          <seg id="b.DEU.4.21" type="verse">ויהוה התאנף־בי על־דבריכם וישבע לבלתי עברי את־הירדן ולבלתי־בא אל־הארץ הטובה אשר יהוה אלהיך נתן לך נחלה׃</seg>
          <seg id="b.DEU.4.22" type="verse">כי אנכי מת בארץ הזאת אינני עבר את־הירדן ואתם עברים וירשתם את־הארץ הטובה הזאת׃</seg>
          <seg id="b.DEU.4.23" type="verse">השמרו לכם פן־תשכחו את־ברית יהוה אלהיכם אשר כרת עםכם ועשיתם לכם פסל תמונת כל אשר צוך יהוה אלהיך׃</seg>
          <seg id="b.DEU.4.24" type="verse">כי יהוה אלהיך אש אכלה הוא אל קנא׃ ף</seg>
          <seg id="b.DEU.4.25" type="verse">כי־תוליד בנים ובני בנים ונושנתם בארץ והשחתם ועשיתם פסל תמונת כל ועשיתם הרע בעיני יהוה־אלהיך להכעיסו׃</seg>
          <seg id="b.DEU.4.26" type="verse">העידתי בכם היום את־השמים ואת־הארץ כי־אבד תאבדון מהר מעל הארץ אשר אתם עברים את־הירדן שמה לרשתה לא־תאריכן ימים עליה כי השמד תשמדון׃</seg>
          <seg id="b.DEU.4.27" type="verse">והפיץ יהוה אתכם בעמים ונשארתם מתי מספר בגוים אשר ינהג יהוה אתכם שמה׃</seg>
          <seg id="b.DEU.4.28" type="verse">ועבדתם־שם אלהים מעשה ידי אדם עץ ואבן אשר לא־יראון ולא ישמעון ולא יאכלון ולא יריחן׃</seg>
          <seg id="b.DEU.4.29" type="verse">ובקשתם משם את־יהוה אלהיך ומצאת כי תדרשנו בכל־לבבך ובכל־נפשך׃</seg>
          <seg id="b.DEU.4.30" type="verse">בצר לך ומצאוך כל הדברים האלה באחרית הימים ושבת עד־יהוה אלהיך ושמעת בקלו׃</seg>
          <seg id="b.DEU.4.31" type="verse">כי אל רחום יהוה אלהיך לא ירפך ולא ישחיתך ולא ישכח את־ברית אבתיך אשר נשבע להם׃</seg>
          <seg id="b.DEU.4.32" type="verse">כי שאל־נא לימים ראשנים אשר־היו לפניך למן־היום אשר ברא אלהים אדם על־הארץ ולמקצה השמים ועד־קצה השמים הנהיה כדבר הגדול הזה או הנשמע כמהו׃</seg>
          <seg id="b.DEU.4.33" type="verse">השמע עם קול אלהים מדבר מתוך־האש כאשר־שמעת אתה ויחי׃</seg>
          <seg id="b.DEU.4.34" type="verse">או הנסה אלהים לבוא לקחת לו גוי מקרב גוי במסת באתת ובמופתים ובמלחמה וביד חזקה ובזרוע נטויה ובמוראים גדלים ככל אשר־עשה לכם יהוה אלהיכם במצרים לעיניך׃</seg>
          <seg id="b.DEU.4.35" type="verse">אתה הראת לדעת כי יהוה הוא האלהים אין עוד מלבדו׃</seg>
          <seg id="b.DEU.4.36" type="verse">מן־השמים השמיעך את־קלו ליסרך ועל־הארץ הראך את־אשו הגדולה ודבריו שמעת מתוך האש׃</seg>
          <seg id="b.DEU.4.37" type="verse">ותחת כי אהב את־אבתיך ויבחר בזרעו אחריו ויוצאך בפניו בכחו הגדל ממצרים׃</seg>
          <seg id="b.DEU.4.38" type="verse">להוריש גוים גדלים ועצמים ממך מפניך להביאך לתת־לך את־ארצם נחלה כיום הזה׃</seg>
          <seg id="b.DEU.4.39" type="verse">וידעת היום והשבת אל־לבבך כי יהוה הוא האלהים בשמים ממעל ועל־הארץ מתחת אין עוד׃</seg>
          <seg id="b.DEU.4.40" type="verse">ושמרת את־חקיו ואת־מצותיו אשר אנכי מצוך היום אשר ייטב לך ולבניך אחריך ולמען תאריך ימים על־האדמה אשר יהוה אלהיך נתן לך כל־הימים׃ ף</seg>
          <seg id="b.DEU.4.41" type="verse">אז יבדיל משה שלש ערים בעבר הירדן מזרחה שמש׃</seg>
          <seg id="b.DEU.4.42" type="verse">לנס שמה רוצח אשר ירצח את־רעהו בבלי־דעת והוא לא־שנא לו מתמול שלשום ונס אל־אחת מן־הערים האל וחי׃</seg>
          <seg id="b.DEU.4.43" type="verse">את־בצר במדבר בארץ המישר לראובני ואת־ראמת בגלעד לגדי ואת־גולן בבשן למנשי׃</seg>
          <seg id="b.DEU.4.44" type="verse">וזאת התורה אשר־שם משה לפני בני ישראל׃</seg>
          <seg id="b.DEU.4.45" type="verse">אלה העדת והחקים והמשפטים אשר דבר משה אל־בני ישראל בצאתם ממצרים׃</seg>
          <seg id="b.DEU.4.46" type="verse">בעבר הירדן בגיא מול בית פעור בארץ סיחן מלך האמרי אשר יושב בחשבון אשר הכה משה ובני ישראל בצאתם ממצרים׃</seg>
          <seg id="b.DEU.4.47" type="verse">ויירשו את־ארצו ואת־ארץ עוג מלך־הבשן שני מלכי האמרי אשר בעבר הירדן מזרח שמש׃</seg>
          <seg id="b.DEU.4.48" type="verse">מערער אשר על־שפת־נחל ארןן ועד־הר שיאן הוא חרמון׃</seg>
          <seg id="b.DEU.4.49" type="verse">וכל־הערבה עבר הירדן מזרחה ועד ים הערבה תחת אשדת הפסגה׃ ף</seg>
        </div>
        <div id="b.DEU.5" type="chapter">
          <seg id="b.DEU.5.1" type="verse">ויקרא משה אל־כל־ישראל ויאמר אלהם שמע ישראל את־החקים ואת־המשפטים אשר אנכי דבר באזניכם היום ולמדתם אתם ושמרתם לעשתם׃</seg>
          <seg id="b.DEU.5.2" type="verse">יהוה אלהינו כרת עמנו ברית בחרב׃</seg>
          <seg id="b.DEU.5.3" type="verse">לא את־אבתינו כרת יהוה את־הברית הזאת כי אתנו אנחנו אלה פה היום כלנו חיים׃</seg>
          <seg id="b.DEU.5.4" type="verse">פנים בפנים דבר יהוה עםכם בהר מתוך האש׃</seg>
          <seg id="b.DEU.5.5" type="verse">אנכי עמד בין־יהוה וביניכם בעת ההוא להגיד לכם את־דבר יהוה כי יראתם מפני האש ולא־עליתם בהר לאמר׃ ס</seg>
          <seg id="b.DEU.5.6" type="verse">אנכי יהוה אלהיך אשר הוצאתיך מארץ מצרים מבית עבדים׃</seg>
          <seg id="b.DEU.5.7" type="verse">לא יהיה־לך אלהים אחרים על־פני׃</seg>
          <seg id="b.DEU.5.8" type="verse">לא־תעשה־לך פסל כל־תמונה אשר בשמים ממעל ואשר בארץ מתחת ואשר במים מתחת לארץ׃</seg>
          <seg id="b.DEU.5.9" type="verse">לא־תשתחוה להם ולא תעבדם כי אנכי יהוה אלהיך אל קנא פקד עון אבות על־בנים ועל־שלשים ועל־רבעים לשנאי׃</seg>
          <seg id="b.DEU.5.10" type="verse">ועשה חסד לאלפים לאהבי ולשמרי [כ= מצותו] [ק= מצותי]׃ ס</seg>
          <seg id="b.DEU.5.11" type="verse">לא תשא את־שם־יהוה אלהיך לשוא כי לא ינקה יהוה את אשר־ישא את־שמו לשוא׃ ס</seg>
          <seg id="b.DEU.5.12" type="verse">שמור את־יום השבת לקדשו כאשר צוך יהוה אלהיך׃</seg>
          <seg id="b.DEU.5.13" type="verse">ששת ימים תעבד ועשית כל־מלאכתך׃</seg>
          <seg id="b.DEU.5.14" type="verse">ויום השביעי שבת ליהוה אלהיך לא תעשה כל־מלאכה אתה ובנך־ובתך ועבדך־ואמתך ושורך וחמרך וכל־בהמתך וגרך אשר בשעריך למען ינוח עבדך ואמתך כמוך׃</seg>
          <seg id="b.DEU.5.15" type="verse">וזכרת כי־עבד היית בארץ מצרים ויצאך יהוה אלהיך משם ביד חזקה ובזרע נטויה על־כן צוך יהוה אלהיך לעשות את־יום השבת׃ ס</seg>
          <seg id="b.DEU.5.16" type="verse">כבד את־אביך ואת־אמך כאשר צוך יהוה אלהיך למען יאריכן ימיך ולמען ייטב לך על האדמה אשר־יהוה אלהיך נתן לך׃ ס</seg>
          <seg id="b.DEU.5.17" type="verse">לא תרצח׃ ס</seg>
          <seg id="b.DEU.5.18" type="verse">ולא תנאף׃ ס</seg>
          <seg id="b.DEU.5.19" type="verse">ולא תגנב׃ ס</seg>
          <seg id="b.DEU.5.20" type="verse">ולא־תענה ברעך עד שוא׃ ס</seg>
          <seg id="b.DEU.5.21" type="verse">ולא תחמד אשת רעך ס ולא תתאוה בית רעך שדהו ועבדו ואמתו שורו וחמרו וכל אשר לרעך׃ ס</seg>
          <seg id="b.DEU.5.22" type="verse">את־הדברים האלה דבר יהוה אל־כל־קהלכם בהר מתוך האש העןן והערפל קול גדול ולא יסף ויכתבם על־שני לחת אבנים ויתנם אלי׃</seg>
          <seg id="b.DEU.5.23" type="verse">ויהי כשמעכם את־הקול מתוך החשך וההר בער באש ותקרבון אלי כל־ראשי שבטיכם וזקניכם׃</seg>
          <seg id="b.DEU.5.24" type="verse">ותאמרו הן הראנו יהוה אלהינו את־כבדו ואת־גדלו ואת־קלו שמענו מתוך האש היום הזה ראינו כי־ידבר אלהים את־האדם וחי׃</seg>
          <seg id="b.DEU.5.25" type="verse">ועתה למה נמות כי תאכלנו האש הגדלה הזאת אם־יספים אנחנו לשמע את־קול יהוה אלהינו עוד ומתנו׃</seg>
          <seg id="b.DEU.5.26" type="verse">כי מי כל־בשר אשר שמע קול אלהים חיים מדבר מתוך־האש כמנו ויחי׃</seg>
          <seg id="b.DEU.5.27" type="verse">קרב אתה ושמע את כל־אשר יאמר יהוה אלהינו ואת תדבר אלינו את כל־אשר ידבר יהוה אלהינו אליך ושמענו ועשינו׃</seg>
          <seg id="b.DEU.5.28" type="verse">וישמע יהוה את־קול דבריכם בדברכם אלי ויאמר יהוה אלי שמעתי את־קול דברי העם הזה אשר דברו אליך היטיבו כל־אשר דברו׃</seg>
          <seg id="b.DEU.5.29" type="verse">מי־יתן והיה לבבם זה להם ליראה אתי ולשמר את־כל־מצותי כל־הימים למען ייטב להם ולבניהם לעלם׃</seg>
          <seg id="b.DEU.5.30" type="verse">לך אמר להם שובו לכם לאהליכם׃</seg>
          <seg id="b.DEU.5.31" type="verse">ואתה פה עמד עמדי ואדברה אליך את כל־המצוה והחקים והמשפטים אשר תלמדם ועשו בארץ אשר אנכי נתן להם לרשתה׃</seg>
          <seg id="b.DEU.5.32" type="verse">ושמרתם לעשות כאשר צוה יהוה אלהיכם אתכם לא תסרו ימין ושמאל׃</seg>
          <seg id="b.DEU.5.33" type="verse">בכל־הדרך אשר צוה יהוה אלהיכם אתכם תלכו למען תחיון וטוב לכם והארכתם ימים בארץ אשר תירשון׃</seg>
        </div>
        <div id="b.DEU.6" type="chapter">
          <seg id="b.DEU.6.1" type="verse">וזאת המצוה החקים והמשפטים אשר צוה יהוה אלהיכם ללמד אתכם לעשות בארץ אשר אתם עברים שמה לרשתה׃</seg>
          <seg id="b.DEU.6.2" type="verse">למען תירא את־יהוה אלהיך לשמר את־כל־חקתיו ומצותיו אשר אנכי מצוך אתה ובנך ובן־בנך כל ימי חייך ולמען יארכן ימיך׃</seg>
          <seg id="b.DEU.6.3" type="verse">ושמעת ישראל ושמרת לעשות אשר ייטב לך ואשר תרבון מאד כאשר דבר יהוה אלהי אבתיך לך ארץ זבת חלב ודבש׃ ף</seg>
          <seg id="b.DEU.6.4" type="verse">שמע ישראל יהוה אלהינו יהוה אחד׃</seg>
          <seg id="b.DEU.6.5" type="verse">ואהבת את יהוה אלהיך בכל־לבבך ובכל־נפשך ובכל־מאדך׃</seg>
          <seg id="b.DEU.6.6" type="verse">והיו הדברים האלה אשר אנכי מצוך היום על־לבבך׃</seg>
          <seg id="b.DEU.6.7" type="verse">ושננתם לבניך ודברת בם בשבתך בביתך ובלכתך בדרך ובשכבך ובקומך׃</seg>
          <seg id="b.DEU.6.8" type="verse">וקשרתם לאות על־ידך והיו לטטפת בין עיניך׃</seg>
          <seg id="b.DEU.6.9" type="verse">וכתבתם על־מזוזת ביתך ובשעריך׃ ס</seg>
          <seg id="b.DEU.6.10" type="verse">והיה כי יביאך יהוה אלהיך אל־הארץ אשר נשבע לאבתיך לאברהם ליצחק וליעקב לתת לך ערים גדלת וטבת אשר לא־בנית׃</seg>
          <seg id="b.DEU.6.11" type="verse">ובתים מלאים כל־טוב אשר לא־מלאת וברת חצובים אשר לא־חצבת כרמים וזיתים אשר לא־נטעת ואכלת ושבעת׃</seg>
          <seg id="b.DEU.6.12" type="verse">השמר לך פן־תשכח את־יהוה אשר הוציאך מארץ מצרים מבית עבדים׃</seg>
          <seg id="b.DEU.6.13" type="verse">את־יהוה אלהיך תירא ואתו תעבד ובשמו תשבע׃</seg>
          <seg id="b.DEU.6.14" type="verse">לא תלכון אחרי אלהים אחרים מאלהי העמים אשר סביבותיכם׃</seg>
          <seg id="b.DEU.6.15" type="verse">כי אל קנא יהוה אלהיך בקרבך פן־יחרה אף־יהוה אלהיך בך והשמידך מעל פני האדמה׃ ס</seg>
          <seg id="b.DEU.6.16" type="verse">לא תנסו את־יהוה אלהיכם כאשר נסיתם במסה׃</seg>
          <seg id="b.DEU.6.17" type="verse">שמור תשמרון את־מצות יהוה אלהיכם ועדתיו וחקיו אשר צוך׃</seg>
          <seg id="b.DEU.6.18" type="verse">ועשית הישר והטוב בעיני יהוה למען ייטב לך ובאת וירשת את־הארץ הטבה אשר־נשבע יהוה לאבתיך׃</seg>
          <seg id="b.DEU.6.19" type="verse">להדף את־כל־איביך מפניך כאשר דבר יהוה׃ ס</seg>
          <seg id="b.DEU.6.20" type="verse">כי־ישאלך בנך מחר לאמר מה העדת והחקים והמשפטים אשר צוה יהוה אלהינו אתכם׃</seg>
          <seg id="b.DEU.6.21" type="verse">ואמרת לבנך עבדים היינו לפרעה במצרים ויוציאנו יהוה ממצרים ביד חזקה׃</seg>
          <seg id="b.DEU.6.22" type="verse">ויתן יהוה אותת ומפתים גדלים ורעים במצרים בפרעה ובכל־ביתו לעינינו׃</seg>
          <seg id="b.DEU.6.23" type="verse">ואותנו הוציא משם למען הביא אתנו לתת לנו את־הארץ אשר נשבע לאבתינו׃</seg>
          <seg id="b.DEU.6.24" type="verse">ויצונו יהוה לעשות את־כל־החקים האלה ליראה את־יהוה אלהינו לטוב לנו כל־הימים לחיתנו כהיום הזה׃</seg>
          <seg id="b.DEU.6.25" type="verse">וצדקה תהיה־לנו כי־נשמר לעשות את־כל־המצוה הזאת לפני יהוה אלהינו כאשר צונו׃ ס</seg>
        </div>
        <div id="b.DEU.7" type="chapter">
          <seg id="b.DEU.7.1" type="verse">כי יביאך יהוה אלהיך אל־הארץ אשר־אתה בא־שמה לרשתה ונשל גוים־רבים מפניך החתי והגרגשי והאמרי והכנעני והפרזי והחוי והיבוסי שבעה גוים רבים ועצומים ממך׃</seg>
          <seg id="b.DEU.7.2" type="verse">ונתנם יהוה אלהיך לפניך והכיתם החרם תחרים אתם לא־תכרת להם ברית ולא תחנם׃</seg>
          <seg id="b.DEU.7.3" type="verse">ולא תתחתן בם בתך לא־תתן לבנו ובתו לא־תקח לבנך׃</seg>
          <seg id="b.DEU.7.4" type="verse">כי־יסיר את־בנך מאחרי ועבדו אלהים אחרים וחרה אף־יהוה בכם והשמידך מהר׃</seg>
          <seg id="b.DEU.7.5" type="verse">כי־אם־כה תעשו להם מזבחתיהם תתצו ומצבתם תשברו ואשירהם תגדעון ופסיליהם תשרפון באש׃</seg>
          <seg id="b.DEU.7.6" type="verse">כי עם קדוש אתה ליהוה אלהיך בך בחר יהוה אלהיך להיות לו לעם סגלה מכל העמים אשר על־פני האדמה׃ ס</seg>
          <seg id="b.DEU.7.7" type="verse">לא מרבכם מכל־העמים חשק יהוה בכם ויבחר בכם כי־אתם המעט מכל־העמים׃</seg>
          <seg id="b.DEU.7.8" type="verse">כי מאהבת יהוה אתכם ומשמרו את־השבעה אשר נשבע לאבתיכם הוציא יהוה אתכם ביד חזקה ויפדך מבית עבדים מיד פרעה מלך־מצרים׃</seg>
          <seg id="b.DEU.7.9" type="verse">וידעת כי־יהוה אלהיך הוא האלהים האל הנאמן שמר הברית והחסד לאהביו ולשמרי [כ= מצותו] [ק= מצותיו] לאלף דור׃</seg>
          <seg id="b.DEU.7.10" type="verse">ומשלם לשנאיו אל־פניו להאבידו לא יאחר לשנאו אל־פניו ישלם־לו׃</seg>
          <seg id="b.DEU.7.11" type="verse">ושמרת את־המצוה ואת־החקים ואת־המשפטים אשר אנכי מצוך היום לעשותם׃ ף</seg>
          <seg id="b.DEU.7.12" type="verse">והיה עקב תשמעון את המשפטים האלה ושמרתם ועשיתם אתם ושמר יהוה אלהיך לך את־הברית ואת־החסד אשר נשבע לאבתיך׃</seg>
          <seg id="b.DEU.7.13" type="verse">ואהבך וברךך והרבך וברך פרי־בטנך ופרי־אדמתך דגנך ותירשך ויצהרך שגר־אלפיך ועשתרת צאנך על האדמה אשר־נשבע לאבתיך לתת לך׃</seg>
          <seg id="b.DEU.7.14" type="verse">ברוך תהיה מכל־העמים לא־יהיה בך עקר ועקרה ובבהמתך׃</seg>
          <seg id="b.DEU.7.15" type="verse">והסיר יהוה ממך כל־חלי וכל־מדוי מצרים הרעים אשר ידעת לא ישיםם בך ונתנם בכל־שנאיך׃</seg>
          <seg id="b.DEU.7.16" type="verse">ואכלת את־כל־העמים אשר יהוה אלהיך נתן לך לא־תחס עינך עליהם ולא תעבד את־אלהיהם כי־מוקש הוא לך׃ ס</seg>
          <seg id="b.DEU.7.17" type="verse">כי תאמר בלבבך רבים הגוים האלה ממני איכה אוכל להורישם׃</seg>
          <seg id="b.DEU.7.18" type="verse">לא תירא מהם זכר תזכר את אשר־עשה יהוה אלהיך לפרעה ולכל־מצרים׃</seg>
          <seg id="b.DEU.7.19" type="verse">המסת הגדלת אשר־ראו עיניך והאתת והמפתים והיד החזקה והזרע הנטויה אשר הוצאך יהוה אלהיך כן־יעשה יהוה אלהיך לכל־העמים אשר־אתה ירא מפניהם׃</seg>
          <seg id="b.DEU.7.20" type="verse">וגם את־הצרעה ישלח יהוה אלהיך בם עד־אבד הנשארים והנסתרים מפניך׃</seg>
          <seg id="b.DEU.7.21" type="verse">לא תערץ מפניהם כי־יהוה אלהיך בקרבך אל גדול ונורא׃</seg>
          <seg id="b.DEU.7.22" type="verse">ונשל יהוה אלהיך את־הגוים האל מפניך מעט מעט לא תוכל כלתם מהר פן־תרבה עליך חית השדה׃</seg>
          <seg id="b.DEU.7.23" type="verse">ונתנם יהוה אלהיך לפניך והםם מהומה גדלה עד השמדם׃</seg>
          <seg id="b.DEU.7.24" type="verse">ונתן מלכיהם בידך והאבדת את־שםם מתחת השמים לא־יתיצב איש בפניך עד השמדך אתם׃</seg>
          <seg id="b.DEU.7.25" type="verse">פסילי אלהיהם תשרפון באש לא־תחמד כסף וזהב עליהם ולקחת לך פן תוקש בו כי תועבת יהוה אלהיך הוא׃</seg>
          <seg id="b.DEU.7.26" type="verse">ולא־תביא תועבה אל־ביתך והיית חרם כמהו שקץ תשקצנו ותעב תתעבנו כי־חרם הוא׃ ף</seg>
        </div>
        <div id="b.DEU.8" type="chapter">
          <seg id="b.DEU.8.1" type="verse">כל־המצוה אשר אנכי מצוך היום תשמרון לעשות למען תחיון ורביתם ובאתם וירשתם את־הארץ אשר־נשבע יהוה לאבתיכם׃</seg>
          <seg id="b.DEU.8.2" type="verse">וזכרת את־כל־הדרך אשר הליךך יהוה אלהיך זה ארבעים שנה במדבר למען ענתך לנסתך לדעת את־אשר בלבבך התשמר [כ= מצותו] [ק= מצותיו] אם־לא׃</seg>
          <seg id="b.DEU.8.3" type="verse">ויענך וירעבך ויאכלך את־המן אשר לא־ידעת ולא ידעון אבתיך למען הודעך כי לא על־הלחם לבדו יחיה האדם כי על־כל־מוצא פי־יהוה יחיה האדם׃</seg>
          <seg id="b.DEU.8.4" type="verse">שמלתך לא בלתה מעליך ורגלך לא בצקה זה ארבעים שנה׃</seg>
          <seg id="b.DEU.8.5" type="verse">וידעת עם־לבבך כי כאשר ייסר איש את־בנו יהוה אלהיך מיסרך׃</seg>
          <seg id="b.DEU.8.6" type="verse">ושמרת את־מצות יהוה אלהיך ללכת בדרכיו וליראה אתו׃</seg>
          <seg id="b.DEU.8.7" type="verse">כי יהוה אלהיך מביאך אל־ארץ טובה ארץ נחלי מים עינת ותהמת יצאים בבקעה ובהר׃</seg>
          <seg id="b.DEU.8.8" type="verse">ארץ חטה ושערה וגפן ותאנה ורמון ארץ־זית שמן ודבש׃</seg>
          <seg id="b.DEU.8.9" type="verse">ארץ אשר לא במסכנת תאכל־בה לחם לא־תחסר כל בה ארץ אשר אבניה ברזל ומהרריה תחצב נחשת׃</seg>
          <seg id="b.DEU.8.10" type="verse">ואכלת ושבעת וברכת את־יהוה אלהיך על־הארץ הטבה אשר נתן־לך׃</seg>
          <seg id="b.DEU.8.11" type="verse">השמר לך פן־תשכח את־יהוה אלהיך לבלתי שמר מצותיו ומשפטיו וחקתיו אשר אנכי מצוך היום׃</seg>
          <seg id="b.DEU.8.12" type="verse">פן־תאכל ושבעת ובתים טובים תבנה וישבת׃</seg>
          <seg id="b.DEU.8.13" type="verse">ובקרך וצאנך ירבין וכסף וזהב ירבה־לך וכל אשר־לך ירבה׃</seg>
          <seg id="b.DEU.8.14" type="verse">ורם לבבך ושכחת את־יהוה אלהיך המוציאך מארץ מצרים מבית עבדים׃</seg>
          <seg id="b.DEU.8.15" type="verse">המוליךך במדבר הגדל והנורא נחש שרף ועקרב וצמאון אשר אין־מים המוציא לך מים מצור החלמיש׃</seg>
          <seg id="b.DEU.8.16" type="verse">המאכלך מן במדבר אשר לא־ידעון אבתיך למען ענתך ולמען נסתך להיטבך באחריתך׃</seg>
          <seg id="b.DEU.8.17" type="verse">ואמרת בלבבך כחי ועצם ידי עשה לי את־החיל הזה׃</seg>
          <seg id="b.DEU.8.18" type="verse">וזכרת את־יהוה אלהיך כי הוא הנתן לך כח לעשות חיל למען הקים את־בריתו אשר־נשבע לאבתיך כיום הזה׃ ף</seg>
          <seg id="b.DEU.8.19" type="verse">והיה אם־שכח תשכח את־יהוה אלהיך והלכת אחרי אלהים אחרים ועבדתם והשתחוית להם העדתי בכם היום כי אבד תאבדון׃</seg>
          <seg id="b.DEU.8.20" type="verse">כגוים אשר יהוה מאביד מפניכם כן תאבדון עקב לא תשמעון בקול יהוה אלהיכם׃ ף</seg>
        </div>
        <div id="b.DEU.9" type="chapter">
          <seg id="b.DEU.9.1" type="verse">שמע ישראל אתה עבר היום את־הירדן לבא לרשת גוים גדלים ועצמים ממך ערים גדלת ובצרת בשמים׃</seg>
          <seg id="b.DEU.9.2" type="verse">עם־גדול ורם בני ענקים אשר אתה ידעת ואתה שמעת מי יתיצב לפני בני ענק׃</seg>
          <seg id="b.DEU.9.3" type="verse">וידעת היום כי יהוה אלהיך הוא־העבר לפניך אש אכלה הוא ישמידם והוא יכניעם לפניך והורשתם והאבדתם מהר כאשר דבר יהוה לך׃</seg>
          <seg id="b.DEU.9.4" type="verse">אל־תאמר בלבבך בהדף יהוה אלהיך אתם מלפניך לאמר בצדקתי הביאני יהוה לרשת את־הארץ הזאת וברשעת הגוים האלה יהוה מורישם מפניך׃</seg>
          <seg id="b.DEU.9.5" type="verse">לא בצדקתך ובישר לבבך אתה בא לרשת את־ארצם כי ברשעת הגוים האלה יהוה אלהיך מורישם מפניך ולמען הקים את־הדבר אשר נשבע יהוה לאבתיך לאברהם ליצחק וליעקב׃</seg>
          <seg id="b.DEU.9.6" type="verse">וידעת כי לא בצדקתך יהוה אלהיך נתן לך את־הארץ הטובה הזאת לרשתה כי עם־קשה־ערף אתה׃</seg>
          <seg id="b.DEU.9.7" type="verse">זכר אל־תשכח את אשר־הקצפת את־יהוה אלהיך במדבר למן־היום אשר־יצאת מארץ מצרים עד־באכם עד־המקום הזה ממרים הייתם עם־יהוה׃</seg>
          <seg id="b.DEU.9.8" type="verse">ובחרב הקצפתם את־יהוה ויתאנף יהוה בכם להשמיד אתכם׃</seg>
          <seg id="b.DEU.9.9" type="verse">בעלתי ההרה לקחת לוחת האבנים לוחת הברית אשר־כרת יהוה עםכם ואשב בהר ארבעים יום וארבעים לילה לחם לא אכלתי ומים לא שתיתי׃</seg>
          <seg id="b.DEU.9.10" type="verse">ויתן יהוה אלי את־שני לוחת האבנים כתבים באצבע אלהים ועליהם ככל־הדברים אשר דבר יהוה עםכם בהר מתוך האש ביום הקהל׃</seg>
          <seg id="b.DEU.9.11" type="verse">ויהי מקץ ארבעים יום וארבעים לילה נתן יהוה אלי את־שני לחת האבנים לחות הברית׃</seg>
          <seg id="b.DEU.9.12" type="verse">ויאמר יהוה אלי קום רד מהר מזה כי שחת עמך אשר הוצאת ממצרים סרו מהר מן־הדרך אשר צויתם עשו להם מסכה׃</seg>
          <seg id="b.DEU.9.13" type="verse">ויאמר יהוה אלי לאמר ראיתי את־העם הזה והנה עם־קשה־ערף הוא׃</seg>
          <seg id="b.DEU.9.14" type="verse">הרף ממני ואשמידם ואמחה את־שםם מתחת השמים ואעשה אותך לגוי־עצום ורב ממנו׃</seg>
          <seg id="b.DEU.9.15" type="verse">ואפן וארד מן־ההר וההר בער באש ושני לחת הברית על שתי ידי׃</seg>
          <seg id="b.DEU.9.16" type="verse">וארא והנה חטאתם ליהוה אלהיכם עשיתם לכם עגל מסכה סרתם מהר מן־הדרך אשר־צוה יהוה אתכם׃</seg>
          <seg id="b.DEU.9.17" type="verse">ואתפש בשני הלחת ואשלכם מעל שתי ידי ואשברם לעיניכם׃</seg>
          <seg id="b.DEU.9.18" type="verse">ואתנפל לפני יהוה כראשנה ארבעים יום וארבעים לילה לחם לא אכלתי ומים לא שתיתי על כל־חטאתכם אשר חטאתם לעשות הרע בעיני יהוה להכעיסו׃</seg>
          <seg id="b.DEU.9.19" type="verse">כי יגרתי מפני האף והחמה אשר קצף יהוה עליכם להשמיד אתכם וישמע יהוה אלי גם בפעם ההוא׃</seg>
          <seg id="b.DEU.9.20" type="verse">ובאהרן התאנף יהוה מאד להשמידו ואתפלל גם־בעד אהרן בעת ההוא׃</seg>
          <seg id="b.DEU.9.21" type="verse">ואת־חטאתכם אשר־עשיתם את־העגל לקחתי ואשרף אתו באש ואכת אתו טחון היטב עד אשר־דק לעפר ואשלך את־עפרו אל־הנחל הירד מן־ההר׃</seg>
          <seg id="b.DEU.9.22" type="verse">ובתבערה ובמסה ובקברת התאוה מקצפים הייתם את־יהוה׃</seg>
          <seg id="b.DEU.9.23" type="verse">ובשלח יהוה אתכם מקדש ברנע לאמר עלו ורשו את־הארץ אשר נתתי לכם ותמרו את־פי יהוה אלהיכם ולא האמנתם לו ולא שמעתם בקלו׃</seg>
          <seg id="b.DEU.9.24" type="verse">ממרים הייתם עם־יהוה מיום דעתי אתכם׃</seg>
          <seg id="b.DEU.9.25" type="verse">ואתנפל לפני יהוה את ארבעים היום ואת־ארבעים הלילה אשר התנפלתי כי־אמר יהוה להשמיד אתכם׃</seg>
          <seg id="b.DEU.9.26" type="verse">ואתפלל אל־יהוה ואמר אדני יהוה אל־תשחת עמך ונחלתך אשר פדית בגדלך אשר־הוצאת ממצרים ביד חזקה׃</seg>
          <seg id="b.DEU.9.27" type="verse">זכר לעבדיך לאברהם ליצחק וליעקב אל־תפן אל־קשי העם הזה ואל־רשעו ואל־חטאתו׃</seg>
          <seg id="b.DEU.9.28" type="verse">פן־יאמרו הארץ אשר הוצאתנו משם מבלי יכלת יהוה להביאם אל־הארץ אשר־דבר להם ומשנאתו אותם הוציאם להמתם במדבר׃</seg>
          <seg id="b.DEU.9.29" type="verse">והם עמך ונחלתך אשר הוצאת בכחך הגדל ובזרעך הנטויה׃ ף</seg>
        </div>
        <div id="b.DEU.10" type="chapter">
          <seg id="b.DEU.10.1" type="verse">בעת ההוא אמר יהוה אלי פסל־לך שני־לוחת אבנים כראשנים ועלה אלי ההרה ועשית לך ארון עץ׃</seg>
          <seg id="b.DEU.10.2" type="verse">ואכתב על־הלחת את־הדברים אשר היו על־הלחת הראשנים אשר שברת ושמתם בארון׃</seg>
          <seg id="b.DEU.10.3" type="verse">ואעש ארון עצי שטים ואפסל שני־לחת אבנים כראשנים ואעל ההרה ושני הלחת בידי׃</seg>
          <seg id="b.DEU.10.4" type="verse">ויכתב על־הלחת כמכתב הראשון את עשרת הדברים אשר דבר יהוה אליכם בהר מתוך האש ביום הקהל ויתנם יהוה אלי׃</seg>
          <seg id="b.DEU.10.5" type="verse">ואפן וארד מן־ההר ואשם את־הלחת בארון אשר עשיתי ויהיו שם כאשר צוני יהוה׃</seg>
          <seg id="b.DEU.10.6" type="verse">ובני ישראל נסעו מבארת בני־יעקן מוסרה שם מת אהרן ויקבר שם ויכהן אלעזר בנו תחתיו׃</seg>
          <seg id="b.DEU.10.7" type="verse">משם נסעו הגדגדה ומן־הגדגדה יטבתה ארץ נחלי מים׃</seg>
          <seg id="b.DEU.10.8" type="verse">בעת ההוא הבדיל יהוה את־שבט הלוי לשאת את־ארון ברית־יהוה לעמד לפני יהוה לשרתו ולברך בשמו עד היום הזה׃</seg>
          <seg id="b.DEU.10.9" type="verse">על־כן לא־היה ללוי חלק ונחלה עם־אחיו יהוה הוא נחלתו כאשר דבר יהוה אלהיך לו׃</seg>
          <seg id="b.DEU.10.10" type="verse">ואנכי עמדתי בהר כימים הראשנים ארבעים יום וארבעים לילה וישמע יהוה אלי גם בפעם ההוא לא־אבה יהוה השחיתך׃</seg>
          <seg id="b.DEU.10.11" type="verse">ויאמר יהוה אלי קום לך למסע לפני העם ויבאו וירשו את־הארץ אשר־נשבעתי לאבתם לתת להם׃ ף</seg>
          <seg id="b.DEU.10.12" type="verse">ועתה ישראל מה יהוה אלהיך שאל מעמך כי אם־ליראה את־יהוה אלהיך ללכת בכל־דרכיו ולאהבה אתו ולעבד את־יהוה אלהיך בכל־לבבך ובכל־נפשך׃</seg>
          <seg id="b.DEU.10.13" type="verse">לשמר את־מצות יהוה ואת־חקתיו אשר אנכי מצוך היום לטוב לך׃</seg>
          <seg id="b.DEU.10.14" type="verse">הן ליהוה אלהיך השמים ושמי השמים הארץ וכל־אשר־בה׃</seg>
          <seg id="b.DEU.10.15" type="verse">רק באבתיך חשק יהוה לאהבה אותם ויבחר בזרעם אחריהם בכם מכל־העמים כיום הזה׃</seg>
          <seg id="b.DEU.10.16" type="verse">ומלתם את ערלת לבבכם וערפכם לא תקשו עוד׃</seg>
          <seg id="b.DEU.10.17" type="verse">כי יהוה אלהיכם הוא אלהי האלהים ואדני האדנים האל הגדל הגבר והנורא אשר לא־ישא פנים ולא יקח שחד׃</seg>
          <seg id="b.DEU.10.18" type="verse">עשה משפט יתום ואלמנה ואהב גר לתת לו לחם ושמלה׃</seg>
          <seg id="b.DEU.10.19" type="verse">ואהבתם את־הגר כי־גרים הייתם בארץ מצרים׃</seg>
          <seg id="b.DEU.10.20" type="verse">את־יהוה אלהיך תירא אתו תעבד ובו תדבק ובשמו תשבע׃</seg>
          <seg id="b.DEU.10.21" type="verse">הוא תהלתך והוא אלהיך אשר־עשה אתך את־הגדלת ואת־הנוראת האלה אשר ראו עיניך׃</seg>
          <seg id="b.DEU.10.22" type="verse">בשבעים נפש ירדו אבתיך מצרימה ועתה שמך יהוה אלהיך ככוכבי השמים לרב׃</seg>
        </div>
        <div id="b.DEU.11" type="chapter">
          <seg id="b.DEU.11.1" type="verse">ואהבת את יהוה אלהיך ושמרת משמרתו וחקתיו ומשפטיו ומצותיו כל־הימים׃</seg>
          <seg id="b.DEU.11.2" type="verse">וידעתם היום כי לא את־בניכם אשר לא־ידעו ואשר לא־ראו את־מוסר יהוה אלהיכם את־גדלו את־ידו החזקה וזרעו הנטויה׃</seg>
          <seg id="b.DEU.11.3" type="verse">ואת־אתתיו ואת־מעשיו אשר עשה בתוך מצרים לפרעה מלך־מצרים ולכל־ארצו׃</seg>
          <seg id="b.DEU.11.4" type="verse">ואשר עשה לחיל מצרים לסוסיו ולרכבו אשר הציף את־מי ים־סוף על־פניהם ברדפם אחריכם ויאבדם יהוה עד היום הזה׃</seg>
          <seg id="b.DEU.11.5" type="verse">ואשר עשה לכם במדבר עד־באכם עד־המקום הזה׃</seg>
          <seg id="b.DEU.11.6" type="verse">ואשר עשה לדתן ולאבירם בני אליאב בן־ראובן אשר פצתה הארץ את־פיה ותבלעם ואת־בתיהם ואת־אהליהם ואת כל־היקום אשר ברגליהם בקרב כל־ישראל׃</seg>
          <seg id="b.DEU.11.7" type="verse">כי עיניכם הראת את־כל־מעשה יהוה הגדל אשר עשה׃</seg>
          <seg id="b.DEU.11.8" type="verse">ושמרתם את־כל־המצוה אשר אנכי מצוך היום למען תחזקו ובאתם וירשתם את־הארץ אשר אתם עברים שמה לרשתה׃</seg>
          <seg id="b.DEU.11.9" type="verse">ולמען תאריכו ימים על־האדמה אשר נשבע יהוה לאבתיכם לתת להם ולזרעם ארץ זבת חלב ודבש׃ ס</seg>
          <seg id="b.DEU.11.10" type="verse">כי הארץ אשר אתה בא־שמה לרשתה לא כארץ מצרים הוא אשר יצאתם משם אשר תזרע את־זרעך והשקית ברגלך כגן הירק׃</seg>
          <seg id="b.DEU.11.11" type="verse">והארץ אשר אתם עברים שמה לרשתה ארץ הרים ובקעת למטר השמים תשתה־מים׃</seg>
          <seg id="b.DEU.11.12" type="verse">ארץ אשר־יהוה אלהיך דרש אתה תמיד עיני יהוה אלהיך בה מרשית השנה ועד אחרית שנה׃ ס</seg>
          <seg id="b.DEU.11.13" type="verse">והיה אם־שמע תשמעו אל־מצותי אשר אנכי מצוה אתכם היום לאהבה את־יהוה אלהיכם ולעבדו בכל־לבבכם ובכל־נפשכם׃</seg>
          <seg id="b.DEU.11.14" type="verse">ונתתי מטר־ארצכם בעתו יורה ומלקוש ואספת דגנך ותירשך ויצהרך׃</seg>
          <seg id="b.DEU.11.15" type="verse">ונתתי עשב בשדך לבהמתך ואכלת ושבעת׃</seg>
          <seg id="b.DEU.11.16" type="verse">השמרו לכם פן יפתה לבבכם וסרתם ועבדתם אלהים אחרים והשתחויתם להם׃</seg>
          <seg id="b.DEU.11.17" type="verse">וחרה אף־יהוה בכם ועצר את־השמים ולא־יהיה מטר והאדמה לא תתן את־יבולה ואבדתם מהרה מעל הארץ הטבה אשר יהוה נתן לכם׃</seg>
          <seg id="b.DEU.11.18" type="verse">ושמתם את־דברי אלה על־לבבכם ועל־נפשכם וקשרתם אתם לאות על־ידכם והיו לטוטפת בין עיניכם׃</seg>
          <seg id="b.DEU.11.19" type="verse">ולמדתם אתם את־בניכם לדבר בם בשבתך בביתך ובלכתך בדרך ובשכבך ובקומך׃</seg>
          <seg id="b.DEU.11.20" type="verse">וכתבתם על־מזוזות ביתך ובשעריך׃</seg>
          <seg id="b.DEU.11.21" type="verse">למען ירבו ימיכם וימי בניכם על האדמה אשר נשבע יהוה לאבתיכם לתת להם כימי השמים על־הארץ׃ ס</seg>
          <seg id="b.DEU.11.22" type="verse">כי אם־שמר תשמרון את־כל־המצוה הזאת אשר אנכי מצוה אתכם לעשתה לאהבה את־יהוה אלהיכם ללכת בכל־דרכיו ולדבקה־בו׃</seg>
          <seg id="b.DEU.11.23" type="verse">והוריש יהוה את־כל־הגוים האלה מלפניכם וירשתם גוים גדלים ועצמים םכם׃</seg>
          <seg id="b.DEU.11.24" type="verse">כל־המקום אשר תדרך כף־רגלכם בו לכם יהיה מן־המדבר והלבנון מן־הנהר נהר־פרת ועד הים האחרון יהיה גבלכם׃</seg>
          <seg id="b.DEU.11.25" type="verse">לא־יתיצב איש בפניכם פחדכם ומוראכם יתן יהוה אלהיכם על־פני כל־הארץ אשר תדרכו־בה כאשר דבר לכם׃ ס</seg>
          <seg id="b.DEU.11.26" type="verse">ראה אנכי נתן לפניכם היום ברכה וקללה׃</seg>
          <seg id="b.DEU.11.27" type="verse">את־הברכה אשר תשמעו אל־מצות יהוה אלהיכם אשר אנכי מצוה אתכם היום׃</seg>
          <seg id="b.DEU.11.28" type="verse">והקללה אם־לא תשמעו אל־מצות יהוה אלהיכם וסרתם מן־הדרך אשר אנכי מצוה אתכם היום ללכת אחרי אלהים אחרים אשר לא־ידעתם׃ ס</seg>
          <seg id="b.DEU.11.29" type="verse">והיה כי יביאך יהוה אלהיך אל־הארץ אשר־אתה בא־שמה לרשתה ונתתה את־הברכה על־הר גרזים ואת־הקללה על־הר עיבל׃</seg>
          <seg id="b.DEU.11.30" type="verse">הלא־המה בעבר הירדן אחרי דרך מבוא השמש בארץ הכנעני הישב בערבה מול הגלגל אצל אלוני מרה׃</seg>
          <seg id="b.DEU.11.31" type="verse">כי אתם עברים את־הירדן לבא לרשת את־הארץ אשר־יהוה אלהיכם נתן לכם וירשתם אתה וישבתם־בה׃</seg>
          <seg id="b.DEU.11.32" type="verse">ושמרתם לעשות את כל־החקים ואת־המשפטים אשר אנכי נתן לפניכם היום׃</seg>
        </div>
        <div id="b.DEU.12" type="chapter">
          <seg id="b.DEU.12.1" type="verse">אלה החקים והמשפטים אשר תשמרון לעשות בארץ אשר נתן יהוה אלהי אבתיך לך לרשתה כל־הימים אשר־אתם חיים על־האדמה׃</seg>
          <seg id="b.DEU.12.2" type="verse">אבד תאבדון את־כל־המקמות אשר עבדו־שם הגוים אשר אתם ירשים אתם את־אלהיהם על־ההרים הרמים ועל־הגבעות ותחת כל־עץ רעןן׃</seg>
          <seg id="b.DEU.12.3" type="verse">ונתצתם את־מזבחתם ושברתם את־מצבתם ואשריהם תשרפון באש ופסילי אלהיהם תגדעון ואבדתם את־שםם מן־המקום ההוא׃</seg>
          <seg id="b.DEU.12.4" type="verse">לא־תעשון כן ליהוה אלהיכם׃</seg>
          <seg id="b.DEU.12.5" type="verse">כי אם־אל־המקום אשר־יבחר יהוה אלהיכם מכל־שבטיכם לשום את־שמו שם לשכנו תדרשו ובאת שמה׃</seg>
          <seg id="b.DEU.12.6" type="verse">והבאתם שמה עלתיכם וזבחיכם ואת מעשרתיכם ואת תרומת ידכם ונדריכם ונדבתיכם ובכרת בקרכם וצאנכם׃</seg>
          <seg id="b.DEU.12.7" type="verse">ואכלתם־שם לפני יהוה אלהיכם ושמחתם בכל משלח ידכם אתם ובתיכם אשר ברךך יהוה אלהיך׃</seg>
          <seg id="b.DEU.12.8" type="verse">לא תעשון ככל אשר אנחנו עשים פה היום איש כל־הישר בעיניו׃</seg>
          <seg id="b.DEU.12.9" type="verse">כי לא־באתם עד־עתה אל־המנוחה ואל־הנחלה אשר־יהוה אלהיך נתן לך׃</seg>
          <seg id="b.DEU.12.10" type="verse">ועברתם את־הירדן וישבתם בארץ אשר־יהוה אלהיכם מנחיל אתכם והניח לכם מכל־איביכם מסביב וישבתם־בטח׃</seg>
          <seg id="b.DEU.12.11" type="verse">והיה המקום אשר־יבחר יהוה אלהיכם בו לשכן שמו שם שמה תביאו את כל־אשר אנכי מצוה אתכם עולתיכם וזבחיכם מעשרתיכם ותרמת ידכם וכל מבחר נדריכם אשר תדרו ליהוה׃</seg>
          <seg id="b.DEU.12.12" type="verse">ושמחתם לפני יהוה אלהיכם אתם ובניכם ובנתיכם ועבדיכם ואמהתיכם והלוי אשר בשעריכם כי אין לו חלק ונחלה אתכם׃</seg>
          <seg id="b.DEU.12.13" type="verse">השמר לך פן־תעלה עלתיך בכל־מקום אשר תראה׃</seg>
          <seg id="b.DEU.12.14" type="verse">כי אם־במקום אשר־יבחר יהוה באחד שבטיך שם תעלה עלתיך ושם תעשה כל אשר אנכי מצוך׃</seg>
          <seg id="b.DEU.12.15" type="verse">רק בכל־אות נפשך תזבח ואכלת בשר כברכת יהוה אלהיך אשר נתן־לך בכל־שעריך הטמא והטהור יאכלנו כצבי וכאיל׃</seg>
          <seg id="b.DEU.12.16" type="verse">רק הדם לא תאכלו על־הארץ תשפכנו כמים׃</seg>
          <seg id="b.DEU.12.17" type="verse">לא־תוכל לאכל בשעריך מעשר דגנך ותירשך ויצהרך ובכרת בקרך וצאנך וכל־נדריך אשר תדר ונדבתיך ותרומת ידך׃</seg>
          <seg id="b.DEU.12.18" type="verse">כי אם־לפני יהוה אלהיך תאכלנו במקום אשר יבחר יהוה אלהיך בו אתה ובנך ובתך ועבדך ואמתך והלוי אשר בשעריך ושמחת לפני יהוה אלהיך בכל משלח ידך׃</seg>
          <seg id="b.DEU.12.19" type="verse">השמר לך פן־תעזב את־הלוי כל־ימיך על־אדמתך׃ ס</seg>
          <seg id="b.DEU.12.20" type="verse">כי־ירחיב יהוה אלהיך את־גבולך כאשר דבר־לך ואמרת אכלה בשר כי־תאוה נפשך לאכל בשר בכל־אות נפשך תאכל בשר׃</seg>
          <seg id="b.DEU.12.21" type="verse">כי־ירחק ממך המקום אשר יבחר יהוה אלהיך לשום שמו שם וזבחת מבקרך ומצאנך אשר נתן יהוה לך כאשר צויתך ואכלת בשעריך בכל אות נפשך׃</seg>
          <seg id="b.DEU.12.22" type="verse">אך כאשר יאכל את־הצבי ואת־האיל כן תאכלנו הטמא והטהור יחדו יאכלנו׃</seg>
          <seg id="b.DEU.12.23" type="verse">רק חזק לבלתי אכל הדם כי הדם הוא הנפש ולא־תאכל הנפש עם־הבשר׃</seg>
          <seg id="b.DEU.12.24" type="verse">לא תאכלנו על־הארץ תשפכנו כמים׃</seg>
          <seg id="b.DEU.12.25" type="verse">לא תאכלנו למען ייטב לך ולבניך אחריך כי־תעשה הישר בעיני יהוה׃</seg>
          <seg id="b.DEU.12.26" type="verse">רק קדשיך אשר־יהיו לך ונדריך תשא ובאת אל־המקום אשר־יבחר יהוה׃</seg>
          <seg id="b.DEU.12.27" type="verse">ועשית עלתיך הבשר והדם על־מזבח יהוה אלהיך ודם־זבחיך ישפך על־מזבח יהוה אלהיך והבשר תאכל׃</seg>
          <seg id="b.DEU.12.28" type="verse">שמר ושמעת את כל־הדברים האלה אשר אנכי מצוך למען ייטב לך ולבניך אחריך עד־עולם כי תעשה הטוב והישר בעיני יהוה אלהיך׃ ס</seg>
          <seg id="b.DEU.12.29" type="verse">כי־יכרית יהוה אלהיך את־הגוים אשר אתה בא־שמה לרשת אותם מפניך וירשת אתם וישבת בארצם׃</seg>
          <seg id="b.DEU.12.30" type="verse">השמר לך פן־תנקש אחריהם אחרי השמדם מפניך ופן־תדרש לאלהיהם לאמר איכה יעבדו הגוים האלה את־אלהיהם ואעשה־כן גם־אני׃</seg>
          <seg id="b.DEU.12.31" type="verse">לא־תעשה כן ליהוה אלהיך כי כל־תועבת יהוה אשר שנא עשו לאלהיהם כי גם את־בניהם ואת־בנתיהם ישרפו באש לאלהיהם׃</seg>
        </div>
        <div id="b.DEU.13" type="chapter">
          <seg id="b.DEU.13.1" type="verse">את כל־הדבר אשר אנכי מצוה אתכם אתו תשמרו לעשות לא־תסף עליו ולא תגרע ממנו׃ ף</seg>
          <seg id="b.DEU.13.2" type="verse">כי־יקום בקרבך נביא או חלם חלום ונתן אליך אות או מופת׃</seg>
          <seg id="b.DEU.13.3" type="verse">ובא האות והמופת אשר־דבר אליך לאמר נלכה אחרי אלהים אחרים אשר לא־ידעתם ונעבדם׃</seg>
          <seg id="b.DEU.13.4" type="verse">לא תשמע אל־דברי הנביא ההוא או אל־חולם החלום ההוא כי מנסה יהוה אלהיכם אתכם לדעת הישכם אהבים את־יהוה אלהיכם בכל־לבבכם ובכל־נפשכם׃</seg>
          <seg id="b.DEU.13.5" type="verse">אחרי יהוה אלהיכם תלכו ואתו תיראו ואת־מצותיו תשמרו ובקלו תשמעו ואתו תעבדו ובו תדבקון׃</seg>
          <seg id="b.DEU.13.6" type="verse">והנביא ההוא או חלם החלום ההוא יומת כי דבר־סרה על־יהוה אלהיכם המוציא אתכם מארץ מצרים והפדך מבית עבדים להדיחך מן־הדרך אשר צוך יהוה אלהיך ללכת בה ובערת הרע מקרבך׃</seg>
          <seg id="b.DEU.13.7" type="verse">כי יסיתך אחיך בן־אמך או־בנך או־בתך או אשת חיקך או רעך אשר כנפשך בסתר לאמר נלכה ונעבדה אלהים אחרים אשר לא ידעת אתה ואבתיך׃</seg>
          <seg id="b.DEU.13.8" type="verse">מאלהי העמים אשר סביבתיכם הקרבים אליך או הרחקים ממך מקצה הארץ ועד־קצה הארץ׃</seg>
          <seg id="b.DEU.13.9" type="verse">לא־תאבה לו ולא תשמע אליו ולא־תחוס עינך עליו ולא־תחמל ולא־תכסה עליו׃</seg>
          <seg id="b.DEU.13.10" type="verse">כי הרג תהרגנו ידך תהיה־בו בראשונה להמיתו ויד כל־העם באחרנה׃</seg>
          <seg id="b.DEU.13.11" type="verse">וסקלתו באבנים ומת כי בקש להדיחך מעל יהוה אלהיך המוציאך מארץ מצרים מבית עבדים׃</seg>
          <seg id="b.DEU.13.12" type="verse">וכל־ישראל ישמעו ויראון ולא־יוספו לעשות כדבר הרע הזה בקרבך׃ ס</seg>
          <seg id="b.DEU.13.13" type="verse">כי־תשמע באחת עריך אשר יהוה אלהיך נתן לך לשבת שם לאמר׃</seg>
          <seg id="b.DEU.13.14" type="verse">יצאו אנשים בני־בליעל מקרבך וידיחו את־ישבי עירם לאמר נלכה ונעבדה אלהים אחרים אשר לא־ידעתם׃</seg>
          <seg id="b.DEU.13.15" type="verse">ודרשת וחקרת ושאלת היטב והנה אמת נכון הדבר נעשתה התועבה הזאת בקרבך׃</seg>
          <seg id="b.DEU.13.16" type="verse">הכה תכה את־ישבי העיר [כ= ההוא] [ק= ההיא] לפי־חרב החרם אתה ואת־כל־אשר־בה ואת־בהמתה לפי־חרב׃</seg>
          <seg id="b.DEU.13.17" type="verse">ואת־כל־שללה תקבץ אל־תוך רחבה ושרפת באש את־העיר ואת־כל־שללה כליל ליהוה אלהיך והיתה תל עולם לא תבנה עוד׃</seg>
          <seg id="b.DEU.13.18" type="verse">ולא־ידבק בידך מאומה מן־החרם למען ישוב יהוה מחרון אפו ונתן־לך רחמים ורחמך והרבך כאשר נשבע לאבתיך׃</seg>
          <seg id="b.DEU.13.19" type="verse">כי תשמע בקול יהוה אלהיך לשמר את־כל־מצותיו אשר אנכי מצוך היום לעשות הישר בעיני יהוה אלהיך׃ ס</seg>
        </div>
        <div id="b.DEU.14" type="chapter">
          <seg id="b.DEU.14.1" type="verse">בנים אתם ליהוה אלהיכם לא תתגדדו ולא־תשימו קרחה בין עיניכם למת׃</seg>
          <seg id="b.DEU.14.2" type="verse">כי עם קדוש אתה ליהוה אלהיך ובך בחר יהוה להיות לו לעם סגלה מכל העמים אשר על־פני האדמה׃ ס</seg>
          <seg id="b.DEU.14.3" type="verse">לא תאכל כל־תועבה׃</seg>
          <seg id="b.DEU.14.4" type="verse">זאת הבהמה אשר תאכלו שור שה כשבים ושה עזים׃</seg>
          <seg id="b.DEU.14.5" type="verse">איל וצבי ויחמור ואקו ודישן ותאו וזמר׃</seg>
          <seg id="b.DEU.14.6" type="verse">וכל־בהמה מפרסת פרסה ושסעת שסע שתי פרסות מעלת גרה בבהמה אתה תאכלו׃</seg>
          <seg id="b.DEU.14.7" type="verse">אך את־זה לא תאכלו ממעלי הגרה וממפריסי הפרסה השסועה את־הגמל ואת־הארנבת ואת־השפן כי־מעלה גרה המה ופרסה לא הפריסו טמאים הם לכם׃</seg>
          <seg id="b.DEU.14.8" type="verse">ואת־החזיר כי־מפריס פרסה הוא ולא גרה טמא הוא לכם מבשרם לא תאכלו ובנבלתם לא תגעו׃ ס</seg>
          <seg id="b.DEU.14.9" type="verse">את־זה תאכלו מכל אשר במים כל אשר־לו סנפיר וקשקשת תאכלו׃</seg>
          <seg id="b.DEU.14.10" type="verse">וכל אשר אין־לו סנפיר וקשקשת לא תאכלו טמא הוא לכם׃ ס</seg>
          <seg id="b.DEU.14.11" type="verse">כל־צפור טהרה תאכלו׃</seg>
          <seg id="b.DEU.14.12" type="verse">וזה אשר לא־תאכלו מהם הנשר והפרס והעזניה׃</seg>
          <seg id="b.DEU.14.13" type="verse">והראה ואת־האיה והדיה למינה׃</seg>
          <seg id="b.DEU.14.14" type="verse">ואת כל־ערב למינו׃</seg>
          <seg id="b.DEU.14.15" type="verse">ואת בת היענה ואת־התחמס ואת־השחף ואת־הנץ למינהו׃</seg>
          <seg id="b.DEU.14.16" type="verse">את־הכוס ואת־הינשוף והתנשמת׃</seg>
          <seg id="b.DEU.14.17" type="verse">והקאת ואת־הרחמה ואת־השלך׃</seg>
          <seg id="b.DEU.14.18" type="verse">והחסידה והאנפה למינה והדוכיפת והעטלף׃</seg>
          <seg id="b.DEU.14.19" type="verse">וכל שרץ העוף טמא הוא לכם לא יאכלו׃</seg>
          <seg id="b.DEU.14.20" type="verse">כל־עוף טהור תאכלו׃</seg>
          <seg id="b.DEU.14.21" type="verse">לא תאכלו כל־נבלה לגר אשר־בשעריך תתננה ואכלה או מכר לנכרי כי עם קדוש אתה ליהוה אלהיך לא־תבשל גדי בחלב אמו׃ ף</seg>
          <seg id="b.DEU.14.22" type="verse">עשר תעשר את כל־תבואת זרעך היצא השדה שנה שנה׃</seg>
          <seg id="b.DEU.14.23" type="verse">ואכלת לפני יהוה אלהיך במקום אשר־יבחר לשכן שמו שם מעשר דגנך תירשך ויצהרך ובכרת בקרך וצאנך למען תלמד ליראה את־יהוה אלהיך כל־הימים׃</seg>
          <seg id="b.DEU.14.24" type="verse">וכי־ירבה ממך הדרך כי לא תוכל שאתו כי־ירחק ממך המקום אשר יבחר יהוה אלהיך לשום שמו שם כי יברךך יהוה אלהיך׃</seg>
          <seg id="b.DEU.14.25" type="verse">ונתתה בכסף וצרת הכסף בידך והלכת אל־המקום אשר יבחר יהוה אלהיך בו׃</seg>
          <seg id="b.DEU.14.26" type="verse">ונתתה הכסף בכל אשר־תאוה נפשך בבקר ובצאן וביין ובשכר ובכל אשר תשאלך נפשך ואכלת שם לפני יהוה אלהיך ושמחת אתה וביתך׃</seg>
          <seg id="b.DEU.14.27" type="verse">והלוי אשר־בשעריך לא תעזבנו כי אין לו חלק ונחלה עמך׃ ס</seg>
          <seg id="b.DEU.14.28" type="verse">מקצה שלש שנים תוציא את־כל־מעשר תבואתך בשנה ההוא והנחת בשעריך׃</seg>
          <seg id="b.DEU.14.29" type="verse">ובא הלוי כי אין־לו חלק ונחלה עמך והגר והיתום והאלמנה אשר בשעריך ואכלו ושבעו למען יברךך יהוה אלהיך בכל־מעשה ידך אשר תעשה׃ ס</seg>
        </div>
        <div id="b.DEU.15" type="chapter">
          <seg id="b.DEU.15.1" type="verse">מקץ שבע־שנים תעשה שמטה׃</seg>
          <seg id="b.DEU.15.2" type="verse">וזה דבר השמטה שמוט כל־בעל משה ידו אשר ישה ברעהו לא־יגש את־רעהו ואת־אחיו כי־קרא שמטה ליהוה׃</seg>
          <seg id="b.DEU.15.3" type="verse">את־הנכרי תגש ואשר יהיה לך את־אחיך תשמט ידך׃</seg>
          <seg id="b.DEU.15.4" type="verse">אפס כי לא יהיה־בך אביון כי־ברך יברךך יהוה בארץ אשר יהוה אלהיך נתן־לך נחלה לרשתה׃</seg>
          <seg id="b.DEU.15.5" type="verse">רק אם־שמוע תשמע בקול יהוה אלהיך לשמר לעשות את־כל־המצוה הזאת אשר אנכי מצוך היום׃</seg>
          <seg id="b.DEU.15.6" type="verse">כי־יהוה אלהיך ברךך כאשר דבר־לך והעבטת גוים רבים ואתה לא תעבט ומשלת בגוים רבים ובך לא ימשלו׃ ס</seg>
          <seg id="b.DEU.15.7" type="verse">כי־יהיה בך אביון מאחד אחיך באחד שעריך בארצך אשר־יהוה אלהיך נתן לך לא תאמץ את־לבבך ולא תקפץ את־ידך מאחיך האביון׃</seg>
          <seg id="b.DEU.15.8" type="verse">כי־פתח תפתח את־ידך לו והעבט תעביטנו די מחסרו אשר יחסר לו׃</seg>
          <seg id="b.DEU.15.9" type="verse">השמר לך פן־יהיה דבר עם־לבבך בליעל לאמר קרבה שנת־השבע שנת השמטה ורעה עינך באחיך האביון ולא תתן לו וקרא עליך אל־יהוה והיה בך חטא׃</seg>
          <seg id="b.DEU.15.10" type="verse">נתון תתן לו ולא־ירע לבבך בתתך לו כי בגלל הדבר הזה יברךך יהוה אלהיך בכל־מעשך ובכל משלח ידך׃</seg>
          <seg id="b.DEU.15.11" type="verse">כי לא־יחדל אביון מקרב הארץ על־כן אנכי מצוך לאמר פתח תפתח את־ידך לאחיך לעניך ולאבינך בארצך׃ ס</seg>
          <seg id="b.DEU.15.12" type="verse">כי־ימכר לך אחיך העברי או העבריה ועבדך שש שנים ובשנה השביעת תשלחנו חפשי מעמך׃</seg>
          <seg id="b.DEU.15.13" type="verse">וכי־תשלחנו חפשי מעמך לא תשלחנו ריקם׃</seg>
          <seg id="b.DEU.15.14" type="verse">העניק תעניק לו מצאנך ומגרנך ומיקבך אשר ברךך יהוה אלהיך תתן־לו׃</seg>
          <seg id="b.DEU.15.15" type="verse">וזכרת כי עבד היית בארץ מצרים ויפדך יהוה אלהיך על־כן אנכי מצוך את־הדבר הזה היום׃</seg>
          <seg id="b.DEU.15.16" type="verse">והיה כי־יאמר אליך לא אצא מעמך כי אהבך ואת־ביתך כי־טוב לו עמך׃</seg>
          <seg id="b.DEU.15.17" type="verse">ולקחת את־המרצע ונתתה באזנו ובדלת והיה לך עבד עולם ואף לאמתך תעשה־כן׃</seg>
          <seg id="b.DEU.15.18" type="verse">לא־יקשה בעינך בשלחך אתו חפשי מעמך כי משנה שכר שכיר עבדך שש שנים וברךך יהוה אלהיך בכל אשר תעשה׃ ף</seg>
          <seg id="b.DEU.15.19" type="verse">כל־הבכור אשר יולד בבקרך ובצאנך הזכר תקדיש ליהוה אלהיך לא תעבד בבכר שורך ולא תגז בכור צאנך׃</seg>
          <seg id="b.DEU.15.20" type="verse">לפני יהוה אלהיך תאכלנו שנה בשנה במקום אשר־יבחר יהוה אתה וביתך׃</seg>
          <seg id="b.DEU.15.21" type="verse">וכי־יהיה בו מום פסח או עור כל מום רע לא תזבחנו ליהוה אלהיך׃</seg>
          <seg id="b.DEU.15.22" type="verse">בשעריך תאכלנו הטמא והטהור יחדו כצבי וכאיל׃</seg>
          <seg id="b.DEU.15.23" type="verse">רק את־דמו לא תאכל על־הארץ תשפכנו כמים׃ ף</seg>
        </div>
        <div id="b.DEU.16" type="chapter">
          <seg id="b.DEU.16.1" type="verse">שמור את־חדש האביב ועשית פסח ליהוה אלהיך כי בחדש האביב הוציאך יהוה אלהיך ממצרים לילה׃</seg>
          <seg id="b.DEU.16.2" type="verse">וזבחת פסח ליהוה אלהיך צאן ובקר במקום אשר־יבחר יהוה לשכן שמו שם׃</seg>
          <seg id="b.DEU.16.3" type="verse">לא־תאכל עליו חמץ שבעת ימים תאכל־עליו מצות לחם עני כי בחפזון יצאת מארץ מצרים למען תזכר את־יום צאתך מארץ מצרים כל ימי חייך׃</seg>
          <seg id="b.DEU.16.4" type="verse">ולא־יראה לך שאר בכל־גבלך שבעת ימים ולא־ילין מן־הבשר אשר תזבח בערב ביום הראשון לבקר׃</seg>
          <seg id="b.DEU.16.5" type="verse">לא תוכל לזבח את־הפסח באחד שעריך אשר־יהוה אלהיך נתן לך׃</seg>
          <seg id="b.DEU.16.6" type="verse">כי אם־אל־המקום אשר־יבחר יהוה אלהיך לשכן שמו שם תזבח את־הפסח בערב כבוא השמש מועד צאתך ממצרים׃</seg>
          <seg id="b.DEU.16.7" type="verse">ובשלת ואכלת במקום אשר יבחר יהוה אלהיך בו ופנית בבקר והלכת לאהליך׃</seg>
          <seg id="b.DEU.16.8" type="verse">ששת ימים תאכל מצות וביום השביעי עצרת ליהוה אלהיך לא תעשה מלאכה׃ ס</seg>
          <seg id="b.DEU.16.9" type="verse">שבעה שבעת תספר־לך מהחל חרמש בקמה תחל לספר שבעה שבעות׃</seg>
          <seg id="b.DEU.16.10" type="verse">ועשית חג שבעות ליהוה אלהיך מסת נדבת ידך אשר תתן כאשר יברךך יהוה אלהיך׃</seg>
          <seg id="b.DEU.16.11" type="verse">ושמחת לפני יהוה אלהיך אתה ובנך ובתך ועבדך ואמתך והלוי אשר בשעריך והגר והיתום והאלמנה אשר בקרבך במקום אשר יבחר יהוה אלהיך לשכן שמו שם׃</seg>
          <seg id="b.DEU.16.12" type="verse">וזכרת כי־עבד היית במצרים ושמרת ועשית את־החקים האלה׃ ף</seg>
          <seg id="b.DEU.16.13" type="verse">חג הסכת תעשה לך שבעת ימים באספך מגרנך ומיקבך׃</seg>
          <seg id="b.DEU.16.14" type="verse">ושמחת בחגך אתה ובנך ובתך ועבדך ואמתך והלוי והגר והיתום והאלמנה אשר בשעריך׃</seg>
          <seg id="b.DEU.16.15" type="verse">שבעת ימים תחג ליהוה אלהיך במקום אשר־יבחר יהוה כי יברךך יהוה אלהיך בכל תבואתך ובכל מעשה ידיך והיית אך שמח׃</seg>
          <seg id="b.DEU.16.16" type="verse">שלוש פעמים בשנה יראה כל־זכורך את־פני יהוה אלהיך במקום אשר יבחר בחג המצות ובחג השבעות ובחג הסכות ולא יראה את־פני יהוה ריקם׃</seg>
          <seg id="b.DEU.16.17" type="verse">איש כמתנת ידו כברכת יהוה אלהיך אשר נתן־לך׃ ס</seg>
          <seg id="b.DEU.16.18" type="verse">שפטים ושטרים תתן־לך בכל־שעריך אשר יהוה אלהיך נתן לך לשבטיך ושפטו את־העם משפט־צדק׃</seg>
          <seg id="b.DEU.16.19" type="verse">לא־תטה משפט לא תכיר פנים ולא־תקח שחד כי השחד יעור עיני חכמים ויסלף דברי צדיקם׃</seg>
          <seg id="b.DEU.16.20" type="verse">צדק צדק תרדף למען תחיה וירשת את־הארץ אשר־יהוה אלהיך נתן לך׃ ס</seg>
          <seg id="b.DEU.16.21" type="verse">לא־תטע לך אשרה כל־עץ אצל מזבח יהוה אלהיך אשר תעשה־לך׃ ס</seg>
          <seg id="b.DEU.16.22" type="verse">ולא־תקים לך מצבה אשר שנא יהוה אלהיך׃ ס</seg>
        </div>
        <div id="b.DEU.17" type="chapter">
          <seg id="b.DEU.17.1" type="verse">לא־תזבח ליהוה אלהיך שור ושה אשר יהיה בו מום כל דבר רע כי תועבת יהוה אלהיך הוא׃ ס</seg>
          <seg id="b.DEU.17.2" type="verse">כי־ימצא בקרבך באחד שעריך אשר־יהוה אלהיך נתן לך איש או־אשה אשר יעשה את־הרע בעיני יהוה־אלהיך לעבר בריתו׃</seg>
          <seg id="b.DEU.17.3" type="verse">וילך ויעבד אלהים אחרים וישתחו להם ולשמש או לירח או לכל־צבא השמים אשר לא־צויתי׃</seg>
          <seg id="b.DEU.17.4" type="verse">והגד־לך ושמעת ודרשת היטב והנה אמת נכון הדבר נעשתה התועבה הזאת בישראל׃</seg>
          <seg id="b.DEU.17.5" type="verse">והוצאת את־האיש ההוא או את־האשה ההוא אשר עשו את־הדבר הרע הזה אל־שעריך את־האיש או את־האשה וסקלתם באבנים ומתו׃</seg>
          <seg id="b.DEU.17.6" type="verse">על־פי שנים עדים או שלשה עדים יומת המת לא יומת על־פי עד אחד׃</seg>
          <seg id="b.DEU.17.7" type="verse">יד העדים תהיה־בו בראשנה להמיתו ויד כל־העם באחרנה ובערת הרע מקרבך׃ ף</seg>
          <seg id="b.DEU.17.8" type="verse">כי יפלא ממך דבר למשפט בין־דם לדם בין־דין לדין ובין נגע לנגע דברי ריבת בשעריך וקמת ועלית אל־המקום אשר יבחר יהוה אלהיך בו׃</seg>
          <seg id="b.DEU.17.9" type="verse">ובאת אל־הכהנים הלוים ואל־השפט אשר יהיה בימים ההם ודרשת והגידו לך את דבר המשפט׃</seg>
          <seg id="b.DEU.17.10" type="verse">ועשית על־פי הדבר אשר יגידו לך מן־המקום ההוא אשר יבחר יהוה ושמרת לעשות ככל אשר יורוך׃</seg>
          <seg id="b.DEU.17.11" type="verse">על־פי התורה אשר יורוך ועל־המשפט אשר־יאמרו לך תעשה לא תסור מן־הדבר אשר־יגידו לך ימין ושמאל׃</seg>
          <seg id="b.DEU.17.12" type="verse">והאיש אשר־יעשה בזדון לבלתי שמע אל־הכהן העמד לשרת שם את־יהוה אלהיך או אל־השפט ומת האיש ההוא ובערת הרע מישראל׃</seg>
          <seg id="b.DEU.17.13" type="verse">וכל־העם ישמעו ויראו ולא יזידון עוד׃ ס</seg>
          <seg id="b.DEU.17.14" type="verse">כי־תבא אל־הארץ אשר יהוה אלהיך נתן לך וירשתה וישבתה בה ואמרת אשימה עלי מלך ככל־הגוים אשר סביבתי׃</seg>
          <seg id="b.DEU.17.15" type="verse">שום תשים עליך מלך אשר יבחר יהוה אלהיך בו מקרב אחיך תשים עליך מלך לא תוכל לתת עליך איש נכרי אשר לא־אחיך הוא׃</seg>
          <seg id="b.DEU.17.16" type="verse">רק לא־ירבה־לו סוסים ולא־ישיב את־העם מצרימה למען הרבות סוס ויהוה אמר לכם לא תספון לשוב בדרך הזה עוד׃</seg>
          <seg id="b.DEU.17.17" type="verse">ולא ירבה־לו נשים ולא יסור לבבו וכסף וזהב לא ירבה־לו מאד׃</seg>
          <seg id="b.DEU.17.18" type="verse">והיה כשבתו על כסא ממלכתו וכתב לו את־משנה התורה הזאת על־ספר מלפני הכהנים הלוים׃</seg>
          <seg id="b.DEU.17.19" type="verse">והיתה עמו וקרא בו כל־ימי חייו למען ילמד ליראה את־יהוה אלהיו לשמר את־כל־דברי התורה הזאת ואת־החקים האלה לעשתם׃</seg>
          <seg id="b.DEU.17.20" type="verse">לבלתי רום־לבבו מאחיו ולבלתי סור מן־המצוה ימין ושמאול למען יאריך ימים על־ממלכתו הוא ובניו בקרב ישראל׃ ס</seg>
        </div>
        <div id="b.DEU.18" type="chapter">
          <seg id="b.DEU.18.1" type="verse">לא־יהיה לכהנים הלוים כל־שבט לוי חלק ונחלה עם־ישראל אשי יהוה ונחלתו יאכלון׃</seg>
          <seg id="b.DEU.18.2" type="verse">ונחלה לא־יהיה־לו בקרב אחיו יהוה הוא נחלתו כאשר דבר־לו׃ ס</seg>
          <seg id="b.DEU.18.3" type="verse">וזה יהיה משפט הכהנים מאת העם מאת זבחי הזבח אם־שור אם־שה ונתן לכהן הזרע והלחיים והקבה׃</seg>
          <seg id="b.DEU.18.4" type="verse">ראשית דגנך תירשך ויצהרך וראשית גז צאנך תתן־לו׃</seg>
          <seg id="b.DEU.18.5" type="verse">כי בו בחר יהוה אלהיך מכל־שבטיך לעמד לשרת בשם־יהוה הוא ובניו כל־הימים׃ ס</seg>
          <seg id="b.DEU.18.6" type="verse">וכי־יבא הלוי מאחד שעריך מכל־ישראל אשר־הוא גר שם ובא בכל־אות נפשו אל־המקום אשר־יבחר יהוה׃</seg>
          <seg id="b.DEU.18.7" type="verse">ושרת בשם יהוה אלהיו ככל־אחיו הלוים העמדים שם לפני יהוה׃</seg>
          <seg id="b.DEU.18.8" type="verse">חלק כחלק יאכלו לבד ממכריו על־האבות׃ ס</seg>
          <seg id="b.DEU.18.9" type="verse">כי אתה בא אל־הארץ אשר־יהוה אלהיך נתן לך לא־תלמד לעשות כתועבת הגוים ההם׃</seg>
          <seg id="b.DEU.18.10" type="verse">לא־ימצא בך מעביר בנו־ובתו באש קסם קסמים מעוןן ומנחש ומכשף׃</seg>
          <seg id="b.DEU.18.11" type="verse">וחבר חבר ושאל אוב וידעני ודרש אל־המתים׃</seg>
          <seg id="b.DEU.18.12" type="verse">כי־תועבת יהוה כל־עשה אלה ובגלל התועבת האלה יהוה אלהיך מוריש אותם מפניך׃</seg>
          <seg id="b.DEU.18.13" type="verse">תמים תהיה עם יהוה אלהיך׃ ס</seg>
          <seg id="b.DEU.18.14" type="verse">כי הגוים האלה אשר אתה יורש אותם אל־מעננים ואל־קסמים ישמעו ואתה לא כן נתן לך יהוה אלהיך׃</seg>
          <seg id="b.DEU.18.15" type="verse">נביא מקרבך מאחיך כמני יקים לך יהוה אלהיך אליו תשמעון׃</seg>
          <seg id="b.DEU.18.16" type="verse">ככל אשר־שאלת מעם יהוה אלהיך בחרב ביום הקהל לאמר לא אסף לשמע את־קול יהוה אלהי ואת־האש הגדלה הזאת לא־אראה עוד ולא אמות׃</seg>
          <seg id="b.DEU.18.17" type="verse">ויאמר יהוה אלי היטיבו אשר דברו׃</seg>
          <seg id="b.DEU.18.18" type="verse">נביא אקים להם מקרב אחיהם כמוך ונתתי דברי בפיו ודבר אליהם את כל־אשר אצונו׃</seg>
          <seg id="b.DEU.18.19" type="verse">והיה האיש אשר לא־ישמע אל־דברי אשר ידבר בשמי אנכי אדרש מעמו׃</seg>
          <seg id="b.DEU.18.20" type="verse">אך הנביא אשר יזיד לדבר דבר בשמי את אשר לא־צויתיו לדבר ואשר ידבר בשם אלהים אחרים ומת הנביא ההוא׃</seg>
          <seg id="b.DEU.18.21" type="verse">וכי תאמר בלבבך איכה נדע את־הדבר אשר לא־דברו יהוה׃</seg>
          <seg id="b.DEU.18.22" type="verse">אשר ידבר הנביא בשם יהוה ולא־יהיה הדבר ולא יבוא הוא הדבר אשר לא־דברו יהוה בזדון דברו הנביא לא תגור ממנו׃ ס</seg>
        </div>
        <div id="b.DEU.19" type="chapter">
          <seg id="b.DEU.19.1" type="verse">כי־יכרית יהוה אלהיך את־הגוים אשר יהוה אלהיך נתן לך את־ארצם וירשתם וישבת בעריהם ובבתיהם׃</seg>
          <seg id="b.DEU.19.2" type="verse">שלוש ערים תבדיל לך בתוך ארצך אשר יהוה אלהיך נתן לך לרשתה׃</seg>
          <seg id="b.DEU.19.3" type="verse">תכין לך הדרך ושלשת את־גבול ארצך אשר ינחילך יהוה אלהיך והיה לנוס שמה כל־רצח׃</seg>
          <seg id="b.DEU.19.4" type="verse">וזה דבר הרצח אשר־ינוס שמה וחי אשר יכה את־רעהו בבלי־דעת והוא לא־שנא לו מתמל שלשם׃</seg>
          <seg id="b.DEU.19.5" type="verse">ואשר יבא את־רעהו ביער לחטב עצים ונדחה ידו בגרזן לכרת העץ ונשל הברזל מן־העץ ומצא את־רעהו ומת הוא ינוס אל־אחת הערים־האלה וחי׃</seg>
          <seg id="b.DEU.19.6" type="verse">פן־ירדף גאל הדם אחרי הרצח כי־יחם לבבו והשיגו כי־ירבה הדרך והכהו נפש ולו אין משפט־מות כי לא שנא הוא לו מתמול שלשום׃</seg>
          <seg id="b.DEU.19.7" type="verse">על־כן אנכי מצוך לאמר שלש ערים תבדיל לך׃ ס</seg>
          <seg id="b.DEU.19.8" type="verse">ואם־ירחיב יהוה אלהיך את־גבלך כאשר נשבע לאבתיך ונתן לך את־כל־הארץ אשר דבר לתת לאבתיך׃</seg>
          <seg id="b.DEU.19.9" type="verse">כי־תשמר את־כל־המצוה הזאת לעשתה אשר אנכי מצוך היום לאהבה את־יהוה אלהיך וללכת בדרכיו כל־הימים ויספת לך עוד שלש ערים על השלש האלה׃</seg>
          <seg id="b.DEU.19.10" type="verse">ולא ישפך דם נקי בקרב ארצך אשר יהוה אלהיך נתן לך נחלה והיה עליך דמים׃ ס</seg>
          <seg id="b.DEU.19.11" type="verse">וכי־יהיה איש שנא לרעהו וארב לו וקם עליו והכהו נפש ומת ונס אל־אחת הערים האל׃</seg>
          <seg id="b.DEU.19.12" type="verse">ושלחו זקני עירו ולקחו אתו משם ונתנו אתו ביד גאל הדם ומת׃</seg>
          <seg id="b.DEU.19.13" type="verse">לא־תחוס עינך עליו ובערת דם־הנקי מישראל וטוב לך׃ ס</seg>
          <seg id="b.DEU.19.14" type="verse">לא תסיג גבול רעך אשר גבלו ראשנים בנחלתך אשר תנחל בארץ אשר יהוה אלהיך נתן לך לרשתה׃ ס</seg>
          <seg id="b.DEU.19.15" type="verse">לא־יקום עד אחד באיש לכל־עון ולכל־חטאת בכל־חטא אשר יחטא על־פי שני עדים או על־פי שלשה־עדים יקום דבר׃</seg>
          <seg id="b.DEU.19.16" type="verse">כי־יקום עד־חמס באיש לענות בו סרה׃</seg>
          <seg id="b.DEU.19.17" type="verse">ועמדו שני־האנשים אשר־להם הריב לפני יהוה לפני הכהנים והשפטים אשר יהיו בימים ההם׃</seg>
          <seg id="b.DEU.19.18" type="verse">ודרשו השפטים היטב והנה עד־שקר העד שקר ענה באחיו׃</seg>
          <seg id="b.DEU.19.19" type="verse">ועשיתם לו כאשר זםם לעשות לאחיו ובערת הרע מקרבך׃</seg>
          <seg id="b.DEU.19.20" type="verse">והנשארים ישמעו ויראו ולא־יספו לעשות עוד כדבר הרע הזה בקרבך׃</seg>
          <seg id="b.DEU.19.21" type="verse">ולא תחוס עינך נפש בנפש עין בעין שן בשן יד ביד רגל ברגל׃ ס</seg>
        </div>
        <div id="b.DEU.20" type="chapter">
          <seg id="b.DEU.20.1" type="verse">כי־תצא למלחמה על־איביך וראית סוס ורכב עם רב ממך לא תירא מהם כי־יהוה אלהיך עמך המעלך מארץ מצרים׃</seg>
          <seg id="b.DEU.20.2" type="verse">והיה כקרבכם אל־המלחמה ונגש הכהן ודבר אל־העם׃</seg>
          <seg id="b.DEU.20.3" type="verse">ואמר אלהם שמע ישראל אתם קרבים היום למלחמה על־איביכם אל־ירך לבבכם אל־תיראו ואל־תחפזו ואל־תערצו מפניהם׃</seg>
          <seg id="b.DEU.20.4" type="verse">כי יהוה אלהיכם ההלך עםכם להלחם לכם עם־איביכם להושיע אתכם׃</seg>
          <seg id="b.DEU.20.5" type="verse">ודברו השטרים אל־העם לאמר מי־האיש אשר בנה בית־חדש ולא חנכו ילך וישב לביתו פן־ימות במלחמה ואיש אחר יחנכנו׃</seg>
          <seg id="b.DEU.20.6" type="verse">ומי־האיש אשר־נטע כרם ולא חללו ילך וישב לביתו פן־ימות במלחמה ואיש אחר יחללנו׃</seg>
          <seg id="b.DEU.20.7" type="verse">ומי־האיש אשר־ארש אשה ולא לקחה ילך וישב לביתו פן־ימות במלחמה ואיש אחר יקחנה׃</seg>
          <seg id="b.DEU.20.8" type="verse">ויספו השטרים לדבר אל־העם ואמרו מי־האיש הירא ורך הלבב ילך וישב לביתו ולא ימס את־לבב אחיו כלבבו׃</seg>
          <seg id="b.DEU.20.9" type="verse">והיה ככלת השטרים לדבר אל־העם ופקדו שרי צבאות בראש העם׃ ס</seg>
          <seg id="b.DEU.20.10" type="verse">כי־תקרב אל־עיר להלחם עליה וקראת אליה לשלום׃</seg>
          <seg id="b.DEU.20.11" type="verse">והיה אם־שלום תענך ופתחה לך והיה כל־העם הנמצא־בה יהיו לך למס ועבדוך׃</seg>
          <seg id="b.DEU.20.12" type="verse">ואם־לא תשלים עמך ועשתה עמך מלחמה וצרת עליה׃</seg>
          <seg id="b.DEU.20.13" type="verse">ונתנה יהוה אלהיך בידך והכית את־כל־זכורה לפי־חרב׃</seg>
          <seg id="b.DEU.20.14" type="verse">רק הנשים והטף והבהמה וכל אשר יהיה בעיר כל־שללה תבז לך ואכלת את־שלל איביך אשר נתן יהוה אלהיך לך׃</seg>
          <seg id="b.DEU.20.15" type="verse">כן תעשה לכל־הערים הרחקת ממך מאד אשר לא־מערי הגוים־האלה הנה׃</seg>
          <seg id="b.DEU.20.16" type="verse">רק מערי העמים האלה אשר יהוה אלהיך נתן לך נחלה לא תחיה כל־נשמה׃</seg>
          <seg id="b.DEU.20.17" type="verse">כי־החרם תחריםם החתי והאמרי הכנעני והפרזי החוי והיבוסי כאשר צוך יהוה אלהיך׃</seg>
          <seg id="b.DEU.20.18" type="verse">למען אשר לא־ילמדו אתכם לעשות ככל תועבתם אשר עשו לאלהיהם וחטאתם ליהוה אלהיכם׃ ס</seg>
          <seg id="b.DEU.20.19" type="verse">כי־תצור אל־עיר ימים רבים להלחם עליה לתפשה לא־תשחית את־עצה לנדח עליו גרזן כי ממנו תאכל ואתו לא תכרת כי האדם עץ השדה לבא מפניך במצור׃</seg>
          <seg id="b.DEU.20.20" type="verse">רק עץ אשר־תדע כי־לא־עץ מאכל הוא אתו תשחית וכרת ובנית מצור על־העיר אשר־הוא עשה עמך מלחמה עד רדתה׃ ף</seg>
        </div>
        <div id="b.DEU.21" type="chapter">
          <seg id="b.DEU.21.1" type="verse">כי־ימצא חלל באדמה אשר יהוה אלהיך נתן לך לרשתה נפל בשדה לא נודע מי הכהו׃</seg>
          <seg id="b.DEU.21.2" type="verse">ויצאו זקניך ושפטיך ומדדו אל־הערים אשר סביבת החלל׃</seg>
          <seg id="b.DEU.21.3" type="verse">והיה העיר הקרבה אל־החלל ולקחו זקני העיר ההוא עגלת בקר אשר לא־עבד בה אשר לא־משכה בעל׃</seg>
          <seg id="b.DEU.21.4" type="verse">והורדו זקני העיר ההוא את־העגלה אל־נחל איתן אשר לא־יעבד בו ולא יזרע וערפו־שם את־העגלה בנחל׃</seg>
          <seg id="b.DEU.21.5" type="verse">ונגשו הכהנים בני לוי כי בם בחר יהוה אלהיך לשרתו ולברך בשם יהוה ועל־פיהם יהיה כל־ריב וכל־נגע׃</seg>
          <seg id="b.DEU.21.6" type="verse">וכל זקני העיר ההוא הקרבים אל־החלל ירחצו את־ידיהם על־העגלה הערופה בנחל׃</seg>
          <seg id="b.DEU.21.7" type="verse">וענו ואמרו ידינו לא [כ= שפכה] [ק= שפכו] את־הדם הזה ועינינו לא ראו׃</seg>
          <seg id="b.DEU.21.8" type="verse">כפר לעמך ישראל אשר־פדית יהוה ואל־תתן דם נקי בקרב עמך ישראל ונכפר להם הדם׃</seg>
          <seg id="b.DEU.21.9" type="verse">ואתה תבער הדם הנקי מקרבך כי־תעשה הישר בעיני יהוה׃ ס</seg>
          <seg id="b.DEU.21.10" type="verse">כי־תצא למלחמה על־איביך ונתנו יהוה אלהיך בידך ושבית שביו׃</seg>
          <seg id="b.DEU.21.11" type="verse">וראית בשביה אשת יפת־תאר וחשקת בה ולקחת לך לאשה׃</seg>
          <seg id="b.DEU.21.12" type="verse">והבאתה אל־תוך ביתך וגלחה את־ראשה ועשתה את־צפרניה׃</seg>
          <seg id="b.DEU.21.13" type="verse">והסירה את־שמלת שביה מעליה וישבה בביתך ובכתה את־אביה ואת־אמה ירח ימים ואחר כן תבוא אליה ובעלתה והיתה לך לאשה׃</seg>
          <seg id="b.DEU.21.14" type="verse">והיה אם־לא חפצת בה ושלחתה לנפשה ומכר לא־תמכרנה בכסף לא־תתעמר בה תחת אשר עניתה׃ ס</seg>
          <seg id="b.DEU.21.15" type="verse">כי־תהיין לאיש שתי נשים האחת אהובה והאחת שנואה וילדו־לו בנים האהובה והשנואה והיה הבן הבכור לשניאה׃</seg>
          <seg id="b.DEU.21.16" type="verse">והיה ביום הנחילו את־בניו את אשר־יהיה לו לא יוכל לבכר את־בן־האהובה על־פני בן־השנואה הבכר׃</seg>
          <seg id="b.DEU.21.17" type="verse">כי את־הבכר בן־השנואה יכיר לתת לו פי שנים בכל אשר־ימצא לו כי־הוא ראשית אנו לו משפט הבכרה׃ ס</seg>
          <seg id="b.DEU.21.18" type="verse">כי־יהיה לאיש בן סורר ומורה איננו שמע בקול אביו ובקול אמו ויסרו אתו ולא ישמע אליהם׃</seg>
          <seg id="b.DEU.21.19" type="verse">ותפשו בו אביו ואמו והוציאו אתו אל־זקני עירו ואל־שער מקמו׃</seg>
          <seg id="b.DEU.21.20" type="verse">ואמרו אל־זקני עירו בננו זה סורר ומרה איננו שמע בקלנו זולל וסבא׃</seg>
          <seg id="b.DEU.21.21" type="verse">ורגמהו כל־אנשי עירו באבנים ומת ובערת הרע מקרבך וכל־ישראל ישמעו ויראו׃ ס</seg>
          <seg id="b.DEU.21.22" type="verse">וכי־יהיה באיש חטא משפט־מות והומת ותלית אתו על־עץ׃</seg>
          <seg id="b.DEU.21.23" type="verse">לא־תלין נבלתו על־העץ כי־קבור תקברנו ביום ההוא כי־קללת אלהים תלוי ולא תטמא את־אדמתך אשר יהוה אלהיך נתן לך נחלה׃ ס</seg>
        </div>
        <div id="b.DEU.22" type="chapter">
          <seg id="b.DEU.22.1" type="verse">לא־תראה את־שור אחיך או את־שיו נדחים והתעלמת מהם השב תשיבם לאחיך׃</seg>
          <seg id="b.DEU.22.2" type="verse">ואם־לא קרוב אחיך אליך ולא ידעתו ואספתו אל־תוך ביתך והיה עמך עד דרש אחיך אתו והשבתו לו׃</seg>
          <seg id="b.DEU.22.3" type="verse">וכן תעשה לחמרו וכן תעשה לשמלתו וכן תעשה לכל־אבדת אחיך אשר־תאבד ממנו ומצאתה לא תוכל להתעלם׃ ס</seg>
          <seg id="b.DEU.22.4" type="verse">לא־תראה את־חמור אחיך או שורו נפלים בדרך והתעלמת מהם הקם תקים עמו׃ ס</seg>
          <seg id="b.DEU.22.5" type="verse">לא־יהיה כלי־גבר על־אשה ולא־ילבש גבר שמלת אשה כי תועבת יהוה אלהיך כל־עשה אלה׃ ף</seg>
          <seg id="b.DEU.22.6" type="verse">כי יקרא קן־צפור לפניך בדרך בכל־עץ או על־הארץ אפרחים או ביצים והאם רבצת על־האפרחים או על־הביצים לא־תקח האם על־הבנים׃</seg>
          <seg id="b.DEU.22.7" type="verse">שלח תשלח את־האם ואת־הבנים תקח־לך למען ייטב לך והארכת ימים׃ ס</seg>
          <seg id="b.DEU.22.8" type="verse">כי תבנה בית חדש ועשית מעקה לגגך ולא־תשים דמים בביתך כי־יפל הנפל ממנו׃ ס</seg>
          <seg id="b.DEU.22.9" type="verse">לא־תזרע כרמך כלאים פן־תקדש המלאה הזרע אשר תזרע ותבואת הכרם׃ ס</seg>
          <seg id="b.DEU.22.10" type="verse">לא־תחרש בשור־ובחמר יחדו׃ ס</seg>
          <seg id="b.DEU.22.11" type="verse">לא תלבש שעטנז צמר ופשתים יחדו׃ ס</seg>
          <seg id="b.DEU.22.12" type="verse">גדלים תעשה־לך על־ארבע כנפות כסותך אשר תכסה־בה׃ ס</seg>
          <seg id="b.DEU.22.13" type="verse">כי־יקח איש אשה ובא אליה ושנאה׃</seg>
          <seg id="b.DEU.22.14" type="verse">ושם לה עלילת דברים והוציא עליה שם רע ואמר את־האשה הזאת לקחתי ואקרב אליה ולא־מצאתי לה בתולים׃</seg>
          <seg id="b.DEU.22.15" type="verse">ולקח אבי [כ= הנער] [ק= הנערה] ואמה והוציאו את־בתולי [כ= הנער] [ק= הנערה] אל־זקני העיר השערה׃</seg>
          <seg id="b.DEU.22.16" type="verse">ואמר אבי [כ= הנער] [ק= הנערה] אל־הזקנים את־בתי נתתי לאיש הזה לאשה וישנאה׃</seg>
          <seg id="b.DEU.22.17" type="verse">והנה־הוא שם עלילת דברים לאמר לא־מצאתי לבתך בתולים ואלה בתולי בתי ופרשו השמלה לפני זקני העיר׃</seg>
          <seg id="b.DEU.22.18" type="verse">ולקחו זקני העיר־ההוא את־האיש ויסרו אתו׃</seg>
          <seg id="b.DEU.22.19" type="verse">וענשו אתו מאה כסף ונתנו לאבי הנערה כי הוציא שם רע על בתולת ישראל ולו־תהיה לאשה לא־יוכל לשלחה כל־ימיו׃ ס</seg>
          <seg id="b.DEU.22.20" type="verse">ואם־אמת היה הדבר הזה לא־נמצאו בתולים [כ= לנער] [ק= לנערה]׃</seg>
          <seg id="b.DEU.22.21" type="verse">והוציאו את־[כ= הנער] [ק= הנערה] אל־פתח בית־אביה וסקלוה אנשי עירה באבנים ומתה כי־עשתה נבלה בישראל לזנות בית אביה ובערת הרע מקרבך׃ ס</seg>
          <seg id="b.DEU.22.22" type="verse">כי־ימצא איש שכב עם־אשה בעלת־בעל ומתו גם־שניהם האיש השכב עם־האשה והאשה ובערת הרע מישראל׃ ס</seg>
          <seg id="b.DEU.22.23" type="verse">כי יהיה [כ= נער] [ק= נערה] בתולה מארשה לאיש ומצאה איש בעיר ושכב עמה׃</seg>
          <seg id="b.DEU.22.24" type="verse">והוצאתם את־שניהם אל־שער העיר ההוא וסקלתם אתם באבנים ומתו את־[כ= הנער] [ק= הנערה] על־דבר אשר לא־צעקה בעיר ואת־האיש על־דבר אשר־ענה את־אשת רעהו ובערת הרע מקרבך׃ ס</seg>
          <seg id="b.DEU.22.25" type="verse">ואם־בשדה ימצא האיש את־[כ= הנער] [ק= הנערה] המארשה והחזיק־בה האיש ושכב עמה ומת האיש אשר־שכב עמה לבדו׃</seg>
          <seg id="b.DEU.22.26" type="verse">[כ= ולנער] [ק= ולנערה] לא־תעשה דבר אין [כ= לנער] [ק= לנערה] חטא מות כי כאשר יקום איש על־רעהו ורצחו נפש כן הדבר הזה׃</seg>
          <seg id="b.DEU.22.27" type="verse">כי בשדה מצאה צעקה [כ= הנער] [ק= הנערה] המארשה ואין מושיע לה׃ ס</seg>
          <seg id="b.DEU.22.28" type="verse">כי־ימצא איש [כ= נער] [ק= נערה] בתולה אשר לא־ארשה ותפשה ושכב עמה ונמצאו׃</seg>
          <seg id="b.DEU.22.29" type="verse">ונתן האיש השכב עמה לאבי [כ= הנער] [ק= הנערה] חמשים כסף ולו־תהיה לאשה תחת אשר ענה לא־יוכל שלחה כל־ימיו׃ ס</seg>
        </div>
        <div id="b.DEU.23" type="chapter">
          <seg id="b.DEU.23.1" type="verse">לא־יקח איש את־אשת אביו ולא יגלה כנף אביו׃ ס</seg>
          <seg id="b.DEU.23.2" type="verse">לא־יבא פצוע־דכא וכרות שפכה בקהל יהוה׃ ס</seg>
          <seg id="b.DEU.23.3" type="verse">לא־יבא ממזר בקהל יהוה גם דור עשירי לא־יבא לו בקהל יהוה׃ ס</seg>
          <seg id="b.DEU.23.4" type="verse">לא־יבא עמוני ומואבי בקהל יהוה גם דור עשירי לא־יבא להם בקהל יהוה עד־עולם׃</seg>
          <seg id="b.DEU.23.5" type="verse">על־דבר אשר לא־קדמו אתכם בלחם ובמים בדרך בצאתכם ממצרים ואשר שכר עליך את־בלעם בן־בעור מפתור ארם נהרים לקללך׃</seg>
          <seg id="b.DEU.23.6" type="verse">ולא־אבה יהוה אלהיך לשמע אל־בלעם ויהפך יהוה אלהיך לך את־הקללה לברכה כי אהבך יהוה אלהיך׃</seg>
          <seg id="b.DEU.23.7" type="verse">לא־תדרש שלםם וטבתם כל־ימיך לעולם׃ ס</seg>
          <seg id="b.DEU.23.8" type="verse">לא־תתעב אדמי כי אחיך הוא ס לא־תתעב מצרי כי־גר היית בארצו׃</seg>
          <seg id="b.DEU.23.9" type="verse">בנים אשר־יולדו להם דור שלישי יבא להם בקהל יהוה׃ ס</seg>
          <seg id="b.DEU.23.10" type="verse">כי־תצא מחנה על־איביך ונשמרת מכל דבר רע׃</seg>
          <seg id="b.DEU.23.11" type="verse">כי־יהיה בך איש אשר לא־יהיה טהור מקרה־לילה ויצא אל־מחוץ למחנה לא יבא אל־תוך המחנה׃ </seg>
          <seg id="b.DEU.23.12" type="verse">והיה לפנות־ערב ירחץ במים וכבא השמש יבא אל־תוך המחנה׃</seg>
          <seg id="b.DEU.23.13" type="verse">ויד תהיה לך מחוץ למחנה ויצאת שמה חוץ׃</seg>
          <seg id="b.DEU.23.14" type="verse">ויתד תהיה לך על־אזנך והיה בשבתך חוץ וחפרתה בה ושבת וכסית את־צאתך׃</seg>
          <seg id="b.DEU.23.15" type="verse">כי יהוה אלהיך מתהלך בקרב מחנך להצילך ולתת איביך לפניך והיה מחניך קדוש ולא־יראה בך ערות דבר ושב מאחריך׃ ס</seg>
          <seg id="b.DEU.23.16" type="verse">לא־תסגיר עבד אל־אדניו אשר־ינצל אליך מעם אדניו׃</seg>
          <seg id="b.DEU.23.17" type="verse">עמך ישב בקרבך במקום אשר־יבחר באחד שעריך בטוב לו לא תוננו׃ ס</seg>
          <seg id="b.DEU.23.18" type="verse">לא־תהיה קדשה מבנות ישראל ולא־יהיה קדש מבני ישראל׃</seg>
          <seg id="b.DEU.23.19" type="verse">לא־תביא אתןן זונה ומחיר כלב בית יהוה אלהיך לכל־נדר כי תועבת יהוה אלהיך גם־שניהם׃</seg>
          <seg id="b.DEU.23.20" type="verse">לא־תשיך לאחיך נשך כסף נשך אכל נשך כל־דבר אשר ישך׃</seg>
          <seg id="b.DEU.23.21" type="verse">לנכרי תשיך ולאחיך לא תשיך למען יברךך יהוה אלהיך בכל משלח ידך על־הארץ אשר־אתה בא־שמה לרשתה׃ ס</seg>
          <seg id="b.DEU.23.22" type="verse">כי־תדר נדר ליהוה אלהיך לא תאחר לשלמו כי־דרש ידרשנו יהוה אלהיך מעמך והיה בך חטא׃</seg>
          <seg id="b.DEU.23.23" type="verse">וכי תחדל לנדר לא־יהיה בך חטא׃</seg>
          <seg id="b.DEU.23.24" type="verse">מוצא שפתיך תשמר ועשית כאשר נדרת ליהוה אלהיך נדבה אשר דברת בפיך׃ ס</seg>
          <seg id="b.DEU.23.25" type="verse">כי תבא בכרם רעך ואכלת ענבים כנפשך שבעך ואל־כליך לא תתן׃ ס</seg>
          <seg id="b.DEU.23.26" type="verse">כי תבא בקמת רעך וקטפת מלילת בידך וחרמש לא תניף על קמת רעך׃ ס</seg>
        </div>
        <div id="b.DEU.24" type="chapter">
          <seg id="b.DEU.24.1" type="verse">כי־יקח איש אשה ובעלה והיה אם־לא תמצא־חן בעיניו כי־מצא בה ערות דבר וכתב לה ספר כריתת ונתן בידה ושלחה מביתו׃</seg>
          <seg id="b.DEU.24.2" type="verse">ויצאה מביתו והלכה והיתה לאיש־אחר׃</seg>
          <seg id="b.DEU.24.3" type="verse">ושנאה האיש האחרון וכתב לה ספר כריתת ונתן בידה ושלחה מביתו או כי ימות האיש האחרון אשר־לקחה לו לאשה׃</seg>
          <seg id="b.DEU.24.4" type="verse">לא־יוכל בעלה הראשון אשר־שלחה לשוב לקחתה להיות לו לאשה אחרי אשר הטמאה כי־תועבה הוא לפני יהוה ולא תחטיא את־הארץ אשר יהוה אלהיך נתן לך נחלה׃ ס</seg>
          <seg id="b.DEU.24.5" type="verse">כי־יקח איש אשה חדשה לא יצא בצבא ולא־יעבר עליו לכל־דבר נקי יהיה לביתו שנה אחת ושמח את־אשתו אשר־לקח׃ ס</seg>
          <seg id="b.DEU.24.6" type="verse">לא־יחבל רחים ורכב כי־נפש הוא חבל׃ ס</seg>
          <seg id="b.DEU.24.7" type="verse">כי־ימצא איש גנב נפש מאחיו מבני ישראל והתעמר־בו ומכרו ומת הגנב ההוא ובערת הרע מקרבך׃</seg>
          <seg id="b.DEU.24.8" type="verse">השמר בנגע־הצרעת לשמר מאד ולעשות ככל אשר־יורו אתכם הכהנים הלוים כאשר צויתם תשמרו לעשות׃ ס</seg>
          <seg id="b.DEU.24.9" type="verse">זכור את אשר־עשה יהוה אלהיך למרים בדרך בצאתכם ממצרים׃ ס</seg>
          <seg id="b.DEU.24.10" type="verse">כי־תשה ברעך משאת מאומה לא־תבא אל־ביתו לעבט עבטו׃</seg>
          <seg id="b.DEU.24.11" type="verse">בחוץ תעמד והאיש אשר אתה נשה בו יוציא אליך את־העבוט החוצה׃</seg>
          <seg id="b.DEU.24.12" type="verse">ואם־איש עני הוא לא תשכב בעבטו׃</seg>
          <seg id="b.DEU.24.13" type="verse">השב תשיב לו את־העבוט כבא השמש ושכב בשלמתו וברךך ולך תהיה צדקה לפני יהוה אלהיך׃ ס</seg>
          <seg id="b.DEU.24.14" type="verse">לא־תעשק שכיר עני ואביון מאחיך או מגרך אשר בארצך בשעריך׃</seg>
          <seg id="b.DEU.24.15" type="verse">ביומו תתן שכרו ולא־תבוא עליו השמש כי עני הוא ואליו הוא נשא את־נפשו ולא־יקרא עליך אל־יהוה והיה בך חטא׃ ס</seg>
          <seg id="b.DEU.24.16" type="verse">לא־יומתו אבות על־בנים ובנים לא־יומתו על־אבות איש בחטאו יומתו׃ ס</seg>
          <seg id="b.DEU.24.17" type="verse">לא תטה משפט גר יתום ולא תחבל בגד אלמנה׃</seg>
          <seg id="b.DEU.24.18" type="verse">וזכרת כי עבד היית במצרים ויפדך יהוה אלהיך משם על־כן אנכי מצוך לעשות את־הדבר הזה׃ ס</seg>
          <seg id="b.DEU.24.19" type="verse">כי תקצר קצירך בשדך ושכחת עמר בשדה לא תשוב לקחתו לגר ליתום ולאלמנה יהיה למען יברךך יהוה אלהיך בכל מעשה ידיך׃</seg>
          <seg id="b.DEU.24.20" type="verse">כי תחבט זיתך לא תפאר אחריך לגר ליתום ולאלמנה יהיה׃ ס</seg>
          <seg id="b.DEU.24.21" type="verse">כי תבצר כרמך לא תעולל אחריך לגר ליתום ולאלמנה יהיה׃</seg>
          <seg id="b.DEU.24.22" type="verse">וזכרת כי־עבד היית בארץ מצרים על־כן אנכי מצוך לעשות את־הדבר הזה׃ ס</seg>
        </div>
        <div id="b.DEU.25" type="chapter">
          <seg id="b.DEU.25.1" type="verse">כי־יהיה ריב בין אנשים ונגשו אל־המשפט ושפטום והצדיקו את־הצדיק והרשיעו את־הרשע׃</seg>
          <seg id="b.DEU.25.2" type="verse">והיה אם־בן הכות הרשע והפילו השפט והכהו לפניו כדי רשעתו במספר׃</seg>
          <seg id="b.DEU.25.3" type="verse">ארבעים יכנו לא יסיף פן־יסיף להכתו על־אלה מכה רבה ונקלה אחיך לעיניך׃ ס</seg>
          <seg id="b.DEU.25.4" type="verse">לא־תחסם שור בדישו׃ ס</seg>
          <seg id="b.DEU.25.5" type="verse">כי־ישבו אחים יחדו ומת אחד מהם ובן אין־לו לא־תהיה אשת־המת החוצה לאיש זר יבמה יבא עליה ולקחה לו לאשה ויבמה׃</seg>
          <seg id="b.DEU.25.6" type="verse">והיה הבכור אשר תלד יקום על־שם אחיו המת ולא־ימחה שמו מישראל׃</seg>
          <seg id="b.DEU.25.7" type="verse">ואם־לא יחפץ האיש לקחת את־יבמתו ועלתה יבמתו השערה אל־הזקנים ואמרה מאין יבמי להקים לאחיו שם בישראל לא אבה יבמי׃</seg>
          <seg id="b.DEU.25.8" type="verse">וקראו־לו זקני־עירו ודברו אליו ועמד ואמר לא חפצתי לקחתה׃</seg>
          <seg id="b.DEU.25.9" type="verse">ונגשה יבמתו אליו לעיני הזקנים וחלצה נעלו מעל רגלו וירקה בפניו וענתה ואמרה ככה יעשה לאיש אשר לא־יבנה את־בית אחיו׃</seg>
          <seg id="b.DEU.25.10" type="verse">ונקרא שמו בישראל בית חלוץ הנעל׃ ס</seg>
          <seg id="b.DEU.25.11" type="verse">כי־ינצו אנשים יחדו איש ואחיו וקרבה אשת האחד להציל את־אישה מיד מכהו ושלחה ידה והחזיקה במבשיו׃</seg>
          <seg id="b.DEU.25.12" type="verse">וקצתה את־כפה לא תחוס עינך׃ ס</seg>
          <seg id="b.DEU.25.13" type="verse">לא־יהיה לך בכיסך אבן ואבן גדולה וקטנה׃ ס</seg>
          <seg id="b.DEU.25.14" type="verse">לא־יהיה לך בביתך איפה ואיפה גדולה וקטנה׃</seg>
          <seg id="b.DEU.25.15" type="verse">אבן שלמה וצדק יהיה־לך איפה שלמה וצדק יהיה־לך למען יאריכו ימיך על האדמה אשר־יהוה אלהיך נתן לך׃</seg>
          <seg id="b.DEU.25.16" type="verse">כי תועבת יהוה אלהיך כל־עשה אלה כל עשה עול׃ ף</seg>
          <seg id="b.DEU.25.17" type="verse">זכור את אשר־עשה לך עמלק בדרך בצאתכם ממצרים׃</seg>
          <seg id="b.DEU.25.18" type="verse">אשר קרך בדרך ויזנב בך כל־הנחשלים אחריך ואתה עיף ויגע ולא ירא אלהים׃</seg>
          <seg id="b.DEU.25.19" type="verse">והיה בהניח יהוה אלהיך לך מכל־איביך מסביב בארץ אשר יהוה־אלהיך נתן לך נחלה לרשתה תמחה את־זכר עמלק מתחת השמים לא תשכח׃ ף</seg>
        </div>
        <div id="b.DEU.26" type="chapter">
          <seg id="b.DEU.26.1" type="verse">והיה כי־תבוא אל־הארץ אשר יהוה אלהיך נתן לך נחלה וירשתה וישבת בה׃</seg>
          <seg id="b.DEU.26.2" type="verse">ולקחת מראשית כל־פרי האדמה אשר תביא מארצך אשר יהוה אלהיך נתן לך ושמת בטנא והלכת אל־המקום אשר יבחר יהוה אלהיך לשכן שמו שם׃</seg>
          <seg id="b.DEU.26.3" type="verse">ובאת אל־הכהן אשר יהיה בימים ההם ואמרת אליו הגדתי היום ליהוה אלהיך כי־באתי אל־הארץ אשר נשבע יהוה לאבתינו לתת לנו׃</seg>
          <seg id="b.DEU.26.4" type="verse">ולקח הכהן הטנא מידך והניחו לפני מזבח יהוה אלהיך׃</seg>
          <seg id="b.DEU.26.5" type="verse">וענית ואמרת לפני יהוה אלהיך ארמי אבד אבי וירד מצרימה ויגר שם במתי מעט ויהי־שם לגוי גדול עצום ורב׃</seg>
          <seg id="b.DEU.26.6" type="verse">וירעו אתנו המצרים ויענונו ויתנו עלינו עבדה קשה׃</seg>
          <seg id="b.DEU.26.7" type="verse">ונצעק אל־יהוה אלהי אבתינו וישמע יהוה את־קלנו וירא את־ענינו ואת־עמלנו ואת־לחצנו׃</seg>
          <seg id="b.DEU.26.8" type="verse">ויוצאנו יהוה ממצרים ביד חזקה ובזרע נטויה ובמרא גדל ובאתות ובמפתים׃</seg>
          <seg id="b.DEU.26.9" type="verse">ויבאנו אל־המקום הזה ויתן־לנו את־הארץ הזאת ארץ זבת חלב ודבש׃</seg>
          <seg id="b.DEU.26.10" type="verse">ועתה הנה הבאתי את־ראשית פרי האדמה אשר־נתתה לי יהוה והנחתו לפני יהוה אלהיך והשתחוית לפני יהוה אלהיך׃</seg>
          <seg id="b.DEU.26.11" type="verse">ושמחת בכל־הטוב אשר נתן־לך יהוה אלהיך ולביתך אתה והלוי והגר אשר בקרבך׃ ס</seg>
          <seg id="b.DEU.26.12" type="verse">כי תכלה לעשר את־כל־מעשר תבואתך בשנה השלישת שנת המעשר ונתתה ללוי לגר ליתום ולאלמנה ואכלו בשעריך ושבעו׃</seg>
          <seg id="b.DEU.26.13" type="verse">ואמרת לפני יהוה אלהיך בערתי הקדש מן־הבית וגם נתתיו ללוי ולגר ליתום ולאלמנה ככל־מצותך אשר צויתני לא־עברתי ממצותיך ולא שכחתי׃</seg>
          <seg id="b.DEU.26.14" type="verse">לא־אכלתי באני ממנו ולא־בערתי ממנו בטמא ולא־נתתי ממנו למת שמעתי בקול יהוה אלהי עשיתי ככל אשר צויתני׃</seg>
          <seg id="b.DEU.26.15" type="verse">השקיפה ממעון קדשך מן־השמים וברך את־עמך את־ישראל ואת האדמה אשר נתתה לנו כאשר נשבעת לאבתינו ארץ זבת חלב ודבש׃ ס</seg>
          <seg id="b.DEU.26.16" type="verse">היום הזה יהוה אלהיך מצוך לעשות את־החקים האלה ואת־המשפטים ושמרת ועשית אותם בכל־לבבך ובכל־נפשך׃</seg>
          <seg id="b.DEU.26.17" type="verse">את־יהוה האמרת היום להיות לך לאלהים וללכת בדרכיו ולשמר חקיו ומצותיו ומשפטיו ולשמע בקלו׃</seg>
          <seg id="b.DEU.26.18" type="verse">ויהוה האמירך היום להיות לו לעם סגלה כאשר דבר־לך ולשמר כל־מצותיו׃</seg>
          <seg id="b.DEU.26.19" type="verse">ולתתך עליון על כל־הגוים אשר עשה לתהלה ולשם ולתפארת ולהיתך עם־קדש ליהוה אלהיך כאשר דבר׃ ס</seg>
        </div>
        <div id="b.DEU.27" type="chapter">
          <seg id="b.DEU.27.1" type="verse">ויצו משה וזקני ישראל את־העם לאמר שמר את־כל־המצוה אשר אנכי מצוה אתכם היום׃</seg>
          <seg id="b.DEU.27.2" type="verse">והיה ביום אשר תעברו את־הירדן אל־הארץ אשר־יהוה אלהיך נתן לך והקמת לך אבנים גדלות ושדת אתם בשיד׃</seg>
          <seg id="b.DEU.27.3" type="verse">וכתבת עליהן את־כל־דברי התורה הזאת בעברך למען אשר תבא אל־הארץ אשר־יהוה אלהיך נתן לך ארץ זבת חלב ודבש כאשר דבר יהוה אלהי־אבתיך לך׃</seg>
          <seg id="b.DEU.27.4" type="verse">והיה בעברכם את־הירדן תקימו את־האבנים האלה אשר אנכי מצוה אתכם היום בהר עיבל ושדת אותם בשיד׃</seg>
          <seg id="b.DEU.27.5" type="verse">ובנית שם מזבח ליהוה אלהיך מזבח אבנים לא־תניף עליהם ברזל׃</seg>
          <seg id="b.DEU.27.6" type="verse">אבנים שלמות תבנה את־מזבח יהוה אלהיך והעלית עליו עולת ליהוה אלהיך׃</seg>
          <seg id="b.DEU.27.7" type="verse">וזבחת שלמים ואכלת שם ושמחת לפני יהוה אלהיך׃</seg>
          <seg id="b.DEU.27.8" type="verse">וכתבת על־האבנים את־כל־דברי התורה הזאת באר היטב׃ ס</seg>
          <seg id="b.DEU.27.9" type="verse">וידבר משה והכהנים הלוים אל כל־ישראל לאמר הסכת ושמע ישראל היום הזה נהיית לעם ליהוה אלהיך׃</seg>
          <seg id="b.DEU.27.10" type="verse">ושמעת בקול יהוה אלהיך ועשית את־מצותוq ואת־חקיו אשר אנכי מצוך היום׃ ס</seg>
          <seg id="b.DEU.27.11" type="verse">ויצו משה את־העם ביום ההוא לאמר׃</seg>
          <seg id="b.DEU.27.12" type="verse">אלה יעמדו לברך את־העם על־הר גרזים בעברכם את־הירדן שמעון ולוי ויהודה ויששכר ויוסף ובנימן׃</seg>
          <seg id="b.DEU.27.13" type="verse">ואלה יעמדו על־הקללה בהר עיבל ראובן גד ואשר וזבולן דן ונפתלי׃</seg>
          <seg id="b.DEU.27.14" type="verse">וענו הלוים ואמרו אל־כל־איש ישראל קול רם׃ ס</seg>
          <seg id="b.DEU.27.15" type="verse">ארור האיש אשר יעשה פסל ומסכה תועבת יהוה מעשה ידי חרש ושם בסתר וענו כל־העם ואמרו אמן׃ ס</seg>
          <seg id="b.DEU.27.16" type="verse">ארור מקלה אביו ואמו ואמר כל־העם אמן׃ ס</seg>
          <seg id="b.DEU.27.17" type="verse">ארור מסיג גבול רעהו ואמר כל־העם אמן׃ ס</seg>
          <seg id="b.DEU.27.18" type="verse">ארור משגה עור בדרך ואמר כל־העם אמן׃ ס</seg>
          <seg id="b.DEU.27.19" type="verse">ארור מטה משפט גר־יתום ואלמנה ואמר כל־העם אמן׃ ס</seg>
          <seg id="b.DEU.27.20" type="verse">ארור שכב עם־אשת אביו כי גלה כנף אביו ואמר כל־העם אמן׃ ס</seg>
          <seg id="b.DEU.27.21" type="verse">ארור שכב עם־כל־בהמה ואמר כל־העם אמן׃ ס</seg>
          <seg id="b.DEU.27.22" type="verse">ארור שכב עם־אחתו בת־אביו או בת־אמו ואמר כל־העם אמן׃ ס</seg>
          <seg id="b.DEU.27.23" type="verse">ארור שכב עם־חתנתו ואמר כל־העם אמן׃ ס</seg>
          <seg id="b.DEU.27.24" type="verse">ארור מכה רעהו בסתר ואמר כל־העם אמן׃ ס</seg>
          <seg id="b.DEU.27.25" type="verse">ארור לקח שחד להכות נפש דם נקי ואמר כל־העם אמן׃ ס</seg>
          <seg id="b.DEU.27.26" type="verse">ארור אשר לא־יקים את־דברי התורה־הזאת לעשות אותם ואמר כל־העם אמן׃ ף</seg>
        </div>
        <div id="b.DEU.28" type="chapter">
          <seg id="b.DEU.28.1" type="verse">והיה אם־שמוע תשמע בקול יהוה אלהיך לשמר לעשות את־כל־מצותיו אשר אנכי מצוך היום ונתנך יהוה אלהיך עליון על כל־גויי הארץ׃</seg>
          <seg id="b.DEU.28.2" type="verse">ובאו עליך כל־הברכות האלה והשיגך כי תשמע בקול יהוה אלהיך׃</seg>
          <seg id="b.DEU.28.3" type="verse">ברוך אתה בעיר וברוך אתה בשדה׃</seg>
          <seg id="b.DEU.28.4" type="verse">ברוך פרי־בטנך ופרי אדמתך ופרי בהמתך שגר אלפיך ועשתרות צאנך׃</seg>
          <seg id="b.DEU.28.5" type="verse">ברוך טנאך ומשארתך׃</seg>
          <seg id="b.DEU.28.6" type="verse">ברוך אתה בבאך וברוך אתה בצאתך׃</seg>
          <seg id="b.DEU.28.7" type="verse">יתן יהוה את־איביך הקמים עליך נגפים לפניך בדרך אחד יצאו אליך ובשבעה דרכים ינוסו לפניך׃</seg>
          <seg id="b.DEU.28.8" type="verse">יצו יהוה אתך את־הברכה באסמיך ובכל משלח ידך וברךך בארץ אשר־יהוה אלהיך נתן לך׃</seg>
          <seg id="b.DEU.28.9" type="verse">יקימך יהוה לו לעם קדוש כאשר נשבע־לך כי תשמר את־מצות יהוה אלהיך והלכת בדרכיו׃</seg>
          <seg id="b.DEU.28.10" type="verse">וראו כל־עמי הארץ כי שם יהוה נקרא עליך ויראו ממך׃</seg>
          <seg id="b.DEU.28.11" type="verse">והותרך יהוה לטובה בפרי בטנך ובפרי בהמתך ובפרי אדמתך על האדמה אשר נשבע יהוה לאבתיך לתת לך׃</seg>
          <seg id="b.DEU.28.12" type="verse">יפתח יהוה לך את־אוצרו הטוב את־השמים לתת מטר־ארצך בעתו ולברך את כל־מעשה ידך והלוית גוים רבים ואתה לא תלוה׃</seg>
          <seg id="b.DEU.28.13" type="verse">ונתנך יהוה לראש ולא לזנב והיית רק למעלה ולא תהיה למטה כי־תשמע אל־מצות יהוה אלהיך אשר אנכי מצוך היום לשמר ולעשות׃</seg>
          <seg id="b.DEU.28.14" type="verse">ולא תסור מכל־הדברים אשר אנכי מצוה אתכם היום ימין ושמאול ללכת אחרי אלהים אחרים לעבדם׃ ס</seg>
          <seg id="b.DEU.28.15" type="verse">והיה אם־לא תשמע בקול יהוה אלהיך לשמר לעשות את־כל־מצותיו וחקתיו אשר אנכי מצוך היום ובאו עליך כל־הקללות האלה והשיגוך׃</seg>
          <seg id="b.DEU.28.16" type="verse">ארור אתה בעיר וארור אתה בשדה׃</seg>
          <seg id="b.DEU.28.17" type="verse">ארור טנאך ומשארתך׃</seg>
          <seg id="b.DEU.28.18" type="verse">ארור פרי־בטנך ופרי אדמתך שגר אלפיך ועשתרות צאנך׃</seg>
          <seg id="b.DEU.28.19" type="verse">ארור אתה בבאך וארור אתה בצאתך׃</seg>
          <seg id="b.DEU.28.20" type="verse">ישלח יהוה בך את־המארה את־המהומה ואת־המגערת בכל־משלח ידך אשר תעשה עד השמדך ועד־אבדך מהר מפני רע מעלליך אשר עזבתני׃</seg>
          <seg id="b.DEU.28.21" type="verse">ידבק יהוה בך את־הדבר עד כלתו אתך מעל האדמה אשר־אתה בא־שמה לרשתה׃</seg>
          <seg id="b.DEU.28.22" type="verse">יככה יהוה בשחפת ובקדחת ובדלקת ובחרחר ובחרב ובשדפון ובירקון ורדפוך עד אבדך׃</seg>
          <seg id="b.DEU.28.23" type="verse">והיו שמיך אשר על־ראשך נחשת והארץ אשר־תחתיך ברזל׃</seg>
          <seg id="b.DEU.28.24" type="verse">יתן יהוה את־מטר ארצך אבק ועפר מן־השמים ירד עליך עד השמדך׃</seg>
          <seg id="b.DEU.28.25" type="verse">יתנך יהוה נגף לפני איביך בדרך אחד תצא אליו ובשבעה דרכים תנוס לפניו והיית לזעוה לכל ממלכות הארץ׃</seg>
          <seg id="b.DEU.28.26" type="verse">והיתה נבלתך למאכל לכל־עוף השמים ולבהמת הארץ ואין מחריד׃</seg>
          <seg id="b.DEU.28.27" type="verse">יככה יהוה בשחין מצרים [כ= ובעפלים] [ק= ובטחרים] ובגרב ובחרס אשר לא־תוכל להרפא׃</seg>
          <seg id="b.DEU.28.28" type="verse">יככה יהוה בשגעון ובעורון ובתמהון לבב׃</seg>
          <seg id="b.DEU.28.29" type="verse">והיית ממשש בצהרים כאשר ימשש העור באפלה ולא תצליח את־דרכיך והיית אך עשוק וגזול כל־הימים ואין מושיע׃</seg>
          <seg id="b.DEU.28.30" type="verse">אשה תארש ואיש אחר [כ= ישגלנה] [ק= ישכבנה] בית תבנה ולא־תשב בו כרם תטע ולא תחללנו׃</seg>
          <seg id="b.DEU.28.31" type="verse">שורך טבוח לעיניך ולא תאכל ממנו חמרך גזול מלפניך ולא ישוב לך צאנך נתנות לאיביך ואין לך מושיע׃</seg>
          <seg id="b.DEU.28.32" type="verse">בניך ובנתיך נתנים לעם אחר ועיניך ראות וכלות אליהם כל־היום ואין לאל ידך׃</seg>
          <seg id="b.DEU.28.33" type="verse">פרי אדמתך וכל־יגיעך יאכל עם אשר לא־ידעת והיית רק עשוק ורצוץ כל־הימים׃</seg>
          <seg id="b.DEU.28.34" type="verse">והיית משגע ממראה עיניך אשר תראה׃</seg>
          <seg id="b.DEU.28.35" type="verse">יככה יהוה בשחין רע על־הברכים ועל־השקים אשר לא־תוכל להרפא מכף רגלך ועד קדקדך׃</seg>
          <seg id="b.DEU.28.36" type="verse">יולך יהוה אתך ואת־מלךך אשר תקים עליך אל־גוי אשר לא־ידעת אתה ואבתיך ועבדת שם אלהים אחרים עץ ואבן׃</seg>
          <seg id="b.DEU.28.37" type="verse">והיית לשמה למשל ולשנינה בכל העמים אשר־ינהגך יהוה שמה׃</seg>
          <seg id="b.DEU.28.38" type="verse">זרע רב תוציא השדה ומעט תאסף כי יחסלנו הארבה׃</seg>
          <seg id="b.DEU.28.39" type="verse">כרמים תטע ועבדת ויין לא־תשתה ולא תאגר כי תאכלנו התלעת׃</seg>
          <seg id="b.DEU.28.40" type="verse">זיתים יהיו לך בכל־גבולך ושמן לא תסוך כי ישל זיתך׃</seg>
          <seg id="b.DEU.28.41" type="verse">בנים ובנות תוליד ולא־יהיו לך כי ילכו בשבי׃</seg>
          <seg id="b.DEU.28.42" type="verse">כל־עצך ופרי אדמתך יירש הצלצל׃</seg>
          <seg id="b.DEU.28.43" type="verse">הגר אשר בקרבך יעלה עליך מעלה מעלה ואתה תרד מטה מטה׃</seg>
          <seg id="b.DEU.28.44" type="verse">הוא ילוך ואתה לא תלונו הוא יהיה לראש ואתה תהיה לזנב׃</seg>
          <seg id="b.DEU.28.45" type="verse">ובאו עליך כל־הקללות האלה ורדפוך והשיגוך עד השמדך כי־לא שמעת בקול יהוה אלהיך לשמר מצותיו וחקתיו אשר צוך׃</seg>
          <seg id="b.DEU.28.46" type="verse">והיו בך לאות ולמופת ובזרעך עד־עולם׃</seg>
          <seg id="b.DEU.28.47" type="verse">תחת אשר לא־עבדת את־יהוה אלהיך בשמחה ובטוב לבב מרב כל׃</seg>
          <seg id="b.DEU.28.48" type="verse">ועבדת את־איביך אשר ישלחנו יהוה בך ברעב ובצמא ובעירם ובחסר כל ונתן על ברזל על־צוארך עד השמידו אתך׃</seg>
          <seg id="b.DEU.28.49" type="verse">ישא יהוה עליך גוי מרחוק מקצה הארץ כאשר ידאה הנשר גוי אשר לא־תשמע לשנו׃</seg>
          <seg id="b.DEU.28.50" type="verse">גוי עז פנים אשר לא־ישא פנים לזקן ונער לא יחן׃</seg>
          <seg id="b.DEU.28.51" type="verse">ואכל פרי בהמתך ופרי־אדמתך עד השמדך אשר לא־ישאיר לך דגן תירוש ויצהר שגר אלפיך ועשתרת צאנך עד האבידו אתך׃</seg>
          <seg id="b.DEU.28.52" type="verse">והצר לך בכל־שעריך עד רדת חמתיך הגבהות והבצרות אשר אתה בטח בהן בכל־ארצך והצר לך בכל־שעריך בכל־ארצך אשר נתן יהוה אלהיך לך׃</seg>
          <seg id="b.DEU.28.53" type="verse">ואכלת פרי־בטנך בשר בניך ובנתיך אשר נתן־לך יהוה אלהיך במצור ובמצוק אשר־יציק לך איבך׃</seg>
          <seg id="b.DEU.28.54" type="verse">האיש הרך בך והענג מאד תרע עינו באחיו ובאשת חיקו וביתר בניו אשר יותיר׃</seg>
          <seg id="b.DEU.28.55" type="verse">מתת לאחד מהם מבשר בניו אשר יאכל מבלי השאיר־לו כל במצור ובמצוק אשר יציק לך איבך בכל־שעריך׃</seg>
          <seg id="b.DEU.28.56" type="verse">הרכה בך והענגה אשר לא־נסתה כף־רגלה הצג על־הארץ מהתענג ומרך תרע עינה באיש חיקה ובבנה ובבתה׃</seg>
          <seg id="b.DEU.28.57" type="verse">ובשליתה היוצת מבין רגליה ובבניה אשר תלד כי־תאכלם בחסר־כל בסתר במצור ובמצוק אשר יציק לך איבך בשעריך׃</seg>
          <seg id="b.DEU.28.58" type="verse">אם־לא תשמר לעשות את־כל־דברי התורה הזאת הכתובים בספר הזה ליראה את־השם הנכבד והנורא הזה את יהוה אלהיך׃</seg>
          <seg id="b.DEU.28.59" type="verse">והפלא יהוה את־מכתך ואת מכות זרעך מכות גדלות ונאמנות וחלים רעים ונאמנים׃</seg>
          <seg id="b.DEU.28.60" type="verse">והשיב בך את כל־מדוה מצרים אשר יגרת מפניהם ודבקו בך׃</seg>
          <seg id="b.DEU.28.61" type="verse">גם כל־חלי וכל־מכה אשר לא כתוב בספר התורה הזאת יעלם יהוה עליך עד השמדך׃</seg>
          <seg id="b.DEU.28.62" type="verse">ונשארתם במתי מעט תחת אשר הייתם ככוכבי השמים לרב כי־לא שמעת בקול יהוה אלהיך׃</seg>
          <seg id="b.DEU.28.63" type="verse">והיה כאשר־שש יהוה עליכם להיטיב אתכם ולהרבות אתכם כן ישיש יהוה עליכם להאביד אתכם ולהשמיד אתכם ונסחתם מעל האדמה אשר־אתה בא־שמה לרשתה׃</seg>
          <seg id="b.DEU.28.64" type="verse">והפיצך יהוה בכל־העמים מקצה הארץ ועד־קצה הארץ ועבדת שם אלהים אחרים אשר לא־ידעת אתה ואבתיך עץ ואבן׃</seg>
          <seg id="b.DEU.28.65" type="verse">ובגוים ההם לא תרגיע ולא־יהיה מנוח לכף־רגלך ונתן יהוה לך שם לב רגז וכליון עינים ודאבון נפש׃</seg>
          <seg id="b.DEU.28.66" type="verse">והיו חייך תלאים לך מנגד ופחדת לילה ויוםם ולא תאמין בחייך׃</seg>
          <seg id="b.DEU.28.67" type="verse">בבקר תאמר מי־יתן ערב ובערב תאמר מי־יתן בקר מפחד לבבך אשר תפחד וממראה עיניך אשר תראה׃</seg>
          <seg id="b.DEU.28.68" type="verse">והשיבך יהוה מצרים באניות בדרך אשר אמרתי לך לא־תסיף עוד לראתה והתמכרתם שם לאיביך לעבדים ולשפחות ואין קנה׃ ס</seg>
          <seg id="b.DEU.28.69" type="verse">אלה דברי הברית אשר־צוה יהוה את־משה לכרת את־בני ישראל בארץ מואב מלבד הברית אשר־כרת אתם בחרב׃ ף</seg>
        </div>
        <div id="b.DEU.29" type="chapter">
          <seg id="b.DEU.29.1" type="verse">ויקרא משה אל־כל־ישראל ויאמר אלהם אתם ראיתם את כל־אשר עשה יהוה לעיניכם בארץ מצרים לפרעה ולכל־עבדיו ולכל־ארצו׃</seg>
          <seg id="b.DEU.29.2" type="verse">המסות הגדלת אשר ראו עיניך האתת והמפתים הגדלים ההם׃</seg>
          <seg id="b.DEU.29.3" type="verse">ולא־נתן יהוה לכם לב לדעת ועינים לראות ואזנים לשמע עד היום הזה׃</seg>
          <seg id="b.DEU.29.4" type="verse">ואולך אתכם ארבעים שנה במדבר לא־בלו שלמתיכם מעליכם ונעלך לא־בלתה מעל רגלך׃</seg>
          <seg id="b.DEU.29.5" type="verse">לחם לא אכלתם ויין ושכר לא שתיתם למען תדעו כי אני יהוה אלהיכם׃</seg>
          <seg id="b.DEU.29.6" type="verse">ותבאו אל־המקום הזה ויצא סיחן מלך־חשבון ועוג מלך־הבשן לקראתנו למלחמה ונכם׃</seg>
          <seg id="b.DEU.29.7" type="verse">ונקח את־ארצם ונתנה לנחלה לראובני ולגדי ולחצי שבט המנשי׃</seg>
          <seg id="b.DEU.29.8" type="verse">ושמרתם את־דברי הברית הזאת ועשיתם אתם למען תשכילו את כל־אשר תעשון׃ ף</seg>
          <seg id="b.DEU.29.9" type="verse">אתם נצבים היום כלכם לפני יהוה אלהיכם ראשיכם שבטיכם זקניכם ושטריכם כל איש ישראל׃</seg>
          <seg id="b.DEU.29.10" type="verse">טפכם נשיכם וגרך אשר בקרב מחניך מחטב עציך עד שאב מימיך׃</seg>
          <seg id="b.DEU.29.11" type="verse">לעברך בברית יהוה אלהיך ובאלתו אשר יהוה אלהיך כרת עמך היום׃</seg>
          <seg id="b.DEU.29.12" type="verse">למען הקים־אתך היום לו לעם והוא יהיה־לך לאלהים כאשר דבר־לך וכאשר נשבע לאבתיך לאברהם ליצחק וליעקב׃</seg>
          <seg id="b.DEU.29.13" type="verse">ולא אתכם לבדכם אנכי כרת את־הברית הזאת ואת־האלה הזאת׃</seg>
          <seg id="b.DEU.29.14" type="verse">כי את־אשר ישנו פה עמנו עמד היום לפני יהוה אלהינו ואת אשר איננו פה עמנו היום׃</seg>
          <seg id="b.DEU.29.15" type="verse">כי־אתם ידעתם את אשר־ישבנו בארץ מצרים ואת אשר־עברנו בקרב הגוים אשר עברתם׃</seg>
          <seg id="b.DEU.29.16" type="verse">ותראו את־שקוציהם ואת גלליהם עץ ואבן כסף וזהב אשר עמהם׃</seg>
          <seg id="b.DEU.29.17" type="verse">פן־יש בכם איש או־אשה או משפחה או־שבט אשר לבבו פנה היום מעם יהוה אלהינו ללכת לעבד את־אלהי הגוים ההם פן־יש בכם שרש פרה ראש ולענה׃</seg>
          <seg id="b.DEU.29.18" type="verse">והיה בשמעו את־דברי האלה הזאת והתברך בלבבו לאמר שלום יהיה־לי כי בשררות לבי אלך למען ספות הרוה את־הצמאה׃</seg>
          <seg id="b.DEU.29.19" type="verse">לא־יאבה יהוה סלח לו כי אז יעשן אף־יהוה וקנאתו באיש ההוא ורבצה בו כל־האלה הכתובה בספר הזה ומחה יהוה את־שמו מתחת השמים׃</seg>
          <seg id="b.DEU.29.20" type="verse">והבדילו יהוה לרעה מכל שבטי ישראל ככל אלות הברית הכתובה בספר התורה הזה׃</seg>
          <seg id="b.DEU.29.21" type="verse">ואמר הדור האחרון בניכם אשר יקומו מאחריכם והנכרי אשר יבא מארץ רחוקה וראו את־מכות הארץ ההוא ואת־תחלאיה אשר־חלה יהוה בה׃</seg>
          <seg id="b.DEU.29.22" type="verse">גפרית ומלח שרפה כל־ארצה לא תזרע ולא תצמח ולא־יעלה בה כל־עשב כמהפכת סדם ועמרה אדמה [כ= וצביים] [ק= וצבוים] אשר הפך יהוה באפו ובחמתו׃</seg>
          <seg id="b.DEU.29.23" type="verse">ואמרו כל־הגוים על־מה עשה יהוה ככה לארץ הזאת מה חרי האף הגדול הזה׃</seg>
          <seg id="b.DEU.29.24" type="verse">ואמרו על אשר עזבו את־ברית יהוה אלהי אבתם אשר כרת עםם בהוציאו אתם מארץ מצרים׃</seg>
          <seg id="b.DEU.29.25" type="verse">וילכו ויעבדו אלהים אחרים וישתחוו להם אלהים אשר לא־ידעום ולא חלק להם׃</seg>
          <seg id="b.DEU.29.26" type="verse">ויחר־אף יהוה בארץ ההוא להביא עליה את־כל־הקללה הכתובה בספר הזה׃</seg>
          <seg id="b.DEU.29.27" type="verse">ויתשם יהוה מעל אדמתם באף ובחמה ובקצף גדול וישלכם אל־ארץ אחרת כיום הזה׃</seg>
          <seg id="b.DEU.29.28" type="verse">הנסתרת ליהוה אלהינו והנגלת לנו ולבנינו עד־עולם לעשות את־כל־דברי התורה הזאת׃ ס</seg>
        </div>
        <div id="b.DEU.30" type="chapter">
          <seg id="b.DEU.30.1" type="verse">והיה כי־יבאו עליך כל־הדברים האלה הברכה והקללה אשר נתתי לפניך והשבת אל־לבבך בכל־הגוים אשר הדיחך יהוה אלהיך שמה׃</seg>
          <seg id="b.DEU.30.2" type="verse">ושבת עד־יהוה אלהיך ושמעת בקלו ככל אשר־אנכי מצוך היום אתה ובניך בכל־לבבך ובכל־נפשך׃</seg>
          <seg id="b.DEU.30.3" type="verse">ושב יהוה אלהיך את־שבותך ורחמך ושב וקבצך מכל־העמים אשר הפיצך יהוה אלהיך שמה׃</seg>
          <seg id="b.DEU.30.4" type="verse">אם־יהיה נדחך בקצה השמים משם יקבצך יהוה אלהיך ומשם יקחך׃</seg>
          <seg id="b.DEU.30.5" type="verse">והביאך יהוה אלהיך אל־הארץ אשר־ירשו אבתיך וירשתה והיטבך והרבך מאבתיך׃</seg>
          <seg id="b.DEU.30.6" type="verse">ומל יהוה אלהיך את־לבבך ואת־לבב זרעך לאהבה את־יהוה אלהיך בכל־לבבך ובכל־נפשך למען חייך׃</seg>
          <seg id="b.DEU.30.7" type="verse">ונתן יהוה אלהיך את כל־האלות האלה על־איביך ועל־שנאיך אשר רדפוך׃</seg>
          <seg id="b.DEU.30.8" type="verse">ואתה תשוב ושמעת בקול יהוה ועשית את־כל־מצותיו אשר אנכי מצוך היום׃</seg>
          <seg id="b.DEU.30.9" type="verse">והותירך יהוה אלהיך בכל מעשה ידך בפרי בטנך ובפרי בהמתך ובפרי אדמתך לטובה כי ישוב יהוה לשוש עליך לטוב כאשר־שש על־אבתיך׃</seg>
          <seg id="b.DEU.30.10" type="verse">כי תשמע בקול יהוה אלהיך לשמר מצותיו וחקתיו הכתובה בספר התורה הזה כי תשוב אל־יהוה אלהיך בכל־לבבך ובכל־נפשך׃ ף</seg>
          <seg id="b.DEU.30.11" type="verse">כי המצוה הזאת אשר אנכי מצוך היום לא־נפלאת הוא ממך ולא רחקה הוא׃</seg>
          <seg id="b.DEU.30.12" type="verse">לא בשמים הוא לאמר מי יעלה־לנו השמימה ויקחה לנו וישמענו אתה ונעשנה׃</seg>
          <seg id="b.DEU.30.13" type="verse">ולא־מעבר לים הוא לאמר מי יעבר־לנו אל־עבר הים ויקחה לנו וישמענו אתה ונעשנה׃</seg>
          <seg id="b.DEU.30.14" type="verse">כי־קרוב אליך הדבר מאד בפיך ובלבבך לעשתו׃ ס</seg>
          <seg id="b.DEU.30.15" type="verse">ראה נתתי לפניך היום את־החיים ואת־הטוב ואת־המות ואת־הרע׃</seg>
          <seg id="b.DEU.30.16" type="verse">אשר אנכי מצוך היום לאהבה את־יהוה אלהיך ללכת בדרכיו ולשמר מצותיו וחקתיו ומשפטיו וחיית ורבית וברךך יהוה אלהיך בארץ אשר־אתה בא־שמה לרשתה׃</seg>
          <seg id="b.DEU.30.17" type="verse">ואם־יפנה לבבך ולא תשמע ונדחת והשתחוית לאלהים אחרים ועבדתם׃</seg>
          <seg id="b.DEU.30.18" type="verse">הגדתי לכם היום כי אבד תאבדון לא־תאריכן ימים על־האדמה אשר אתה עבר את־הירדן לבא שמה לרשתה׃</seg>
          <seg id="b.DEU.30.19" type="verse">העידתי בכם היום את־השמים ואת־הארץ החיים והמות נתתי לפניך הברכה והקללה ובחרת בחיים למען תחיה אתה וזרעך׃</seg>
          <seg id="b.DEU.30.20" type="verse">לאהבה את־יהוה אלהיך לשמע בקלו ולדבקה־בו כי הוא חייך וארך ימיך לשבת על־האדמה אשר נשבע יהוה לאבתיך לאברהם ליצחק וליעקב לתת להם׃ ף</seg>
        </div>
        <div id="b.DEU.31" type="chapter">
          <seg id="b.DEU.31.1" type="verse">וילך משה וידבר את־הדברים האלה אל־כל־ישראל׃</seg>
          <seg id="b.DEU.31.2" type="verse">ויאמר אלהם בן־מאה ועשרים שנה אנכי היום לא־אוכל עוד לצאת ולבוא ויהוה אמר אלי לא תעבר את־הירדן הזה׃</seg>
          <seg id="b.DEU.31.3" type="verse">יהוה אלהיך הוא עבר לפניך הוא־ישמיד את־הגוים האלה מלפניך וירשתם יהושע הוא עבר לפניך כאשר דבר יהוה׃</seg>
          <seg id="b.DEU.31.4" type="verse">ועשה יהוה להם כאשר עשה לסיחון ולעוג מלכי האמרי ולארצם אשר השמיד אתם׃</seg>
          <seg id="b.DEU.31.5" type="verse">ונתנם יהוה לפניכם ועשיתם להם ככל־המצוה אשר צויתי אתכם׃</seg>
          <seg id="b.DEU.31.6" type="verse">חזקו ואמצו אל־תיראו ואל־תערצו מפניהם כי יהוה אלהיך הוא ההלך עמך לא ירפך ולא יעזבך׃ ף</seg>
          <seg id="b.DEU.31.7" type="verse">ויקרא משה ליהושע ויאמר אליו לעיני כל־ישראל חזק ואמץ כי אתה תבוא את־העם הזה אל־הארץ אשר נשבע יהוה לאבתם לתת להם ואתה תנחילנה אותם׃</seg>
          <seg id="b.DEU.31.8" type="verse">ויהוה הוא ההלך לפניך הוא יהיה עמך לא ירפך ולא יעזבך לא תירא ולא תחת׃</seg>
          <seg id="b.DEU.31.9" type="verse">ויכתב משה את־התורה הזאת ויתנה אל־הכהנים בני לוי הנשאים את־ארון ברית יהוה ואל־כל־זקני ישראל׃</seg>
          <seg id="b.DEU.31.10" type="verse">ויצו משה אותם לאמר מקץ שבע שנים במעד שנת השמטה בחג הסכות׃</seg>
          <seg id="b.DEU.31.11" type="verse">בבוא כל־ישראל לראות את־פני יהוה אלהיך במקום אשר יבחר תקרא את־התורה הזאת נגד כל־ישראל באזניהם׃</seg>
          <seg id="b.DEU.31.12" type="verse">הקהל את־העם האנשים והנשים והטף וגרך אשר בשעריך למען ישמעו ולמען ילמדו ויראו את־יהוה אלהיכם ושמרו לעשות את־כל־דברי התורה הזאת׃</seg>
          <seg id="b.DEU.31.13" type="verse">ובניהם אשר לא־ידעו ישמעו ולמדו ליראה את־יהוה אלהיכם כל־הימים אשר אתם חיים על־האדמה אשר אתם עברים את־הירדן שמה לרשתה׃ ף</seg>
          <seg id="b.DEU.31.14" type="verse">ויאמר יהוה אל־משה הן קרבו ימיך למות קרא את־יהושע והתיצבו באהל מועד ואצונו וילך משה ויהושע ויתיצבו באהל מועד׃</seg>
          <seg id="b.DEU.31.15" type="verse">וירא יהוה באהל בעמוד עןן ויעמד עמוד העןן על־פתח האהל׃ ס</seg>
          <seg id="b.DEU.31.16" type="verse">ויאמר יהוה אל־משה הנך שכב עם־אבתיך וקם העם הזה וזנה אחרי אלהי נכר־הארץ אשר הוא בא־שמה בקרבו ועזבני והפר את־בריתי אשר כרתי אתו׃</seg>
          <seg id="b.DEU.31.17" type="verse">וחרה אפי בו ביום־ההוא ועזבתים והסתרתי פני מהם והיה לאכל ומצאהו רעות רבות וצרות ואמר ביום ההוא הלא על כי־אין אלהי בקרבי מצאוני הרעות האלה׃</seg>
          <seg id="b.DEU.31.18" type="verse">ואנכי הסתר אסתיר פני ביום ההוא על כל־הרעה אשר עשה כי פנה אל־אלהים אחרים׃</seg>
          <seg id="b.DEU.31.19" type="verse">ועתה כתבו לכם את־השירה הזאת ולמדה את־בני־ישראל שימה בפיהם למען תהיה־לי השירה הזאת לעד בבני ישראל׃</seg>
          <seg id="b.DEU.31.20" type="verse">כי־אביאנו אל־האדמה אשר־נשבעתי לאבתיו זבת חלב ודבש ואכל ושבע ודשן ופנה אל־אלהים אחרים ועבדום ונאצוני והפר את־בריתי׃</seg>
          <seg id="b.DEU.31.21" type="verse">והיה כי־תמצאן אתו רעות רבות וצרות וענתה השירה הזאת לפניו לעד כי לא תשכח מפי זרעו כי ידעתי את־יצרו אשר הוא עשה היום בטרם אביאנו אל־הארץ אשר נשבעתי׃</seg>
          <seg id="b.DEU.31.22" type="verse">ויכתב משה את־השירה הזאת ביום ההוא וילמדה את־בני ישראל׃</seg>
          <seg id="b.DEU.31.23" type="verse">ויצו את־יהושע בן־נון ויאמר חזק ואמץ כי אתה תביא את־בני ישראל אל־הארץ אשר־נשבעתי להם ואנכי אהיה עמך׃</seg>
          <seg id="b.DEU.31.24" type="verse">ויהי ככלות משה לכתב את־דברי התורה־הזאת על־ספר עד תםם׃</seg>
          <seg id="b.DEU.31.25" type="verse">ויצו משה את־הלוים נשאי ארון ברית־יהוה לאמר׃</seg>
          <seg id="b.DEU.31.26" type="verse">לקח את ספר התורה הזה ושמתם אתו מצד ארון ברית־יהוה אלהיכם והיה־שם בך לעד׃</seg>
          <seg id="b.DEU.31.27" type="verse">כי אנכי ידעתי את־מריך ואת־ערפך הקשה הן בעודני חי עםכם היום ממרים היתם עם־יהוה ואף כי־אחרי מותי׃</seg>
          <seg id="b.DEU.31.28" type="verse">הקהילו אלי את־כל־זקני שבטיכם ושטריכם ואדברה באזניהם את הדברים האלה ואעידה בם את־השמים ואת־הארץ׃</seg>
          <seg id="b.DEU.31.29" type="verse">כי ידעתי אחרי מותי כי־השחת תשחתון וסרתם מן־הדרך אשר צויתי אתכם וקראת אתכם הרעה באחרית הימים כי־תעשו את־הרע בעיני יהוה להכעיסו במעשה ידיכם׃</seg>
          <seg id="b.DEU.31.30" type="verse">וידבר משה באזני כל־קהל ישראל את־דברי השירה הזאת עד תםם׃ ף</seg>
        </div>
        <div id="b.DEU.32" type="chapter">
          <seg id="b.DEU.32.1" type="verse">האזינו השמים ואדברה ותשמע הארץ אמרי־פי׃</seg>
          <seg id="b.DEU.32.2" type="verse">יערף כמטר לקחי תזל כטל אמרתי כשעירם עלי־דשא וכרביבים עלי־עשב׃</seg>
          <seg id="b.DEU.32.3" type="verse">כי שם יהוה אקרא הבו גדל לאלהינו׃</seg>
          <seg id="b.DEU.32.4" type="verse">הצור תמים פעלו כי כל־דרכיו משפט אל אמונה ואין עול צדיק וישר הוא׃</seg>
          <seg id="b.DEU.32.5" type="verse">שחת לו לא בניו מוםם דור עקש ופתלתל׃</seg>
          <seg id="b.DEU.32.6" type="verse">ה־ליהוה תגמלו־זאת עם נבל ולא חכם הלוא־הוא אביך קנך הוא עשך ויכננך׃</seg>
          <seg id="b.DEU.32.7" type="verse">זכר ימות עולם בינו שנות דור־ודור שאל אביך ויגדך זקניך ויאמרו לך׃</seg>
          <seg id="b.DEU.32.8" type="verse">בהנחל עליון גוים בהפרידו בני אדם יצב גבלת עמים למספר בני ישראל׃</seg>
          <seg id="b.DEU.32.9" type="verse">כי חלק יהוה עמו יעקב חבל נחלתו׃</seg>
          <seg id="b.DEU.32.10" type="verse">ימצאהו בארץ מדבר ובתהו ילל ישמן יסבבנהו יבוננהו יצרנהו כאישון עינו׃</seg>
          <seg id="b.DEU.32.11" type="verse">כנשר יעיר קנו על־גוזליו ירחף יפרש כנפיו יקחהו ישאהו על־אברתו׃</seg>
          <seg id="b.DEU.32.12" type="verse">יהוה בדד ינחנו ואין עמו אל נכר׃</seg>
          <seg id="b.DEU.32.13" type="verse">ירכבהו על־[כ= במותי] [ק= במתי] ארץ ויאכל תנובת שדי וינקהו דבש מסלע ושמן מחלמיש צור׃</seg>
          <seg id="b.DEU.32.14" type="verse">חמאת בקר וחלב צאן עם־חלב כרים ואילים בני־בשן ועתודים עם־חלב כליות חטה ודם־ענב תשתה־חמר׃</seg>
          <seg id="b.DEU.32.15" type="verse">וישמן ישרון ויבעט שמנת עבית כשית ויטש אלוה עשהו וינבל צור ישעתו׃</seg>
          <seg id="b.DEU.32.16" type="verse">יקנאהו בזרים בתועבת יכעיסהו׃</seg>
          <seg id="b.DEU.32.17" type="verse">יזבחו לשדים לא אלה אלהים לא ידעום חדשים מקרב באו לא שערום אבתיכם׃</seg>
          <seg id="b.DEU.32.18" type="verse">צור ילדך תשי ותשכח אל מחללך׃</seg>
          <seg id="b.DEU.32.19" type="verse">וירא יהוה וינאץ מכעס בניו ובנתיו׃</seg>
          <seg id="b.DEU.32.20" type="verse">ויאמר אסתירה פני מהם אראה מה אחריתם כי דור תהפכת המה בנים לא־אמן בם׃</seg>
          <seg id="b.DEU.32.21" type="verse">הם קנאוני בלא־אל כעסוני בהבליהם ואני אקניאם בלא־עם בגוי נבל אכעיסם׃</seg>
          <seg id="b.DEU.32.22" type="verse">כי־אש קדחה באפי ותיקד עד־שאול תחתית ותאכל ארץ ויבלה ותלהט מוסדי הרים׃</seg>
          <seg id="b.DEU.32.23" type="verse">אספה עלימו רעות חצי אכלה־בם׃</seg>
          <seg id="b.DEU.32.24" type="verse">מזי רעב ולחמי רשף וקטב מרירי ושן־בהמות אשלח־בם עם־חמת זחלי עפר׃</seg>
          <seg id="b.DEU.32.25" type="verse">מחוץ תשכל־חרב ומחדרים אימה גם־בחור גם־בתולה יונק עם־איש שיבה׃</seg>
          <seg id="b.DEU.32.26" type="verse">אמרתי אפאיהם אשביתה מאנוש זכרם׃</seg>
          <seg id="b.DEU.32.27" type="verse">לולי כעס אויב אגור פן־ינכרו צרימו פן־יאמרו ידינו רמה ולא יהוה פעל כל־זאת׃</seg>
          <seg id="b.DEU.32.28" type="verse">כי־גוי אבד עצות המה ואין בהם תבונה׃</seg>
          <seg id="b.DEU.32.29" type="verse">לו חכמו ישכילו זאת יבינו לאחריתם׃</seg>
          <seg id="b.DEU.32.30" type="verse">איכה ירדף אחד אלף ושנים יניסו רבבה אם־לא כי־צורם מכרם ויהוה הסגירם׃</seg>
          <seg id="b.DEU.32.31" type="verse">כי לא כצורנו צורם ואיבינו פלילים׃</seg>
          <seg id="b.DEU.32.32" type="verse">כי־מגפן סדם גפנם ומשדמת עמרה ענבמו ענבי־רוש אשכלת מררת למו׃</seg>
          <seg id="b.DEU.32.33" type="verse">חמת תנינם יינם וראש פתנים אכזר׃</seg>
          <seg id="b.DEU.32.34" type="verse">הלא־הוא כמס עמדי חתם באוצרתי׃</seg>
          <seg id="b.DEU.32.35" type="verse">לי נקם ושלם לעת תמוט רגלם כי קרוב יום אידם וחש עתדת למו׃</seg>
          <seg id="b.DEU.32.36" type="verse">כי־ידין יהוה עמו ועל־עבדיו יתנחם כי יראה כי־אזלת יד ואפס עצור ועזוב׃</seg>
          <seg id="b.DEU.32.37" type="verse">ואמר אי אלהימו צור חסיו בו׃</seg>
          <seg id="b.DEU.32.38" type="verse">אשר חלב זבחימו יאכלו ישתו יין נסיכם יקומו ויעזרכם יהי עליכם סתרה׃</seg>
          <seg id="b.DEU.32.39" type="verse">ראו עתה כי אני אני הוא ואין אלהים עמדי אני אמית ואחיה מחצתי ואני ארפא ואין מידי מציל׃</seg>
          <seg id="b.DEU.32.40" type="verse">כי־אשא אל־שמים ידי ואמרתי חי אנכי לעלם׃</seg>
          <seg id="b.DEU.32.41" type="verse">אם־שנותי ברק חרבי ותאחז במשפט ידי אשיב נקם לצרי ולמשנאי אשלם׃</seg>
          <seg id="b.DEU.32.42" type="verse">אשכיר חצי מדם וחרבי תאכל בשר מדם חלל ושביה מראש פרעות אויב׃</seg>
          <seg id="b.DEU.32.43" type="verse">הרנינו גוים עמו כי דם־עבדיו יקום ונקם ישיב לצריו וכפר אדמתו עמו׃ ף</seg>
          <seg id="b.DEU.32.44" type="verse">ויבא משה וידבר את־כל־דברי השירה־הזאת באזני העם הוא והושע בן־נון׃</seg>
          <seg id="b.DEU.32.45" type="verse">ויכל משה לדבר את־כל־הדברים האלה אל־כל־ישראל׃</seg>
          <seg id="b.DEU.32.46" type="verse">ויאמר אלהם שימו לבבכם לכל־הדברים אשר אנכי מעיד בכם היום אשר תצום את־בניכם לשמר לעשות את־כל־דברי התורה הזאת׃</seg>
          <seg id="b.DEU.32.47" type="verse">כי לא־דבר רק הוא םכם כי־הוא חייכם ובדבר הזה תאריכו ימים על־האדמה אשר אתם עברים את־הירדן שמה לרשתה׃ ף</seg>
          <seg id="b.DEU.32.48" type="verse">וידבר יהוה אל־משה בעצם היום הזה לאמר׃</seg>
          <seg id="b.DEU.32.49" type="verse">עלה אל־הר העברים הזה הר־נבו אשר בארץ מואב אשר על־פני ירחו וראה את־ארץ כנען אשר אני נתן לבני ישראל לאחזה׃</seg>
          <seg id="b.DEU.32.50" type="verse">ומת בהר אשר אתה עלה שמה והאסף אל־עמיך כאשר־מת אהרן אחיך בהר ההר ויאסף אל־עמיו׃</seg>
          <seg id="b.DEU.32.51" type="verse">על אשר מעלתם בי בתוך בני ישראל במי־מריבת קדש מדבר־צן על אשר לא־קדשתם אותי בתוך בני ישראל׃</seg>
          <seg id="b.DEU.32.52" type="verse">כי מנגד תראה את־הארץ ושמה לא תבוא אל־הארץ אשר־אני נתן לבני ישראל׃ ף</seg>
        </div>
        <div id="b.DEU.33" type="chapter">
          <seg id="b.DEU.33.1" type="verse">וזאת הברכה אשר ברך משה איש האלהים את־בני ישראל לפני מותו׃</seg>
          <seg id="b.DEU.33.2" type="verse">ויאמר יהוה מסיני בא וזרח משעיר למו הופיע מהר פארן ואתה מרבבת קדש מימינו [כ= אשדת] [ק= אש] [ק= דת] למו׃</seg>
          <seg id="b.DEU.33.3" type="verse">אף חבב עמים כל־קדשיו בידך והם תכו לרגלך ישא מדברתיך׃</seg>
          <seg id="b.DEU.33.4" type="verse">תורה צוה־לנו משה מורשה קהלת יעקב׃</seg>
          <seg id="b.DEU.33.5" type="verse">ויהי בישרון מלך בהתאסף ראשי עם יחד שבטי ישראל׃</seg>
          <seg id="b.DEU.33.6" type="verse">יחי ראובן ואל־ימת ויהי מתיו מספר׃ ס</seg>
          <seg id="b.DEU.33.7" type="verse">וזאת ליהודה ויאמר שמע יהוה קול יהודה ואל־עמו תביאנו ידיו רב לו ועזר מצריו תהיה׃ ס</seg>
          <seg id="b.DEU.33.8" type="verse">וללוי אמר תמיך ואוריך לאיש חסידך אשר נסיתו במסה תריבהו על־מי מריבה׃</seg>
          <seg id="b.DEU.33.9" type="verse">האמר לאביו ולאמו לא ראיתיו ואת־אחיו לא הכיר ואת־[כ= בנו] [ק= בניו] לא ידע כי שמרו אמרתך ובריתך ינצרו׃</seg>
          <seg id="b.DEU.33.10" type="verse">יורו משפטיך ליעקב ותורתך לישראל ישימו קטורה באפך וכליל על־מזבחך׃</seg>
          <seg id="b.DEU.33.11" type="verse">ברך יהוה חילו ופעל ידיו תרצה מחץ מתנים קמיו ומשנאיו מן־יקומון׃ ס</seg>
          <seg id="b.DEU.33.12" type="verse">לבנימן אמר ידיד יהוה ישכן לבטח עליו חףף עליו כל־היום ובין כתיפיו שכן׃ ס</seg>
          <seg id="b.DEU.33.13" type="verse">וליוסף אמר מברכת יהוה ארצו ממגד שמים מטל ומתהום רבצת תחת׃</seg>
          <seg id="b.DEU.33.14" type="verse">וממגד תבואת שמש וממגד גרש ירחים׃</seg>
          <seg id="b.DEU.33.15" type="verse">ומראש הררי־קדם וממגד גבעות עולם׃</seg>
          <seg id="b.DEU.33.16" type="verse">וממגד ארץ ומלאה ורצון שכני סנה תבואתה לראש יוסף ולקדקד נזיר אחיו׃</seg>
          <seg id="b.DEU.33.17" type="verse">בכור שורו הדר לו וקרני ראם קרניו בהם עמים ינגח יחדו אפסי־ארץ והם רבבות אפרים והם אלפי מנשה׃ ס</seg>
          <seg id="b.DEU.33.18" type="verse">ולזבולן אמר שמח זבולן בצאתך ויששכר באהליך׃</seg>
          <seg id="b.DEU.33.19" type="verse">עמים הר־יקראו שם יזבחו זבחי־צדק כי שפע ימים יינקו ושפוני טמוני חול׃ ס</seg>
          <seg id="b.DEU.33.20" type="verse">ולגד אמר ברוך מרחיב גד כלביא שכן וטרף זרוע אף־קדקד׃</seg>
          <seg id="b.DEU.33.21" type="verse">וירא ראשית לו כי־שם חלקת מחקק ספון ויתא ראשי עם צדקת יהוה עשה ומשפטיו עם־ישראל׃ ס</seg>
          <seg id="b.DEU.33.22" type="verse">ולדן אמר דן גור אריה יזנק מן־הבשן׃</seg>
          <seg id="b.DEU.33.23" type="verse">ולנפתלי אמר נפתלי שבע רצון ומלא ברכת יהוה ים ודרום ירשה׃ ס</seg>
          <seg id="b.DEU.33.24" type="verse">ולאשר אמר ברוך מבנים אשר יהי רצוי אחיו וטבל בשמן רגלו׃</seg>
          <seg id="b.DEU.33.25" type="verse">ברזל ונחשת מנעליך וכימיך דבאך׃</seg>
          <seg id="b.DEU.33.26" type="verse">אין כאל ישרון רכב שמים בעזרך ובגאותו שחקים׃</seg>
          <seg id="b.DEU.33.27" type="verse">מענה אלהי קדם ומתחת זרעת עולם ויגרש מפניך אויב ויאמר השמד׃</seg>
          <seg id="b.DEU.33.28" type="verse">וישכן ישראל בטח בדד עין יעקב אל־ארץ דגן ותירוש אף־שמיו יערפו טל׃</seg>
          <seg id="b.DEU.33.29" type="verse">אשריך ישראל מי כמוך עם נושע ביהוה מגן עזרך ואשר־חרב גאותך ויכחשו איביך לך ואתה על־במותימו תדרך׃ ס</seg>
        </div>
        <div id="b.DEU.34" type="chapter">
          <seg id="b.DEU.34.1" type="verse">ויעל משה מערבת מואב אל־הר נבו ראש הפסגה אשר על־פני ירחו ויראהו יהוה את־כל־הארץ את־הגלעד עד־דן׃</seg>
          <seg id="b.DEU.34.2" type="verse">ואת כל־נפתלי ואת־ארץ אפרים ומנשה ואת כל־ארץ יהודה עד הים האחרון׃</seg>
          <seg id="b.DEU.34.3" type="verse">ואת־הנגב ואת־הככר בקעת ירחו עיר התמרים עד־צער׃</seg>
          <seg id="b.DEU.34.4" type="verse">ויאמר יהוה אליו זאת הארץ אשר נשבעתי לאברהם ליצחק וליעקב לאמר לזרעך אתננה הראיתיך בעיניך ושמה לא תעבר׃</seg>
          <seg id="b.DEU.34.5" type="verse">וימת שם משה עבד־יהוה בארץ מואב על־פי יהוה׃</seg>
          <seg id="b.DEU.34.6" type="verse">ויקבר אתו בגי בארץ מואב מול בית פעור ולא־ידע איש את־קברתו עד היום הזה׃</seg>
          <seg id="b.DEU.34.7" type="verse">ומשה בן־מאה ועשרים שנה במתו לא־כהתה עינו ולא־נס לחה׃</seg>
          <seg id="b.DEU.34.8" type="verse">ויבכו בני ישראל את־משה בערבת מואב שלשים יום ויתמו ימי בכי אבל משה׃</seg>
          <seg id="b.DEU.34.9" type="verse">ויהושע בן־נון מלא רוח חכמה כי־סמך משה את־ידיו עליו וישמעו אליו בני־ישראל ויעשו כאשר צוה יהוה את־משה׃</seg>
          <seg id="b.DEU.34.10" type="verse">ולא־קם נביא עוד בישראל כמשה אשר ידעו יהוה פנים אל־פנים׃</seg>
          <seg id="b.DEU.34.11" type="verse">לכל־האתות והמופתים אשר שלחו יהוה לעשות בארץ מצרים לפרעה ולכל־עבדיו ולכל־ארצו׃</seg>
          <seg id="b.DEU.34.12" type="verse">ולכל היד החזקה ולכל המורא הגדול אשר עשה משה לעיני כל־ישראל׃</seg>
        </div>
      </div>
      <div id="b.JOS" type="book">
        <div id="b.JOS.1" type="chapter">
          <seg id="b.JOS.1.1" type="verse">ויהי אחרי מות משה עבד יהוה ויאמר יהוה אל־יהושע בן־נון משרת משה לאמר׃</seg>
          <seg id="b.JOS.1.2" type="verse">משה עבדי מת ועתה קום עבר את־הירדן הזה אתה וכל־העם הזה אל־הארץ אשר אנכי נתן להם לבני ישראל׃</seg>
          <seg id="b.JOS.1.3" type="verse">כל־מקום אשר תדרך כף־רגלכם בו לכם נתתיו כאשר דברתי אל־משה׃</seg>
          <seg id="b.JOS.1.4" type="verse">מהמדבר והלבנון הזה ועד־הנהר הגדול נהר־פרת כל ארץ החתים ועד־הים הגדול מבוא השמש יהיה גבולכם׃</seg>
          <seg id="b.JOS.1.5" type="verse">לא־יתיצב איש לפניך כל ימי חייך כאשר הייתי עם־משה אהיה עמך לא ארפך ולא אעזבך׃</seg>
          <seg id="b.JOS.1.6" type="verse">חזק ואמץ כי אתה תנחיל את־העם הזה את־הארץ אשר־נשבעתי לאבותם לתת להם׃</seg>
          <seg id="b.JOS.1.7" type="verse">רק חזק ואמץ מאד לשמר לעשות ככל־התורה אשר צוך משה עבדי אל־תסור ממנו ימין ושמאול למען תשכיל בכל אשר תלך׃</seg>
          <seg id="b.JOS.1.8" type="verse">לא־ימוש ספר התורה הזה מפיך והגית בו יוםם ולילה למען תשמר לעשות ככל־הכתוב בו כי־אז תצליח את־דרךך ואז תשכיל׃</seg>
          <seg id="b.JOS.1.9" type="verse">הלוא צויתיך חזק ואמץ אל־תערץ ואל־תחת כי עמך יהוה אלהיך בכל אשר תלך׃ ף</seg>
          <seg id="b.JOS.1.10" type="verse">ויצו יהושע את־שטרי העם לאמר׃</seg>
          <seg id="b.JOS.1.11" type="verse">עברו בקרב המחנה וצוו את־העם לאמר הכינו לכם צידה כי בעוד שלשת ימים אתם עברים את־הירדן הזה לבוא לרשת את־הארץ אשר יהוה אלהיכם נתן לכם לרשתה׃ ס</seg>
          <seg id="b.JOS.1.12" type="verse">ולראובני ולגדי ולחצי שבט המנשה אמר יהושע לאמר׃</seg>
          <seg id="b.JOS.1.13" type="verse">זכור את־הדבר אשר צוה אתכם משה עבד־יהוה לאמר יהוה אלהיכם מניח לכם ונתן לכם את־הארץ הזאת׃</seg>
          <seg id="b.JOS.1.14" type="verse">נשיכם טפכם ומקניכם ישבו בארץ אשר נתן לכם משה בעבר הירדן ואתם תעברו חמשים לפני אחיכם כל גבורי החיל ועזרתם אותם׃</seg>
          <seg id="b.JOS.1.15" type="verse">עד אשר־יניח יהוה לאחיכם ככם וירשו גם־המה את־הארץ אשר־יהוה אלהיכם נתן להם ושבתם לארץ ירשתכם וירשתם אותה אשר נתן לכם משה עבד יהוה בעבר הירדן מזרח השמש׃</seg>
          <seg id="b.JOS.1.16" type="verse">ויענו את־יהושע לאמר כל אשר־צויתנו נעשה ואל־כל־אשר תשלחנו נלך׃</seg>
          <seg id="b.JOS.1.17" type="verse">ככל אשר־שמענו אל־משה כן נשמע אליך רק יהיה יהוה אלהיך עמך כאשר היה עם־משה׃</seg>
          <seg id="b.JOS.1.18" type="verse">כל־איש אשר־ימרה את־פיך ולא־ישמע את־דבריך לכל אשר־תצונו יומת רק חזק ואמץ׃ ף</seg>
        </div>
        <div id="b.JOS.2" type="chapter">
          <seg id="b.JOS.2.1" type="verse">וישלח יהושע־בן־נון מן־השטים שנים־אנשים מרגלים חרש לאמר לכו ראו את־הארץ ואת־יריחו וילכו ויבאו בית־אשה זונה ושמה רחב וישכבו־שמה׃</seg>
          <seg id="b.JOS.2.2" type="verse">ויאמר למלך יריחו לאמר הנה אנשים באו הנה הלילה מבני ישראל לחפר את־הארץ׃</seg>
          <seg id="b.JOS.2.3" type="verse">וישלח מלך יריחו אל־רחב לאמר הוציאי האנשים הבאים אליך אשר־באו לביתך כי לחפר את־כל־הארץ באו׃</seg>
          <seg id="b.JOS.2.4" type="verse">ותקח האשה את־שני האנשים ותצפנו ותאמר כן באו אלי האנשים ולא ידעתי מאין המה׃</seg>
          <seg id="b.JOS.2.5" type="verse">ויהי השער לסגור בחשך והאנשים יצאו לא ידעתי אנה הלכו האנשים רדפו מהר אחריהם כי תשיגום׃</seg>
          <seg id="b.JOS.2.6" type="verse">והיא העלתם הגגה ותטמנם בפשתי העץ הערכות לה על־הגג׃</seg>
          <seg id="b.JOS.2.7" type="verse">והאנשים רדפו אחריהם דרך הירדן על המעברות והשער סגרו אחרי כאשר יצאו הרדפים אחריהם׃</seg>
          <seg id="b.JOS.2.8" type="verse">והמה טרם ישכבון והיא עלתה עליהם על־הגג׃</seg>
          <seg id="b.JOS.2.9" type="verse">ותאמר אל־האנשים ידעתי כי־נתן יהוה לכם את־הארץ וכי־נפלה אימתכם עלינו וכי נמגו כל־ישבי הארץ מפניכם׃</seg>
          <seg id="b.JOS.2.10" type="verse">כי שמענו את אשר־הוביש יהוה את־מי ים־סוף מפניכם בצאתכם ממצרים ואשר עשיתם לשני מלכי האמרי אשר בעבר הירדן לסיחן ולעוג אשר החרמתם אותם׃</seg>
          <seg id="b.JOS.2.11" type="verse">ונשמע וימס לבבנו ולא־קמה עוד רוח באיש מפניכם כי יהוה אלהיכם הוא אלהים בשמים ממעל ועל־הארץ מתחת׃</seg>
          <seg id="b.JOS.2.12" type="verse">ועתה השבעו־נא לי ביהוה כי־עשיתי עםכם חסד ועשיתם גם־אתם עם־בית אבי חסד ונתתם לי אות אמת׃</seg>
          <seg id="b.JOS.2.13" type="verse">והחיתם את־אבי ואת־אמי ואת־אחי ואת־[כ= אחותי] [ק= אחיותי] ואת כל־אשר להם והצלתם את־נפשתינו ממות׃</seg>
          <seg id="b.JOS.2.14" type="verse">ויאמרו לה האנשים נפשנו תחתיכם למות אם לא תגידו את־דברנו זה והיה בתת־יהוה לנו את־הארץ ועשינו עמך חסד ואמת׃</seg>
          <seg id="b.JOS.2.15" type="verse">ותורדם בחבל בעד החלון כי ביתה בקיר החומה ובחומה היא יושבת׃</seg>
          <seg id="b.JOS.2.16" type="verse">ותאמר להם ההרה לכו פן־יפגעו בכם הרדפים ונחבתם שמה שלשת ימים עד שוב הרדפים ואחר תלכו לדרככם׃</seg>
          <seg id="b.JOS.2.17" type="verse">ויאמרו אליה האנשים נקים אנחנו משבעתך הזה אשר השבעתנו׃</seg>
          <seg id="b.JOS.2.18" type="verse">הנה אנחנו באים בארץ את־תקות חוט השני הזה תקשרי בחלון אשר הורדתנו בו ואת־אביך ואת־אמך ואת־אחיך ואת כל־בית אביך תאספי אליך הביתה׃</seg>
          <seg id="b.JOS.2.19" type="verse">והיה כל אשר־יצא מדלתי ביתך החוצה דמו בראשו ואנחנו נקים וכל אשר יהיה אתך בבית דמו בראשנו אם־יד תהיה־בו׃</seg>
          <seg id="b.JOS.2.20" type="verse">ואם־תגידי את־דברנו זה והיינו נקים משבעתך אשר השבעתנו׃</seg>
          <seg id="b.JOS.2.21" type="verse">ותאמר כדבריכם כן־הוא ותשלחם וילכו ותקשר את־תקות השני בחלון׃</seg>
          <seg id="b.JOS.2.22" type="verse">וילכו ויבאו ההרה וישבו שם שלשת ימים עד־שבו הרדפים ויבקשו הרדפים בכל־הדרך ולא מצאו׃</seg>
          <seg id="b.JOS.2.23" type="verse">וישבו שני האנשים וירדו מההר ויעברו ויבאו אל־יהושע בן־נון ויספרו־לו את כל־המצאות אותם׃</seg>
          <seg id="b.JOS.2.24" type="verse">ויאמרו אל־יהושע כי־נתן יהוה בידנו את־כל־הארץ וגם־נמגו כל־ישבי הארץ מפנינו׃ ס</seg>
        </div>
        <div id="b.JOS.3" type="chapter">
          <seg id="b.JOS.3.1" type="verse">וישכם יהושע בבקר ויסעו מהשטים ויבאו עד־הירדן הוא וכל־בני ישראל וילנו שם טרם יעברו׃</seg>
          <seg id="b.JOS.3.2" type="verse">ויהי מקצה שלשת ימים ויעברו השטרים בקרב המחנה׃</seg>
          <seg id="b.JOS.3.3" type="verse">ויצוו את־העם לאמר כראותכם את ארון ברית־יהוה אלהיכם והכהנים הלוים נשאים אתו ואתם תסעו ממקוםכם והלכתם אחריו׃</seg>
          <seg id="b.JOS.3.4" type="verse">אך רחוק יהיה ביניכם [כ= ובינו] [ק= וביניו] כאלפים אמה במדה אל־תקרבו אליו למען אשר־תדעו את־הדרך אשר תלכו־בה כי לא עברתם בדרך מתמול שלשום׃ ס</seg>
          <seg id="b.JOS.3.5" type="verse">ויאמר יהושע אל־העם התקדשו כי מחר יעשה יהוה בקרבכם נפלאות׃</seg>
          <seg id="b.JOS.3.6" type="verse">ויאמר יהושע אל־הכהנים לאמר שאו את־ארון הברית ועברו לפני העם וישאו את־ארון הברית וילכו לפני העם׃ ס</seg>
          <seg id="b.JOS.3.7" type="verse">ויאמר יהוה אל־יהושע היום הזה אחל גדלך בעיני כל־ישראל אשר ידעון כי כאשר הייתי עם־משה אהיה עמך׃</seg>
          <seg id="b.JOS.3.8" type="verse">ואתה תצוה את־הכהנים נשאי ארון־הברית לאמר כבאכם עד־קצה מי הירדן בירדן תעמדו׃ ף</seg>
          <seg id="b.JOS.3.9" type="verse">ויאמר יהושע אל־בני ישראל גשו הנה ושמעו את־דברי יהוה אלהיכם׃</seg>
          <seg id="b.JOS.3.10" type="verse">ויאמר יהושע בזאת תדעון כי אל חי בקרבכם והורש יוריש מפניכם את־הכנעני ואת־החתי ואת־החוי ואת־הפרזי ואת־הגרגשי והאמרי והיבוסי׃</seg>
          <seg id="b.JOS.3.11" type="verse">הנה ארון הברית אדון כל־הארץ עבר לפניכם בירדן׃</seg>
          <seg id="b.JOS.3.12" type="verse">ועתה קחו לכם שני עשר איש משבטי ישראל איש־אחד איש־אחד לשבט׃</seg>
          <seg id="b.JOS.3.13" type="verse">והיה כנוח כפות רגלי הכהנים נשאי ארון יהוה אדון כל־הארץ במי הירדן מי הירדן יכרתון המים הירדים מלמעלה ויעמדו נד אחד׃</seg>
          <seg id="b.JOS.3.14" type="verse">ויהי בנסע העם מאהליהם לעבר את־הירדן והכהנים נשאי הארון הברית לפני העם׃</seg>
          <seg id="b.JOS.3.15" type="verse">וכבוא נשאי הארון עד־הירדן ורגלי הכהנים נשאי הארון נטבלו בקצה המים והירדן מלא על־כל־גדותיו כל ימי קציר׃</seg>
          <seg id="b.JOS.3.16" type="verse">ויעמדו המים הירדים מלמעלה קמו נד־אחד הרחק מאד [כ= באדם] [ק= מאדם] העיר אשר מצד צרתן והירדים על ים הערבה ים־המלח תמו נכרתו והעם עברו נגד יריחו׃</seg>
          <seg id="b.JOS.3.17" type="verse">ויעמדו הכהנים נשאי הארון ברית־יהוה בחרבה בתוך הירדן הכן וכל־ישראל עברים בחרבה עד אשר־תמו כל־הגוי לעבר את־הירדן׃</seg>
        </div>
        <div id="b.JOS.4" type="chapter">
          <seg id="b.JOS.4.1" type="verse">ויהי כאשר־תמו כל־הגוי לעבור את־הירדן ף ויאמר יהוה אל־יהושע לאמר׃</seg>
          <seg id="b.JOS.4.2" type="verse">קחו לכם מן־העם שנים עשר אנשים איש־אחד איש־אחד משבט׃</seg>
          <seg id="b.JOS.4.3" type="verse">וצוו אותם לאמר שאו־לכם מזה מתוך הירדן ממצב רגלי הכהנים הכין שתים־עשרה אבנים והעברתם אותם עםכם והנחתם אותם במלון אשר־תלינו בו הלילה׃ ס</seg>
          <seg id="b.JOS.4.4" type="verse">ויקרא יהושע אל־שנים העשר איש אשר הכין מבני ישראל איש־אחד איש־אחד משבט׃</seg>
          <seg id="b.JOS.4.5" type="verse">ויאמר להם יהושע עברו לפני ארון יהוה אלהיכם אל־תוך הירדן והרימו לכם איש אבן אחת על־שכמו למספר שבטי בני־ישראל׃</seg>
          <seg id="b.JOS.4.6" type="verse">למען תהיה זאת אות בקרבכם כי־ישאלון בניכם מחר לאמר מה האבנים האלה לכם׃</seg>
          <seg id="b.JOS.4.7" type="verse">ואמרתם להם אשר נכרתו מימי הירדן מפני ארון ברית־יהוה בעברו בירדן נכרתו מי הירדן והיו האבנים האלה לזכרון לבני ישראל עד־עולם׃</seg>
          <seg id="b.JOS.4.8" type="verse">ויעשו־כן בני־ישראל כאשר צוה יהושע וישאו שתי־עשרה אבנים מתוך הירדן כאשר דבר יהוה אל־יהושע למספר שבטי בני־ישראל ויעברום עםם אל־המלון וינחום שם׃</seg>
          <seg id="b.JOS.4.9" type="verse">ושתים עשרה אבנים הקים יהושע בתוך הירדן תחת מצב רגלי הכהנים נשאי ארון הברית ויהיו שם עד היום הזה׃</seg>
          <seg id="b.JOS.4.10" type="verse">והכהנים נשאי הארון עמדים בתוך הירדן עד תם כל־הדבר אשר־צוה יהוה את־יהושע לדבר אל־העם ככל אשר־צוה משה את־יהושע וימהרו העם ויעברו׃</seg>
          <seg id="b.JOS.4.11" type="verse">ויהי כאשר־תם כל־העם לעבור ויעבר ארון־יהוה והכהנים לפני העם׃</seg>
          <seg id="b.JOS.4.12" type="verse">ויעברו בני־ראובן ובני־גד וחצי שבט המנשה חמשים לפני בני ישראל כאשר דבר אליהם משה׃</seg>
          <seg id="b.JOS.4.13" type="verse">כארבעים אלף חלוצי הצבא עברו לפני יהוה למלחמה אל ערבות יריחו׃ ס</seg>
          <seg id="b.JOS.4.14" type="verse">ביום ההוא גדל יהוה את־יהושע בעיני כל־ישראל ויראו אתו כאשר יראו את־משה כל־ימי חייו׃ ף</seg>
          <seg id="b.JOS.4.15" type="verse">ויאמר יהוה אל־יהושע לאמר׃</seg>
          <seg id="b.JOS.4.16" type="verse">צוה את־הכהנים נשאי ארון העדות ויעלו מן־הירדן׃</seg>
          <seg id="b.JOS.4.17" type="verse">ויצו יהושע את־הכהנים לאמר עלו מן־הירדן׃</seg>
          <seg id="b.JOS.4.18" type="verse">ויהי [כ= בעלות] [ק= כעלות] הכהנים נשאי ארון ברית־יהוה מתוך הירדן נתקו כפות רגלי הכהנים אל החרבה וישבו מי־הירדן למקוםם וילכו כתמול־שלשום על־כל־גדותיו׃</seg>
          <seg id="b.JOS.4.19" type="verse">והעם עלו מן־הירדן בעשור לחדש הראשון ויחנו בגלגל בקצה מזרח יריחו׃</seg>
          <seg id="b.JOS.4.20" type="verse">ואת שתים עשרה האבנים האלה אשר לקחו מן־הירדן הקים יהושע בגלגל׃</seg>
          <seg id="b.JOS.4.21" type="verse">ויאמר אל־בני ישראל לאמר אשר ישאלון בניכם מחר את־אבותם לאמר מה האבנים האלה׃</seg>
          <seg id="b.JOS.4.22" type="verse">והודעתם את־בניכם לאמר ביבשה עבר ישראל את־הירדן הזה׃</seg>
          <seg id="b.JOS.4.23" type="verse">אשר־הוביש יהוה אלהיכם את־מי הירדן מפניכם עד־עברכם כאשר עשה יהוה אלהיכם לים־סוף אשר־הוביש מפנינו עד־עברנו׃</seg>
          <seg id="b.JOS.4.24" type="verse">למען דעת כל־עמי הארץ את־יד יהוה כי חזקה היא למען יראתם את־יהוה אלהיכם כל־הימים׃ ס</seg>
        </div>
        <div id="b.JOS.5" type="chapter">
          <seg id="b.JOS.5.1" type="verse">ויהי כשמע כל־מלכי האמרי אשר בעבר הירדן ימה וכל־מלכי הכנעני אשר על־הים את אשר־הוביש יהוה את־מי הירדן מפני בני־ישראל עד־[כ= עברנו] [ק= עברם] וימס לבבם ולא־היה בם עוד רוח מפני בני־ישראל׃ ס</seg>
          <seg id="b.JOS.5.2" type="verse">בעת ההיא אמר יהוה אל־יהושע עשה לך חרבות צרים ושוב מל את־בני־ישראל שנית׃</seg>
          <seg id="b.JOS.5.3" type="verse">ויעש־לו יהושע חרבות צרים וימל את־בני ישראל אל־גבעת הערלות׃</seg>
          <seg id="b.JOS.5.4" type="verse">וזה הדבר אשר־מל יהושע כל־העם היצא ממצרים הזכרים כל אנשי המלחמה מתו במדבר בדרך בצאתם ממצרים׃</seg>
          <seg id="b.JOS.5.5" type="verse">כי־מלים היו כל־העם היצאים וכל־העם הילדים במדבר בדרך בצאתם ממצרים לא־מלו׃</seg>
          <seg id="b.JOS.5.6" type="verse">כי ארבעים שנה הלכו בני־ישראל במדבר עד־תם כל־הגוי אנשי המלחמה היצאים ממצרים אשר לא־שמעו בקול יהוה אשר נשבע יהוה להם לבלתי הראותם את־הארץ אשר נשבע יהוה לאבותם לתת לנו ארץ זבת חלב ודבש׃</seg>
          <seg id="b.JOS.5.7" type="verse">ואת־בניהם הקים תחתם אתם מל יהושע כי־ערלים היו כי לא־מלו אותם בדרך׃</seg>
          <seg id="b.JOS.5.8" type="verse">ויהי כאשר־תמו כל־הגוי להמול וישבו תחתם במחנה עד חיותם׃ ף</seg>
          <seg id="b.JOS.5.9" type="verse">ויאמר יהוה אל־יהושע היום גלותי את־חרפת מצרים מעליכם ויקרא שם המקום ההוא גלגל עד היום הזה׃</seg>
          <seg id="b.JOS.5.10" type="verse">ויחנו בני־ישראל בגלגל ויעשו את־הפסח בארבעה עשר יום לחדש בערב בערבות יריחו׃</seg>
          <seg id="b.JOS.5.11" type="verse">ויאכלו מעבור הארץ ממחרת הפסח מצות וקלוי בעצם היום הזה׃</seg>
          <seg id="b.JOS.5.12" type="verse">וישבת המן ממחרת באכלם מעבור הארץ ולא־היה עוד לבני ישראל מן ויאכלו מתבואת ארץ כנען בשנה ההיא׃ ס</seg>
          <seg id="b.JOS.5.13" type="verse">ויהי בהיות יהושע ביריחו וישא עיניו וירא והנה־איש עמד לנגדו וחרבו שלופה בידו וילך יהושע אליו ויאמר לו הלנו אתה אם־לצרינו׃</seg>
          <seg id="b.JOS.5.14" type="verse">ויאמר לא כי אני שר־צבא־יהוה עתה באתי ויפל יהושע אל־פניו ארצה וישתחו ויאמר לו מה אדני מדבר אל־עבדו׃</seg>
          <seg id="b.JOS.5.15" type="verse">ויאמר שר־צבא יהוה אל־יהושע של־נעלך מעל רגלך כי המקום אשר אתה עמד עליו קדש הוא ויעש יהושע כן׃</seg>
        </div>
        <div id="b.JOS.6" type="chapter">
          <seg id="b.JOS.6.1" type="verse">ויריחו סגרת ומסגרת מפני בני ישראל אין יוצא ואין בא׃ ס</seg>
          <seg id="b.JOS.6.2" type="verse">ויאמר יהוה אל־יהושע ראה נתתי בידך את־יריחו ואת־מלכה גבורי החיל׃</seg>
          <seg id="b.JOS.6.3" type="verse">וסבתם את־העיר כל אנשי המלחמה הקיף את־העיר פעם אחת כה תעשה ששת ימים׃</seg>
          <seg id="b.JOS.6.4" type="verse">ושבעה כהנים ישאו שבעה שופרות היובלים לפני הארון וביום השביעי תסבו את־העיר שבע פעמים והכהנים יתקעו בשופרות׃</seg>
          <seg id="b.JOS.6.5" type="verse">והיה במשך בקרן היובל [כ= בשמעכם] [ק= כשמעכם] את־קול השופר יריעו כל־העם תרועה גדולה ונפלה חומת העיר תחתיה ועלו העם איש נגדו׃</seg>
          <seg id="b.JOS.6.6" type="verse">ויקרא יהושע בן־נון אל־הכהנים ויאמר אלהם שאו את־ארון הברית ושבעה כהנים ישאו שבעה שופרות יובלים לפני ארון יהוה׃</seg>
          <seg id="b.JOS.6.7" type="verse">[כ= ויאמרו] [ק= ויאמר] אל־העם עברו וסבו את־העיר והחלוץ יעבר לפני ארון יהוה׃</seg>
          <seg id="b.JOS.6.8" type="verse">ויהי כאמר יהושע אל־העם ושבעה הכהנים נשאים שבעה שופרות היובלים לפני יהוה עברו ותקעו בשופרות וארון ברית יהוה הלך אחריהם׃</seg>
          <seg id="b.JOS.6.9" type="verse">והחלוץ הלך לפני הכהנים [כ= תקעו] [ק= תקעי] השופרות והמאסף הלך אחרי הארון הלוך ותקוע בשופרות׃</seg>
          <seg id="b.JOS.6.10" type="verse">ואת־העם צוה יהושע לאמר לא תריעו ולא־תשמיעו את־קולכם ולא־יצא מפיכם דבר עד יום אמרי אליכם הריעו והריעתם׃</seg>
          <seg id="b.JOS.6.11" type="verse">ויסב ארון־יהוה את־העיר הקף פעם אחת ויבאו המחנה וילינו במחנה׃ ף</seg>
          <seg id="b.JOS.6.12" type="verse">וישכם יהושע בבקר וישאו הכהנים את־ארון יהוה׃</seg>
          <seg id="b.JOS.6.13" type="verse">ושבעה הכהנים נשאים שבעה שופרות היבלים לפני ארון יהוה הלכים הלוך ותקעו בשופרות והחלוץ הלך לפניהם והמאסף הלך אחרי ארון יהוה [כ= הולך] [ק= הלוך] ותקוע בשופרות׃</seg>
          <seg id="b.JOS.6.14" type="verse">ויסבו את־העיר ביום השני פעם אחת וישבו המחנה כה עשו ששת ימים׃</seg>
          <seg id="b.JOS.6.15" type="verse">ויהי ביום השביעי וישכמו כעלות השחר ויסבו את־העיר כמשפט הזה שבע פעמים רק ביום ההוא סבבו את־העיר שבע פעמים׃</seg>
          <seg id="b.JOS.6.16" type="verse">ויהי בפעם השביעית תקעו הכהנים בשופרות ויאמר יהושע אל־העם הריעו כי־נתן יהוה לכם את־העיר׃</seg>
          <seg id="b.JOS.6.17" type="verse">והיתה העיר חרם היא וכל־אשר־בה ליהוה רק רחב הזונה תחיה היא וכל־אשר אתה בבית כי החבאתה את־המלאכים אשר שלחנו׃</seg>
          <seg id="b.JOS.6.18" type="verse">ורק־אתם שמרו מן־החרם פן־תחרימו ולקחתם מן־החרם ושמתם את־מחנה ישראל לחרם ועכרתם אותו׃</seg>
          <seg id="b.JOS.6.19" type="verse">וכל כסף וזהב וכלי נחשת וברזל קדש הוא ליהוה אוצר יהוה יבוא׃</seg>
          <seg id="b.JOS.6.20" type="verse">וירע העם ויתקעו בשפרות ויהי כשמע העם את־קול השופר ויריעו העם תרועה גדולה ותפל החומה תחתיה ויעל העם העירה איש נגדו וילכדו את־העיר׃</seg>
          <seg id="b.JOS.6.21" type="verse">ויחרימו את־כל־אשר בעיר מאיש ועד־אשה מנער ועד־זקן ועד שור ושה וחמור לפי־חרב׃</seg>
          <seg id="b.JOS.6.22" type="verse">ולשנים האנשים המרגלים את־הארץ אמר יהושע באו בית־האשה הזונה והוציאו משם את־האשה ואת־כל־אשר־לה כאשר נשבעתם לה׃</seg>
          <seg id="b.JOS.6.23" type="verse">ויבאו הנערים המרגלים ויציאו את־רחב ואת־אביה ואת־אמה ואת־אחיה ואת־כל־אשר־לה ואת כל־משפחותיה הוציאו ויניחום מחוץ למחנה ישראל׃</seg>
          <seg id="b.JOS.6.24" type="verse">והעיר שרפו באש וכל־אשר־בה רק הכסף והזהב וכלי הנחשת והברזל נתנו אוצר בית־יהוה׃</seg>
          <seg id="b.JOS.6.25" type="verse">ואת־רחב הזונה ואת־בית אביה ואת־כל־אשר־לה החיה יהושע ותשב בקרב ישראל עד היום הזה כי החביאה את־המלאכים אשר־שלח יהושע לרגל את־יריחו׃ ף</seg>
          <seg id="b.JOS.6.26" type="verse">וישבע יהושע בעת ההיא לאמר ארור האיש לפני יהוה אשר יקום ובנה את־העיר הזאת את־יריחו בבכרו ייסדנה ובצעירו יציב דלתיה׃</seg>
          <seg id="b.JOS.6.27" type="verse">ויהי יהוה את־יהושע ויהי שמעו בכל־הארץ׃</seg>
        </div>
        <div id="b.JOS.7" type="chapter">
          <seg id="b.JOS.7.1" type="verse">וימעלו בני־ישראל מעל בחרם ויקח עכן בן־כרמי בן־זבדי בן־זרח למטה יהודה מן־החרם ויחר־אף יהוה בבני ישראל׃</seg>
          <seg id="b.JOS.7.2" type="verse">וישלח יהושע אנשים מיריחו העי אשר עם־בית און מקדם לבית־אל ויאמר אליהם לאמר עלו ורגלו את־הארץ ויעלו האנשים וירגלו את־העי׃</seg>
          <seg id="b.JOS.7.3" type="verse">וישבו אל־יהושע ויאמרו אליו אל־יעל כל־העם כאלפים איש או כשלשת אלפים איש יעלו ויכו את־העי אל־תיגע־שמה את־כל־העם כי מעט המה׃</seg>
          <seg id="b.JOS.7.4" type="verse">ויעלו מן־העם שמה כשלשת אלפים איש וינסו לפני אנשי העי׃</seg>
          <seg id="b.JOS.7.5" type="verse">ויכו מהם אנשי העי כשלשים וששה איש וירדפום לפני השער עד־השברים ויכום במורד וימס לבב־העם ויהי למים׃</seg>
          <seg id="b.JOS.7.6" type="verse">ויקרע יהושע שמלתיו ויפל על־פניו ארצה לפני ארון יהוה עד־הערב הוא וזקני ישראל ויעלו עפר על־ראשם׃</seg>
          <seg id="b.JOS.7.7" type="verse">ויאמר יהושע אהה אדני יהוה למה העברת העביר את־העם הזה את־הירדן לתת אתנו ביד האמרי להאבידנו ולו הואלנו ונשב בעבר הירדן׃</seg>
          <seg id="b.JOS.7.8" type="verse">בי אדני מה אמר אחרי אשר הפך ישראל ערף לפני איביו׃</seg>
          <seg id="b.JOS.7.9" type="verse">וישמעו הכנעני וכל ישבי הארץ ונסבו עלינו והכריתו את־שמנו מן־הארץ ומה־תעשה לשמך הגדול׃ ס</seg>
          <seg id="b.JOS.7.10" type="verse">ויאמר יהוה אל־יהושע קם לך למה זה אתה נפל על־פניך׃</seg>
          <seg id="b.JOS.7.11" type="verse">חטא ישראל וגם עברו את־בריתי אשר צויתי אותם וגם לקחו מן־החרם וגם גנבו וגם כחשו וגם שמו בכליהם׃</seg>
          <seg id="b.JOS.7.12" type="verse">ולא יכלו בני ישראל לקום לפני איביהם ערף יפנו לפני איביהם כי היו לחרם לא אוסיף להיות עםכם אם־לא תשמידו החרם מקרבכם׃</seg>
          <seg id="b.JOS.7.13" type="verse">קם קדש את־העם ואמרת התקדשו למחר כי כה אמר יהוה אלהי ישראל חרם בקרבך ישראל לא תוכל לקום לפני איביך עד־הסירכם החרם מקרבכם׃</seg>
          <seg id="b.JOS.7.14" type="verse">ונקרבתם בבקר לשבטיכם והיה השבט אשר־ילכדנו יהוה יקרב למשפחות והמשפחה אשר־ילכדנה יהוה תקרב לבתים והבית אשר ילכדנו יהוה יקרב לגברים׃</seg>
          <seg id="b.JOS.7.15" type="verse">והיה הנלכד בחרם ישרף באש אתו ואת־כל־אשר־לו כי עבר את־ברית יהוה וכי־עשה נבלה בישראל׃</seg>
          <seg id="b.JOS.7.16" type="verse">וישכם יהושע בבקר ויקרב את־ישראל לשבטיו וילכד שבט יהודה׃</seg>
          <seg id="b.JOS.7.17" type="verse">ויקרב את־משפחת יהודה וילכד את משפחת הזרחי ויקרב את־משפחת הזרחי לגברים וילכד זבדי׃</seg>
          <seg id="b.JOS.7.18" type="verse">ויקרב את־ביתו לגברים וילכד עכן בן־כרמי בן־זבדי בן־זרח למטה יהודה׃</seg>
          <seg id="b.JOS.7.19" type="verse">ויאמר יהושע אל־עכן בני שים־נא כבוד ליהוה אלהי ישראל ותן־לו תודה והגד־נא לי מה עשית אל־תכחד ממני׃</seg>
          <seg id="b.JOS.7.20" type="verse">ויען עכן את־יהושע ויאמר אמנה אנכי חטאתי ליהוה אלהי ישראל וכזאת וכזאת עשיתי׃</seg>
          <seg id="b.JOS.7.21" type="verse">[כ= ואראה] [ק= וארא] בשלל אדרת שנער אחת טובה ומאתים שקלים כסף ולשון זהב אחד חמשים שקלים משקלו ואחמדם ואקחם והנם טמונים בארץ בתוך האהלי והכסף תחתיה׃</seg>
          <seg id="b.JOS.7.22" type="verse">וישלח יהושע מלאכים וירצו האהלה והנה טמונה באהלו והכסף תחתיה׃</seg>
          <seg id="b.JOS.7.23" type="verse">ויקחום מתוך האהל ויבאום אל־יהושע ואל כל־בני ישראל ויצקם לפני יהוה׃</seg>
          <seg id="b.JOS.7.24" type="verse">ויקח יהושע את־עכן בן־זרח ואת־הכסף ואת־האדרת ואת־לשון הזהב ואת־בניו ואת־בנתיו ואת־שורו ואת־חמרו ואת־צאנו ואת־אהלו ואת־כל־אשר־לו וכל־ישראל עמו ויעלו אתם עמק עכור׃</seg>
          <seg id="b.JOS.7.25" type="verse">ויאמר יהושע מה עכרתנו יעכרך יהוה ביום הזה וירגמו אתו כל־ישראל אבן וישרפו אתם באש ויסקלו אתם באבנים׃</seg>
          <seg id="b.JOS.7.26" type="verse">ויקימו עליו גל־אבנים גדול עד היום הזה וישב יהוה מחרון אפו על־כן קרא שם המקום ההוא עמק עכור עד היום הזה׃ ף</seg>
        </div>
        <div id="b.JOS.8" type="chapter">
          <seg id="b.JOS.8.1" type="verse">ויאמר יהוה אל־יהושע אל־תירא ואל־תחת קח עמך את כל־עם המלחמה וקום עלה העי ראה נתתי בידך את־מלך העי ואת־עמו ואת־עירו ואת־ארצו׃</seg>
          <seg id="b.JOS.8.2" type="verse">ועשית לעי ולמלכה כאשר עשית ליריחו ולמלכה רק־שללה ובהמתה תבזו לכם שים־לך ארב לעיר מאחריה׃</seg>
          <seg id="b.JOS.8.3" type="verse">ויקם יהושע וכל־עם המלחמה לעלות העי ויבחר יהושע שלשים אלף איש גבורי החיל וישלחם לילה׃</seg>
          <seg id="b.JOS.8.4" type="verse">ויצו אתם לאמר ראו אתם ארבים לעיר מאחרי העיר אל־תרחיקו מן־העיר מאד והייתם כלכם נכנים׃</seg>
          <seg id="b.JOS.8.5" type="verse">ואני וכל־העם אשר אתי נקרב אל־העיר והיה כי־יצאו לקראתנו כאשר בראשנה ונסנו לפניהם׃</seg>
          <seg id="b.JOS.8.6" type="verse">ויצאו אחרינו עד התיקנו אותם מן־העיר כי יאמרו נסים לפנינו כאשר בראשנה ונסנו לפניהם׃</seg>
          <seg id="b.JOS.8.7" type="verse">ואתם תקמו מהאורב והורשתם את־העיר ונתנה יהוה אלהיכם בידכם׃</seg>
          <seg id="b.JOS.8.8" type="verse">והיה כתפשכם את־העיר תציתו את־העיר באש כדבר יהוה תעשו ראו צויתי אתכם׃</seg>
          <seg id="b.JOS.8.9" type="verse">וישלחם יהושע וילכו אל־המארב וישבו בין בית־אל ובין העי מים לעי וילן יהושע בלילה ההוא בתוך העם׃</seg>
          <seg id="b.JOS.8.10" type="verse">וישכם יהושע בבקר ויפקד את־העם ויעל הוא וזקני ישראל לפני העם העי׃</seg>
          <seg id="b.JOS.8.11" type="verse">וכל־העם המלחמה אשר אתו עלו ויגשו ויבאו נגד העיר ויחנו מצפון לעי והגי [כ= בינו] [ק= ביניו] ובין־העי׃</seg>
          <seg id="b.JOS.8.12" type="verse">ויקח כחמשת אלפים איש וישם אותם ארב בין בית־אל ובין העי מים לעיר׃</seg>
          <seg id="b.JOS.8.13" type="verse">וישימו העם את־כל־המחנה אשר מצפון לעיר ואת־עקבו מים לעיר וילך יהושע בלילה ההוא בתוך העמק׃</seg>
          <seg id="b.JOS.8.14" type="verse">ויהי כראות מלך־העי וימהרו וישכימו ויצאו אנשי־העיר לקראת־ישראל למלחמה הוא וכל־עמו למועד לפני הערבה והוא לא ידע כי־ארב לו מאחרי העיר׃</seg>
          <seg id="b.JOS.8.15" type="verse">וינגעו יהושע וכל־ישראל לפניהם וינסו דרך המדבר׃</seg>
          <seg id="b.JOS.8.16" type="verse">ויזעקו כל־העם אשר [כ= בעיר] [ק= בעי] לרדף אחריהם וירדפו אחרי יהושע וינתקו מן־העיר׃</seg>
          <seg id="b.JOS.8.17" type="verse">ולא־נשאר איש בעי ובית אל אשר לא־יצאו אחרי ישראל ויעזבו את־העיר פתוחה וירדפו אחרי ישראל׃ ף</seg>
          <seg id="b.JOS.8.18" type="verse">ויאמר יהוה אל־יהושע נטה בכידון אשר־בידך אל־העי כי בידך אתננה ויט יהושע בכידון אשר־בידו אל־העיר׃</seg>
          <seg id="b.JOS.8.19" type="verse">והאורב קם מהרה ממקומו וירוצו כנטות ידו ויבאו העיר וילכדוה וימהרו ויציתו את־העיר באש׃</seg>
          <seg id="b.JOS.8.20" type="verse">ויפנו אנשי העי אחריהם ויראו והנה עלה עשן העיר השמימה ולא־היה בהם ידים לנוס הנה והנה והעם הנס המדבר נהפך אל־הרודף׃</seg>
          <seg id="b.JOS.8.21" type="verse">ויהושע וכל־ישראל ראו כי־לכד הארב את־העיר וכי עלה עשן העיר וישבו ויכו את־אנשי העי׃</seg>
          <seg id="b.JOS.8.22" type="verse">ואלה יצאו מן־העיר לקראתם ויהיו לישראל בתוך אלה מזה ואלה מזה ויכו אותם עד־בלתי השאיר־לו שריד ופליט׃</seg>
          <seg id="b.JOS.8.23" type="verse">ואת־מלך העי תפשו חי ויקרבו אתו אל־יהושע׃</seg>
          <seg id="b.JOS.8.24" type="verse">ויהי ככלות ישראל להרג את־כל־ישבי העי בשדה במדבר אשר רדפום בו ויפלו כלם לפי־חרב עד־תםם וישבו כל־ישראל העי ויכו אתה לפי־חרב׃</seg>
          <seg id="b.JOS.8.25" type="verse">ויהי כל־הנפלים ביום ההוא מאיש ועד־אשה שנים עשר אלף כל אנשי העי׃</seg>
          <seg id="b.JOS.8.26" type="verse">ויהושע לא־השיב ידו אשר נטה בכידון עד אשר החרים את כל־ישבי העי׃</seg>
          <seg id="b.JOS.8.27" type="verse">רק הבהמה ושלל העיר ההיא בזזו להם ישראל כדבר יהוה אשר צוה את־יהושע׃</seg>
          <seg id="b.JOS.8.28" type="verse">וישרף יהושע את־העי וישימה תל־עולם שממה עד היום הזה׃</seg>
          <seg id="b.JOS.8.29" type="verse">ואת־מלך העי תלה על־העץ עד־עת הערב וכבוא השמש צוה יהושע וירידו את־נבלתו מן־העץ וישליכו אותה אל־פתח שער העיר ויקימו עליו גל־אבנים גדול עד היום הזה׃ ף</seg>
          <seg id="b.JOS.8.30" type="verse">אז יבנה יהושע מזבח ליהוה אלהי ישראל בהר עיבל׃</seg>
          <seg id="b.JOS.8.31" type="verse">כאשר צוה משה עבד־יהוה את־בני ישראל ככתוב בספר תורת משה מזבח אבנים שלמות אשר לא־הניף עליהן ברזל ויעלו עליו עלות ליהוה ויזבחו שלמים׃</seg>
          <seg id="b.JOS.8.32" type="verse">ויכתב־שם על־האבנים את משנה תורת משה אשר כתב לפני בני ישראל׃</seg>
          <seg id="b.JOS.8.33" type="verse">וכל־ישראל וזקניו ושטרים ושפטיו עמדים מזה ומזה לארון נגד הכהנים הלוים נשאי ארון ברית־יהוה כגר כאזרח חציו אל־מול הר־גרזים והחציו אל־מול הר־עיבל כאשר צוה משה עבד־יהוה לברך את־העם ישראל בראשנה׃</seg>
          <seg id="b.JOS.8.34" type="verse">ואחרי־כן קרא את־כל־דברי התורה הברכה והקללה ככל־הכתוב בספר התורה׃</seg>
          <seg id="b.JOS.8.35" type="verse">לא־היה דבר מכל אשר־צוה משה אשר לא־קרא יהושע נגד כל־קהל ישראל והנשים והטף והגר ההלך בקרבם׃ ף</seg>
        </div>
        <div id="b.JOS.9" type="chapter">
          <seg id="b.JOS.9.1" type="verse">ויהי כשמע כל־המלכים אשר בעבר הירדן בהר ובשפלה ובכל חוף הים הגדול אל־מול הלבנון החתי והאמרי הכנעני הפרזי החוי והיבוסי׃</seg>
          <seg id="b.JOS.9.2" type="verse">ויתקבצו יחדו להלחם עם־יהושע ועם־ישראל פה אחד׃ ף</seg>
          <seg id="b.JOS.9.3" type="verse">וישבי גבעון שמעו את אשר עשה יהושע ליריחו ולעי׃</seg>
          <seg id="b.JOS.9.4" type="verse">ויעשו גם־המה בערמה וילכו ויצטירו ויקחו שקים בלים לחמוריהם ונאדות יין בלים ומבקעים ומצררים׃</seg>
          <seg id="b.JOS.9.5" type="verse">ונעלות בלות ומטלאות ברגליהם ושלמות בלות עליהם וכל לחם צידם יבש היה נקדים׃</seg>
          <seg id="b.JOS.9.6" type="verse">וילכו אל־יהושע אל־המחנה הגלגל ויאמרו אליו ואל־איש ישראל מארץ רחוקה באנו ועתה כרתו־לנו ברית׃</seg>
          <seg id="b.JOS.9.7" type="verse">[כ= ויאמרו] [ק= ויאמר] איש־ישראל אל־החוי אולי בקרבי אתה יושב ואיך [כ= אכרות] [ק= אכרת]־לך ברית׃</seg>
          <seg id="b.JOS.9.8" type="verse">ויאמרו אל־יהושע עבדיך אנחנו ויאמר אלהם יהושע מי אתם ומאין תבאו׃</seg>
          <seg id="b.JOS.9.9" type="verse">ויאמרו אליו מארץ רחוקה מאד באו עבדיך לשם יהוה אלהיך כי־שמענו שמעו ואת כל־אשר עשה במצרים׃</seg>
          <seg id="b.JOS.9.10" type="verse">ואת כל־אשר עשה לשני מלכי האמרי אשר בעבר הירדן לסיחון מלך חשבון ולעוג מלך־הבשן אשר בעשתרות׃</seg>
          <seg id="b.JOS.9.11" type="verse">ויאמרו אלינו זקינינו וכל־ישבי ארצנו לאמר קחו בידכם צידה לדרך ולכו לקראתם ואמרתם אליהם עבדיכם אנחנו ועתה כרתו־לנו ברית׃</seg>
          <seg id="b.JOS.9.12" type="verse">זה לחמנו חם הצטידנו אתו מבתינו ביום צאתנו ללכת אליכם ועתה הנה יבש והיה נקדים׃</seg>
          <seg id="b.JOS.9.13" type="verse">ואלה נאדות היין אשר מלאנו חדשים והנה התבקעו ואלה שלמותינו ונעלינו בלו מרב הדרך מאד׃</seg>
          <seg id="b.JOS.9.14" type="verse">ויקחו האנשים מצידם ואת־פי יהוה לא שאלו׃</seg>
          <seg id="b.JOS.9.15" type="verse">ויעש להם יהושע שלום ויכרת להם ברית לחיותם וישבעו להם נשיאי העדה׃</seg>
          <seg id="b.JOS.9.16" type="verse">ויהי מקצה שלשת ימים אחרי אשר־כרתו להם ברית וישמעו כי־קרבים הם אליו ובקרבו הם ישבים׃</seg>
          <seg id="b.JOS.9.17" type="verse">ויסעו בני־ישראל ויבאו אל־עריהם ביום השלישי ועריהם גבעון והכפירה ובארות וקרית יערים׃</seg>
          <seg id="b.JOS.9.18" type="verse">ולא הכום בני ישראל כי־נשבעו להם נשיאי העדה ביהוה אלהי ישראל וילנו כל־העדה על־הנשיאים׃</seg>
          <seg id="b.JOS.9.19" type="verse">ויאמרו כל־הנשיאים אל־כל־העדה אנחנו נשבענו להם ביהוה אלהי ישראל ועתה לא נוכל לנגע בהם׃</seg>
          <seg id="b.JOS.9.20" type="verse">זאת נעשה להם והחיה אותם ולא־יהיה עלינו קצף על־השבועה אשר־נשבענו להם׃</seg>
          <seg id="b.JOS.9.21" type="verse">ויאמרו אליהם הנשיאים יחיו ויהיו חטבי עצים ושאבי־מים לכל־העדה כאשר דברו להם הנשיאים׃</seg>
          <seg id="b.JOS.9.22" type="verse">ויקרא להם יהושע וידבר אליהם לאמר למה רמיתם אתנו לאמר רחוקים אנחנו םכם מאד ואתם בקרבנו ישבים׃</seg>
          <seg id="b.JOS.9.23" type="verse">ועתה ארורים אתם ולא־יכרת םכם עבד וחטבי עצים ושאבי־מים לבית אלהי׃</seg>
          <seg id="b.JOS.9.24" type="verse">ויענו את־יהושע ויאמרו כי הגד הגד לעבדיך את אשר צוה יהוה אלהיך את־משה עבדו לתת לכם את־כל־הארץ ולהשמיד את־כל־ישבי הארץ מפניכם ונירא מאד לנפשתינו מפניכם ונעשה את־הדבר הזה׃</seg>
          <seg id="b.JOS.9.25" type="verse">ועתה הננו בידך כטוב וכישר בעיניך לעשות לנו עשה׃</seg>
          <seg id="b.JOS.9.26" type="verse">ויעש להם כן ויצל אותם מיד בני־ישראל ולא הרגום׃</seg>
          <seg id="b.JOS.9.27" type="verse">ויתנם יהושע ביום ההוא חטבי עצים ושאבי מים לעדה ולמזבח יהוה עד־היום הזה אל־המקום אשר יבחר׃ ף</seg>
        </div>
        <div id="b.JOS.10" type="chapter">
          <seg id="b.JOS.10.1" type="verse">ויהי כשמע אדני־צדק מלך ירושלם כי־לכד יהושע את־העי ויחרימה כאשר עשה ליריחו ולמלכה כן־עשה לעי ולמלכה וכי השלימו ישבי גבעון את־ישראל ויהיו בקרבם׃</seg>
          <seg id="b.JOS.10.2" type="verse">וייראו מאד כי עיר גדולה גבעון כאחת ערי הממלכה וכי היא גדולה מן־העי וכל־אנשיה גברים׃</seg>
          <seg id="b.JOS.10.3" type="verse">וישלח אדני־צדק מלך ירושלם אל־הוהם מלך־חברון ואל־פראם מלך־ירמות ואל־יפיע מלך־לכיש ואל־דביר מלך־עגלון לאמר׃</seg>
          <seg id="b.JOS.10.4" type="verse">עלו־אלי ועזרני ונכה את־גבעון כי־השלימה את־יהושע ואת־בני ישראל׃</seg>
          <seg id="b.JOS.10.5" type="verse">ויאספו ויעלו חמשת מלכי האמרי מלך ירושלם מלך־חברון מלך־ירמות מלך־לכיש מלך־עגלון הם וכל־מחניהם ויחנו על־גבעון וילחמו עליה׃</seg>
          <seg id="b.JOS.10.6" type="verse">וישלחו אנשי גבעון אל־יהושע אל־המחנה הגלגלה לאמר אל־תרף ידיך מעבדיך עלה אלינו מהרה והושיעה לנו ועזרנו כי נקבצו אלינו כל־מלכי האמרי ישבי ההר׃</seg>
          <seg id="b.JOS.10.7" type="verse">ויעל יהושע מן־הגלגל הוא וכל־עם המלחמה עמו וכל גבורי החיל׃ ף</seg>
          <seg id="b.JOS.10.8" type="verse">ויאמר יהוה אל־יהושע אל־תירא מהם כי בידך נתתים לא־יעמד איש מהם בפניך׃</seg>
          <seg id="b.JOS.10.9" type="verse">ויבא אליהם יהושע פתאם כל־הלילה עלה מן־הגלגל׃</seg>
          <seg id="b.JOS.10.10" type="verse">ויהםם יהוה לפני ישראל ויכם מכה־גדולה בגבעון וירדפם דרך מעלה בית־חורן ויכם עד־עזקה ועד־מקדה׃</seg>
          <seg id="b.JOS.10.11" type="verse">ויהי בנסם מפני ישראל הם במורד בית־חורן ויהוה השליך עליהם אבנים גדלות מן־השמים עד־עזקה וימתו רבים אשר־מתו באבני הברד מאשר הרגו בני ישראל בחרב׃ ס</seg>
          <seg id="b.JOS.10.12" type="verse">אז ידבר יהושע ליהוה ביום תת יהוה את־האמרי לפני בני ישראל ויאמר לעיני ישראל שמש בגבעון דום וירח בעמק אילון׃</seg>
          <seg id="b.JOS.10.13" type="verse">וידם השמש וירח עמד עד־יקם גוי איביו הלא־היא כתובה על־ספר הישר ויעמד השמש בחצי השמים ולא־אץ לבוא כיום תמים׃</seg>
          <seg id="b.JOS.10.14" type="verse">ולא היה כיום ההוא לפניו ואחריו לשמע יהוה בקול איש כי יהוה נלחם לישראל׃ ף</seg>
          <seg id="b.JOS.10.15" type="verse">וישב יהושע וכל־ישראל עמו אל־המחנה הגלגלה׃</seg>
          <seg id="b.JOS.10.16" type="verse">וינסו חמשת המלכים האלה ויחבאו במערה במקדה׃</seg>
          <seg id="b.JOS.10.17" type="verse">ויגד ליהושע לאמר נמצאו חמשת המלכים נחבאים במערה במקדה׃</seg>
          <seg id="b.JOS.10.18" type="verse">ויאמר יהושע גלו אבנים גדלות אל־פי המערה והפקידו עליה אנשים לשמרם׃</seg>
          <seg id="b.JOS.10.19" type="verse">ואתם אל־תעמדו רדפו אחרי איביכם וזנבתם אותם אל־תתנום לבוא אל־עריהם כי נתנם יהוה אלהיכם בידכם׃</seg>
          <seg id="b.JOS.10.20" type="verse">ויהי ככלות יהושע ובני ישראל להכותם מכה גדולה־מאד עד־תםם והשרידים שרדו מהם ויבאו אל־ערי המבצר׃</seg>
          <seg id="b.JOS.10.21" type="verse">וישבו כל־העם אל־המחנה אל־יהושע מקדה בשלום לא־חרץ לבני ישראל לאיש את־לשנו׃</seg>
          <seg id="b.JOS.10.22" type="verse">ויאמר יהושע פתחו את־פי המערה והוציאו אלי את־חמשת המלכים האלה מן־המערה׃</seg>
          <seg id="b.JOS.10.23" type="verse">ויעשו כן ויציאו אליו את־חמשת המלכים האלה מן־המערה את מלך ירושלם את־מלך חברון את־מלך ירמות את־מלך לכיש את־מלך עגלון׃</seg>
          <seg id="b.JOS.10.24" type="verse">ויהי כהוציאם את־המלכים האלה אל־יהושע ויקרא יהושע אל־כל־איש ישראל ויאמר אל־קציני אנשי המלחמה ההלכוא אתו קרבו שימו את־רגליכם על־צוארי המלכים האלה ויקרבו וישימו את־רגליהם על־צואריהם׃</seg>
          <seg id="b.JOS.10.25" type="verse">ויאמר אליהם יהושע אל־תיראו ואל־תחתו חזקו ואמצו כי ככה יעשה יהוה לכל־איביכם אשר אתם נלחמים אותם׃</seg>
          <seg id="b.JOS.10.26" type="verse">ויכם יהושע אחרי־כן וימיתם ויתלם על חמשה עצים ויהיו תלוים על־העצים עד־הערב׃</seg>
          <seg id="b.JOS.10.27" type="verse">ויהי לעת בוא השמש צוה יהושע וירידום מעל העצים וישלכם אל־המערה אשר נחבאו־שם וישמו אבנים גדלות על־פי המערה עד־עצם היום הזה׃ ף</seg>
          <seg id="b.JOS.10.28" type="verse">ואת־מקדה לכד יהושע ביום ההוא ויכה לפי־חרב ואת־מלכה החרם אותם ואת־כל־הנפש אשר־בה לא השאיר שריד ויעש למלך מקדה כאשר עשה למלך יריחו׃</seg>
          <seg id="b.JOS.10.29" type="verse">ויעבר יהושע וכל־ישראל עמו ממקדה לבנה וילחם עם־לבנה׃</seg>
          <seg id="b.JOS.10.30" type="verse">ויתן יהוה גם־אותה ביד ישראל ואת־מלכה ויכה לפי־חרב ואת־כל־הנפש אשר־בה לא־השאיר בה שריד ויעש למלכה כאשר עשה למלך יריחו׃ ס</seg>
          <seg id="b.JOS.10.31" type="verse">ויעבר יהושע וכל־ישראל עמו מלבנה לכישה ויחן עליה וילחם בה׃</seg>
          <seg id="b.JOS.10.32" type="verse">ויתן יהוה את־לכיש ביד ישראל וילכדה ביום השני ויכה לפי־חרב ואת־כל־הנפש אשר־בה ככל אשר־עשה ללבנה׃ ף</seg>
          <seg id="b.JOS.10.33" type="verse">אז עלה הרם מלך גזר לעזר את־לכיש ויכהו יהושע ואת־עמו עד־בלתי השאיר־לו שריד׃</seg>
          <seg id="b.JOS.10.34" type="verse">ויעבר יהושע וכל־ישראל עמו מלכיש עגלנה ויחנו עליה וילחמו עליה׃</seg>
          <seg id="b.JOS.10.35" type="verse">וילכדוה ביום ההוא ויכוה לפי־חרב ואת כל־הנפש אשר־בה ביום ההוא החרים ככל אשר־עשה ללכיש׃ ף</seg>
          <seg id="b.JOS.10.36" type="verse">ויעל יהושע וכל־ישראל עמו מעגלונה חברונה וילחמו עליה׃</seg>
          <seg id="b.JOS.10.37" type="verse">וילכדוה ויכוה־לפי־חרב ואת־מלכה ואת־כל־עריה ואת־כל־הנפש אשר־בה לא־השאיר שריד ככל אשר־עשה לעגלון ויחרם אותה ואת־כל־הנפש אשר־בה׃ ס</seg>
          <seg id="b.JOS.10.38" type="verse">וישב יהושע וכל־ישראל עמו דברה וילחם עליה׃</seg>
          <seg id="b.JOS.10.39" type="verse">וילכדה ואת־מלכה ואת־כל־עריה ויכום לפי־חרב ויחרימו את־כל־נפש אשר־בה לא השאיר שריד כאשר עשה לחברון כן־עשה לדברה ולמלכה וכאשר עשה ללבנה ולמלכה׃</seg>
          <seg id="b.JOS.10.40" type="verse">ויכה יהושע את־כל־הארץ ההר והנגב והשפלה והאשדות ואת כל־מלכיהם לא השאיר שריד ואת כל־הנשמה החרים כאשר צוה יהוה אלהי ישראל׃</seg>
          <seg id="b.JOS.10.41" type="verse">ויכם יהושע מקדש ברנע ועד־עזה ואת כל־ארץ גשן ועד־גבעון׃</seg>
          <seg id="b.JOS.10.42" type="verse">ואת כל־המלכים האלה ואת־ארצם לכד יהושע פעם אחת כי יהוה אלהי ישראל נלחם לישראל׃</seg>
          <seg id="b.JOS.10.43" type="verse">וישב יהושע וכל־ישראל עמו אל־המחנה הגלגלה׃ ף</seg>
        </div>
        <div id="b.JOS.11" type="chapter">
          <seg id="b.JOS.11.1" type="verse">ויהי כשמע יבין מלך־חצור וישלח אל־יובב מלך מדון ואל־מלך שמרון ואל־מלך אכשף׃</seg>
          <seg id="b.JOS.11.2" type="verse">ואל־המלכים אשר מצפון בהר ובערבה נגב כנרות ובשפלה ובנפות דור מים׃</seg>
          <seg id="b.JOS.11.3" type="verse">הכנעני ממזרח ומים והאמרי והחתי והפרזי והיבוסי בהר והחוי תחת חרמון בארץ המצפה׃</seg>
          <seg id="b.JOS.11.4" type="verse">ויצאו הם וכל־מחניהם עםם עם־רב כחול אשר על־שפת־הים לרב וסוס ורכב רב־מאד׃</seg>
          <seg id="b.JOS.11.5" type="verse">ויועדו כל המלכים האלה ויבאו ויחנו יחדו אל־מי מרום להלחם עם־ישראל׃ ף</seg>
          <seg id="b.JOS.11.6" type="verse">ויאמר יהוה אל־יהושע אל־תירא מפניהם כי־מחר כעת הזאת אנכי נתן את־כלם חללים לפני ישראל את־סוסיהם תעקר ואת־מרכבתיהם תשרף באש׃</seg>
          <seg id="b.JOS.11.7" type="verse">ויבא יהושע וכל־עם המלחמה עמו עליהם על־מי מרום פתאם ויפלו בהם׃</seg>
          <seg id="b.JOS.11.8" type="verse">ויתנם יהוה ביד־ישראל ויכום וירדפום עד־צידון רבה ועד משרפות מים ועד־בקעת מצפה מזרחה ויכם עד־בלתי השאיר־להם שריד׃</seg>
          <seg id="b.JOS.11.9" type="verse">ויעש להם יהושע כאשר אמר־לו יהוה את־סוסיהם עקר ואת־מרכבתיהם שרף באש׃ ס</seg>
          <seg id="b.JOS.11.10" type="verse">וישב יהושע בעת ההיא וילכד את־חצור ואת־מלכה הכה בחרב כי־חצור לפנים היא ראש כל־הממלכות האלה׃</seg>
          <seg id="b.JOS.11.11" type="verse">ויכו את־כל־הנפש אשר־בה לפי־חרב החרם לא נותר כל־נשמה ואת־חצור שרף באש׃</seg>
          <seg id="b.JOS.11.12" type="verse">ואת־כל־ערי המלכים־האלה ואת־כל־מלכיהם לכד יהושע ויכם לפי־חרב החרים אותם כאשר צוה משה עבד יהוה׃</seg>
          <seg id="b.JOS.11.13" type="verse">רק כל־הערים העמדות על־תלם לא שרפם ישראל זולתי את־חצור לבדה שרף יהושע׃</seg>
          <seg id="b.JOS.11.14" type="verse">וכל שלל הערים האלה והבהמה בזזו להם בני ישראל רק את־כל־האדם הכו לפי־חרב עד־השמדם אותם לא השאירו כל־נשמה׃</seg>
          <seg id="b.JOS.11.15" type="verse">כאשר צוה יהוה את־משה עבדו כן־צוה משה את־יהושע וכן עשה יהושע לא־הסיר דבר מכל אשר־צוה יהוה את־משה׃</seg>
          <seg id="b.JOS.11.16" type="verse">ויקח יהושע את־כל־הארץ הזאת ההר ואת־כל־הנגב ואת כל־ארץ הגשן ואת־השפלה ואת־הערבה ואת־הר ישראל ושפלתה׃</seg>
          <seg id="b.JOS.11.17" type="verse">מן־ההר החלק העולה שעיר ועד־בעל גד בבקעת הלבנון תחת הר־חרמון ואת כל־מלכיהם לכד ויכם וימיתם׃</seg>
          <seg id="b.JOS.11.18" type="verse">ימים רבים עשה יהושע את־כל־המלכים האלה מלחמה׃</seg>
          <seg id="b.JOS.11.19" type="verse">לא־היתה עיר אשר השלימה אל־בני ישראל בלתי החוי ישבי גבעון את־הכל לקחו במלחמה׃</seg>
          <seg id="b.JOS.11.20" type="verse">כי מאת יהוה היתה לחזק את־לבם לקראת המלחמה את־ישראל למען החריםם לבלתי היות־להם תחנה כי למען השמידם כאשר צוה יהוה את־משה׃ ס</seg>
          <seg id="b.JOS.11.21" type="verse">ויבא יהושע בעת ההיא ויכרת את־הענקים מן־ההר מן־חברון מן־דבר מן־ענב ומכל הר יהודה ומכל הר ישראל עם־עריהם החריםם יהושע׃</seg>
          <seg id="b.JOS.11.22" type="verse">לא־נותר ענקים בארץ בני ישראל רק בעזה בגת ובאשדוד נשארו׃</seg>
          <seg id="b.JOS.11.23" type="verse">ויקח יהושע את־כל־הארץ ככל אשר דבר יהוה אל־משה ויתנה יהושע לנחלה לישראל כמחלקתם לשבטיהם והארץ שקטה ממלחמה׃ ף</seg>
        </div>
        <div id="b.JOS.12" type="chapter">
          <seg id="b.JOS.12.1" type="verse">ואלה מלכי הארץ אשר הכו בני־ישראל וירשו את־ארצם בעבר הירדן מזרחה השמש מנחל ארנון עד־הר חרמון וכל־הערבה מזרחה׃</seg>
          <seg id="b.JOS.12.2" type="verse">סיחון מלך האמרי היושב בחשבון משל מערוער אשר על־שפת־נחל ארנון ותוך הנחל וחצי הגלעד ועד יבק הנחל גבול בני עמון׃</seg>
          <seg id="b.JOS.12.3" type="verse">והערבה עד־ים כנרות מזרחה ועד ים הערבה ים־המלח מזרחה דרך בית הישמות ומתימן תחת אשדות הפסגה׃</seg>
          <seg id="b.JOS.12.4" type="verse">וגבול עוג מלך הבשן מיתר הרפאים היושב בעשתרות ובאדרעי׃</seg>
          <seg id="b.JOS.12.5" type="verse">ומשל בהר חרמון ובסלכה ובכל־הבשן עד־גבול הגשורי והמעכתי וחצי הגלעד גבול סיחון מלך־חשבון׃</seg>
          <seg id="b.JOS.12.6" type="verse">משה עבד־יהוה ובני ישראל הכום ויתנה משה עבד־יהוה ירשה לראובני ולגדי ולחצי שבט המנשה׃ ס</seg>
          <seg id="b.JOS.12.7" type="verse">ואלה מלכי הארץ אשר הכה יהושע ובני ישראל בעבר הירדן ימה מבעל גד בבקעת הלבנון ועד־ההר החלק העלה שעירה ויתנה יהושע לשבטי ישראל ירשה כמחלקתם׃</seg>
          <seg id="b.JOS.12.8" type="verse">בהר ובשפלה ובערבה ובאשדות ובמדבר ובנגב החתי האמרי והכנעני הפרזי החוי והיבוסי׃ ף</seg>
          <seg id="b.JOS.12.9" type="verse">מלך יריחו אחד מלך העי אשר־מצד בית־אל אחד׃</seg>
          <seg id="b.JOS.12.10" type="verse">מלך ירושלם אחד מלך חברון אחד׃</seg>
          <seg id="b.JOS.12.11" type="verse">מלך ירמות אחד מלך לכיש אחד׃</seg>
          <seg id="b.JOS.12.12" type="verse">מלך עגלון אחד מלך גזר אחד׃</seg>
          <seg id="b.JOS.12.13" type="verse">מלך דבר אחד מלך גדר אחד׃</seg>
          <seg id="b.JOS.12.14" type="verse">מלך חרמה אחד מלך ערד אחד׃</seg>
          <seg id="b.JOS.12.15" type="verse">מלך לבנה אחד מלך עדלם אחד׃</seg>
          <seg id="b.JOS.12.16" type="verse">מלך מקדה אחד מלך בית־אל אחד׃</seg>
          <seg id="b.JOS.12.17" type="verse">מלך תפוח אחד מלך חפר אחד׃</seg>
          <seg id="b.JOS.12.18" type="verse">מלך אפק אחד מלך לשרון אחד׃</seg>
          <seg id="b.JOS.12.19" type="verse">מלך מדון אחד מלך חצור אחד׃</seg>
          <seg id="b.JOS.12.20" type="verse">מלך שמרון מראון אחד מלך אכשף אחד׃</seg>
          <seg id="b.JOS.12.21" type="verse">מלך תענך אחד מלך מגדו אחד׃</seg>
          <seg id="b.JOS.12.22" type="verse">מלך קדש אחד מלך־יקנעם לכרמל אחד׃</seg>
          <seg id="b.JOS.12.23" type="verse">מלך דור לנפת דור אחד מלך־גוים לגלגל אחד׃</seg>
          <seg id="b.JOS.12.24" type="verse">מלך תרצה אחד כל־מלכים שלשים ואחד׃ ף</seg>
        </div>
        <div id="b.JOS.13" type="chapter">
          <seg id="b.JOS.13.1" type="verse">ויהושע זקן בא בימים ויאמר יהוה אליו אתה זקנתה באת בימים והארץ נשארה הרבה־מאד לרשתה׃</seg>
          <seg id="b.JOS.13.2" type="verse">זאת הארץ הנשארת כל־גלילות הפלשתים וכל־הגשורי׃</seg>
          <seg id="b.JOS.13.3" type="verse">מן־השיחור אשר על־פני מצרים ועד גבול עקרון צפונה לכנעני תחשב חמשת סרני פלשתים העזתי והאשדודי האשקלוני הגתי והעקרוני והעוים׃</seg>
          <seg id="b.JOS.13.4" type="verse">מתימן כל־ארץ הכנעני ומערה אשר לצידנים עד־אפקה עד גבול האמרי׃</seg>
          <seg id="b.JOS.13.5" type="verse">והארץ הגבלי וכל־הלבנון מזרח השמש מבעל גד תחת הר־חרמון עד לבוא חמת׃</seg>
          <seg id="b.JOS.13.6" type="verse">כל־ישבי ההר מן־הלבנון עד־משרפת מים כל־צידנים אנכי אורישם מפני בני ישראל רק הפלה לישראל בנחלה כאשר צויתיך׃</seg>
          <seg id="b.JOS.13.7" type="verse">ועתה חלק את־הארץ הזאת בנחלה לתשעת השבטים וחצי השבט המנשה׃</seg>
          <seg id="b.JOS.13.8" type="verse">עמו הראובני והגדי לקחו נחלתם אשר נתן להם משה בעבר הירדן מזרחה כאשר נתן להם משה עבד יהוה׃</seg>
          <seg id="b.JOS.13.9" type="verse">מערוער אשר על־שפת־נחל ארנון והעיר אשר בתוך־הנחל וכל־המישר מידבא עד־דיבון׃</seg>
          <seg id="b.JOS.13.10" type="verse">וכל ערי סיחון מלך האמרי אשר מלך בחשבון עד־גבול בני עמון׃</seg>
          <seg id="b.JOS.13.11" type="verse">והגלעד וגבול הגשורי והמעכתי וכל הר חרמון וכל־הבשן עד־סלכה׃</seg>
          <seg id="b.JOS.13.12" type="verse">כל־ממלכות עוג בבשן אשר־מלך בעשתרות ובאדרעי הוא נשאר מיתר הרפאים ויכם משה וירשם׃</seg>
          <seg id="b.JOS.13.13" type="verse">ולא הורישו בני ישראל את־הגשורי ואת־המעכתי וישב גשור ומעכת בקרב ישראל עד היום הזה׃</seg>
          <seg id="b.JOS.13.14" type="verse">רק לשבט הלוי לא נתן נחלה אשי יהוה אלהי ישראל הוא נחלתו כאשר דבר־לו׃ ס</seg>
          <seg id="b.JOS.13.15" type="verse">ויתן משה למטה בני־ראובן למשפחתם׃</seg>
          <seg id="b.JOS.13.16" type="verse">ויהי להם הגבול מערוער אשר על־שפת־נחל ארנון והעיר אשר בתוך־הנחל וכל־המישר על־מידבא׃</seg>
          <seg id="b.JOS.13.17" type="verse">חשבון וכל־עריה אשר במישר דיבון ובמות בעל ובית בעל מעון׃</seg>
          <seg id="b.JOS.13.18" type="verse">ויהצה וקדמת ומפעת׃</seg>
          <seg id="b.JOS.13.19" type="verse">וקריתים ושבמה וצרת השחר בהר העמק׃</seg>
          <seg id="b.JOS.13.20" type="verse">ובית פעור ואשדות הפסגה ובית הישמות׃</seg>
          <seg id="b.JOS.13.21" type="verse">וכל ערי המישר וכל־ממלכות סיחון מלך האמרי אשר מלך בחשבון אשר הכה משה אתו ואת־נשיאי מדין את־אוי ואת־רקם ואת־צור ואת־חור ואת־רבע נסיכי סיחון ישבי הארץ׃</seg>
          <seg id="b.JOS.13.22" type="verse">ואת־בלעם בן־בעור הקוסם הרגו בני־ישראל בחרב אל־חלליהם׃</seg>
          <seg id="b.JOS.13.23" type="verse">ויהי גבול בני ראובן הירדן וגבול זאת נחלת בני־ראובן למשפחתם הערים וחצריהן׃ ף</seg>
          <seg id="b.JOS.13.24" type="verse">ויתן משה למטה־גד לבני־גד למשפחתם׃</seg>
          <seg id="b.JOS.13.25" type="verse">ויהי להם הגבול יעזר וכל־ערי הגלעד וחצי ארץ בני עמון עד־ערוער אשר על־פני רבה׃</seg>
          <seg id="b.JOS.13.26" type="verse">ומחשבון עד־רמת המצפה ובטנים וממחנים עד־גבול לדבר׃</seg>
          <seg id="b.JOS.13.27" type="verse">ובעמק בית הרם ובית נמרה וסכות וצפון יתר ממלכות סיחון מלך חשבון הירדן וגבל עד־קצה ים־כנרת עבר הירדן מזרחה׃</seg>
          <seg id="b.JOS.13.28" type="verse">זאת נחלת בני־גד למשפחתם הערים וחצריהם׃</seg>
          <seg id="b.JOS.13.29" type="verse">ויתן משה לחצי שבט מנשה ויהי לחצי מטה בני־מנשה למשפחותם׃</seg>
          <seg id="b.JOS.13.30" type="verse">ויהי גבולם ממחנים כל־הבשן כל־ממלכות עוג מלך־הבשן וכל־חות יאיר אשר בבשן ששים עיר׃</seg>
          <seg id="b.JOS.13.31" type="verse">וחצי הגלעד ועשתרות ואדרעי ערי ממלכות עוג בבשן לבני מכיר בן־מנשה לחצי בני־מכיר למשפחותם׃</seg>
          <seg id="b.JOS.13.32" type="verse">אלה אשר־נחל משה בערבות מואב מעבר לירדן יריחו מזרחה׃ ס</seg>
          <seg id="b.JOS.13.33" type="verse">ולשבט הלוי לא־נתן משה נחלה יהוה אלהי ישראל הוא נחלתם כאשר דבר להם׃</seg>
        </div>
        <div id="b.JOS.14" type="chapter">
          <seg id="b.JOS.14.1" type="verse">ואלה אשר־נחלו בני־ישראל בארץ כנען אשר נחלו אותם אלעזר הכהן ויהושע בן־נון וראשי אבות המטות לבני ישראל׃</seg>
          <seg id="b.JOS.14.2" type="verse">בגורל נחלתם כאשר צוה יהוה ביד־משה לתשעת המטות וחצי המטה׃</seg>
          <seg id="b.JOS.14.3" type="verse">כי־נתן משה נחלת שני המטות וחצי המטה מעבר לירדן וללוים לא־נתן נחלה בתוכם׃</seg>
          <seg id="b.JOS.14.4" type="verse">כי־היו בני־יוסף שני מטות מנשה ואפרים ולא־נתנו חלק ללוים בארץ כי אם־ערים לשבת ומגרשיהם למקניהם ולקנינם׃</seg>
          <seg id="b.JOS.14.5" type="verse">כאשר צוה יהוה את־משה כן עשו בני ישראל ויחלקו את־הארץ׃ ף</seg>
          <seg id="b.JOS.14.6" type="verse">ויגשו בני־יהודה אל־יהושע בגלגל ויאמר אליו כלב בן־יפנה הקנזי אתה ידעת את־הדבר אשר־דבר יהוה אל־משה איש־האלהים על אדותי ועל אדותיך בקדש ברנע׃</seg>
          <seg id="b.JOS.14.7" type="verse">בן־ארבעים שנה אנכי בשלח משה עבד־יהוה אתי מקדש ברנע לרגל את־הארץ ואשב אתו דבר כאשר עם־לבבי׃ ואחי אשר עלו עמי המסיו את־לב העם ואנכי מלאתי אחרי יהוה אלהי׃</seg>
          <seg id="b.JOS.14.8" type="verse">וישבע משה ביום ההוא לאמר אם־לא הארץ אשר דרכה רגלך בה לך תהיה לנחלה ולבניך עד־עולם כי מלאת אחרי יהוה אלהי׃</seg>
          <seg id="b.JOS.14.9" type="verse">ועתה הנה החיה יהוה אותי כאשר דבר זה ארבעים וחמש שנה מאז דבר יהוה את־הדבר הזה אל־משה אשר־הלך ישראל במדבר ועתה הנה אנכי היום בן־חמש ושמונים שנה׃</seg>
          <seg id="b.JOS.14.10" type="verse">עודני היום חזק כאשר ביום שלח אותי משה ככחי אז וככחי עתה למלחמה ולצאת ולבוא׃</seg>
          <seg id="b.JOS.14.11" type="verse">ועתה תנה־לי את־ההר הזה אשר־דבר יהוה ביום ההוא כי אתה־שמעת ביום ההוא כי־ענקים שם וערים גדלות בצרות אולי יהוה אותי והורשתים כאשר דבר יהוה׃</seg>
          <seg id="b.JOS.14.12" type="verse">ויברכהו יהושע ויתן את־חברון לכלב בן־יפנה לנחלה׃</seg>
          <seg id="b.JOS.14.13" type="verse">על־כן היתה־חברון לכלב בן־יפנה הקנזי לנחלה עד היום הזה יען אשר מלא אחרי יהוה אלהי ישראל׃</seg>
          <seg id="b.JOS.14.14" type="verse">ושם חברון לפנים קרית ארבע האדם הגדול בענקים הוא והארץ שקטה ממלחמה׃ ף</seg>
        </div>
        <div id="b.JOS.15" type="chapter">
          <seg id="b.JOS.15.1" type="verse">ויהי הגורל למטה בני יהודה למשפחתם אל־גבול אדום מדבר־צן נגבה מקצה תימן׃</seg>
          <seg id="b.JOS.15.2" type="verse">ויהי להם גבול נגב מקצה ים המלח מן־הלשן הפנה נגבה׃</seg>
          <seg id="b.JOS.15.3" type="verse">ויצא אל־מנגב למעלה עקרבים ועבר צנה ועלה מנגב לקדש ברנע ועבר חצרון ועלה אדרה ונסב הקרקעה׃</seg>
          <seg id="b.JOS.15.4" type="verse">ועבר עצמונה ויצא נחל מצרים [כ= והיה] [ק= והיו] תצאות הגבול ימה זה־יהיה לכם גבול נגב׃</seg>
          <seg id="b.JOS.15.5" type="verse">וגבול קדמה ים המלח עד־קצה הירדן וגבול לפאת צפונה מלשון הים מקצה הירדן׃</seg>
          <seg id="b.JOS.15.6" type="verse">ועלה הגבול בית חגלה ועבר מצפון לבית הערבה ועלה הגבול אבן בהן בן־ראובן׃</seg>
          <seg id="b.JOS.15.7" type="verse">ועלה הגבול דברה מעמק עכור וצפונה פנה אל־הגלגל אשר־נכח למעלה אדמים אשר מנגב לנחל ועבר הגבול אל־מי־עין שמש והיו תצאתיו אל־עין רגל׃</seg>
          <seg id="b.JOS.15.8" type="verse">ועלה הגבול גי בן־הנם אל־כתף היבוסי מנגב היא ירושלם ועלה הגבול אל־ראש ההר אשר על־פני גי־הנם ימה אשר בקצה עמק־רפאים צפנה׃</seg>
          <seg id="b.JOS.15.9" type="verse">ותאר הגבול מראש ההר אל־מעין מי נפתוח ויצא אל־ערי הר־עפרון ותאר הגבול בעלה היא קרית יערים׃</seg>
          <seg id="b.JOS.15.10" type="verse">ונסב הגבול מבעלה ימה אל־הר שעיר ועבר אל־כתף הר־יערים מצפונה היא כסלון וירד בית־שמש ועבר תמנה׃</seg>
          <seg id="b.JOS.15.11" type="verse">ויצא הגבול אל־כתף עקרון צפונה ותאר הגבול שכרונה ועבר הר־הבעלה ויצא יבנאל והיו תצאות הגבול ימה׃</seg>
          <seg id="b.JOS.15.12" type="verse">וגבול ים הימה הגדול וגבול זה גבול בני־יהודה סביב למשפחתם׃</seg>
          <seg id="b.JOS.15.13" type="verse">ולכלב בן־יפנה נתן חלק בתוך בני־יהודה אל־פי יהוה ליהושע את־קרית ארבע אבי הענק היא חברון׃</seg>
          <seg id="b.JOS.15.14" type="verse">וירש משם כלב את־שלושה בני הענק את־ששי ואת־אחימן ואת־תלמי ילידי הענק׃</seg>
          <seg id="b.JOS.15.15" type="verse">ויעל משם אל־ישבי דבר ושם־דבר לפנים קרית־ספר׃</seg>
          <seg id="b.JOS.15.16" type="verse">ויאמר כלב אשר־יכה את־קרית־ספר ולכדה ונתתי לו את־עכסה בתי לאשה׃</seg>
          <seg id="b.JOS.15.17" type="verse">וילכדה עתניאל בן־קנז אחי כלב ויתן־לו את־עכסה בתו לאשה׃</seg>
          <seg id="b.JOS.15.18" type="verse">ויהי בבואה ותסיתהו לשאול מאת־אביה שדה ותצנח מעל החמור ויאמר־לה כלב מה־לך׃</seg>
          <seg id="b.JOS.15.19" type="verse">ותאמר תנה־לי ברכה כי ארץ הנגב נתתני ונתתה לי גלת מים ויתן־לה את גלת עליות ואת גלת תחתיות׃ ף</seg>
          <seg id="b.JOS.15.20" type="verse">זאת נחלת מטה בני־יהודה למשפחתם׃</seg>
          <seg id="b.JOS.15.21" type="verse">ויהיו הערים מקצה למטה בני־יהודה אל־גבול אדום בנגבה קבצאל ועדר ויגור׃</seg>
          <seg id="b.JOS.15.22" type="verse">וקינה ודימונה ועדעדה׃</seg>
          <seg id="b.JOS.15.23" type="verse">וקדש וחצור ויתןן׃</seg>
          <seg id="b.JOS.15.24" type="verse">זיף וטלם ובעלות׃</seg>
          <seg id="b.JOS.15.25" type="verse">וחצור חדתה וקריות חצרון היא חצור׃</seg>
          <seg id="b.JOS.15.26" type="verse">אםם ושמע ומולדה׃</seg>
          <seg id="b.JOS.15.27" type="verse">וחצר גדה וחשמון ובית פלט׃</seg>
          <seg id="b.JOS.15.28" type="verse">וחצר שועל ובאר שבע ובזיותיה׃</seg>
          <seg id="b.JOS.15.29" type="verse">בעלה ועיים ועצם׃</seg>
          <seg id="b.JOS.15.30" type="verse">ואלתולד וכסיל וחרמה׃</seg>
          <seg id="b.JOS.15.31" type="verse">וצקלג ומדמנה וסנסנה׃</seg>
          <seg id="b.JOS.15.32" type="verse">ולבאות ושלחים ועין ורמון כל־ערים עשרים ותשע וחצריהן׃ ס</seg>
          <seg id="b.JOS.15.33" type="verse">בשפלה אשתאול וצרעה ואשנה׃</seg>
          <seg id="b.JOS.15.34" type="verse">וזנוח ועין גנים תפוח והעינם׃</seg>
          <seg id="b.JOS.15.35" type="verse">ירמות ועדלם שוכה ועזקה׃</seg>
          <seg id="b.JOS.15.36" type="verse">ושערים ועדיתים והגדרה וגדרתים ערים ארבע־עשרה וחצריהן׃</seg>
          <seg id="b.JOS.15.37" type="verse">צןן וחדשה ומגדל־גד׃</seg>
          <seg id="b.JOS.15.38" type="verse">ודלען והמצפה ויקתאל׃</seg>
          <seg id="b.JOS.15.39" type="verse">לכיש ובצקת ועגלון׃</seg>
          <seg id="b.JOS.15.40" type="verse">וכבון ולחמס וכתליש׃</seg>
          <seg id="b.JOS.15.41" type="verse">וגדרות בית־דגון ונעמה ומקדה ערים שש־עשרה וחצריהן׃ ס</seg>
          <seg id="b.JOS.15.42" type="verse">לבנה ועתר ועשן׃</seg>
          <seg id="b.JOS.15.43" type="verse">ויפתח ואשנה ונציב׃</seg>
          <seg id="b.JOS.15.44" type="verse">וקעילה ואכזיב ומראשה ערים תשע וחצריהן׃</seg>
          <seg id="b.JOS.15.45" type="verse">עקרון ובנתיה וחצריה׃</seg>
          <seg id="b.JOS.15.46" type="verse">מעקרון וימה כל אשר־על־יד אשדוד וחצריהן׃</seg>
          <seg id="b.JOS.15.47" type="verse">אשדוד בנותיה וחצריה עזה בנותיה וחצריה עד־נחל מצרים והים [כ= הגבול] [ק= הגדול] וגבול׃ ס</seg>
          <seg id="b.JOS.15.48" type="verse">ובהר שמיר ויתיר ושוכה׃</seg>
          <seg id="b.JOS.15.49" type="verse">ודנה וקרית־סנה היא דבר׃</seg>
          <seg id="b.JOS.15.50" type="verse">וענב ואשתמה וענים׃</seg>
          <seg id="b.JOS.15.51" type="verse">וגשן וחלן וגלה ערים אחת־עשרה וחצריהן׃</seg>
          <seg id="b.JOS.15.52" type="verse">ארב ורומה ואשען׃</seg>
          <seg id="b.JOS.15.53" type="verse">[כ= וינים] [ק= וינום] ובית־תפוח ואפקה׃</seg>
          <seg id="b.JOS.15.54" type="verse">וחמטה וקרית ארבע היא חברון וציער ערים תשע וחצריהן׃ ס</seg>
          <seg id="b.JOS.15.55" type="verse">מעון כרמל וזיף ויוטה׃</seg>
          <seg id="b.JOS.15.56" type="verse">ויזרעאל ויקדעם וזנוח׃</seg>
          <seg id="b.JOS.15.57" type="verse">הקין גבעה ותמנה ערים עשר וחצריהן׃</seg>
          <seg id="b.JOS.15.58" type="verse">חלחול בית־צור וגדור׃</seg>
          <seg id="b.JOS.15.59" type="verse">ומערת ובית־ענות ואלתקן ערים שש וחצריהן׃</seg>
          <seg id="b.JOS.15.60" type="verse">קרית־בעל היא קרית יערים והרבה ערים שתים וחצריהן׃ ס</seg>
          <seg id="b.JOS.15.61" type="verse">במדבר בית הערבה מדין וסככה׃</seg>
          <seg id="b.JOS.15.62" type="verse">והנבשן ועיר־המלח ועין גדי ערים שש וחצריהן׃</seg>
          <seg id="b.JOS.15.63" type="verse">ואת־היבוסי יושבי ירושלם לא־[כ= יוכלו] [ק= יכלו] בני־יהודה להורישם וישב היבוסי את־בני יהודה בירושלם עד היום הזה׃ ף</seg>
        </div>
        <div id="b.JOS.16" type="chapter">
          <seg id="b.JOS.16.1" type="verse">ויצא הגורל לבני יוסף מירדן יריחו למי יריחו מזרחה המדבר עלה מיריחו בהר בית־אל׃</seg>
          <seg id="b.JOS.16.2" type="verse">ויצא מבית־אל לוזה ועבר אל־גבול הארכי עטרות׃</seg>
          <seg id="b.JOS.16.3" type="verse">וירד־ימה אל־גבול היפלטי עד גבול בית־חורן תחתון ועד־גזר והיו [כ= תצאתו] [ק= תצאתיו] ימה׃</seg>
          <seg id="b.JOS.16.4" type="verse">וינחלו בני־יוסף מנשה ואפרים׃</seg>
          <seg id="b.JOS.16.5" type="verse">ויהי גבול בני־אפרים למשפחתם ויהי גבול נחלתם מזרחה עטרות אדר עד־בית חורן עליון׃</seg>
          <seg id="b.JOS.16.6" type="verse">ויצא הגבול הימה המכמתת מצפון ונסב הגבול מזרחה תאנת שלה ועבר אותו ממזרח ינוחה׃</seg>
          <seg id="b.JOS.16.7" type="verse">וירד מינוחה עטרות ונערתה ופגע ביריחו ויצא הירדן׃</seg>
          <seg id="b.JOS.16.8" type="verse">מתפוח ילך הגבול ימה נחל קנה והיו תצאתיו הימה זאת נחלת מטה בני־אפרים למשפחתם׃</seg>
          <seg id="b.JOS.16.9" type="verse">והערים המבדלות לבני אפרים בתוך נחלת בני־מנשה כל־הערים וחצריהן׃</seg>
          <seg id="b.JOS.16.10" type="verse">ולא הורישו את־הכנעני היושב בגזר וישב הכנעני בקרב אפרים עד־היום הזה ויהי למס־עבד׃ ף</seg>
        </div>
        <div id="b.JOS.17" type="chapter">
          <seg id="b.JOS.17.1" type="verse">ויהי הגורל למטה מנשה כי־הוא בכור יוסף למכיר בכור מנשה אבי הגלעד כי הוא היה איש מלחמה ויהי־לו הגלעד והבשן׃</seg>
          <seg id="b.JOS.17.2" type="verse">ויהי לבני מנשה הנותרים למשפחתם לבני אביעזר ולבני־חלק ולבני אשריאל ולבני־שכם ולבני־חפר ולבני שמידע אלה בני מנשה בן־יוסף הזכרים למשפחתם׃</seg>
          <seg id="b.JOS.17.3" type="verse">ולצלפחד בן־חפר בן־גלעד בן־מכיר בן־מנשה לא־היו לו בנים כי אם־בנות ואלה שמות בנתיו מחלה ונעה חגלה מלכה ותרצה׃</seg>
          <seg id="b.JOS.17.4" type="verse">ותקרבנה לפני אלעזר הכהן ולפני יהושע בן־נון ולפני הנשיאים לאמר יהוה צוה את־משה לתת־לנו נחלה בתוך אחינו ויתן להם אל־פי יהוה נחלה בתוך אחי אביהן׃</seg>
          <seg id="b.JOS.17.5" type="verse">ויפלו חבלי־מנשה עשרה לבד מארץ הגלעד והבשן אשר מעבר לירדן׃</seg>
          <seg id="b.JOS.17.6" type="verse">כי בנות מנשה נחלו נחלה בתוך בניו וארץ הגלעד היתה לבני־מנשה הנותרים׃</seg>
          <seg id="b.JOS.17.7" type="verse">ויהי גבול־מנשה מאשר המכמתת אשר על־פני שכם והלך הגבול אל־הימין אל־ישבי עין תפוח׃</seg>
          <seg id="b.JOS.17.8" type="verse">למנשה היתה ארץ תפוח ותפוח אל־גבול מנשה לבני אפרים׃</seg>
          <seg id="b.JOS.17.9" type="verse">וירד הגבול נחל קנה נגבה לנחל ערים האלה לאפרים בתוך ערי מנשה וגבול מנשה מצפון לנחל ויהי תצאתיו הימה׃</seg>
          <seg id="b.JOS.17.10" type="verse">נגבה לאפרים וצפונה למנשה ויהי הים גבולו ובאשר יפגעון מצפון וביששכר ממזרח׃</seg>
          <seg id="b.JOS.17.11" type="verse">ויהי למנשה ביששכר ובאשר בית־שאן ובנותיה ויבלעם ובנותיה ואת־ישבי דאר ובנותיה וישבי עין־דר ובנתיה וישבי תענך ובנתיה וישבי מגדו ובנותיה שלשת הנפת׃</seg>
          <seg id="b.JOS.17.12" type="verse">ולא יכלו בני מנשה להוריש את־הערים האלה ויואל הכנעני לשבת בארץ הזאת׃</seg>
          <seg id="b.JOS.17.13" type="verse">ויהי כי חזקו בני ישראל ויתנו את־הכנעני למס והורש לא הורישו׃ ס</seg>
          <seg id="b.JOS.17.14" type="verse">וידברו בני יוסף את־יהושע לאמר מדוע נתתה לי נחלה גורל אחד וחבל אחד ואני עם־רב עד אשר־עד־כה ברכני יהוה׃</seg>
          <seg id="b.JOS.17.15" type="verse">ויאמר אליהם יהושע אם־עם־רב אתה עלה לך היערה ובראת לך שם בארץ הפרזי והרפאים כי־אץ לך הר־אפרים׃</seg>
          <seg id="b.JOS.17.16" type="verse">ויאמרו בני יוסף לא־ימצא לנו ההר ורכב ברזל בכל־הכנעני הישב בארץ־העמק לאשר בבית־שאן ובנותיה ולאשר בעמק יזרעאל׃</seg>
          <seg id="b.JOS.17.17" type="verse">ויאמר יהושע אל־בית יוסף לאפרים ולמנשה לאמר עם־רב אתה וכח גדול לך לא־יהיה לך גורל אחד׃</seg>
          <seg id="b.JOS.17.18" type="verse">כי הר יהיה־לך כי־יער הוא ובראתו והיה לך תצאתיו כי־תוריש את־הכנעני כי רכב ברזל לו כי חזק הוא׃ ף</seg>
        </div>
        <div id="b.JOS.18" type="chapter">
          <seg id="b.JOS.18.1" type="verse">ויקהלו כל־עדת בני־ישראל שלה וישכינו שם את־אהל מועד והארץ נכבשה לפניהם׃</seg>
          <seg id="b.JOS.18.2" type="verse">ויותרו בבני ישראל אשר לא־חלקו את־נחלתם שבעה שבטים׃</seg>
          <seg id="b.JOS.18.3" type="verse">ויאמר יהושע אל־בני ישראל עד־אנה אתם מתרפים לבוא לרשת את־הארץ אשר נתן לכם יהוה אלהי אבותיכם׃</seg>
          <seg id="b.JOS.18.4" type="verse">הבו לכם שלשה אנשים לשבט ואשלחם ויקמו ויתהלכו בארץ ויכתבו אותה לפי נחלתם ויבאו אלי׃</seg>
          <seg id="b.JOS.18.5" type="verse">והתחלקו אתה לשבעה חלקים יהודה יעמד על־גבולו מנגב ובית יוסף יעמדו על־גבולם מצפון׃</seg>
          <seg id="b.JOS.18.6" type="verse">ואתם תכתבו את־הארץ שבעה חלקים והבאתם אלי הנה ויריתי לכם גורל פה לפני יהוה אלהינו׃</seg>
          <seg id="b.JOS.18.7" type="verse">כי אין־חלק ללוים בקרבכם כי־כהנת יהוה נחלתו וגד וראובן וחצי שבט המנשה לקחו נחלתם מעבר לירדן מזרחה אשר נתן להם משה עבד יהוה׃</seg>
          <seg id="b.JOS.18.8" type="verse">ויקמו האנשים וילכו ויצו יהושע את־ההלכים לכתב את־הארץ לאמר לכו והתהלכו בארץ וכתבו אותה ושובו אלי ופה אשליך לכם גורל לפני יהוה בשלה׃</seg>
          <seg id="b.JOS.18.9" type="verse">וילכו האנשים ויעברו בארץ ויכתבוה לערים לשבעה חלקים על־ספר ויבאו אל־יהושע אל־המחנה שלה׃</seg>
          <seg id="b.JOS.18.10" type="verse">וישלך להם יהושע גורל בשלה לפני יהוה ויחלק־שם יהושע את־הארץ לבני ישראל כמחלקתם׃ ף</seg>
          <seg id="b.JOS.18.11" type="verse">ויעל גורל מטה בני־בנימן למשפחתם ויצא גבול גורלם בין בני יהודה ובין בני יוסף׃</seg>
          <seg id="b.JOS.18.12" type="verse">ויהי להם הגבול לפאת צפונה מן־הירדן ועלה הגבול אל־כתף יריחו מצפון ועלה בהר ימה [כ= והיה] [ק= והיו] תצאתיו מדברה בית און׃</seg>
          <seg id="b.JOS.18.13" type="verse">ועבר משם הגבול לוזה אל־כתף לוזה נגבה היא בית־אל וירד הגבול עטרות אדר על־ההר אשר מנגב לבית־חרון תחתון׃</seg>
          <seg id="b.JOS.18.14" type="verse">ותאר הגבול ונסב לפאת־ים נגבה מן־ההר אשר על־פני בית־חרון נגבה [כ= והיה] [ק= והיו] תצאתיו אל־קרית־בעל היא קרית יערים עיר בני יהודה זאת פאת־ים׃</seg>
          <seg id="b.JOS.18.15" type="verse">ופאת־נגבה מקצה קרית יערים ויצא הגבול ימה ויצא אל־מעין מי נפתוח׃</seg>
          <seg id="b.JOS.18.16" type="verse">וירד הגבול אל־קצה ההר אשר על־פני גי בן־הנם אשר בעמק רפאים צפונה וירד גי הנם אל־כתף היבוסי נגבה וירד עין רגל׃</seg>
          <seg id="b.JOS.18.17" type="verse">ותאר מצפון ויצא עין שמש ויצא אל־גלילות אשר־נכח מעלה אדמים וירד אבן בהן בן־ראובן׃</seg>
          <seg id="b.JOS.18.18" type="verse">ועבר אל־כתף מול־הערבה צפונה וירד הערבתה׃</seg>
          <seg id="b.JOS.18.19" type="verse">ועבר הגבול אל־כתף בית־חגלה צפונה [כ= והיה] [ק= והיו] [כ= תצאותיו] [ק= תצאות] הגבול אל־לשון ים־המלח צפונה אל־קצה הירדן נגבה זה גבול נגב׃</seg>
          <seg id="b.JOS.18.20" type="verse">והירדן יגבל־אתו לפאת־קדמה זאת נחלת בני בנימן לגבולתיה סביב למשפחתם׃</seg>
          <seg id="b.JOS.18.21" type="verse">והיו הערים למטה בני בנימן למשפחותיהם יריחו ובית־חגלה ועמק קציץ׃</seg>
          <seg id="b.JOS.18.22" type="verse">ובית הערבה וצמרים ובית־אל׃</seg>
          <seg id="b.JOS.18.23" type="verse">והעוים והפרה ועפרה׃</seg>
          <seg id="b.JOS.18.24" type="verse">וכפר [כ= העמני] [ק= העמנה] והעפני וגבע ערים שתים־עשרה וחצריהן׃</seg>
          <seg id="b.JOS.18.25" type="verse">גבעון והרמה ובארות׃</seg>
          <seg id="b.JOS.18.26" type="verse">והמצפה והכפירה והמצה׃</seg>
          <seg id="b.JOS.18.27" type="verse">ורקם וירפאל ותראלה׃</seg>
          <seg id="b.JOS.18.28" type="verse">וצלע האלף והיבוסי היא ירושלם גבעת קרית ערים ארבע־עשרה וחצריהן זאת נחלת בני־בנימן למשפחתם׃ ף</seg>
        </div>
        <div id="b.JOS.19" type="chapter">
          <seg id="b.JOS.19.1" type="verse">ויצא הגורל השני לשמעון למטה בני־שמעון למשפחותם ויהי נחלתם בתוך נחלת בני־יהודה׃</seg>
          <seg id="b.JOS.19.2" type="verse">ויהי להם בנחלתם באר־שבע ושבע ומולדה׃</seg>
          <seg id="b.JOS.19.3" type="verse">וחצר שועל ובלה ועצם׃</seg>
          <seg id="b.JOS.19.4" type="verse">ואלתולד ובתול וחרמה׃</seg>
          <seg id="b.JOS.19.5" type="verse">וצקלג ובית־המרכבות וחצר סוסה׃</seg>
          <seg id="b.JOS.19.6" type="verse">ובית לבאות ושרוחן ערים שלש־עשרה וחצריהן׃</seg>
          <seg id="b.JOS.19.7" type="verse">עין רמון ועתר ועשן ערים ארבע וחצריהן׃</seg>
          <seg id="b.JOS.19.8" type="verse">וכל־החצרים אשר סביבות הערים האלה עד־בעלת באר ראמת נגב זאת נחלת מטה בני־שמעון למשפחתם׃</seg>
          <seg id="b.JOS.19.9" type="verse">מחבל בני יהודה נחלת בני שמעון כי־היה חלק בני־יהודה רב מהם וינחלו בני־שמעון בתוך נחלתם׃ ף</seg>
          <seg id="b.JOS.19.10" type="verse">ויעל הגורל השלישי לבני זבולן למשפחתם ויהי גבול נחלתם עד־שריד׃</seg>
          <seg id="b.JOS.19.11" type="verse">ועלה גבולם לימה ומרעלה ופגע בדבשת ופגע אל־הנחל אשר על־פני יקנעם׃</seg>
          <seg id="b.JOS.19.12" type="verse">ושב משריד קדמה מזרח השמש על־גבול כסלת תבר ויצא אל־הדברת ועלה יפיע׃</seg>
          <seg id="b.JOS.19.13" type="verse">ומשם עבר קדמה מזרחה גתה חפר עתה קצין ויצא רמון המתאר הנעה׃</seg>
          <seg id="b.JOS.19.14" type="verse">ונסב אתו הגבול מצפון חנתן והיו תצאתיו גי יפתח־אל׃</seg>
          <seg id="b.JOS.19.15" type="verse">וקטת ונהלל ושמרון וידאלה ובית לחם ערים שתים־עשרה וחצריהן׃</seg>
          <seg id="b.JOS.19.16" type="verse">זאת נחלת בני־זבולן למשפחותם הערים האלה וחצריהן׃ ף</seg>
          <seg id="b.JOS.19.17" type="verse">ליששכר יצא הגורל הרביעי לבני יששכר למשפחותם׃</seg>
          <seg id="b.JOS.19.18" type="verse">ויהי גבולם יזרעאלה והכסולת ושונם׃</seg>
          <seg id="b.JOS.19.19" type="verse">וחפרים ושיאן ואנחרת׃</seg>
          <seg id="b.JOS.19.20" type="verse">והרבית וקשיון ואבץ׃</seg>
          <seg id="b.JOS.19.21" type="verse">ורמת ועין־גנים ועין חדה ובית פץץ׃</seg>
          <seg id="b.JOS.19.22" type="verse">ופגע הגבול בתבור [כ= ושחצומה] [ק= ושחצימה] ובית שמש והיו תצאות גבולם הירדן ערים שש־עשרה וחצריהן׃</seg>
          <seg id="b.JOS.19.23" type="verse">זאת נחלת מטה בני־יששכר למשפחתם הערים וחצריהן׃ ף</seg>
          <seg id="b.JOS.19.24" type="verse">ויצא הגורל החמישי למטה בני־אשר למשפחותם׃</seg>
          <seg id="b.JOS.19.25" type="verse">ויהי גבולם חלקת וחלי ובטן ואכשף׃</seg>
          <seg id="b.JOS.19.26" type="verse">ואלמלך ועמעד ומשאל ופגע בכרמל הימה ובשיחור לבנת׃</seg>
          <seg id="b.JOS.19.27" type="verse">ושב מזרח השמש בית דגן ופגע בזבלון ובגי יפתח־אל צפונה בית העמק ונעיאל ויצא אל־כבול משמאל׃</seg>
          <seg id="b.JOS.19.28" type="verse">ועברן ורחב וחמון וקנה עד צידון רבה׃</seg>
          <seg id="b.JOS.19.29" type="verse">ושב הגבול הרמה ועד־עיר מבצר־צר ושב הגבול חסה [כ= ויהיו] [ק= והיו] תצאתיו הימה מחבל אכזיבה׃</seg>
          <seg id="b.JOS.19.30" type="verse">ועמה ואפק ורחב ערים עשרים ושתים וחצריהן׃</seg>
          <seg id="b.JOS.19.31" type="verse">זאת נחלת מטה בני־אשר למשפחתם הערים האלה וחצריהן׃ ף</seg>
          <seg id="b.JOS.19.32" type="verse">לבני נפתלי יצא הגורל הששי לבני נפתלי למשפחתם׃</seg>
          <seg id="b.JOS.19.33" type="verse">ויהי גבולם מחלף מאלון בצעננים ואדמי הנקב ויבנאל עד־לקום ויהי תצאתיו הירדן׃</seg>
          <seg id="b.JOS.19.34" type="verse">ושב הגבול ימה אזנות תבור ויצא משם חוקקה ופגע בזבלון מנגב ובאשר פגע מים וביהודה הירדן מזרח השמש׃</seg>
          <seg id="b.JOS.19.35" type="verse">וערי מבצר הצדים צר וחמת רקת וכנרת׃</seg>
          <seg id="b.JOS.19.36" type="verse">ואדמה והרמה וחצור׃</seg>
          <seg id="b.JOS.19.37" type="verse">וקדש ואדרעי ועין חצור׃</seg>
          <seg id="b.JOS.19.38" type="verse">ויראון ומגדל־אל חרם ובית־ענת ובית שמש ערים תשע־עשרה וחצריהן׃</seg>
          <seg id="b.JOS.19.39" type="verse">זאת נחלת מטה בני־נפתלי למשפחתם הערים וחצריהן׃ ף</seg>
          <seg id="b.JOS.19.40" type="verse">למטה בני־דן למשפחתם יצא הגורל השביעי׃</seg>
          <seg id="b.JOS.19.41" type="verse">ויהי גבול נחלתם צרעה ואשתאול ועיר שמש׃</seg>
          <seg id="b.JOS.19.42" type="verse">ושעלבין ואילון ויתלה׃</seg>
          <seg id="b.JOS.19.43" type="verse">ואילון ותמנתה ועקרון׃</seg>
          <seg id="b.JOS.19.44" type="verse">ואלתקה וגבתון ובעלת׃</seg>
          <seg id="b.JOS.19.45" type="verse">ויהד ובני־ברק וגת־רמון׃</seg>
          <seg id="b.JOS.19.46" type="verse">ומי הירקון והרקון עם־הגבול מול יפו׃</seg>
          <seg id="b.JOS.19.47" type="verse">ויצא גבול־בני־דן מהם ויעלו בני־דן וילחמו עם־לשם וילכדו אותה ויכו אותה לפי־חרב וירשו אותה וישבו בה ויקראו ללשם דן כשם דן אביהם׃</seg>
          <seg id="b.JOS.19.48" type="verse">זאת נחלת מטה בני־דן למשפחתם הערים האלה וחצריהן׃ ף</seg>
          <seg id="b.JOS.19.49" type="verse">ויכלו לנחל־את־הארץ לגבולתיה ויתנו בני־ישראל נחלה ליהושע בן־נון בתוכם׃</seg>
          <seg id="b.JOS.19.50" type="verse">על־פי יהוה נתנו לו את־העיר אשר שאל את־תמנת־סרח בהר אפרים ויבנה את־העיר וישב בה׃</seg>
          <seg id="b.JOS.19.51" type="verse">אלה הנחלת אשר נחלו אלעזר הכהן ויהושע בן־נון וראשי האבות למטות בני־ישראל בגורל בשלה לפני יהוה פתח אהל מועד ויכלו מחלק את־הארץ׃ ף</seg>
        </div>
        <div id="b.JOS.20" type="chapter">
          <seg id="b.JOS.20.1" type="verse">וידבר יהוה אל־יהושע לאמר׃</seg>
          <seg id="b.JOS.20.2" type="verse">דבר אל־בני ישראל לאמר תנו לכם את־ערי המקלט אשר־דברתי אליכם ביד־משה׃</seg>
          <seg id="b.JOS.20.3" type="verse">לנוס שמה רוצח מכה־נפש בשגגה בבלי־דעת והיו לכם למקלט מגאל הדם׃</seg>
          <seg id="b.JOS.20.4" type="verse">ונס אל־אחת מהערים האלה ועמד פתח שער העיר ודבר באזני זקני העיר־ההיא את־דבריו ואספו אתו העירה אליהם ונתנו־לו מקום וישב עםם׃</seg>
          <seg id="b.JOS.20.5" type="verse">וכי ירדף גאל הדם אחריו ולא־יסגרו את־הרצח בידו כי בבלי־דעת הכה את־רעהו ולא־שנא הוא לו מתמול שלשום׃</seg>
          <seg id="b.JOS.20.6" type="verse">וישב בעיר ההיא עד־עמדו לפני העדה למשפט עד־מות הכהן הגדול אשר יהיה בימים ההם אז ישוב הרוצח ובא אל־עירו ואל־ביתו אל־העיר אשר־נס משם׃</seg>
          <seg id="b.JOS.20.7" type="verse">ויקדשו את־קדש בגליל בהר נפתלי ואת־שכם בהר אפרים ואת־קרית ארבע היא חברון בהר יהודה׃</seg>
          <seg id="b.JOS.20.8" type="verse">ומעבר לירדן יריחו מזרחה נתנו את־בצר במדבר במישר ממטה ראובן ואת־ראמת בגלעד ממטה־גד ואת־[כ= גלון] [ק= גולן] בבשן ממטה מנשה׃</seg>
          <seg id="b.JOS.20.9" type="verse">אלה היו ערי המועדה לכל בני ישראל ולגר הגר בתוכם לנוס שמה כל־מכה־נפש בשגגה ולא ימות ביד גאל הדם עד־עמדו לפני העדה׃ ף</seg>
        </div>
        <div id="b.JOS.21" type="chapter">
          <seg id="b.JOS.21.1" type="verse">ויגשו ראשי אבות הלוים אל־אלעזר הכהן ואל־יהושע בן־נון ואל־ראשי אבות המטות לבני ישראל׃</seg>
          <seg id="b.JOS.21.2" type="verse">וידברו אליהם בשלה בארץ כנען לאמר יהוה צוה ביד־משה לתת־לנו ערים לשבת ומגרשיהן לבהמתנו׃</seg>
          <seg id="b.JOS.21.3" type="verse">ויתנו בני־ישראל ללוים מנחלתם אל־פי יהוה את־הערים האלה ואת־מגרשיהן׃</seg>
          <seg id="b.JOS.21.4" type="verse">ויצא הגורל למשפחת הקהתי ויהי לבני אהרן הכהן מן־הלוים ממטה יהודה וממטה השמעני וממטה בנימן בגורל ערים שלש עשרה׃ ס</seg>
          <seg id="b.JOS.21.5" type="verse">ולבני קהת הנותרים ממשפחת מטה־אפרים וממטה־דן ומחצי מטה מנשה בגורל ערים עשר׃ ס</seg>
          <seg id="b.JOS.21.6" type="verse">ולבני גרשון ממשפחות מטה־יששכר וממטה־אשר וממטה נפתלי ומחצי מטה מנשה בבשן בגורל ערים שלש עשרה׃ ס</seg>
          <seg id="b.JOS.21.7" type="verse">לבני מררי למשפחתם ממטה ראובן וממטה־גד וממטה זבולן ערים שתים עשרה׃</seg>
          <seg id="b.JOS.21.8" type="verse">ויתנו בני־ישראל ללוים את־הערים האלה ואת־מגרשיהן כאשר צוה יהוה ביד־משה בגורל׃ ף</seg>
          <seg id="b.JOS.21.9" type="verse">ויתנו ממטה בני יהודה וממטה בני שמעון את הערים האלה אשר־יקרא אתהן בשם׃</seg>
          <seg id="b.JOS.21.10" type="verse">ויהי לבני אהרן ממשפחות הקהתי מבני לוי כי להם היה הגורל ריאשנה׃</seg>
          <seg id="b.JOS.21.11" type="verse">ויתנו להם את־קרית ארבע אבי הענוק היא חברון בהר יהודה ואת־מגרשה סביבתיה׃</seg>
          <seg id="b.JOS.21.12" type="verse">ואת־שדה העיר ואת־חצריה נתנו לכלב בן־יפנה באחזתו׃ ס</seg>
          <seg id="b.JOS.21.13" type="verse">ולבני אהרן הכהן נתנו את־עיר מקלט הרצח את־חברון ואת־מגרשה ואת־לבנה ואת־מגרשה׃</seg>
          <seg id="b.JOS.21.14" type="verse">ואת־יתר ואת־מגרשה ואת־אשתמע ואת־מגרשה׃</seg>
          <seg id="b.JOS.21.15" type="verse">ואת־חלן ואת־מגרשה ואת־דבר ואת־מגרשה׃</seg>
          <seg id="b.JOS.21.16" type="verse">ואת־עין ואת־מגרשה ואת־יטה ואת־מגרשה את־בית שמש ואת־מגרשה ערים תשע מאת שני השבטים האלה׃ ף</seg>
          <seg id="b.JOS.21.17" type="verse">וממטה בנימן את־גבעון ואת־מגרשה את־גבע ואת־מגרשה׃</seg>
          <seg id="b.JOS.21.18" type="verse">את־ענתות ואת־מגרשה ואת־עלמון ואת־מגרשה ערים ארבע׃</seg>
          <seg id="b.JOS.21.19" type="verse">כל־ערי בני־אהרן הכהנים שלש־עשרה ערים ומגרשיהן׃ ס</seg>
          <seg id="b.JOS.21.20" type="verse">ולמשפחות בני־קהת הלוים הנותרים מבני קהת ויהי ערי גורלם ממטה אפרים׃</seg>
          <seg id="b.JOS.21.21" type="verse">ויתנו להם את־עיר מקלט הרצח את־שכם ואת־מגרשה בהר אפרים ואת־גזר ואת־מגרשה׃</seg>
          <seg id="b.JOS.21.22" type="verse">ואת־קבצים ואת־מגרשה ואת־בית חורן ואת־מגרשה ערים ארבע׃ ס</seg>
          <seg id="b.JOS.21.23" type="verse">וממטה־דן את־אלתקא ואת־מגרשה את־גבתון ואת־מגרשה׃</seg>
          <seg id="b.JOS.21.24" type="verse">את־אילון ואת־מגרשה את־גת־רמון ואת־מגרשה ערים ארבע׃ ס</seg>
          <seg id="b.JOS.21.25" type="verse">וממחצית מטה מנשה את־תענך ואת־מגרשה ואת־גת־רמון ואת־מגרשה ערים שתים׃</seg>
          <seg id="b.JOS.21.26" type="verse">כל־ערים עשר ומגרשיהן למשפחות בני־קהת הנותרים׃ ס</seg>
          <seg id="b.JOS.21.27" type="verse">ולבני גרשון ממשפחת הלוים מחצי מטה מנשה את־עיר מקלט הרצח את־[כ= גלון] [ק= גולן] בבשן ואת־מגרשה ואת־בעשתרה ואת־מגרשה ערים שתים׃ ס</seg>
          <seg id="b.JOS.21.28" type="verse">וממטה יששכר את־קשיון ואת־מגרשה את־דברת ואת־מגרשה׃</seg>
          <seg id="b.JOS.21.29" type="verse">את־ירמות ואת־מגרשה את־עין גנים ואת־מגרשה ערים ארבע׃ ס</seg>
          <seg id="b.JOS.21.30" type="verse">וממטה אשר את־משאל ואת־מגרשה את־עבדון ואת־מגרשה׃</seg>
          <seg id="b.JOS.21.31" type="verse">את־חלקת ואת־מגרשה ואת־רחב ואת־מגרשה ערים ארבע׃ ס</seg>
          <seg id="b.JOS.21.32" type="verse">וממטה נפתלי את־עיר מקלט הרצח את־קדש בגליל ואת־מגרשה ואת־חמת דאר ואת־מגרשה ואת־קרתן ואת־מגרשה ערים שלש׃</seg>
          <seg id="b.JOS.21.33" type="verse">כל־ערי הגרשני למשפחתם שלש־עשרה עיר ומגרשיהן׃ ס</seg>
          <seg id="b.JOS.21.34" type="verse">ולמשפחות בני־מררי הלוים הנותרים מאת מטה זבולן את־יקנעם ואת־מגרשה את־קרתה ואת־מגרשה׃</seg>
          <seg id="b.JOS.21.35" type="verse">את־דמנה ואת־מגרשה את־נהלל ואת־מגרשה ערים ארבע׃</seg>
          <seg id="b.JOS.21.36" type="verse">וממטה ראובן את־בצר ואת־מגרשה ואת־יהצה ואת־מגרשה׃</seg>
          <seg id="b.JOS.21.37" type="verse">את־קדמות ואת־מגרשה ואת־מיפעת ואת־מגרשה ערים ארבע׃ ס</seg>
          <seg id="b.JOS.21.38" type="verse">וממטה־גד את־עיר מקלט הרצח את־רמת בגלעד ואת־מגרשה ואת־מחנים ואת־מגרשה׃</seg>
          <seg id="b.JOS.21.39" type="verse">את־חשבון ואת־מגרשה את־יעזר ואת־מגרשה כל־ערים ארבע׃</seg>
          <seg id="b.JOS.21.40" type="verse">כל־הערים לבני מררי למשפחתם הנותרים ממשפחות הלוים ויהי גורלם ערים שתים עשרה׃</seg>
          <seg id="b.JOS.21.41" type="verse">כל ערי הלוים בתוך אחזת בני־ישראל ערים ארבעים ושמנה ומגרשיהן׃</seg>
          <seg id="b.JOS.21.42" type="verse">תהיינה הערים האלה עיר עיר ומגרשיה סביבתיה כן לכל־הערים האלה׃ ס</seg>
          <seg id="b.JOS.21.43" type="verse">ויתן יהוה לישראל את־כל־הארץ אשר נשבע לתת לאבותם וירשוה וישבו בה׃</seg>
          <seg id="b.JOS.21.44" type="verse">וינח יהוה להם מסביב ככל אשר־נשבע לאבותם ולא־עמד איש בפניהם מכל־איביהם את כל־איביהם נתן יהוה בידם׃</seg>
          <seg id="b.JOS.21.45" type="verse">לא־נפל דבר מכל הדבר הטוב אשר־דבר יהוה אל־בית ישראל הכל בא׃ ף</seg>
        </div>
        <div id="b.JOS.22" type="chapter">
          <seg id="b.JOS.22.1" type="verse">אז יקרא יהושע לראובני ולגדי ולחצי מטה מנשה׃</seg>
          <seg id="b.JOS.22.2" type="verse">ויאמר אליהם אתם שמרתם את כל־אשר צוה אתכם משה עבד יהוה ותשמעו בקולי לכל אשר־צויתי אתכם׃</seg>
          <seg id="b.JOS.22.3" type="verse">לא־עזבתם את־אחיכם זה ימים רבים עד היום הזה ושמרתם את־משמרת מצות יהוה אלהיכם׃</seg>
          <seg id="b.JOS.22.4" type="verse">ועתה הניח יהוה אלהיכם לאחיכם כאשר דבר להם ועתה פנו ולכו לכם לאהליכם אל־ארץ אחזתכם אשר נתן לכם משה עבד יהוה בעבר הירדן׃</seg>
          <seg id="b.JOS.22.5" type="verse">רק שמרו מאד לעשות את־המצוה ואת־התורה אשר צוה אתכם משה עבד־יהוה לאהבה את־יהוה אלהיכם וללכת בכל־דרכיו ולשמר מצותיו ולדבקה־בו ולעבדו בכל־לבבכם ובכל־נפשכם׃</seg>
          <seg id="b.JOS.22.6" type="verse">ויברכם יהושע וישלחם וילכו אל־אהליהם׃ ס</seg>
          <seg id="b.JOS.22.7" type="verse">ולחצי שבט המנשה נתן משה בבשן ולחציו נתן יהושע עם־אחיהם [כ= מעבר] [ק= בעברa] הירדן ימה וגם כי שלחם יהושע אל־אהליהם ויברכם׃</seg>
          <seg id="b.JOS.22.8" type="verse">ויאמר אליהם לאמר בנכסים רבים שובו אל־אהליכם ובמקנה רב־מאד בכסף ובזהב ובנחשת ובברזל ובשלמות הרבה מאד חלקו שלל־איביכם עם־אחיכם׃ ף</seg>
          <seg id="b.JOS.22.9" type="verse">וישבו וילכו בני־ראובן ובני־גד וחצי שבט המנשה מאת בני ישראל משלה אשר בארץ־כנען ללכת אל־ארץ הגלעד אל־ארץ אחזתם אשר נאחזו־בה על־פי יהוה ביד־משה׃</seg>
          <seg id="b.JOS.22.10" type="verse">ויבאו אל־גלילות הירדן אשר בארץ כנען ויבנו בני־ראובן ובני־גד וחצי שבט המנשה שם מזבח על־הירדן מזבח גדול למראה׃</seg>
          <seg id="b.JOS.22.11" type="verse">וישמעו בני־ישראל לאמר הנה בנו בני־ראובן ובני־גד וחצי שבט המנשה את־המזבח אל־מול ארץ כנען אל־גלילות הירדן אל־עבר בני ישראל׃</seg>
          <seg id="b.JOS.22.12" type="verse">וישמעו בני ישראל ויקהלו כל־עדת בני־ישראל שלה לעלות עליהם לצבא׃ ף</seg>
          <seg id="b.JOS.22.13" type="verse">וישלחו בני־ישראל אל־בני־ראובן ואל־בני־גד ואל־חצי שבט־מנשה אל־ארץ הגלעד את־פינחס בן־אלעזר הכהן׃</seg>
          <seg id="b.JOS.22.14" type="verse">ועשרה נשאים עמו נשיא אחד נשיא אחד לבית אב לכל מטות ישראל ואיש ראש בית־אבותם המה לאלפי ישראל׃</seg>
          <seg id="b.JOS.22.15" type="verse">ויבאו אל־בני־ראובן ואל־בני־גד ואל־חצי שבט־מנשה אל־ארץ הגלעד וידברו אתם לאמר׃</seg>
          <seg id="b.JOS.22.16" type="verse">כה אמרו כל עדת יהוה מה־המעל הזה אשר מעלתם באלהי ישראל לשוב היום מאחרי יהוה בבנותכם לכם מזבח למרדכם היום ביהוה׃</seg>
          <seg id="b.JOS.22.17" type="verse">המעט־לנו את־עון פעור אשר לא־הטהרנו ממנו עד היום הזה ויהי הנגף בעדת יהוה׃</seg>
          <seg id="b.JOS.22.18" type="verse">ואתם תשבו היום מאחרי יהוה והיה אתם תמרדו היום ביהוה ומחר אל־כל־עדת ישראל יקצף׃</seg>
          <seg id="b.JOS.22.19" type="verse">ואך אם־טמאה ארץ אחזתכם עברו לכם אל־ארץ אחזת יהוה אשר שכן־שם משכן יהוה והאחזו בתוכנו וביהוה אל־תמרדו ואתנו אל־תמרדו בבנתכם לכם מזבח מבלעדי מזבח יהוה אלהינו׃</seg>
          <seg id="b.JOS.22.20" type="verse">הלוא עכן בן־זרח מעל מעל בחרם ועל־כל־עדת ישראל היה קצף והוא איש אחד לא גוע בעונו׃ ף</seg>
          <seg id="b.JOS.22.21" type="verse">ויענו בני־ראובן ובני־גד וחצי שבט המנשה וידברו את־ראשי אלפי ישראל׃</seg>
          <seg id="b.JOS.22.22" type="verse">אל אלהים יהוה אל אלהים יהוה הוא ידע וישראל הוא ידע אם־במרד ואם־במעל ביהוה אל־תושיענו היום הזה׃</seg>
          <seg id="b.JOS.22.23" type="verse">לבנות לנו מזבח לשוב מאחרי יהוה ואם־להעלות עליו עולה ומנחה ואם־לעשות עליו זבחי שלמים יהוה הוא יבקש׃</seg>
          <seg id="b.JOS.22.24" type="verse">ואם־לא מדאגה מדבר עשינו את־זאת לאמר מחר יאמרו בניכם לבנינו לאמר מה־לכם וליהוה אלהי ישראל׃</seg>
          <seg id="b.JOS.22.25" type="verse">וגבול נתן־יהוה ביננו וביניכם בני־ראובן ובני־גד את־הירדן אין־לכם חלק ביהוה והשביתו בניכם את־בנינו לבלתי ירא את־יהוה׃</seg>
          <seg id="b.JOS.22.26" type="verse">ונאמר נעשה־נא לנו לבנות את־המזבח לא לעולה ולא לזבח׃</seg>
          <seg id="b.JOS.22.27" type="verse">כי עד הוא בינינו וביניכם ובין דרותינו אחרינו לעבד את־עבדת יהוה לפניו בעלותינו ובזבחינו ובשלמינו ולא־יאמרו בניכם מחר לבנינו אין־לכם חלק ביהוה׃</seg>
          <seg id="b.JOS.22.28" type="verse">ונאמר והיה כי־יאמרו אלינו ואל־דרתינו מחר ואמרנו ראו את־תבנית מזבח יהוה אשר־עשו אבותינו לא לעולה ולא לזבח כי־עד הוא בינינו וביניכם׃</seg>
          <seg id="b.JOS.22.29" type="verse">חלילה לנו ממנו למרד ביהוה ולשוב היום מאחרי יהוה לבנות מזבח לעלה למנחה ולזבח מלבד מזבח יהוה אלהינו אשר לפני משכנו׃ ף</seg>
          <seg id="b.JOS.22.30" type="verse">וישמע פינחס הכהן ונשיאי העדה וראשי אלפי ישראל אשר אתו את־הדברים אשר דברו בני־ראובן ובני־גד ובני מנשה וייטב בעיניהם׃</seg>
          <seg id="b.JOS.22.31" type="verse">ויאמר פינחס בן־אלעזר הכהן אל־בני־ראובן ואל־בני־גד ואל־בני מנשה היום ידענו כי־בתוכנו יהוה אשר לא־מעלתם ביהוה המעל הזה אז הצלתם את־בני ישראל מיד יהוה׃</seg>
          <seg id="b.JOS.22.32" type="verse">וישב פינחס בן־אלעזר הכהן והנשיאים מאת בני־ראובן ומאת בני־גד מארץ הגלעד אל־ארץ כנען אל־בני ישראל וישבו אותם דבר׃</seg>
          <seg id="b.JOS.22.33" type="verse">וייטב הדבר בעיני בני ישראל ויברכו אלהים בני ישראל ולא אמרו לעלות עליהם לצבא לשחת את־הארץ אשר בני־ראובן ובני־גד ישבים בה׃</seg>
          <seg id="b.JOS.22.34" type="verse">ויקראו בני־ראובן ובני־גד למזבח כי עד הוא בינתינו כי יהוה האלהים׃ ף</seg>
        </div>
        <div id="b.JOS.23" type="chapter">
          <seg id="b.JOS.23.1" type="verse">ויהי מימים רבים אחרי אשר־הניח יהוה לישראל מכל־איביהם מסביב ויהושע זקן בא בימים׃</seg>
          <seg id="b.JOS.23.2" type="verse">ויקרא יהושע לכל־ישראל לזקניו ולראשיו ולשפטיו ולשטריו ויאמר אלהם אני זקנתי באתי בימים׃</seg>
          <seg id="b.JOS.23.3" type="verse">ואתם ראיתם את כל־אשר עשה יהוה אלהיכם לכל־הגוים האלה מפניכם כי יהוה אלהיכם הוא הנלחם לכם׃</seg>
          <seg id="b.JOS.23.4" type="verse">ראו הפלתי לכם את־הגוים הנשארים האלה בנחלה לשבטיכם מן־הירדן וכל־הגוים אשר הכרתי והים הגדול מבוא השמש׃</seg>
          <seg id="b.JOS.23.5" type="verse">ויהוה אלהיכם הוא יהדפם מפניכם והוריש אתם מלפניכם וירשתם את־ארצם כאשר דבר יהוה אלהיכם לכם׃</seg>
          <seg id="b.JOS.23.6" type="verse">וחזקתם מאד לשמר ולעשות את כל־הכתוב בספר תורת משה לבלתי סור־ממנו ימין ושמאול׃</seg>
          <seg id="b.JOS.23.7" type="verse">לבלתי־בוא בגוים האלה הנשארים האלה אתכם ובשם אלהיהם לא־תזכירו ולא תשביעו ולא תעבדום ולא תשתחוו להם׃</seg>
          <seg id="b.JOS.23.8" type="verse">כי אם־ביהוה אלהיכם תדבקו כאשר עשיתם עד היום הזה׃</seg>
          <seg id="b.JOS.23.9" type="verse">ויורש יהוה מפניכם גוים גדלים ועצומים ואתם לא־עמד איש בפניכם עד היום הזה׃</seg>
          <seg id="b.JOS.23.10" type="verse">איש־אחד םכם ירדף־אלף כי יהוה אלהיכם הוא הנלחם לכם כאשר דבר לכם׃</seg>
          <seg id="b.JOS.23.11" type="verse">ונשמרתם מאד לנפשתיכם לאהבה את־יהוה אלהיכם׃</seg>
          <seg id="b.JOS.23.12" type="verse">כי אם־שוב תשובו ודבקתם ביתר הגוים האלה הנשארים האלה אתכם והתחתנתם בהם ובאתם בהם והם בכם׃</seg>
          <seg id="b.JOS.23.13" type="verse">ידוע תדעו כי לא יוסיף יהוה אלהיכם להוריש את־הגוים האלה מלפניכם והיו לכם לפח ולמוקש ולשטט בצדיכם ולצננים בעיניכם עד־אבדכם מעל האדמה הטובה הזאת אשר נתן לכם יהוה אלהיכם׃</seg>
          <seg id="b.JOS.23.14" type="verse">והנה אנכי הולך היום בדרך כל־הארץ וידעתם בכל־לבבכם ובכל־נפשכם כי לא־נפל דבר אחד מכל הדברים הטובים אשר דבר יהוה אלהיכם עליכם הכל באו לכם לא־נפל ממנו דבר אחד׃</seg>
          <seg id="b.JOS.23.15" type="verse">והיה כאשר־בא עליכם כל־הדבר הטוב אשר דבר יהוה אלהיכם אליכם כן יביא יהוה עליכם את כל־הדבר הרע עד־השמידו אותכם מעל האדמה הטובה הזאת אשר נתן לכם יהוה אלהיכם׃</seg>
          <seg id="b.JOS.23.16" type="verse">בעברכם את־ברית יהוה אלהיכם אשר צוה אתכם והלכתם ועבדתם אלהים אחרים והשתחויתם להם וחרה אף־יהוה בכם ואבדתם מהרה מעל הארץ הטובה אשר נתן לכם׃ ף</seg>
        </div>
        <div id="b.JOS.24" type="chapter">
          <seg id="b.JOS.24.1" type="verse">ויאסף יהושע את־כל־שבטי ישראל שכמה ויקרא לזקני ישראל ולראשיו ולשפטיו ולשטריו ויתיצבו לפני האלהים׃</seg>
          <seg id="b.JOS.24.2" type="verse">ויאמר יהושע אל־כל־העם כה־אמר יהוה אלהי ישראל בעבר הנהר ישבו אבותיכם מעולם תרח אבי אברהם ואבי נחור ויעבדו אלהים אחרים׃</seg>
          <seg id="b.JOS.24.3" type="verse">ואקח את־אביכם את־אברהם מעבר הנהר ואולך אותו בכל־ארץ כנען [כ= וארב] [ק= וארבה] את־זרעו ואתן־לו את־יצחק׃</seg>
          <seg id="b.JOS.24.4" type="verse">ואתן ליצחק את־יעקב ואת־עשו ואתן לעשו את־הר שעיר לרשת אותו ויעקב ובניו ירדו מצרים׃</seg>
          <seg id="b.JOS.24.5" type="verse">ואשלח את־משה ואת־אהרן ואגף את־מצרים כאשר עשיתי בקרבו ואחר הוצאתי אתכם׃</seg>
          <seg id="b.JOS.24.6" type="verse">ואוציא את־אבותיכם ממצרים ותבאו הימה וירדפו מצרים אחרי אבותיכם ברכב ובפרשים ים־סוף׃</seg>
          <seg id="b.JOS.24.7" type="verse">ויצעקו אל־יהוה וישם מאפל ביניכם ובין המצרים ויבא עליו את־הים ויכסהו ותראינה עיניכם את אשר־עשיתי במצרים ותשבו במדבר ימים רבים׃</seg>
          <seg id="b.JOS.24.8" type="verse">[כ= ואבאה] [ק= ואביא] אתכם אל־ארץ האמרי היושב בעבר הירדן וילחמו אתכם ואתן אותם בידכם ותירשו את־ארצם ואשמידם מפניכם׃</seg>
          <seg id="b.JOS.24.9" type="verse">ויקם בלק בן־צפור מלך מואב וילחם בישראל וישלח ויקרא לבלעם בן־בעור לקלל אתכם׃</seg>
          <seg id="b.JOS.24.10" type="verse">ולא אביתי לשמע לבלעם ויברך ברוך אתכם ואצל אתכם מידו׃</seg>
          <seg id="b.JOS.24.11" type="verse">ותעברו את־הירדן ותבאו אל־יריחו וילחמו בכם בעלי־יריחו האמרי והפרזי והכנעני והחתי והגרגשי החוי והיבוסי ואתן אותם בידכם׃</seg>
          <seg id="b.JOS.24.12" type="verse">ואשלח לפניכם את־הצרעה ותגרש אותם מפניכם שני מלכי האמרי לא בחרבך ולא בקשתך׃</seg>
          <seg id="b.JOS.24.13" type="verse">ואתן לכם ארץ אשר לא־יגעת בה וערים אשר לא־בניתם ותשבו בהם כרמים וזיתים אשר לא־נטעתם אתם אכלים׃</seg>
          <seg id="b.JOS.24.14" type="verse">ועתה יראו את־יהוה ועבדו אתו בתמים ובאמת והסירו את־אלהים אשר עבדו אבותיכם בעבר הנהר ובמצרים ועבדו את־יהוה׃</seg>
          <seg id="b.JOS.24.15" type="verse">ואם רע בעיניכם לעבד את־יהוה בחרו לכם היום את־מי תעבדון אם את־אלהים אשר־עבדו אבותיכם אשר [כ= בעבר] [ק= מעברa] הנהר ואם את־אלהי האמרי אשר אתם ישבים בארצם ואנכי וביתי נעבד את־יהוה׃ ף</seg>
          <seg id="b.JOS.24.16" type="verse">ויען העם ויאמר חלילה לנו מעזב את־יהוה לעבד אלהים אחרים׃</seg>
          <seg id="b.JOS.24.17" type="verse">כי יהוה אלהינו הוא המעלה אתנו ואת־אבותינו מארץ מצרים מבית עבדים ואשר עשה לעינינו את־האתות הגדלות האלה וישמרנו בכל־הדרך אשר הלכנו בה ובכל העמים אשר עברנו בקרבם׃</seg>
          <seg id="b.JOS.24.18" type="verse">ויגרש יהוה את־כל־העמים ואת־האמרי ישב הארץ מפנינו גם־אנחנו נעבד את־יהוה כי־הוא אלהינו׃ ס</seg>
          <seg id="b.JOS.24.19" type="verse">ויאמר יהושע אל־העם לא תוכלו לעבד את־יהוה כי־אלהים קדשים הוא אל־קנוא הוא לא־ישא לפשעכם ולחטאותיכם׃</seg>
          <seg id="b.JOS.24.20" type="verse">כי תעזבו את־יהוה ועבדתם אלהי נכר ושב והרע לכם וכלה אתכם אחרי אשר־היטיב לכם׃</seg>
          <seg id="b.JOS.24.21" type="verse">ויאמר העם אל־יהושע לא כי את־יהוה נעבד׃</seg>
          <seg id="b.JOS.24.22" type="verse">ויאמר יהושע אל־העם עדים אתם בכם כי־אתם בחרתם לכם את־יהוה לעבד אותו ויאמרו עדים׃</seg>
          <seg id="b.JOS.24.23" type="verse">ועתה הסירו את־אלהי הנכר אשר בקרבכם והטו את־לבבכם אל־יהוה אלהי ישראל׃</seg>
          <seg id="b.JOS.24.24" type="verse">ויאמרו העם אל־יהושע את־יהוה אלהינו נעבד ובקולו נשמע׃</seg>
          <seg id="b.JOS.24.25" type="verse">ויכרת יהושע ברית לעם ביום ההוא וישם לו חק ומשפט בשכם׃</seg>
          <seg id="b.JOS.24.26" type="verse">ויכתב יהושע את־הדברים האלה בספר תורת אלהים ויקח אבן גדולה ויקימה שם תחת האלה אשר במקדש יהוה׃ ס</seg>
          <seg id="b.JOS.24.27" type="verse">ויאמר יהושע אל־כל־העם הנה האבן הזאת תהיה־בנו לעדה כי־היא שמעה את כל־אמרי יהוה אשר דבר עמנו והיתה בכם לעדה פן־תכחשון באלהיכם׃</seg>
          <seg id="b.JOS.24.28" type="verse">וישלח יהושע את־העם איש לנחלתו׃ ף</seg>
          <seg id="b.JOS.24.29" type="verse">ויהי אחרי הדברים האלה וימת יהושע בן־נון עבד יהוה בן־מאה ועשר שנים׃</seg>
          <seg id="b.JOS.24.30" type="verse">ויקברו אתו בגבול נחלתו בתמנת־סרח אשר בהר־אפרים מצפון להר־געש׃</seg>
          <seg id="b.JOS.24.31" type="verse">ויעבד ישראל את־יהוה כל ימי יהושע וכל ימי הזקנים אשר האריכו ימים אחרי יהושע ואשר ידעו את כל־מעשה יהוה אשר עשה לישראל׃</seg>
          <seg id="b.JOS.24.32" type="verse">ואת־עצמות יוסף אשר־העלו בני־ישראל ממצרים קברו בשכם בחלקת השדה אשר קנה יעקב מאת בני־חמור אבי־שכם במאה קשיטה ויהיו לבני־יוסף לנחלה׃</seg>
          <seg id="b.JOS.24.33" type="verse">ואלעזר בן־אהרן מת ויקברו אתו בגבעת פינחס בנו אשר נתן־לו בהר אפרים׃</seg>
        </div>
      </div>
      <div id="b.JDG" type="book">
        <div id="b.JDG.1" type="chapter">
          <seg id="b.JDG.1.1" type="verse">ויהי אחרי מות יהושע וישאלו בני ישראל ביהוה לאמר מי יעלה־לנו אל־הכנעני בתחלה להלחם בו׃</seg>
          <seg id="b.JDG.1.2" type="verse">ויאמר יהוה יהודה יעלה הנה נתתי את־הארץ בידו׃</seg>
          <seg id="b.JDG.1.3" type="verse">ויאמר יהודה לשמעון אחיו עלה אתי בגורלי ונלחמה בכנעני והלכתי גם־אני אתך בגורלך וילך אתו שמעון׃</seg>
          <seg id="b.JDG.1.4" type="verse">ויעל יהודה ויתן יהוה את־הכנעני והפרזי בידם ויכום בבזק עשרת אלפים איש׃</seg>
          <seg id="b.JDG.1.5" type="verse">וימצאו את־אדני בזק בבזק וילחמו בו ויכו את־הכנעני ואת־הפרזי׃</seg>
          <seg id="b.JDG.1.6" type="verse">וינס אדני בזק וירדפו אחריו ויאחזו אתו ויקצצו את־בהנות ידיו ורגליו׃</seg>
          <seg id="b.JDG.1.7" type="verse">ויאמר אדני־בזק שבעים מלכים בהנות ידיהם ורגליהם מקצצים היו מלקטים תחת שלחני כאשר עשיתי כן שלם־לי אלהים ויביאהו ירושלם וימת שם׃ ף</seg>
          <seg id="b.JDG.1.8" type="verse">וילחמו בני־יהודה בירושלם וילכדו אותה ויכוה לפי־חרב ואת־העיר שלחו באש׃</seg>
          <seg id="b.JDG.1.9" type="verse">ואחר ירדו בני יהודה להלחם בכנעני יושב ההר והנגב והשפלה׃</seg>
          <seg id="b.JDG.1.10" type="verse">וילך יהודה אל־הכנעני היושב בחברון ושם־חברון לפנים קרית ארבע ויכו את־ששי ואת־אחימן ואת־תלמי׃</seg>
          <seg id="b.JDG.1.11" type="verse">וילך משם אל־יושבי דביר ושם־דביר לפנים קרית־ספר׃</seg>
          <seg id="b.JDG.1.12" type="verse">ויאמר כלב אשר־יכה את־קרית־ספר ולכדה ונתתי לו את־עכסה בתי לאשה׃</seg>
          <seg id="b.JDG.1.13" type="verse">וילכדה עתניאל בן־קנז אחי כלב הקטן ממנו ויתן־לו את־עכסה בתו לאשה׃</seg>
          <seg id="b.JDG.1.14" type="verse">ויהי בבואה ותסיתהו לשאול מאת־אביה השדה ותצנח מעל החמור ויאמר־לה כלב מה־לך׃</seg>
          <seg id="b.JDG.1.15" type="verse">ותאמר לו הבה־לי ברכה כי ארץ הנגב נתתני ונתתה לי גלת מים ויתן־לה כלב את גלת עלית ואת גלת תחתית׃ ף</seg>
          <seg id="b.JDG.1.16" type="verse">ובני קיני חתן משה עלו מעיר התמרים את־בני יהודה מדבר יהודה אשר בנגב ערד וילך וישב את־העם׃</seg>
          <seg id="b.JDG.1.17" type="verse">וילך יהודה את־שמעון אחיו ויכו את־הכנעני יושב צפת ויחרימו אותה ויקרא את־שם־העיר חרמה׃</seg>
          <seg id="b.JDG.1.18" type="verse">וילכד יהודה את־עזה ואת־גבולה ואת־אשקלון ואת־גבולה ואת־עקרון ואת־גבולה׃</seg>
          <seg id="b.JDG.1.19" type="verse">ויהי יהוה את־יהודה וירש את־ההר כי לא להוריש את־ישבי העמק כי־רכב ברזל להם׃</seg>
          <seg id="b.JDG.1.20" type="verse">ויתנו לכלב את־חברון כאשר דבר משה ויורש משם את־שלשה בני הענק׃</seg>
          <seg id="b.JDG.1.21" type="verse">ואת־היבוסי ישב ירושלם לא הורישו בני בנימן וישב היבוסי את־בני בנימן בירושלם עד היום הזה׃ ס</seg>
          <seg id="b.JDG.1.22" type="verse">ויעלו בית־יוסף גם־הם בית־אל ויהוה עםם׃</seg>
          <seg id="b.JDG.1.23" type="verse">ויתירו בית־יוסף בבית־אל ושם־העיר לפנים לוז׃</seg>
          <seg id="b.JDG.1.24" type="verse">ויראו השמרים איש יוצא מן־העיר ויאמרו לו הראנו נא את־מבוא העיר ועשינו עמך חסד׃</seg>
          <seg id="b.JDG.1.25" type="verse">ויראם את־מבוא העיר ויכו את־העיר לפי־חרב ואת־האיש ואת־כל־משפחתו שלחו׃</seg>
          <seg id="b.JDG.1.26" type="verse">וילך האיש ארץ החתים ויבן עיר ויקרא שמה לוז הוא שמה עד היום הזה׃ ף</seg>
          <seg id="b.JDG.1.27" type="verse">ולא־הוריש מנשה את־בית־שאן ואת־בנותיה ואת־תענך ואת־בנתיה ואת־[כ= ישב] [ק= ישבי] דור ואת־בנותיה ואת־יושבי יבלעם ואת־בנתיה ואת־יושבי מגדו ואת־בנותיה ויואל הכנעני לשבת בארץ הזאת׃</seg>
          <seg id="b.JDG.1.28" type="verse">ויהי כי־חזק ישראל וישם את־הכנעני למס והוריש לא הורישו׃ ס</seg>
          <seg id="b.JDG.1.29" type="verse">ואפרים לא הוריש את־הכנעני היושב בגזר וישב הכנעני בקרבו בגזר׃ ף</seg>
          <seg id="b.JDG.1.30" type="verse">זבולן לא הוריש את־יושבי קטרון ואת־יושבי נהלל וישב הכנעני בקרבו ויהיו למס׃ ס</seg>
          <seg id="b.JDG.1.31" type="verse">אשר לא הוריש את־ישבי עכו ואת־יושבי צידון ואת־אחלב ואת־אכזיב ואת־חלבה ואת־אפיק ואת־רחב׃</seg>
          <seg id="b.JDG.1.32" type="verse">וישב האשרי בקרב הכנעני ישבי הארץ כי לא הורישו׃ ס</seg>
          <seg id="b.JDG.1.33" type="verse">נפתלי לא־הוריש את־ישבי בית־שמש ואת־ישבי בית־ענת וישב בקרב הכנעני ישבי הארץ וישבי בית־שמש ובית ענת היו להם למס׃ ס</seg>
          <seg id="b.JDG.1.34" type="verse">וילחצו האמרי את־בני־דן ההרה כי־לא נתנו לרדת לעמק׃</seg>
          <seg id="b.JDG.1.35" type="verse">ויואל האמרי לשבת בהר־חרס באילון ובשעלבים ותכבד יד בית־יוסף ויהיו למס׃</seg>
          <seg id="b.JDG.1.36" type="verse">וגבול האמרי ממעלה עקרבים מהסלע ומעלה׃ ף</seg>
        </div>
        <div id="b.JDG.2" type="chapter">
          <seg id="b.JDG.2.1" type="verse">ויעל מלאך־יהוה מן־הגלגל אל־הבכים ף ויאמר אעלה אתכם ממצרים ואביא אתכם אל־הארץ אשר נשבעתי לאבתיכם ואמר לא־אפר בריתי אתכם לעולם׃</seg>
          <seg id="b.JDG.2.2" type="verse">ואתם לא־תכרתו ברית ליושבי הארץ הזאת מזבחותיהם תתצון ולא־שמעתם בקלי מה־זאת עשיתם׃</seg>
          <seg id="b.JDG.2.3" type="verse">וגם אמרתי לא־אגרש אותם מפניכם והיו לכם לצדים ואלהיהם יהיו לכם למוקש׃</seg>
          <seg id="b.JDG.2.4" type="verse">ויהי כדבר מלאך יהוה את־הדברים האלה אל־כל־בני ישראל וישאו העם את־קולם ויבכו׃</seg>
          <seg id="b.JDG.2.5" type="verse">ויקראו שם־המקום ההוא בכים ויזבחו־שם ליהוה׃ ף</seg>
          <seg id="b.JDG.2.6" type="verse">וישלח יהושע את־העם וילכו בני־ישראל איש לנחלתו לרשת את־הארץ׃</seg>
          <seg id="b.JDG.2.7" type="verse">ויעבדו העם את־יהוה כל ימי יהושע וכל ימי הזקנים אשר האריכו ימים אחרי יהושוע אשר ראו את כל־מעשה יהוה הגדול אשר עשה לישראל׃</seg>
          <seg id="b.JDG.2.8" type="verse">וימת יהושע בן־נון עבד יהוה בן־מאה ועשר שנים׃</seg>
          <seg id="b.JDG.2.9" type="verse">ויקברו אותו בגבול נחלתו בתמנת־חרס בהר אפרים מצפון להר־געש׃</seg>
          <seg id="b.JDG.2.10" type="verse">וגם כל־הדור ההוא נאספו אל־אבותיו ויקם דור אחר אחריהם אשר לא־ידעו את־יהוה וגם את־המעשה אשר עשה לישראל׃ ס</seg>
          <seg id="b.JDG.2.11" type="verse">ויעשו בני־ישראל את־הרע בעיני יהוה ויעבדו את־הבעלים׃</seg>
          <seg id="b.JDG.2.12" type="verse">ויעזבו את־יהוה אלהי אבותם המוציא אותם מארץ מצרים וילכו אחרי אלהים אחרים מאלהי העמים אשר סביבותיהם וישתחוו להם ויכעסו את־יהוה׃</seg>
          <seg id="b.JDG.2.13" type="verse">ויעזבו את־יהוה ויעבדו לבעל ולעשתרות׃</seg>
          <seg id="b.JDG.2.14" type="verse">ויחר־אף יהוה בישראל ויתנם ביד־שסים וישסו אותם וימכרם ביד אויביהם מסביב ולא־יכלו עוד לעמד לפני אויביהם׃</seg>
          <seg id="b.JDG.2.15" type="verse">בכל אשר יצאו יד־יהוה היתה־בם לרעה כאשר דבר יהוה וכאשר נשבע יהוה להם ויצר להם מאד׃</seg>
          <seg id="b.JDG.2.16" type="verse">ויקם יהוה שפטים ויושיעום מיד שסיהם׃</seg>
          <seg id="b.JDG.2.17" type="verse">וגם אל־שפטיהם לא שמעו כי זנו אחרי אלהים אחרים וישתחוו להם סרו מהר מן־הדרך אשר הלכו אבותם לשמע מצות־יהוה לא־עשו כן׃</seg>
          <seg id="b.JDG.2.18" type="verse">וכי־הקים יהוה להם שפטים והיה יהוה עם־השפט והושיעם מיד איביהם כל ימי השופט כי־ינחם יהוה מנאקתם מפני לחציהם ודחקיהם׃</seg>
          <seg id="b.JDG.2.19" type="verse">והיה במות השופט ישבו והשחיתו מאבותם ללכת אחרי אלהים אחרים לעבדם ולהשתחות להם לא הפילו ממעלליהם ומדרכם הקשה׃</seg>
          <seg id="b.JDG.2.20" type="verse">ויחר־אף יהוה בישראל ויאמר יען אשר עברו הגוי הזה את־בריתי אשר צויתי את־אבותם ולא שמעו לקולי׃</seg>
          <seg id="b.JDG.2.21" type="verse">גם־אני לא אוסיף להוריש איש מפניהם מן־הגוים אשר־עזב יהושע וימת׃</seg>
          <seg id="b.JDG.2.22" type="verse">למען נסות בם את־ישראל השמרים הם את־דרך יהוה ללכת בם כאשר שמרו אבותם אם־לא׃</seg>
          <seg id="b.JDG.2.23" type="verse">וינח יהוה את־הגוים האלה לבלתי הורישם מהר ולא נתנם ביד־יהושע׃ ף</seg>
        </div>
        <div id="b.JDG.3" type="chapter">
          <seg id="b.JDG.3.1" type="verse">ואלה הגוים אשר הניח יהוה לנסות בם את־ישראל את כל־אשר לא־ידעו את כל־מלחמות כנען׃</seg>
          <seg id="b.JDG.3.2" type="verse">רק למען דעת דרות בני־ישראל ללמדם מלחמה רק אשר־לפנים לא ידעום׃</seg>
          <seg id="b.JDG.3.3" type="verse">חמשת סרני פלשתים וכל־הכנעני והצידני והחוי ישב הר הלבנון מהר בעל חרמון עד לבוא חמת׃</seg>
          <seg id="b.JDG.3.4" type="verse">ויהיו לנסות בם את־ישראל לדעת הישמעו את־מצות יהוה אשר־צוה את־אבותם ביד־משה׃</seg>
          <seg id="b.JDG.3.5" type="verse">ובני ישראל ישבו בקרב הכנעני החתי והאמרי והפרזי והחוי והיבוסי׃</seg>
          <seg id="b.JDG.3.6" type="verse">ויקחו את־בנותיהם להם לנשים ואת־בנותיהם נתנו לבניהם ויעבדו את־אלהיהם׃ ף</seg>
          <seg id="b.JDG.3.7" type="verse">ויעשו בני־ישראל את־הרע בעיני יהוה וישכחו את־יהוה אלהיהם ויעבדו את־הבעלים ואת־האשרות׃</seg>
          <seg id="b.JDG.3.8" type="verse">ויחר־אף יהוה בישראל וימכרם ביד כושן רשעתים מלך ארם נהרים ויעבדו בני־ישראל את־כושן רשעתים שמנה שנים׃</seg>
          <seg id="b.JDG.3.9" type="verse">ויזעקו בני־ישראל אל־יהוה ויקם יהוה מושיע לבני ישראל ויושיעם את עתניאל בן־קנז אחי כלב הקטן ממנו׃</seg>
          <seg id="b.JDG.3.10" type="verse">ותהי עליו רוח־יהוה וישפט את־ישראל ויצא למלחמה ויתן יהוה בידו את־כושן רשעתים מלך ארם ותעז ידו על כושן רשעתים׃</seg>
          <seg id="b.JDG.3.11" type="verse">ותשקט הארץ ארבעים שנה וימת עתניאל בן־קנז׃ ף</seg>
          <seg id="b.JDG.3.12" type="verse">ויספו בני ישראל לעשות הרע בעיני יהוה ויחזק יהוה את־עגלון מלך־מואב על־ישראל על כי־עשו את־הרע בעיני יהוה׃</seg>
          <seg id="b.JDG.3.13" type="verse">ויאסף אליו את־בני עמון ועמלק וילך ויך את־ישראל ויירשו את־עיר התמרים׃</seg>
          <seg id="b.JDG.3.14" type="verse">ויעבדו בני־ישראל את־עגלון מלך־מואב שמונה עשרה שנה׃ ס</seg>
          <seg id="b.JDG.3.15" type="verse">ויזעקו בני־ישראל אל־יהוה ויקם יהוה להם מושיע את־אהוד בן־גרא בן־הימיני איש אטר יד־ימינו וישלחו בני־ישראל בידו מנחה לעגלון מלך מואב׃</seg>
          <seg id="b.JDG.3.16" type="verse">ויעש לו אהוד חרב ולה שני פיות גמד ארכה ויחגר אותה מתחת למדיו על ירך ימינו׃</seg>
          <seg id="b.JDG.3.17" type="verse">ויקרב את־המנחה לעגלון מלך מואב ועגלון איש בריא מאד׃</seg>
          <seg id="b.JDG.3.18" type="verse">ויהי כאשר כלה להקריב את־המנחה וישלח את־העם נשאי המנחה׃</seg>
          <seg id="b.JDG.3.19" type="verse">והוא שב מן־הפסילים אשר את־הגלגל ויאמר דבר־סתר לי אליך המלך ויאמר הס ויצאו מעליו כל־העמדים עליו׃</seg>
          <seg id="b.JDG.3.20" type="verse">ואהוד בא אליו והוא־ישב בעלית המקרה אשר־לו לבדו ויאמר אהוד דבר־אלהים לי אליך ויקם מעל הכסא׃</seg>
          <seg id="b.JDG.3.21" type="verse">וישלח אהוד את־יד שמאלו ויקח את־החרב מעל ירך ימינו ויתקעה בבטנו׃</seg>
          <seg id="b.JDG.3.22" type="verse">ויבא גם־הנצב אחר הלהב ויסגר החלב בעד הלהב כי לא שלף החרב מבטנו ויצא הפרשדנה׃</seg>
          <seg id="b.JDG.3.23" type="verse">ויצא אהוד המסדרונה ויסגר דלתות העליה בעדו ונעל׃</seg>
          <seg id="b.JDG.3.24" type="verse">והוא יצא ועבדיו באו ויראו והנה דלתות העליה נעלות ויאמרו אך מסיך הוא את־רגליו בחדר המקרה׃</seg>
          <seg id="b.JDG.3.25" type="verse">ויחילו עד־בוש והנה איננו פתח דלתות העליה ויקחו את־המפתח ויפתחו והנה אדניהם נפל ארצה מת׃</seg>
          <seg id="b.JDG.3.26" type="verse">ואהוד נמלט עד התמהמהם והוא עבר את־הפסילים וימלט השעירתה׃</seg>
          <seg id="b.JDG.3.27" type="verse">ויהי בבואו ויתקע בשופר בהר אפרים וירדו עמו בני־ישראל מן־ההר והוא לפניהם׃</seg>
          <seg id="b.JDG.3.28" type="verse">ויאמר אלהם רדפו אחרי כי־נתן יהוה את־איביכם את־מואב בידכם וירדו אחריו וילכדו את־מעברות הירדן למואב ולא־נתנו איש לעבר׃</seg>
          <seg id="b.JDG.3.29" type="verse">ויכו את־מואב בעת ההיא כעשרת אלפים איש כל־שמן וכל־איש חיל ולא נמלט איש׃</seg>
          <seg id="b.JDG.3.30" type="verse">ותכנע מואב ביום ההוא תחת יד ישראל ותשקט הארץ שמונים שנה׃ ס</seg>
          <seg id="b.JDG.3.31" type="verse">ואחריו היה שמגר בן־ענת ויך את־פלשתים שש־מאות איש במלמד הבקר וישע גם־הוא את־ישראל׃ ס</seg>
        </div>
        <div id="b.JDG.4" type="chapter">
          <seg id="b.JDG.4.1" type="verse">ויספו בני ישראל לעשות הרע בעיני יהוה ואהוד מת׃</seg>
          <seg id="b.JDG.4.2" type="verse">וימכרם יהוה ביד יבין מלך־כנען אשר מלך בחצור ושר־צבאו סיסרא והוא יושב בחרשת הגוים׃</seg>
          <seg id="b.JDG.4.3" type="verse">ויצעקו בני־ישראל אל־יהוה כי תשע מאות רכב־ברזל לו והוא לחץ את־בני ישראל בחזקה עשרים שנה׃ ס</seg>
          <seg id="b.JDG.4.4" type="verse">ודבורה אשה נביאה אשת לפידות היא שפטה את־ישראל בעת ההיא׃</seg>
          <seg id="b.JDG.4.5" type="verse">והיא יושבת תחת־תמר דבורה בין הרמה ובין בית־אל בהר אפרים ויעלו אליה בני ישראל למשפט׃</seg>
          <seg id="b.JDG.4.6" type="verse">ותשלח ותקרא לברק בן־אבינעם מקדש נפתלי ותאמר אליו הלא צוה יהוה אלהי־ישראל לך ומשכת בהר תבור ולקחת עמך עשרת אלפים איש מבני נפתלי ומבני זבלון׃</seg>
          <seg id="b.JDG.4.7" type="verse">ומשכתי אליך אל־נחל קישון את־סיסרא שר־צבא יבין ואת־רכבו ואת־המונו ונתתיהו בידך׃</seg>
          <seg id="b.JDG.4.8" type="verse">ויאמר אליה ברק אם־תלכי עמי והלכתי ואם־לא תלכי עמי לא אלך׃</seg>
          <seg id="b.JDG.4.9" type="verse">ותאמר הלך אלך עמך אפס כי לא תהיה תפארתך על־הדרך אשר אתה הולך כי ביד־אשה ימכר יהוה את־סיסרא ותקם דבורה ותלך עם־ברק קדשה׃</seg>
          <seg id="b.JDG.4.10" type="verse">ויזעק ברק את־זבולן ואת־נפתלי קדשה ויעל ברגליו עשרת אלפי איש ותעל עמו דבורה׃</seg>
          <seg id="b.JDG.4.11" type="verse">וחבר הקיני נפרד מקין מבני חבב חתן משה ויט אהלו עד־אלון [כ= בצענים] [ק= בצעננים] אשר את־קדש׃</seg>
          <seg id="b.JDG.4.12" type="verse">ויגדו לסיסרא כי עלה ברק בן־אבינעם הר־תבור׃ ס</seg>
          <seg id="b.JDG.4.13" type="verse">ויזעק סיסרא את־כל־רכבו תשע מאות רכב ברזל ואת־כל־העם אשר אתו מחרשת הגוים אל־נחל קישון׃</seg>
          <seg id="b.JDG.4.14" type="verse">ותאמר דברה אל־ברק קום כי זה היום אשר נתן יהוה את־סיסרא בידך הלא יהוה יצא לפניך וירד ברק מהר תבור ועשרת אלפים איש אחריו׃</seg>
          <seg id="b.JDG.4.15" type="verse">ויהם יהוה את־סיסרא ואת־כל־הרכב ואת־כל־המחנה לפי־חרב לפני ברק וירד סיסרא מעל המרכבה וינס ברגליו׃</seg>
          <seg id="b.JDG.4.16" type="verse">וברק רדף אחרי הרכב ואחרי המחנה עד חרשת הגוים ויפל כל־מחנה סיסרא לפי־חרב לא נשאר עד־אחד׃</seg>
          <seg id="b.JDG.4.17" type="verse">וסיסרא נס ברגליו אל־אהל יעל אשת חבר הקיני כי שלום בין יבין מלך־חצור ובין בית חבר הקיני׃</seg>
          <seg id="b.JDG.4.18" type="verse">ותצא יעל לקראת סיסרא ותאמר אליו סורה אדני סורה אלי אל־תירא ויסר אליה האהלה ותכסהו בשמיכה׃</seg>
          <seg id="b.JDG.4.19" type="verse">ויאמר אליה השקיני־נא מעט־מים כי צמאתי ותפתח את־נאוד החלב ותשקהו ותכסהו׃</seg>
          <seg id="b.JDG.4.20" type="verse">ויאמר אליה עמד פתח האהל והיה אם־איש יבוא ושאלך ואמר היש־פה איש ואמרת אין׃</seg>
          <seg id="b.JDG.4.21" type="verse">ותקח יעל אשת־חבר את־יתד האהל ותשם את־המקבת בידה ותבוא אליו בלאט ותתקע את־היתד ברקתו ותצנח בארץ והוא־נרדם ויעף וימת׃</seg>
          <seg id="b.JDG.4.22" type="verse">והנה ברק רדף את־סיסרא ותצא יעל לקראתו ותאמר לו לך ואראך את־האיש אשר־אתה מבקש ויבא אליה והנה סיסרא נפל מת והיתד ברקתו׃</seg>
          <seg id="b.JDG.4.23" type="verse">ויכנע אלהים ביום ההוא את יבין מלך־כנען לפני בני ישראל׃</seg>
          <seg id="b.JDG.4.24" type="verse">ותלך יד בני־ישראל הלוך וקשה על יבין מלך־כנען עד אשר הכריתו את יבין מלך־כנען׃ ף</seg>
        </div>
        <div id="b.JDG.5" type="chapter">
          <seg id="b.JDG.5.1" type="verse">ותשר דבורה וברק בן־אבינעם ביום ההוא לאמר׃</seg>
          <seg id="b.JDG.5.2" type="verse">בפרע פרעות בישראל בהתנדב עם ברכו יהוה׃</seg>
          <seg id="b.JDG.5.3" type="verse">שמעו מלכים האזינו רזנים אנכי ליהוה אנכי אשירה אזמר ליהוה אלהי ישראל׃</seg>
          <seg id="b.JDG.5.4" type="verse">יהוה בצאתך משעיר בצעדך משדה אדום ארץ רעשה גם־שמים נטפו גם־עבים נטפו מים׃</seg>
          <seg id="b.JDG.5.5" type="verse">הרים נזלו מפני יהוה זה סיני מפני יהוה אלהי ישראל׃</seg>
          <seg id="b.JDG.5.6" type="verse">בימי שמגר בן־ענת בימי יעל חדלו ארחות והלכי נתיבות ילכו ארחות עקלקלות׃</seg>
          <seg id="b.JDG.5.7" type="verse">חדלו פרזון בישראל חדלו עד שקמתי דבורה שקמתי אם בישראל׃</seg>
          <seg id="b.JDG.5.8" type="verse">יבחר אלהים חדשים אז לחם שערים מגן אם־יראה ורמח בארבעים אלף בישראל׃</seg>
          <seg id="b.JDG.5.9" type="verse">לבי לחוקקי ישראל המתנדבים בעם ברכו יהוה׃</seg>
          <seg id="b.JDG.5.10" type="verse">רכבי אתנות צחרות ישבי על־מדין והלכי על־דרך שיחו׃</seg>
          <seg id="b.JDG.5.11" type="verse">מקול מחצצים בין משאבים שם יתנו צדקות יהוה צדקת פרזנו בישראל אז ירדו לשערים עם־יהוה׃</seg>
          <seg id="b.JDG.5.12" type="verse">עורי עורי דבורה עורי עורי דברי־שיר קום ברק ושבה שביך בן־אבינעם׃</seg>
          <seg id="b.JDG.5.13" type="verse">אז ירד שריד לאדירים עם יהוה ירד־לי בגבורים׃</seg>
          <seg id="b.JDG.5.14" type="verse">מני אפרים שרשם בעמלק אחריך בנימין בעממיך מני מכיר ירדו מחקקים ומזבולן משכים בשבט ספר׃</seg>
          <seg id="b.JDG.5.15" type="verse">ושרי ביששכר עם־דברה ויששכר כן ברק בעמק שלח ברגליו בפלגות ראובן גדלים חקקי־לב׃</seg>
          <seg id="b.JDG.5.16" type="verse">למה ישבת בין המשפתים לשמע שרקות עדרים לפלגות ראובן גדולים חקרי־לב׃</seg>
          <seg id="b.JDG.5.17" type="verse">גלעד בעבר הירדן שכן ודן למה יגור אניות אשר ישב לחוף ימים ועל מפרציו ישכון׃</seg>
          <seg id="b.JDG.5.18" type="verse">זבלון עם חרף נפשו למות ונפתלי על מרומי שדה׃</seg>
          <seg id="b.JDG.5.19" type="verse">באו מלכים נלחמו אז נלחמו מלכי כנען בתענך על־מי מגדו בצע כסף לא לקחו׃</seg>
          <seg id="b.JDG.5.20" type="verse">מן־שמים נלחמו הכוכבים ממסלותם נלחמו עם־סיסרא׃</seg>
          <seg id="b.JDG.5.21" type="verse">נחל קישון גרפם נחל קדומים נחל קישון תדרכי נפשי עז׃</seg>
          <seg id="b.JDG.5.22" type="verse">אז הלמו עקבי־סוס מדהרות דהרות אביריו׃</seg>
          <seg id="b.JDG.5.23" type="verse">אורו מרוז אמר מלאך יהוה ארו ארור ישביה כי לא־באו לעזרת יהוה לעזרת יהוה בגבורים׃</seg>
          <seg id="b.JDG.5.24" type="verse">תברך מנשים יעל אשת חבר הקיני מנשים באהל תברך׃</seg>
          <seg id="b.JDG.5.25" type="verse">מים שאל חלב נתנה בספל אדירים הקריבה חמאה׃</seg>
          <seg id="b.JDG.5.26" type="verse">ידה ליתד תשלחנה וימינה להלמות עמלים והלמה סיסרא מחקה ראשו ומחצה וחלפה רקתו׃</seg>
          <seg id="b.JDG.5.27" type="verse">בין רגליה כרע נפל שכב בין רגליה כרע נפל באשר כרע שם נפל שדוד׃</seg>
          <seg id="b.JDG.5.28" type="verse">בעד החלון נשקפה ותיבב אם סיסרא בעד האשנב מדוע בשש רכבו לבוא מדוע אחרו פעמי מרכבותיו׃</seg>
          <seg id="b.JDG.5.29" type="verse">חכמות שרותיה תענינה אף־היא תשיב אמריה לה׃</seg>
          <seg id="b.JDG.5.30" type="verse">הלא ימצאו יחלקו שלל רחם רחמתים לראש גבר שלל צבעים לסיסרא שלל צבעים רקמה צבע רקמתים לצוארי שלל׃</seg>
          <seg id="b.JDG.5.31" type="verse">כן יאבדו כל־אויביך יהוה ואהביו כצאת השמש בגברתו ותשקט הארץ ארבעים שנה׃ ף</seg>
        </div>
        <div id="b.JDG.6" type="chapter">
          <seg id="b.JDG.6.1" type="verse">ויעשו בני־ישראל הרע בעיני יהוה ויתנם יהוה ביד־מדין שבע שנים׃</seg>
          <seg id="b.JDG.6.2" type="verse">ותעז יד־מדין על־ישראל מפני מדין עשו להם בני ישראל את־המנהרות אשר בהרים ואת־המערות ואת־המצדות׃</seg>
          <seg id="b.JDG.6.3" type="verse">והיה אם־זרע ישראל ועלה מדין ועמלק ובני־קדם ועלו עליו׃</seg>
          <seg id="b.JDG.6.4" type="verse">ויחנו עליהם וישחיתו את־יבול הארץ עד־בואך עזה ולא־ישאירו מחיה בישראל ושה ושור וחמור׃</seg>
          <seg id="b.JDG.6.5" type="verse">כי הם ומקניהם יעלו ואהליהם [כ= יבאו] [ק= ובאו] כדי־ארבה לרב ולהם ולגמליהם אין מספר ויבאו בארץ לשחתה׃</seg>
          <seg id="b.JDG.6.6" type="verse">וידל ישראל מאד מפני מדין ויזעקו בני־ישראל אל־יהוה׃ ף</seg>
          <seg id="b.JDG.6.7" type="verse">ויהי כי־זעקו בני־ישראל אל־יהוה על אדות מדין׃</seg>
          <seg id="b.JDG.6.8" type="verse">וישלח יהוה איש נביא אל־בני ישראל ויאמר להם כה־אמר יהוה אלהי ישראל אנכי העליתי אתכם ממצרים ואציא אתכם מבית עבדים׃</seg>
          <seg id="b.JDG.6.9" type="verse">ואצל אתכם מיד מצרים ומיד כל־לחציכם ואגרש אותם מפניכם ואתנה לכם את־ארצם׃</seg>
          <seg id="b.JDG.6.10" type="verse">ואמרה לכם אני יהוה אלהיכם לא תיראו את־אלהי האמרי אשר אתם יושבים בארצם ולא שמעתם בקולי׃ ף</seg>
          <seg id="b.JDG.6.11" type="verse">ויבא מלאך יהוה וישב תחת האלה אשר בעפרה אשר ליואש אבי העזרי וגדעון בנו חבט חטים בגת להניס מפני מדין׃</seg>
          <seg id="b.JDG.6.12" type="verse">וירא אליו מלאך יהוה ויאמר אליו יהוה עמך גבור החיל׃</seg>
          <seg id="b.JDG.6.13" type="verse">ויאמר אליו גדעון בי אדני ויש יהוה עמנו ולמה מצאתנו כל־זאת ואיה כל־נפלאתיו אשר ספרו־לנו אבותינו לאמר הלא ממצרים העלנו יהוה ועתה נטשנו יהוה ויתננו בכף־מדין׃</seg>
          <seg id="b.JDG.6.14" type="verse">ויפן אליו יהוה ויאמר לך בכחך זה והושעת את־ישראל מכף מדין הלא שלחתיך׃</seg>
          <seg id="b.JDG.6.15" type="verse">ויאמר אליו בי אדני במה אושיע את־ישראל הנה אלפי הדל במנשה ואנכי הצעיר בבית אבי׃</seg>
          <seg id="b.JDG.6.16" type="verse">ויאמר אליו יהוה כי אהיה עמך והכית את־מדין כאיש אחד׃</seg>
          <seg id="b.JDG.6.17" type="verse">ויאמר אליו אם־נא מצאתי חן בעיניך ועשית לי אות שאתה מדבר עמי׃</seg>
          <seg id="b.JDG.6.18" type="verse">אל־נא תמש מזה עד־באי אליך והצאתי את־מנחתי והנחתי לפניך ויאמר אנכי אשב עד שובך׃</seg>
          <seg id="b.JDG.6.19" type="verse">וגדעון בא ויעש גדי־עזים ואיפת־קמח מצות הבשר שם בסל והמרק שם בפרור ויוצא אליו אל־תחת האלה ויגש׃ ס</seg>
          <seg id="b.JDG.6.20" type="verse">ויאמר אליו מלאך האלהים קח את־הבשר ואת־המצות והנח אל־הסלע הלז ואת־המרק שפוך ויעש כן׃</seg>
          <seg id="b.JDG.6.21" type="verse">וישלח מלאך יהוה את־קצה המשענת אשר בידו ויגע בבשר ובמצות ותעל האש מן־הצור ותאכל את־הבשר ואת־המצות ומלאך יהוה הלך מעיניו׃</seg>
          <seg id="b.JDG.6.22" type="verse">וירא גדעון כי־מלאך יהוה הוא ס ויאמר גדעון אהה אדני יהוה כי־על־כן ראיתי מלאך יהוה פנים אל־פנים׃</seg>
          <seg id="b.JDG.6.23" type="verse">ויאמר לו יהוה שלום לך אל־תירא לא תמות׃</seg>
          <seg id="b.JDG.6.24" type="verse">ויבן שם גדעון מזבח ליהוה ויקרא־לו יהוה שלום עד היום הזה עודנו בעפרת אבי העזרי׃ ף</seg>
          <seg id="b.JDG.6.25" type="verse">ויהי בלילה ההוא ויאמר לו יהוה קח את־פר־השור אשר לאביך ופר השני שבע שנים והרסת את־מזבח הבעל אשר לאביך ואת־האשרה אשר־עליו תכרת׃</seg>
          <seg id="b.JDG.6.26" type="verse">ובנית מזבח ליהוה אלהיך על ראש המעוז הזה במערכה ולקחת את־הפר השני והעלית עולה בעצי האשרה אשר תכרת׃</seg>
          <seg id="b.JDG.6.27" type="verse">ויקח גדעון עשרה אנשים מעבדיו ויעש כאשר דבר אליו יהוה ויהי כאשר ירא את־בית אביו ואת־אנשי העיר מעשות יוםם ויעש לילה׃</seg>
          <seg id="b.JDG.6.28" type="verse">וישכימו אנשי העיר בבקר והנה נתץ מזבח הבעל והאשרה אשר־עליו כרתה ואת הפר השני העלה על־המזבח הבנוי׃</seg>
          <seg id="b.JDG.6.29" type="verse">ויאמרו איש אל־רעהו מי עשה הדבר הזה וידרשו ויבקשו ויאמרו גדעון בן־יואש עשה הדבר הזה׃</seg>
          <seg id="b.JDG.6.30" type="verse">ויאמרו אנשי העיר אל־יואש הוצא את־בנך וימת כי נתץ את־מזבח הבעל וכי כרת האשרה אשר־עליו׃</seg>
          <seg id="b.JDG.6.31" type="verse">ויאמר יואש לכל אשר־עמדו עליו האתם תריבון לבעל אם־אתם תושיעון אותו אשר יריב לו יומת עד־הבקר אם־אלהים הוא ירב לו כי נתץ את־מזבחו׃</seg>
          <seg id="b.JDG.6.32" type="verse">ויקרא־לו ביום־ההוא ירבעל לאמר ירב בו הבעל כי נתץ את־מזבחו׃ ף</seg>
          <seg id="b.JDG.6.33" type="verse">וכל־מדין ועמלק ובני־קדם נאספו יחדו ויעברו ויחנו בעמק יזרעאל׃</seg>
          <seg id="b.JDG.6.34" type="verse">ורוח יהוה לבשה את־גדעון ויתקע בשופר ויזעק אביעזר אחריו׃</seg>
          <seg id="b.JDG.6.35" type="verse">ומלאכים שלח בכל־מנשה ויזעק גם־הוא אחריו ומלאכים שלח באשר ובזבלון ובנפתלי ויעלו לקראתם׃</seg>
          <seg id="b.JDG.6.36" type="verse">ויאמר גדעון אל־האלהים אם־ישך מושיע בידי את־ישראל כאשר דברת׃</seg>
          <seg id="b.JDG.6.37" type="verse">הנה אנכי מציג את־גזת הצמר בגרן אם טל יהיה על־הגזה לבדה ועל־כל־הארץ חרב וידעתי כי־תושיע בידי את־ישראל כאשר דברת׃</seg>
          <seg id="b.JDG.6.38" type="verse">ויהי־כן וישכם ממחרת ויזר את־הגזה וימץ טל מן־הגזה מלוא הספל מים׃</seg>
          <seg id="b.JDG.6.39" type="verse">ויאמר גדעון אל־האלהים אל־יחר אפך בי ואדברה אך הפעם אנסה נא־רק־הפעם בגזה יהי־נא חרב אל־הגזה לבדה ועל־כל־הארץ יהיה־טל׃</seg>
          <seg id="b.JDG.6.40" type="verse">ויעש אלהים כן בלילה ההוא ויהי־חרב אל־הגזה לבדה ועל־כל־הארץ היה טל׃ ף</seg>
        </div>
        <div id="b.JDG.7" type="chapter">
          <seg id="b.JDG.7.1" type="verse">וישכם ירבעל הוא גדעון וכל־העם אשר אתו ויחנו על־עין חרד ומחנה מדין היה־לו מצפון מגבעת המורה בעמק׃</seg>
          <seg id="b.JDG.7.2" type="verse">ויאמר יהוה אל־גדעון רב העם אשר אתך מתתי את־מדין בידם פן־יתפאר עלי ישראל לאמר ידי הושיעה לי׃</seg>
          <seg id="b.JDG.7.3" type="verse">ועתה קרא נא באזני העם לאמר מי־ירא וחרד ישב ויצפר מהר הגלעד וישב מן־העם עשרים ושנים אלף ועשרת אלפים נשארו׃ ס</seg>
          <seg id="b.JDG.7.4" type="verse">ויאמר יהוה אל־גדעון עוד העם רב הורד אותם אל־המים ואצרפנו לך שם והיה אשר אמר אליך זה ילך אתך הוא ילך אתך וכל אשר־אמר אליך זה לא־ילך עמך הוא לא ילך׃</seg>
          <seg id="b.JDG.7.5" type="verse">ויורד את־העם אל־המים ס ויאמר יהוה אל־גדעון כל אשר־ילק בלשונו מן־המים כאשר ילק הכלב תציג אותו לבד וכל אשר־יכרע על־ברכיו לשתות׃</seg>
          <seg id="b.JDG.7.6" type="verse">ויהי מספר המלקקים בידם אל־פיהם שלש מאות איש וכל יתר העם כרעו על־ברכיהם לשתות מים׃ ס</seg>
          <seg id="b.JDG.7.7" type="verse">ויאמר יהוה אל־גדעון בשלש מאות האיש המלקקים אושיע אתכם ונתתי את־מדין בידך וכל־העם ילכו איש למקמו׃</seg>
          <seg id="b.JDG.7.8" type="verse">ויקחו את־צדה העם בידם ואת שופרתיהם ואת כל־איש ישראל שלח איש לאהליו ובשלש־מאות האיש החזיק ומחנה מדין היה לו מתחת בעמק׃ ף</seg>
          <seg id="b.JDG.7.9" type="verse">ויהי בלילה ההוא ויאמר אליו יהוה קום רד במחנה כי נתתיו בידך׃</seg>
          <seg id="b.JDG.7.10" type="verse">ואם־ירא אתה לרדת רד אתה ופרה נערך אל־המחנה׃</seg>
          <seg id="b.JDG.7.11" type="verse">ושמעת מה־ידברו ואחר תחזקנה ידיך וירדת במחנה וירד הוא ופרה נערו אל־קצה החמשים אשר במחנה׃</seg>
          <seg id="b.JDG.7.12" type="verse">ומדין ועמלק וכל־בני־קדם נפלים בעמק כארבה לרב ולגמליהם אין מספר כחול שעל־שפת הים לרב׃</seg>
          <seg id="b.JDG.7.13" type="verse">ויבא גדעון והנה־איש מספר לרעהו חלום ויאמר הנה חלום חלמתי והנה [כ= צלול] [ק= צליל] לחם שערים מתהפך במחנה מדין ויבא עד־האהל ויכהו ויפל ויהפכהו למעלה ונפל האהל׃</seg>
          <seg id="b.JDG.7.14" type="verse">ויען רעהו ויאמר אין זאת בלתי אם־חרב גדעון בן־יואש איש ישראל נתן האלהים בידו את־מדין ואת־כל־המחנה׃ ף</seg>
          <seg id="b.JDG.7.15" type="verse">ויהי כשמע גדעון את־מספר החלום ואת־שברו וישתחו וישב אל־מחנה ישראל ויאמר קומו כי־נתן יהוה בידכם את־מחנה מדין׃</seg>
          <seg id="b.JDG.7.16" type="verse">ויחץ את־שלש־מאות האיש שלשה ראשים ויתן שופרות ביד־כלם וכדים רקים ולפדים בתוך הכדים׃</seg>
          <seg id="b.JDG.7.17" type="verse">ויאמר אליהם ממני תראו וכן תעשו והנה אנכי בא בקצה המחנה והיה כאשר־אעשה כן תעשון׃</seg>
          <seg id="b.JDG.7.18" type="verse">ותקעתי בשופר אנכי וכל־אשר אתי ותקעתם בשופרות גם־אתם סביבות כל־המחנה ואמרתם ליהוה ולגדעון׃ ף</seg>
          <seg id="b.JDG.7.19" type="verse">ויבא גדעון ומאה־איש אשר־אתו בקצה המחנה ראש האשמרת התיכונה אך הקם הקימו את־השמרים ויתקעו בשופרות ונפוץ הכדים אשר בידם׃</seg>
          <seg id="b.JDG.7.20" type="verse">ויתקעו שלשת הראשים בשופרות וישברו הכדים ויחזיקו ביד־שמאולם בלפדים וביד־ימינם השופרות לתקוע ויקראו חרב ליהוה ולגדעון׃</seg>
          <seg id="b.JDG.7.21" type="verse">ויעמדו איש תחתיו סביב למחנה וירץ כל־המחנה ויריעו [כ= ויניסו] [ק= וינוסו]׃</seg>
          <seg id="b.JDG.7.22" type="verse">ויתקעו שלש־מאות השופרות וישם יהוה את חרב איש ברעהו ובכל־המחנה וינס המחנה עד־בית השטה צררתה עד שפת־אבל מחולה על־טבת׃</seg>
          <seg id="b.JDG.7.23" type="verse">ויצעק איש־ישראל מנפתלי ומן־אשר ומן־כל־מנשה וירדפו אחרי מדין׃</seg>
          <seg id="b.JDG.7.24" type="verse">ומלאכים שלח גדעון בכל־הר אפרים לאמר רדו לקראת מדין ולכדו להם את־המים עד בית ברה ואת־הירדן ויצעק כל־איש אפרים וילכדו את־המים עד בית ברה ואת־הירדן׃</seg>
          <seg id="b.JDG.7.25" type="verse">וילכדו שני־שרי מדין את־ערב ואת־זאב ויהרגו את־עורב בצור־עורב ואת־זאב הרגו ביקב־זאב וירדפו אל־מדין וראש־ערב וזאב הביאו אל־גדעון מעבר לירדן׃</seg>
        </div>
        <div id="b.JDG.8" type="chapter">
          <seg id="b.JDG.8.1" type="verse">ויאמרו אליו איש אפרים מה־הדבר הזה עשית לנו לבלתי קראות לנו כי הלכת להלחם במדין ויריבון אתו בחזקה׃</seg>
          <seg id="b.JDG.8.2" type="verse">ויאמר אליהם מה־עשיתי עתה ככם הלוא טוב עללות אפרים מבציר אביעזר׃</seg>
          <seg id="b.JDG.8.3" type="verse">בידכם נתן אלהים את־שרי מדין את־ערב ואת־זאב ומה־יכלתי עשות ככם אז רפתה רוחם מעליו בדברו הדבר הזה׃</seg>
          <seg id="b.JDG.8.4" type="verse">ויבא גדעון הירדנה עבר הוא ושלש־מאות האיש אשר אתו עיפים ורדפים׃</seg>
          <seg id="b.JDG.8.5" type="verse">ויאמר לאנשי סכות תנו־נא ככרות לחם לעם אשר ברגלי כי־עיפים הם ואנכי רדף אחרי זבח וצלמנע מלכי מדין׃</seg>
          <seg id="b.JDG.8.6" type="verse">ויאמר שרי סכות הכף זבח וצלמנע עתה בידך כי־נתן לצבאך לחם׃</seg>
          <seg id="b.JDG.8.7" type="verse">ויאמר גדעון לכן בתת יהוה את־זבח ואת־צלמנע בידי ודשתי את־בשרכם את־קוצי המדבר ואת־הברקנים׃</seg>
          <seg id="b.JDG.8.8" type="verse">ויעל משם פנואל וידבר אליהם כזאת ויענו אותו אנשי פנואל כאשר ענו אנשי סכות׃</seg>
          <seg id="b.JDG.8.9" type="verse">ויאמר גם־לאנשי פנואל לאמר בשובי בשלום אתץ את־המגדל הזה׃ ף</seg>
          <seg id="b.JDG.8.10" type="verse">וזבח וצלמנע בקרקר ומחניהם עםם כחמשת עשר אלף כל הנותרים מכל מחנה בני־קדם והנפלים מאה ועשרים אלף איש שלף חרב׃</seg>
          <seg id="b.JDG.8.11" type="verse">ויעל גדעון דרך השכוני באהלים מקדם לנבח ויגבהה ויך את־המחנה והמחנה היה בטח׃</seg>
          <seg id="b.JDG.8.12" type="verse">וינוסו זבח וצלמנע וירדף אחריהם וילכד את־שני מלכי מדין את־זבח ואת־צלמנע וכל־המחנה החריד׃</seg>
          <seg id="b.JDG.8.13" type="verse">וישב גדעון בן־יואש מן־המלחמה מלמעלה החרס׃</seg>
          <seg id="b.JDG.8.14" type="verse">וילכד־נער מאנשי סכות וישאלהו ויכתב אליו את־שרי סכות ואת־זקניה שבעים ושבעה איש׃</seg>
          <seg id="b.JDG.8.15" type="verse">ויבא אל־אנשי סכות ויאמר הנה זבח וצלמנע אשר חרפתם אותי לאמר הכף זבח וצלמנע עתה בידך כי נתן לאנשיך היעפים לחם׃</seg>
          <seg id="b.JDG.8.16" type="verse">ויקח את־זקני העיר ואת־קוצי המדבר ואת־הברקנים וידע בהם את אנשי סכות׃</seg>
          <seg id="b.JDG.8.17" type="verse">ואת־מגדל פנואל נתץ ויהרג את־אנשי העיר׃</seg>
          <seg id="b.JDG.8.18" type="verse">ויאמר אל־זבח ואל־צלמנע איפה האנשים אשר הרגתם בתבור ויאמרו כמוך כמוהם אחד כתאר בני המלך׃</seg>
          <seg id="b.JDG.8.19" type="verse">ויאמר אחי בני־אמי הם חי־יהוה לו החיתם אותם לא הרגתי אתכם׃</seg>
          <seg id="b.JDG.8.20" type="verse">ויאמר ליתר בכורו קום הרג אותם ולא־שלף הנער חרבו כי ירא כי עודנו נער׃</seg>
          <seg id="b.JDG.8.21" type="verse">ויאמר זבח וצלמנע קום אתה ופגע־בנו כי כאיש גבורתו ויקם גדעון ויהרג את־זבח ואת־צלמנע ויקח את־השהרנים אשר בצוארי גמליהם׃</seg>
          <seg id="b.JDG.8.22" type="verse">ויאמרו איש־ישראל אל־גדעון משל־בנו גם־אתה גם־בנך גם בן־בנך כי הושעתנו מיד מדין׃</seg>
          <seg id="b.JDG.8.23" type="verse">ויאמר אלהם גדעון לא־אמשל אני בכם ולא־ימשל בני בכם יהוה ימשל בכם׃</seg>
          <seg id="b.JDG.8.24" type="verse">ויאמר אלהם גדעון אשאלה םכם שאלה ותנו־לי איש נזם שללו כי־נזמי זהב להם כי ישמעאלים הם׃</seg>
          <seg id="b.JDG.8.25" type="verse">ויאמרו נתון נתן ויפרשו את־השמלה וישליכו שמה איש נזם שללו׃</seg>
          <seg id="b.JDG.8.26" type="verse">ויהי משקל נזמי הזהב אשר שאל אלף ושבע־מאות זהב לבד מן־השהרנים והנטפות ובגדי הארגמן שעל מלכי מדין ולבד מן־הענקות אשר בצוארי גמליהם׃</seg>
          <seg id="b.JDG.8.27" type="verse">ויעש אותו גדעון לאפוד ויצג אותו בעירו בעפרה ויזנו כל־ישראל אחריו שם ויהי לגדעון ולביתו למוקש׃</seg>
          <seg id="b.JDG.8.28" type="verse">ויכנע מדין לפני בני ישראל ולא יספו לשאת ראשם ותשקט הארץ ארבעים שנה בימי גדעון׃ ף</seg>
          <seg id="b.JDG.8.29" type="verse">וילך ירבעל בן־יואש וישב בביתו׃</seg>
          <seg id="b.JDG.8.30" type="verse">ולגדעון היו שבעים בנים יצאי ירכו כי־נשים רבות היו לו׃</seg>
          <seg id="b.JDG.8.31" type="verse">ופילגשו אשר בשכם ילדה־לו גם־היא בן וישם את־שמו אבימלך׃</seg>
          <seg id="b.JDG.8.32" type="verse">וימת גדעון בן־יואש בשיבה טובה ויקבר בקבר יואש אביו בעפרה אבי העזרי׃ ף</seg>
          <seg id="b.JDG.8.33" type="verse">ויהי כאשר מת גדעון וישובו בני ישראל ויזנו אחרי הבעלים וישימו להם בעל ברית לאלהים׃</seg>
          <seg id="b.JDG.8.34" type="verse">ולא זכרו בני ישראל את־יהוה אלהיהם המציל אותם מיד כל־איביהם מסביב׃</seg>
          <seg id="b.JDG.8.35" type="verse">ולא־עשו חסד עם־בית ירבעל גדעון ככל־הטובה אשר עשה עם־ישראל׃ ף</seg>
        </div>
        <div id="b.JDG.9" type="chapter">
          <seg id="b.JDG.9.1" type="verse">וילך אבימלך בן־ירבעל שכמה אל־אחי אמו וידבר אליהם ואל־כל־משפחת בית־אבי אמו לאמר׃</seg>
          <seg id="b.JDG.9.2" type="verse">דברו־נא באזני כל־בעלי שכם מה־טוב לכם המשל בכם שבעים איש כל בני ירבעל אם־משל בכם איש אחד וזכרתם כי־עצםכם ובשרכם אני׃</seg>
          <seg id="b.JDG.9.3" type="verse">וידברו אחי־אמו עליו באזני כל־בעלי שכם את כל־הדברים האלה ויט לבם אחרי אבימלך כי אמרו אחינו הוא׃</seg>
          <seg id="b.JDG.9.4" type="verse">ויתנו־לו שבעים כסף מבית בעל ברית וישכר בהם אבימלך אנשים ריקים ופחזים וילכו אחריו׃</seg>
          <seg id="b.JDG.9.5" type="verse">ויבא בית־אביו עפרתה ויהרג את־אחיו בני־ירבעל שבעים איש על־אבן אחת ויותר יותם בן־ירבעל הקטן כי נחבא׃ ס</seg>
          <seg id="b.JDG.9.6" type="verse">ויאספו כל־בעלי שכם וכל־בית מלוא וילכו וימליכו את־אבימלך למלך עם־אלון מצב אשר בשכם׃</seg>
          <seg id="b.JDG.9.7" type="verse">ויגדו ליותם וילך ויעמד בראש הר־גרזים וישא קולו ויקרא ויאמר להם שמעו אלי בעלי שכם וישמע אליכם אלהים׃</seg>
          <seg id="b.JDG.9.8" type="verse">הלוך הלכו העצים למשח עליהם מלך ויאמרו לזית [כ= מלוכה] [ק= מלכה] עלינו׃</seg>
          <seg id="b.JDG.9.9" type="verse">ויאמר להם הזית החדלתי את־דשני אשר־בי יכבדו אלהים ואנשים והלכתי לנוע על־העצים׃</seg>
          <seg id="b.JDG.9.10" type="verse">ויאמרו העצים לתאנה לכי־את מלכי עלינו׃</seg>
          <seg id="b.JDG.9.11" type="verse">ותאמר להם התאנה החדלתי את־מתקי ואת־תנובתי הטובה והלכתי לנוע על־העצים׃</seg>
          <seg id="b.JDG.9.12" type="verse">ויאמרו העצים לגפן לכי־את [כ= מלוכי] [ק= מלכי] עלינו׃</seg>
          <seg id="b.JDG.9.13" type="verse">ותאמר להם הגפן החדלתי את־תירושי המשמח אלהים ואנשים והלכתי לנוע על־העצים׃</seg>
          <seg id="b.JDG.9.14" type="verse">ויאמרו כל־העצים אל־האטד לך אתה מלך־עלינו׃</seg>
          <seg id="b.JDG.9.15" type="verse">ויאמר האטד אל־העצים אם באמת אתם משחים אתי למלך עליכם באו חסו בצלי ואם־אין תצא אש מן־האטד ותאכל את־ארזי הלבנון׃</seg>
          <seg id="b.JDG.9.16" type="verse">ועתה אם־באמת ובתמים עשיתם ותמליכו את־אבימלך ואם־טובה עשיתם עם־ירבעל ועם־ביתו ואם־כגמול ידיו עשיתם לו׃</seg>
          <seg id="b.JDG.9.17" type="verse">אשר־נלחם אבי עליכם וישלך את־נפשו מנגד ויצל אתכם מיד מדין׃</seg>
          <seg id="b.JDG.9.18" type="verse">ואתם קמתם על־בית אבי היום ותהרגו את־בניו שבעים איש על־אבן אחת ותמליכו את־אבימלך בן־אמתו על־בעלי שכם כי אחיכם הוא׃</seg>
          <seg id="b.JDG.9.19" type="verse">ואם־באמת ובתמים עשיתם עם־ירבעל ועם־ביתו היום הזה שמחו באבימלך וישמח גם־הוא בכם׃</seg>
          <seg id="b.JDG.9.20" type="verse">ואם־אין תצא אש מאבימלך ותאכל את־בעלי שכם ואת־בית מלוא ותצא אש מבעלי שכם ומבית מלוא ותאכל את־אבימלך׃</seg>
          <seg id="b.JDG.9.21" type="verse">וינס יותם ויברח וילך בארה וישב שם מפני אבימלך אחיו׃ ף</seg>
          <seg id="b.JDG.9.22" type="verse">וישר אבימלך על־ישראל שלש שנים׃</seg>
          <seg id="b.JDG.9.23" type="verse">וישלח אלהים רוח רעה בין אבימלך ובין בעלי שכם ויבגדו בעלי־שכם באבימלך׃</seg>
          <seg id="b.JDG.9.24" type="verse">לבוא חמס שבעים בני־ירבעל ודםם לשום על־אבימלך אחיהם אשר הרג אותם ועל בעלי שכם אשר־חזקו את־ידיו להרג את־אחיו׃</seg>
          <seg id="b.JDG.9.25" type="verse">וישימו לו בעלי שכם מארבים על ראשי ההרים ויגזלו את כל־אשר־יעבר עליהם בדרך ויגד לאבימלך׃ ף</seg>
          <seg id="b.JDG.9.26" type="verse">ויבא געל בן־עבד ואחיו ויעברו בשכם ויבטחו־בו בעלי שכם׃</seg>
          <seg id="b.JDG.9.27" type="verse">ויצאו השדה ויבצרו את־כרמיהם וידרכו ויעשו הלולים ויבאו בית אלהיהם ויאכלו וישתו ויקללו את־אבימלך׃</seg>
          <seg id="b.JDG.9.28" type="verse">ויאמר געל בן־עבד מי־אבימלך ומי־שכם כי נעבדנו הלא בן־ירבעל וזבל פקידו עבדו את־אנשי חמור אבי שכם ומדוע נעבדנו אנחנו׃</seg>
          <seg id="b.JDG.9.29" type="verse">ומי יתן את־העם הזה בידי ואסירה את־אבימלך ויאמר לאבימלך רבה צבאך וצאה׃</seg>
          <seg id="b.JDG.9.30" type="verse">וישמע זבל שר־העיר את־דברי געל בן־עבד ויחר אפו׃</seg>
          <seg id="b.JDG.9.31" type="verse">וישלח מלאכים אל־אבימלך בתרמה לאמר הנה געל בן־עבד ואחיו באים שכמה והנם צרים את־העיר עליך׃</seg>
          <seg id="b.JDG.9.32" type="verse">ועתה קום לילה אתה והעם אשר־אתך וארב בשדה׃</seg>
          <seg id="b.JDG.9.33" type="verse">והיה בבקר כזרח השמש תשכים ופשטת על־העיר והנה־הוא והעם אשר־אתו יצאים אליך ועשית לו כאשר תמצא ידך׃ ס</seg>
          <seg id="b.JDG.9.34" type="verse">ויקם אבימלך וכל־העם אשר־עמו לילה ויארבו על־שכם ארבעה ראשים׃</seg>
          <seg id="b.JDG.9.35" type="verse">ויצא געל בן־עבד ויעמד פתח שער העיר ויקם אבימלך והעם אשר־אתו מן־המארב׃</seg>
          <seg id="b.JDG.9.36" type="verse">וירא־געל את־העם ויאמר אל־זבל הנה־עם יורד מראשי ההרים ויאמר אליו זבל את צל ההרים אתה ראה כאנשים׃ ס</seg>
          <seg id="b.JDG.9.37" type="verse">ויסף עוד געל לדבר ויאמר הנה־עם יורדים מעם טבור הארץ וראש־אחד בא מדרך אלון מעוננים׃</seg>
          <seg id="b.JDG.9.38" type="verse">ויאמר אליו זבל איה אפוא פיך אשר תאמר מי אבימלך כי נעבדנו הלא זה העם אשר מאסתה בו צא־נא עתה והלחם בו׃ ס</seg>
          <seg id="b.JDG.9.39" type="verse">ויצא געל לפני בעלי שכם וילחם באבימלך׃</seg>
          <seg id="b.JDG.9.40" type="verse">וירדפהו אבימלך וינס מפניו ויפלו חללים רבים עד־פתח השער׃</seg>
          <seg id="b.JDG.9.41" type="verse">וישב אבימלך בארומה ויגרש זבל את־געל ואת־אחיו משבת בשכם׃</seg>
          <seg id="b.JDG.9.42" type="verse">ויהי ממחרת ויצא העם השדה ויגדו לאבימלך׃</seg>
          <seg id="b.JDG.9.43" type="verse">ויקח את־העם ויחצם לשלשה ראשים ויארב בשדה וירא והנה העם יצא מן־העיר ויקם עליהם ויכם׃</seg>
          <seg id="b.JDG.9.44" type="verse">ואבימלך והראשים אשר עמו פשטו ויעמדו פתח שער העיר ושני הראשים פשטו על־כל־אשר בשדה ויכום׃</seg>
          <seg id="b.JDG.9.45" type="verse">ואבימלך נלחם בעיר כל היום ההוא וילכד את־העיר ואת־העם אשר־בה הרג ויתץ את־העיר ויזרעה מלח׃ ף</seg>
          <seg id="b.JDG.9.46" type="verse">וישמעו כל־בעלי מגדל־שכם ויבאו אל־צריח בית אל ברית׃</seg>
          <seg id="b.JDG.9.47" type="verse">ויגד לאבימלך כי התקבצו כל־בעלי מגדל־שכם׃</seg>
          <seg id="b.JDG.9.48" type="verse">ויעל אבימלך הר־צלמון הוא וכל־העם אשר־אתו ויקח אבימלך את־הקרדמות בידו ויכרת שוכת עצים וישאה וישם על־שכמו ויאמר אל־העם אשר־עמו מה ראיתם עשיתי מהרו עשו כמוני׃</seg>
          <seg id="b.JDG.9.49" type="verse">ויכרתו גם־כל־העם איש שוכה וילכו אחרי אבימלך וישימו על־הצריח ויציתו עליהם את־הצריח באש וימתו גם כל־אנשי מגדל־שכם כאלף איש ואשה׃ ף</seg>
          <seg id="b.JDG.9.50" type="verse">וילך אבימלך אל־תבץ ויחן בתבץ וילכדה׃</seg>
          <seg id="b.JDG.9.51" type="verse">ומגדל־עז היה בתוך־העיר וינסו שמה כל־האנשים והנשים וכל בעלי העיר ויסגרו בעדם ויעלו על־גג המגדל׃</seg>
          <seg id="b.JDG.9.52" type="verse">ויבא אבימלך עד־המגדל וילחם בו ויגש עד־פתח המגדל לשרפו באש׃</seg>
          <seg id="b.JDG.9.53" type="verse">ותשלך אשה אחת פלח רכב על־ראש אבימלך ותרץ את־גלגלתו׃</seg>
          <seg id="b.JDG.9.54" type="verse">ויקרא מהרה אל־הנער נשא כליו ויאמר לו שלף חרבך ומותתני פן־יאמרו לי אשה הרגתהו וידקרהו נערו וימת׃</seg>
          <seg id="b.JDG.9.55" type="verse">ויראו איש־ישראל כי מת אבימלך וילכו איש למקמו׃</seg>
          <seg id="b.JDG.9.56" type="verse">וישב אלהים את רעת אבימלך אשר עשה לאביו להרג את־שבעים אחיו׃</seg>
          <seg id="b.JDG.9.57" type="verse">ואת כל־רעת אנשי שכם השיב אלהים בראשם ותבא אליהם קללת יותם בן־ירבעל׃ ף</seg>
        </div>
        <div id="b.JDG.10" type="chapter">
          <seg id="b.JDG.10.1" type="verse">ויקם אחרי אבימלך להושיע את־ישראל תולע בן־פואה בן־דודו איש יששכר והוא־ישב בשמיר בהר אפרים׃</seg>
          <seg id="b.JDG.10.2" type="verse">וישפט את־ישראל עשרים ושלש שנה וימת ויקבר בשמיר׃ ף</seg>
          <seg id="b.JDG.10.3" type="verse">ויקם אחריו יאיר הגלעדי וישפט את־ישראל עשרים ושתים שנה׃</seg>
          <seg id="b.JDG.10.4" type="verse">ויהי־לו שלשים בנים רכבים על־שלשים עירים ושלשים עירים להם להם יקראו חות יאיר עד היום הזה אשר בארץ הגלעד׃</seg>
          <seg id="b.JDG.10.5" type="verse">וימת יאיר ויקבר בקמון׃ ף</seg>
          <seg id="b.JDG.10.6" type="verse">ויספו בני ישראל לעשות הרע בעיני יהוה ויעבדו את־הבעלים ואת־העשתרות ואת־אלהי ארם ואת־אלהי צידון ואת אלהי מואב ואת אלהי בני־עמון ואת אלהי פלשתים ויעזבו את־יהוה ולא עבדוהו׃</seg>
          <seg id="b.JDG.10.7" type="verse">ויחר־אף יהוה בישראל וימכרם ביד־פלשתים וביד בני עמון׃</seg>
          <seg id="b.JDG.10.8" type="verse">וירעצו וירצצו את־בני ישראל בשנה ההיא שמנה עשרה שנה את־כל־בני ישראל אשר בעבר הירדן בארץ האמרי אשר בגלעד׃</seg>
          <seg id="b.JDG.10.9" type="verse">ויעברו בני־עמון את־הירדן להלחם גם־ביהודה ובבנימין ובבית אפרים ותצר לישראל מאד׃</seg>
          <seg id="b.JDG.10.10" type="verse">ויזעקו בני ישראל אל־יהוה לאמר חטאנו לך וכי עזבנו את־אלהינו ונעבד את־הבעלים׃ ף</seg>
          <seg id="b.JDG.10.11" type="verse">ויאמר יהוה אל־בני ישראל הלא ממצרים ומן־האמרי ומן־בני עמון ומן־פלשתים׃</seg>
          <seg id="b.JDG.10.12" type="verse">וצידונים ועמלק ומעון לחצו אתכם ותצעקו אלי ואושיעה אתכם מידם׃</seg>
          <seg id="b.JDG.10.13" type="verse">ואתם עזבתם אותי ותעבדו אלהים אחרים לכן לא־אוסיף להושיע אתכם׃</seg>
          <seg id="b.JDG.10.14" type="verse">לכו וזעקו אל־האלהים אשר בחרתם בם המה יושיעו לכם בעת צרתכם׃</seg>
          <seg id="b.JDG.10.15" type="verse">ויאמרו בני־ישראל אל־יהוה חטאנו עשה־אתה לנו ככל־הטוב בעיניך אך הצילנו נא היום הזה׃</seg>
          <seg id="b.JDG.10.16" type="verse">ויסירו את־אלהי הנכר מקרבם ויעבדו את־יהוה ותקצר נפשו בעמל ישראל׃ ף</seg>
          <seg id="b.JDG.10.17" type="verse">ויצעקו בני עמון ויחנו בגלעד ויאספו בני ישראל ויחנו במצפה׃</seg>
          <seg id="b.JDG.10.18" type="verse">ויאמרו העם שרי גלעד איש אל־רעהו מי האיש אשר יחל להלחם בבני עמון יהיה לראש לכל ישבי גלעד׃ ף</seg>
        </div>
        <div id="b.JDG.11" type="chapter">
          <seg id="b.JDG.11.1" type="verse">ויפתח הגלעדי היה גבור חיל והוא בן־אשה זונה ויולד גלעד את־יפתח׃</seg>
          <seg id="b.JDG.11.2" type="verse">ותלד אשת־גלעד לו בנים ויגדלו בני־האשה ויגרשו את־יפתח ויאמרו לו לא־תנחל בבית־אבינו כי בן־אשה אחרת אתה׃</seg>
          <seg id="b.JDG.11.3" type="verse">ויברח יפתח מפני אחיו וישב בארץ טוב ויתלקטו אל־יפתח אנשים ריקים ויצאו עמו׃ ף</seg>
          <seg id="b.JDG.11.4" type="verse">ויהי מימים וילחמו בני־עמון עם־ישראל׃</seg>
          <seg id="b.JDG.11.5" type="verse">ויהי כאשר־נלחמו בני־עמון עם־ישראל וילכו זקני גלעד לקחת את־יפתח מארץ טוב׃</seg>
          <seg id="b.JDG.11.6" type="verse">ויאמרו ליפתח לכה והייתה לנו לקצין ונלחמה בבני עמון׃</seg>
          <seg id="b.JDG.11.7" type="verse">ויאמר יפתח לזקני גלעד הלא אתם שנאתם אותי ותגרשוני מבית אבי ומדוע באתם אלי עתה כאשר צר לכם׃</seg>
          <seg id="b.JDG.11.8" type="verse">ויאמרו זקני גלעד אל־יפתח לכן עתה שבנו אליך והלכת עמנו ונלחמת בבני עמון והיית לנו לראש לכל ישבי גלעד׃</seg>
          <seg id="b.JDG.11.9" type="verse">ויאמר יפתח אל־זקני גלעד אם־משיבים אתם אותי להלחם בבני עמון ונתן יהוה אותם לפני אנכי אהיה לכם לראש׃</seg>
          <seg id="b.JDG.11.10" type="verse">ויאמרו זקני־גלעד אל־יפתח יהוה יהיה שמע בינותינו אם־לא כדברך כן נעשה׃</seg>
          <seg id="b.JDG.11.11" type="verse">וילך יפתח עם־זקני גלעד וישימו העם אותו עליהם לראש ולקצין וידבר יפתח את־כל־דבריו לפני יהוה במצפה׃ ף</seg>
          <seg id="b.JDG.11.12" type="verse">וישלח יפתח מלאכים אל־מלך בני־עמון לאמר מה־לי ולך כי־באת אלי להלחם בארצי׃</seg>
          <seg id="b.JDG.11.13" type="verse">ויאמר מלך בני־עמון אל־מלאכי יפתח כי־לקח ישראל את־ארצי בעלותו ממצרים מארנון ועד־היבק ועד־הירדן ועתה השיבה אתהן בשלום׃</seg>
          <seg id="b.JDG.11.14" type="verse">ויוסף עוד יפתח וישלח מלאכים אל־מלך בני עמון׃</seg>
          <seg id="b.JDG.11.15" type="verse">ויאמר לו כה אמר יפתח לא־לקח ישראל את־ארץ מואב ואת־ארץ בני עמון׃</seg>
          <seg id="b.JDG.11.16" type="verse">כי בעלותם ממצרים וילך ישראל במדבר עד־ים־סוף ויבא קדשה׃</seg>
          <seg id="b.JDG.11.17" type="verse">וישלח ישראל מלאכים אל־מלך אדום לאמר אעברה־נא בארצך ולא שמע מלך אדום וגם אל־מלך מואב שלח ולא אבה וישב ישראל בקדש׃</seg>
          <seg id="b.JDG.11.18" type="verse">וילך במדבר ויסב את־ארץ אדום ואת־ארץ מואב ויבא ממזרח־שמש לארץ מואב ויחנון בעבר ארנון ולא־באו בגבול מואב כי ארנון גבול מואב׃</seg>
          <seg id="b.JDG.11.19" type="verse">וישלח ישראל מלאכים אל־סיחון מלך־האמרי מלך חשבון ויאמר לו ישראל נעברה־נא בארצך עד־מקומי׃</seg>
          <seg id="b.JDG.11.20" type="verse">ולא־האמין סיחון את־ישראל עבר בגבלו ויאסף סיחון את־כל־עמו ויחנו ביהצה וילחם עם־ישראל׃</seg>
          <seg id="b.JDG.11.21" type="verse">ויתן יהוה אלהי־ישראל את־סיחון ואת־כל־עמו ביד ישראל ויכום ויירש ישראל את כל־ארץ האמרי יושב הארץ ההיא׃</seg>
          <seg id="b.JDG.11.22" type="verse">ויירשו את כל־גבול האמרי מארנון ועד־היבק ומן־המדבר ועד־הירדן׃</seg>
          <seg id="b.JDG.11.23" type="verse">ועתה יהוה אלהי ישראל הוריש את־האמרי מפני עמו ישראל ואתה תירשנו׃</seg>
          <seg id="b.JDG.11.24" type="verse">הלא את אשר יורישך כמוש אלהיך אותו תירש ואת כל־אשר הוריש יהוה אלהינו מפנינו אותו נירש׃</seg>
          <seg id="b.JDG.11.25" type="verse">ועתה הטוב טוב אתה מבלק בן־צפור מלך מואב הרוב רב עם־ישראל אם־נלחם נלחם בם׃</seg>
          <seg id="b.JDG.11.26" type="verse">בשבת ישראל בחשבון ובבנותיה ובערעור ובבנותיה ובכל־הערים אשר על־ידי ארנון שלש מאות שנה ומדוע לא־הצלתם בעת ההיא׃</seg>
          <seg id="b.JDG.11.27" type="verse">ואנכי לא־חטאתי לך ואתה עשה אתי רעה להלחם בי ישפט יהוה השפט היום בין בני ישראל ובין בני עמון׃</seg>
          <seg id="b.JDG.11.28" type="verse">ולא שמע מלך בני עמון אל־דברי יפתח אשר שלח אליו׃ ף</seg>
          <seg id="b.JDG.11.29" type="verse">ותהי על־יפתח רוח יהוה ויעבר את־הגלעד ואת־מנשה ויעבר את־מצפה גלעד וממצפה גלעד עבר בני עמון׃</seg>
          <seg id="b.JDG.11.30" type="verse">וידר יפתח נדר ליהוה ויאמר אם־נתון תתן את־בני עמון בידי׃</seg>
          <seg id="b.JDG.11.31" type="verse">והיה היוצא אשר יצא מדלתי ביתי לקראתי בשובי בשלום מבני עמון והיה ליהוה והעליתהו עולה׃ ף</seg>
          <seg id="b.JDG.11.32" type="verse">ויעבר יפתח אל־בני עמון להלחם בם ויתנם יהוה בידו׃</seg>
          <seg id="b.JDG.11.33" type="verse">ויכם מערוער ועד־בואך מנית עשרים עיר ועד אבל כרמים מכה גדולה מאד ויכנעו בני עמון מפני בני ישראל׃ ף</seg>
          <seg id="b.JDG.11.34" type="verse">ויבא יפתח המצפה אל־ביתו והנה בתו יצאת לקראתו בתפים ובמחלות ורק היא יחידה אין־לו ממנו בן או־בת׃</seg>
          <seg id="b.JDG.11.35" type="verse">ויהי כראותו אותה ויקרע את־בגדיו ויאמר אהה בתי הכרע הכרעתני ואת היית בעכרי ואנכי פציתי־פי אל־יהוה ולא אוכל לשוב׃</seg>
          <seg id="b.JDG.11.36" type="verse">ותאמר אליו אבי פציתה את־פיך אל־יהוה עשה לי כאשר יצא מפיך אחרי אשר עשה לך יהוה נקמות מאיביך מבני עמון׃</seg>
          <seg id="b.JDG.11.37" type="verse">ותאמר אל־אביה יעשה לי הדבר הזה הרפה ממני שנים חדשים ואלכה וירדתי על־ההרים ואבכה על־בתולי אנכי [כ= ורעיתי] [ק= ורעותי]׃</seg>
          <seg id="b.JDG.11.38" type="verse">ויאמר לכי וישלח אותה שני חדשים ותלך היא ורעותיה ותבך על־בתוליה על־ההרים׃</seg>
          <seg id="b.JDG.11.39" type="verse">ויהי מקץ שנים חדשים ותשב אל־אביה ויעש לה את־נדרו אשר נדר והיא לא־ידעה איש ותהי־חק בישראל׃</seg>
          <seg id="b.JDG.11.40" type="verse">מימים ימימה תלכנה בנות ישראל לתנות לבת־יפתח הגלעדי ארבעת ימים בשנה׃ ס</seg>
        </div>
        <div id="b.JDG.12" type="chapter">
          <seg id="b.JDG.12.1" type="verse">ויצעק איש אפרים ויעבר צפונה ויאמרו ליפתח מדוע עברת להלחם בבני־עמון ולנו לא קראת ללכת עמך ביתך נשרף עליך באש׃</seg>
          <seg id="b.JDG.12.2" type="verse">ויאמר יפתח אליהם איש ריב הייתי אני ועמי ובני־עמון מאד ואזעק אתכם ולא־הושעתם אותי מידם׃</seg>
          <seg id="b.JDG.12.3" type="verse">ואראה כי־אינך מושיע ואשימה נפשי בכפי ואעברה אל־בני עמון ויתנם יהוה בידי ולמה עליתם אלי היום הזה להלחם בי׃</seg>
          <seg id="b.JDG.12.4" type="verse">ויקבץ יפתח את־כל־אנשי גלעד וילחם את־אפרים ויכו אנשי גלעד את־אפרים כי אמרו פליטי אפרים אתם גלעד בתוך אפרים בתוך מנשה׃</seg>
          <seg id="b.JDG.12.5" type="verse">וילכד גלעד את־מעברות הירדן לאפרים והיה כי יאמרו פליטי אפרים אעברה ויאמרו לו אנשי־גלעד האפרתי אתה ויאמר לא׃</seg>
          <seg id="b.JDG.12.6" type="verse">ויאמרו לו אמר־נא שבלת ויאמר סבלת ולא יכין לדבר כן ויאחזו אותו וישחטוהו אל־מעברות הירדן ויפל בעת ההיא מאפרים ארבעים ושנים אלף׃</seg>
          <seg id="b.JDG.12.7" type="verse">וישפט יפתח את־ישראל שש שנים וימת יפתח הגלעדי ויקבר בערי גלעד׃ ף</seg>
          <seg id="b.JDG.12.8" type="verse">וישפט אחריו את־ישראל אבצן מבית לחם׃</seg>
          <seg id="b.JDG.12.9" type="verse">ויהי־לו שלשים בנים ושלשים בנות שלח החוצה ושלשים בנות הביא לבניו מן־החוץ וישפט את־ישראל שבע שנים׃</seg>
          <seg id="b.JDG.12.10" type="verse">וימת אבצן ויקבר בבית לחם׃ ף</seg>
          <seg id="b.JDG.12.11" type="verse">וישפט אחריו את־ישראל אילון הזבולני וישפט את־ישראל עשר שנים׃</seg>
          <seg id="b.JDG.12.12" type="verse">וימת אלון הזבולני ויקבר באילון בארץ זבולן׃ ף</seg>
          <seg id="b.JDG.12.13" type="verse">וישפט אחריו את־ישראל עבדון בן־הלל הפרעתוני׃</seg>
          <seg id="b.JDG.12.14" type="verse">ויהי־לו ארבעים בנים ושלשים בני בנים רכבים על־שבעים עירם וישפט את־ישראל שמנה שנים׃</seg>
          <seg id="b.JDG.12.15" type="verse">וימת עבדון בן־הלל הפרעתוני ויקבר בפרעתון בארץ אפרים בהר העמלקי׃ ף</seg>
        </div>
        <div id="b.JDG.13" type="chapter">
          <seg id="b.JDG.13.1" type="verse">ויספו בני ישראל לעשות הרע בעיני יהוה ויתנם יהוה ביד־פלשתים ארבעים שנה׃ ף</seg>
          <seg id="b.JDG.13.2" type="verse">ויהי איש אחד מצרעה ממשפחת הדני ושמו מנוח ואשתו עקרה ולא ילדה׃</seg>
          <seg id="b.JDG.13.3" type="verse">וירא מלאך־יהוה אל־האשה ויאמר אליה הנה־נא את־עקרה ולא ילדת והרית וילדת בן׃</seg>
          <seg id="b.JDG.13.4" type="verse">ועתה השמרי נא ואל־תשתי יין ושכר ואל־תאכלי כל־טמא׃</seg>
          <seg id="b.JDG.13.5" type="verse">כי הנך הרה וילדת בן ומורה לא־יעלה על־ראשו כי־נזיר אלהים יהיה הנער מן־הבטן והוא יחל להושיע את־ישראל מיד פלשתים׃</seg>
          <seg id="b.JDG.13.6" type="verse">ותבא האשה ותאמר לאישה לאמר איש האלהים בא אלי ומראהו כמראה מלאך האלהים נורא מאד ולא שאלתיהו אי־מזה הוא ואת־שמו לא־הגיד לי׃</seg>
          <seg id="b.JDG.13.7" type="verse">ויאמר לי הנך הרה וילדת בן ועתה אל־תשתי יין ושכר ואל־תאכלי כל־טמאה כי־נזיר אלהים יהיה הנער מן־הבטן עד־יום מותו׃ ף</seg>
          <seg id="b.JDG.13.8" type="verse">ויעתר מנוח אל־יהוה ויאמר בי אדוני איש האלהים אשר שלחת יבוא־נא עוד אלינו ויורנו מה־נעשה לנער היולד׃</seg>
          <seg id="b.JDG.13.9" type="verse">וישמע האלהים בקול מנוח ויבא מלאך האלהים עוד אל־האשה והיא יושבת בשדה ומנוח אישה אין עמה׃</seg>
          <seg id="b.JDG.13.10" type="verse">ותמהר האשה ותרץ ותגד לאישה ותאמר אליו הנה נראה אלי האיש אשר־בא ביום אלי׃</seg>
          <seg id="b.JDG.13.11" type="verse">ויקם וילך מנוח אחרי אשתו ויבא אל־האיש ויאמר לו האתה האיש אשר־דברת אל־האשה ויאמר אני׃</seg>
          <seg id="b.JDG.13.12" type="verse">ויאמר מנוח עתה יבא דבריך מה־יהיה משפט־הנער ומעשהו׃</seg>
          <seg id="b.JDG.13.13" type="verse">ויאמר מלאך יהוה אל־מנוח מכל אשר־אמרתי אל־האשה תשמר׃</seg>
          <seg id="b.JDG.13.14" type="verse">מכל אשר־יצא מגפן היין לא תאכל ויין ושכר אל־תשת וכל־טמאה אל־תאכל כל אשר־צויתיה תשמר׃</seg>
          <seg id="b.JDG.13.15" type="verse">ויאמר מנוח אל־מלאך יהוה נעצרה־נא אותך ונעשה לפניך גדי עזים׃</seg>
          <seg id="b.JDG.13.16" type="verse">ויאמר מלאך יהוה אל־מנוח אם־תעצרני לא־אכל בלחמך ואם־תעשה עלה ליהוה תעלנה כי לא־ידע מנוח כי־מלאך יהוה הוא׃</seg>
          <seg id="b.JDG.13.17" type="verse">ויאמר מנוח אל־מלאך יהוה מי שמך כי־יבא [כ= דבריך] [ק= דברך] וכבדנוך׃</seg>
          <seg id="b.JDG.13.18" type="verse">ויאמר לו מלאך יהוה למה זה תשאל לשמי והוא־פלאי׃ ס</seg>
          <seg id="b.JDG.13.19" type="verse">ויקח מנוח את־גדי העזים ואת־המנחה ויעל על־הצור ליהוה ומפלא לעשות ומנוח ואשתו ראים׃</seg>
          <seg id="b.JDG.13.20" type="verse">ויהי בעלות הלהב מעל המזבח השמימה ויעל מלאך־יהוה בלהב המזבח ומנוח ואשתו ראים ויפלו על־פניהם ארצה׃</seg>
          <seg id="b.JDG.13.21" type="verse">ולא־יסף עוד מלאך יהוה להראה אל־מנוח ואל־אשתו אז ידע מנוח כי־מלאך יהוה הוא׃</seg>
          <seg id="b.JDG.13.22" type="verse">ויאמר מנוח אל־אשתו מות נמות כי אלהים ראינו׃</seg>
          <seg id="b.JDG.13.23" type="verse">ותאמר לו אשתו לו חפץ יהוה להמיתנו לא־לקח מידנו עלה ומנחה ולא הראנו את־כל־אלה וכעת לא השמיענו כזאת׃</seg>
          <seg id="b.JDG.13.24" type="verse">ותלד האשה בן ותקרא את־שמו שמשון ויגדל הנער ויברכהו יהוה׃</seg>
          <seg id="b.JDG.13.25" type="verse">ותחל רוח יהוה לפעמו במחנה־דן בין צרעה ובין אשתאל׃ ף</seg>
        </div>
        <div id="b.JDG.14" type="chapter">
          <seg id="b.JDG.14.1" type="verse">וירד שמשון תמנתה וירא אשה בתמנתה מבנות פלשתים׃</seg>
          <seg id="b.JDG.14.2" type="verse">ויעל ויגד לאביו ולאמו ויאמר אשה ראיתי בתמנתה מבנות פלשתים ועתה קחו־אותה לי לאשה׃</seg>
          <seg id="b.JDG.14.3" type="verse">ויאמר לו אביו ואמו האין בבנות אחיך ובכל־עמי אשה כי־אתה הולך לקחת אשה מפלשתים הערלים ויאמר שמשון אל־אביו אותה קח־לי כי־היא ישרה בעיני׃</seg>
          <seg id="b.JDG.14.4" type="verse">ואביו ואמו לא ידעו כי מיהוה היא כי־תאנה הוא־מבקש מפלשתים ובעת ההיא פלשתים משלים בישראל׃ ף</seg>
          <seg id="b.JDG.14.5" type="verse">וירד שמשון ואביו ואמו תמנתה ויבאו עד־כרמי תמנתה והנה כפיר אריות שאג לקראתו׃</seg>
          <seg id="b.JDG.14.6" type="verse">ותצלח עליו רוח יהוה וישסעהו כשסע הגדי ומאומה אין בידו ולא הגיד לאביו ולאמו את אשר עשה׃</seg>
          <seg id="b.JDG.14.7" type="verse">וירד וידבר לאשה ותישר בעיני שמשון׃</seg>
          <seg id="b.JDG.14.8" type="verse">וישב מימים לקחתה ויסר לראות את מפלת האריה והנה עדת דבורים בגוית האריה ודבש׃</seg>
          <seg id="b.JDG.14.9" type="verse">וירדהו אל־כפיו וילך הלוך ואכל וילך אל־אביו ואל־אמו ויתן להם ויאכלו ולא־הגיד להם כי מגוית האריה רדה הדבש׃</seg>
          <seg id="b.JDG.14.10" type="verse">וירד אביהו אל־האשה ויעש שם שמשון משתה כי כן יעשו הבחורים׃</seg>
          <seg id="b.JDG.14.11" type="verse">ויהי כראותם אותו ויקחו שלשים מרעים ויהיו אתו׃</seg>
          <seg id="b.JDG.14.12" type="verse">ויאמר להם שמשון אחודה־נא לכם חידה אם־הגד תגידו אותה לי שבעת ימי המשתה ומצאתם ונתתי לכם שלשים סדינים ושלשים חלפת בגדים׃</seg>
          <seg id="b.JDG.14.13" type="verse">ואם־לא תוכלו להגיד לי ונתתם אתם לי שלשים סדינים ושלשים חליפות בגדים ויאמרו לו חודה חידתך ונשמענה׃</seg>
          <seg id="b.JDG.14.14" type="verse">ויאמר להם מהאכל יצא מאכל ומעז יצא מתוק ולא יכלו להגיד החידה שלשת ימים׃</seg>
          <seg id="b.JDG.14.15" type="verse">ויהי ביום השביעי ויאמרו לאשת־שמשון פתי את־אישך ויגד־לנו את־החידה פן־נשרף אותך ואת־בית אביך באש הלירשנו קראתם לנו הלא׃</seg>
          <seg id="b.JDG.14.16" type="verse">ותבך אשת שמשון עליו ותאמר רק־שנאתני ולא אהבתני החידה חדת לבני עמי ולי לא הגדתה ויאמר לה הנה לאבי ולאמי לא הגדתי ולך אגיד׃</seg>
          <seg id="b.JDG.14.17" type="verse">ותבך עליו שבעת הימים אשר־היה להם המשתה ויהי ביום השביעי ויגד־לה כי הציקתהו ותגד החידה לבני עמה׃</seg>
          <seg id="b.JDG.14.18" type="verse">ויאמרו לו אנשי העיר ביום השביעי בטרם יבא החרסה מה־מתוק מדבש ומה עז מארי ויאמר להם לולא חרשתם בעגלתי לא מצאתם חידתי׃</seg>
          <seg id="b.JDG.14.19" type="verse">ותצלח עליו רוח יהוה וירד אשקלון ויך מהם שלשים איש ויקח את־חליצותם ויתן החליפות למגידי החידה ויחר אפו ויעל בית אביהו׃ ף</seg>
          <seg id="b.JDG.14.20" type="verse">ותהי אשת שמשון למרעהו אשר רעה לו׃</seg>
        </div>
        <div id="b.JDG.15" type="chapter">
          <seg id="b.JDG.15.1" type="verse">ויהי מימים בימי קציר־חטים ויפקד שמשון את־אשתו בגדי עזים ויאמר אבאה אל־אשתי החדרה ולא־נתנו אביה לבוא׃</seg>
          <seg id="b.JDG.15.2" type="verse">ויאמר אביה אמר אמרתי כי־שנא שנאתה ואתננה למרעך הלא אחתה הקטנה טובה ממנה תהי־נא לך תחתיה׃</seg>
          <seg id="b.JDG.15.3" type="verse">ויאמר להם שמשון נקיתי הפעם מפלשתים כי־עשה אני עםם רעה׃</seg>
          <seg id="b.JDG.15.4" type="verse">וילך שמשון וילכד שלש־מאות שועלים ויקח לפדים ויפן זנב אל־זנב וישם לפיד אחד בין־שני הזנבות בתוך׃</seg>
          <seg id="b.JDG.15.5" type="verse">ויבער־אש בלפידים וישלח בקמות פלשתים ויבער מגדיש ועד־קמה ועד־כרם זית׃</seg>
          <seg id="b.JDG.15.6" type="verse">ויאמרו פלשתים מי עשה זאת ויאמרו שמשון חתן התמני כי לקח את־אשתו ויתנה למרעהו ויעלו פלשתים וישרפו אותה ואת־אביה באש׃</seg>
          <seg id="b.JDG.15.7" type="verse">ויאמר להם שמשון אם־תעשון כזאת כי אם־נקמתי בכם ואחר אחדל׃</seg>
          <seg id="b.JDG.15.8" type="verse">ויך אותם שוק על־ירך מכה גדולה וירד וישב בסעיף סלע עיטם׃ ס</seg>
          <seg id="b.JDG.15.9" type="verse">ויעלו פלשתים ויחנו ביהודה וינטשו בלחי׃</seg>
          <seg id="b.JDG.15.10" type="verse">ויאמרו איש יהודה למה עליתם עלינו ויאמרו לאסור את־שמשון עלינו לעשות לו כאשר עשה לנו׃</seg>
          <seg id="b.JDG.15.11" type="verse">וירדו שלשת אלפים איש מיהודה אל־סעיף סלע עיטם ויאמרו לשמשון הלא ידעת כי־משלים בנו פלשתים ומה־זאת עשית לנו ויאמר להם כאשר עשו לי כן עשיתי להם׃</seg>
          <seg id="b.JDG.15.12" type="verse">ויאמרו לו לאסרך ירדנו לתתך ביד־פלשתים ויאמר להם שמשון השבעו לי פן־תפגעון בי אתם׃</seg>
          <seg id="b.JDG.15.13" type="verse">ויאמרו לו לאמר לא כי־אסר נאסרך ונתנוך בידם והמת לא נמיתך ויאסרהו בשנים עבתים חדשים ויעלוהו מן־הסלע׃</seg>
          <seg id="b.JDG.15.14" type="verse">הוא־בא עד־לחי ופלשתים הריעו לקראתו ותצלח עליו רוח יהוה ותהיינה העבתים אשר על־זרועותיו כפשתים אשר בערו באש וימסו אסוריו מעל ידיו׃</seg>
          <seg id="b.JDG.15.15" type="verse">וימצא לחי־חמור טריה וישלח ידו ויקחה ויך־בה אלף איש׃</seg>
          <seg id="b.JDG.15.16" type="verse">ויאמר שמשון בלחי החמור חמור חמרתים בלחי החמור הכיתי אלף איש׃</seg>
          <seg id="b.JDG.15.17" type="verse">ויהי ככלתו לדבר וישלך הלחי מידו ויקרא למקום ההוא רמת לחי׃</seg>
          <seg id="b.JDG.15.18" type="verse">ויצמא מאד ויקרא אל־יהוה ויאמר אתה נתת ביד־עבדך את־התשועה הגדלה הזאת ועתה אמות בצמא ונפלתי ביד הערלים׃</seg>
          <seg id="b.JDG.15.19" type="verse">ויבקע אלהים את־המכתש אשר־בלחי ויצאו ממנו מים וישת ותשב רוחו ויחי על־כן קרא שמה עין הקורא אשר בלחי עד היום הזה׃</seg>
          <seg id="b.JDG.15.20" type="verse">וישפט את־ישראל בימי פלשתים עשרים שנה׃ ף</seg>
        </div>
        <div id="b.JDG.16" type="chapter">
          <seg id="b.JDG.16.1" type="verse">וילך שמשון עזתה וירא־שם אשה זונה ויבא אליה׃</seg>
          <seg id="b.JDG.16.2" type="verse">לעזתים לאמר בא שמשון הנה ויסבו ויארבו־לו כל־הלילה בשער העיר ויתחרשו כל־הלילה לאמר עד־אור הבקר והרגנהו׃</seg>
          <seg id="b.JDG.16.3" type="verse">וישכב שמשון עד־חצי הלילה ויקם בחצי הלילה ויאחז בדלתות שער־העיר ובשתי המזוזות ויסעם עם־הבריח וישם על־כתפיו ויעלם אל־ראש ההר אשר על־פני חברון׃ ף</seg>
          <seg id="b.JDG.16.4" type="verse">ויהי אחרי־כן ויאהב אשה בנחל שרק ושמה דלילה׃</seg>
          <seg id="b.JDG.16.5" type="verse">ויעלו אליה סרני פלשתים ויאמרו לה פתי אותו וראי במה כחו גדול ובמה נוכל לו ואסרנהו לענתו ואנחנו נתן־לך איש אלף ומאה כסף׃</seg>
          <seg id="b.JDG.16.6" type="verse">ותאמר דלילה אל־שמשון הגידה־נא לי במה כחך גדול ובמה תאסר לענותך׃</seg>
          <seg id="b.JDG.16.7" type="verse">ויאמר אליה שמשון אם־יאסרני בשבעה יתרים לחים אשר לא־חרבו וחליתי והייתי כאחד האדם׃</seg>
          <seg id="b.JDG.16.8" type="verse">ויעלו־לה סרני פלשתים שבעה יתרים לחים אשר לא־חרבו ותאסרהו בהם׃</seg>
          <seg id="b.JDG.16.9" type="verse">והארב ישב לה בחדר ותאמר אליו פלשתים עליך שמשון וינתק את־היתרים כאשר ינתק פתיל־הנערת בהריחו אש ולא נודע כחו׃</seg>
          <seg id="b.JDG.16.10" type="verse">ותאמר דלילה אל־שמשון הנה התלת בי ותדבר אלי כזבים עתה הגידה־נא לי במה תאסר׃</seg>
          <seg id="b.JDG.16.11" type="verse">ויאמר אליה אם־אסור יאסרוני בעבתים חדשים אשר לא־נעשה בהם מלאכה וחליתי והייתי כאחד האדם׃</seg>
          <seg id="b.JDG.16.12" type="verse">ותקח דלילה עבתים חדשים ותאסרהו בהם ותאמר אליו פלשתים עליך שמשון והארב ישב בחדר וינתקם מעל זרעתיו כחוט׃</seg>
          <seg id="b.JDG.16.13" type="verse">ותאמר דלילה אל־שמשון עד־הנה התלת בי ותדבר אלי כזבים הגידה לי במה תאסר ויאמר אליה אם־תארגי את־שבע מחלפות ראשי עם־המסכת׃</seg>
          <seg id="b.JDG.16.14" type="verse">ותתקע ביתד ותאמר אליו פלשתים עליך שמשון וייקץ משנתו ויסע את־היתד הארג ואת־המסכת׃</seg>
          <seg id="b.JDG.16.15" type="verse">ותאמר אליו איך תאמר אהבתיך ולבך אין אתי זה שלש פעמים התלת בי ולא־הגדת לי במה כחך גדול׃</seg>
          <seg id="b.JDG.16.16" type="verse">ויהי כי־הציקה לו בדבריה כל־הימים ותאלצהו ותקצר נפשו למות׃</seg>
          <seg id="b.JDG.16.17" type="verse">ויגד־לה את־כל־לבו ויאמר לה מורה לא־עלה על־ראשי כי־נזיר אלהים אני מבטן אמי אם־גלחתי וסר ממני כחי וחליתי והייתי ככל־האדם׃</seg>
          <seg id="b.JDG.16.18" type="verse">ותרא דלילה כי־הגיד לה את־כל־לבו ותשלח ותקרא לסרני פלשתים לאמר עלו הפעם כי־הגיד [כ= לה] [ק= לי] את־כל־לבו ועלו אליה סרני פלשתים ויעלו הכסף בידם׃</seg>
          <seg id="b.JDG.16.19" type="verse">ותישנהו על־ברכיה ותקרא לאיש ותגלח את־שבע מחלפות ראשו ותחל לענותו ויסר כחו מעליו׃</seg>
          <seg id="b.JDG.16.20" type="verse">ותאמר פלשתים עליך שמשון ויקץ משנתו ויאמר אצא כפעם בפעם ואנער והוא לא ידע כי יהוה סר מעליו׃</seg>
          <seg id="b.JDG.16.21" type="verse">ויאחזוהו פלשתים וינקרו את־עיניו ויורידו אותו עזתה ויאסרוהו בנחשתים ויהי טוחן בבית [כ= האסירים] [ק= האסורים]׃</seg>
          <seg id="b.JDG.16.22" type="verse">ויחל שער־ראשו לצמח כאשר גלח׃ ף</seg>
          <seg id="b.JDG.16.23" type="verse">וסרני פלשתים נאספו לזבח זבח־גדול לדגון אלהיהם ולשמחה ויאמרו נתן אלהינו בידנו את שמשון אויבינו׃</seg>
          <seg id="b.JDG.16.24" type="verse">ויראו אתו העם ויהללו את־אלהיהם כי אמרו נתן אלהינו בידנו את־אויבנו ואת מחריב ארצנו ואשר הרבה את־חללינו׃</seg>
          <seg id="b.JDG.16.25" type="verse">ויהי [כ= כי] [כ= טוב] [ק= כטוב] לבם ויאמרו קראו לשמשון וישחק־לנו ויקראו לשמשון מבית [כ= האסירים] [ק= האסורים] ויצחק לפניהם ויעמידו אותו בין העמודים׃</seg>
          <seg id="b.JDG.16.26" type="verse">ויאמר שמשון אל־הנער המחזיק בידו הניחה אותי [כ= והימשני] [ק= והמשני] את־העמדים אשר הבית נכון עליהם ואשען עליהם׃</seg>
          <seg id="b.JDG.16.27" type="verse">והבית מלא האנשים והנשים ושמה כל סרני פלשתים ועל־הגג כשלשת אלפים איש ואשה הראים בשחוק שמשון׃</seg>
          <seg id="b.JDG.16.28" type="verse">ויקרא שמשון אל־יהוה ויאמר אדני יהוה זכרני נא וחזקני נא אך הפעם הזה האלהים ואנקמה נקם־אחת משתי עיני מפלשתים׃</seg>
          <seg id="b.JDG.16.29" type="verse">וילפת שמשון את־שני עמודי התוך אשר הבית נכון עליהם ויסמך עליהם אחד בימינו ואחד בשמאלו׃</seg>
          <seg id="b.JDG.16.30" type="verse">ויאמר שמשון תמות נפשי עם־פלשתים ויט בכח ויפל הבית על־הסרנים ועל־כל־העם אשר־בו ויהיו המתים אשר המית במותו רבים מאשר המית בחייו׃</seg>
          <seg id="b.JDG.16.31" type="verse">וירדו אחיו וכל־בית אביהו וישאו אתו ויעלו ויקברו אותו בין צרעה ובין אשתאל בקבר מנוח אביו והוא שפט את־ישראל עשרים שנה׃ ף</seg>
        </div>
        <div id="b.JDG.17" type="chapter">
          <seg id="b.JDG.17.1" type="verse">ויהי־איש מהר־אפרים ושמו מיכיהו׃</seg>
          <seg id="b.JDG.17.2" type="verse">ויאמר לאמו אלף ומאה הכסף אשר לקח־לך [כ= ואתי] [ק= ואת] אלית וגם אמרת באזני הנה־הכסף אתי אני לקחתיו ותאמר אמו ברוך בני ליהוה׃</seg>
          <seg id="b.JDG.17.3" type="verse">וישב את־אלף־ומאה הכסף לאמו ותאמר אמו הקדש הקדשתי את־הכסף ליהוה מידי לבני לעשות פסל ומסכה ועתה אשיבנו לך׃</seg>
          <seg id="b.JDG.17.4" type="verse">וישב את־הכסף לאמו ותקח אמו מאתים כסף ותתנהו לצורף ויעשהו פסל ומסכה ויהי בבית מיכיהו׃</seg>
          <seg id="b.JDG.17.5" type="verse">והאיש מיכה לו בית אלהים ויעש אפוד ותרפים וימלא את־יד אחד מבניו ויהי־לו לכהן׃</seg>
          <seg id="b.JDG.17.6" type="verse">בימים ההם אין מלך בישראל איש הישר בעיניו יעשה׃ ף</seg>
          <seg id="b.JDG.17.7" type="verse">ויהי־נער מבית לחם יהודה ממשפחת יהודה והוא לוי והוא גר־שם׃</seg>
          <seg id="b.JDG.17.8" type="verse">וילך האיש מהעיר מבית לחם יהודה לגור באשר ימצא ויבא הר־אפרים עד־בית מיכה לעשות דרכו׃</seg>
          <seg id="b.JDG.17.9" type="verse">ויאמר־לו מיכה מאין תבוא ויאמר אליו לוי אנכי מבית לחם יהודה ואנכי הלך לגור באשר אמצא׃</seg>
          <seg id="b.JDG.17.10" type="verse">ויאמר לו מיכה שבה עמדי והיה־לי לאב ולכהן ואנכי אתן־לך עשרת כסף לימים וערך בגדים ומחיתך וילך הלוי׃</seg>
          <seg id="b.JDG.17.11" type="verse">ויואל הלוי לשבת את־האיש ויהי הנער לו כאחד מבניו׃</seg>
          <seg id="b.JDG.17.12" type="verse">וימלא מיכה את־יד הלוי ויהי־לו הנער לכהן ויהי בבית מיכה׃</seg>
          <seg id="b.JDG.17.13" type="verse">ויאמר מיכה עתה ידעתי כי־ייטיב יהוה לי כי היה־לי הלוי לכהן׃</seg>
        </div>
        <div id="b.JDG.18" type="chapter">
          <seg id="b.JDG.18.1" type="verse">בימים ההם אין מלך בישראל ובימים ההם שבט הדני מבקש־לו נחלה לשבת כי לא־נפלה לו עד־היום ההוא בתוך־שבטי ישראל בנחלה׃ ס</seg>
          <seg id="b.JDG.18.2" type="verse">וישלחו בני־דן ממשפחתם חמשה אנשים מקצותם אנשים בני־חיל מצרעה ומאשתאל לרגל את־הארץ ולחקרה ויאמרו אלהם לכו חקרו את־הארץ ויבאו הר־אפרים עד־בית מיכה וילינו שם׃</seg>
          <seg id="b.JDG.18.3" type="verse">המה עם־בית מיכה והמה הכירו את־קול הנער הלוי ויסורו שם ויאמרו לו מי־הביאך הלם ומה־אתה עשה בזה ומה־לך פה׃</seg>
          <seg id="b.JDG.18.4" type="verse">ויאמר אלהם כזה וכזה עשה לי מיכה וישכרני ואהי־לו לכהן׃</seg>
          <seg id="b.JDG.18.5" type="verse">ויאמרו לו שאל־נא באלהים ונדעה התצליח דרכנו אשר אנחנו הלכים עליה׃</seg>
          <seg id="b.JDG.18.6" type="verse">ויאמר להם הכהן לכו לשלום נכח יהוה דרככם אשר תלכו־בה׃ ף</seg>
          <seg id="b.JDG.18.7" type="verse">וילכו חמשת האנשים ויבאו לישה ויראו את־העם אשר־בקרבה יושבת־לבטח כמשפט צדנים שקט ובטח ואין־מכלים דבר בארץ יורש עצר ורחקים המה מצדנים ודבר אין־להם עם־אדם׃</seg>
          <seg id="b.JDG.18.8" type="verse">ויבאו אל־אחיהם צרעה ואשתאל ויאמרו להם אחיהם מה אתם׃</seg>
          <seg id="b.JDG.18.9" type="verse">ויאמרו קומה ונעלה עליהם כי ראינו את־הארץ והנה טובה מאד ואתם מחשים אל־תעצלו ללכת לבא לרשת את־הארץ׃</seg>
          <seg id="b.JDG.18.10" type="verse">כבאכם תבאו אל־עם בטח והארץ רחבת ידים כי־נתנה אלהים בידכם מקום אשר אין־שם מחסור כל־דבר אשר בארץ׃</seg>
          <seg id="b.JDG.18.11" type="verse">ויסעו משם ממשפחת הדני מצרעה ומאשתאל שש־מאות איש חגור כלי מלחמה׃</seg>
          <seg id="b.JDG.18.12" type="verse">ויעלו ויחנו בקרית יערים ביהודה על־כן קראו למקום ההוא מחנה־דן עד היום הזה הנה אחרי קרית יערים׃</seg>
          <seg id="b.JDG.18.13" type="verse">ויעברו משם הר־אפרים ויבאו עד־בית מיכה׃</seg>
          <seg id="b.JDG.18.14" type="verse">ויענו חמשת האנשים ההלכים לרגל את־הארץ ליש ויאמרו אל־אחיהם הידעתם כי יש בבתים האלה אפוד ותרפים ופסל ומסכה ועתה דעו מה־תעשו׃</seg>
          <seg id="b.JDG.18.15" type="verse">ויסורו שמה ויבאו אל־בית־הנער הלוי בית מיכה וישאלו־לו לשלום׃</seg>
          <seg id="b.JDG.18.16" type="verse">ושש־מאות איש חגורים כלי מלחמתם נצבים פתח השער אשר מבני־דן׃</seg>
          <seg id="b.JDG.18.17" type="verse">ויעלו חמשת האנשים ההלכים לרגל את־הארץ באו שמה לקחו את־הפסל ואת־האפוד ואת־התרפים ואת־המסכה והכהן נצב פתח השער ושש־מאות האיש החגור כלי המלחמה׃</seg>
          <seg id="b.JDG.18.18" type="verse">ואלה באו בית מיכה ויקחו את־פסל האפוד ואת־התרפים ואת־המסכה ויאמר אליהם הכהן מה אתם עשים׃</seg>
          <seg id="b.JDG.18.19" type="verse">ויאמרו לו החרש שים־ידך על־פיך ולך עמנו והיה־לנו לאב ולכהן הטוב היותך כהן לבית איש אחד או היותך כהן לשבט ולמשפחה בישראל׃</seg>
          <seg id="b.JDG.18.20" type="verse">וייטב לב הכהן ויקח את־האפוד ואת־התרפים ואת־הפסל ויבא בקרב העם׃</seg>
          <seg id="b.JDG.18.21" type="verse">ויפנו וילכו וישימו את־הטף ואת־המקנה ואת־הכבודה לפניהם׃</seg>
          <seg id="b.JDG.18.22" type="verse">המה הרחיקו מבית מיכה והאנשים אשר בבתים אשר עם־בית מיכה נזעקו וידביקו את־בני־דן׃</seg>
          <seg id="b.JDG.18.23" type="verse">ויקראו אל־בני־דן ויסבו פניהם ויאמרו למיכה מה־לך כי נזעקת׃</seg>
          <seg id="b.JDG.18.24" type="verse">ויאמר את־אלהי אשר־עשיתי לקחתם ואת־הכהן ותלכו ומה־לי עוד ומה־זה תאמרו אלי מה־לך׃</seg>
          <seg id="b.JDG.18.25" type="verse">ויאמרו אליו בני־דן אל־תשמע קולך עמנו פן־יפגעו בכם אנשים מרי נפש ואספתה נפשך ונפש ביתך׃</seg>
          <seg id="b.JDG.18.26" type="verse">וילכו בני־דן לדרכם וירא מיכה כי־חזקים המה ממנו ויפן וישב אל־ביתו׃</seg>
          <seg id="b.JDG.18.27" type="verse">והמה לקחו את אשר־עשה מיכה ואת־הכהן אשר היה־לו ויבאו על־ליש על־עם שקט ובטח ויכו אותם לפי־חרב ואת־העיר שרפו באש׃</seg>
          <seg id="b.JDG.18.28" type="verse">ואין מציל כי רחוקה־היא מצידון ודבר אין־להם עם־אדם והיא בעמק אשר לבית־רחוב ויבנו את־העיר וישבו בה׃</seg>
          <seg id="b.JDG.18.29" type="verse">ויקראו שם־העיר דן בשם דן אביהם אשר יולד לישראל ואולם ליש שם־העיר לראשנה׃</seg>
          <seg id="b.JDG.18.30" type="verse">ויקימו להם בני־דן את־הפסל ויהונתן בן־גרשם בן־מנשה הוא ובניו היו כהנים לשבט הדני עד־יום גלות הארץ׃</seg>
          <seg id="b.JDG.18.31" type="verse">וישימו להם את־פסל מיכה אשר עשה כל־ימי היות בית־האלהים בשלה׃ ף</seg>
        </div>
        <div id="b.JDG.19" type="chapter">
          <seg id="b.JDG.19.1" type="verse">ויהי בימים ההם ומלך אין בישראל ויהי איש לוי גר בירכתי הר־אפרים ויקח־לו אשה פילגש מבית לחם יהודה׃</seg>
          <seg id="b.JDG.19.2" type="verse">ותזנה עליו פילגשו ותלך מאתו אל־בית אביה אל־בית לחם יהודה ותהי־שם ימים ארבעה חדשים׃</seg>
          <seg id="b.JDG.19.3" type="verse">ויקם אישה וילך אחריה לדבר על־לבה [כ= להשיבו] [ק= להשיבה] ונערו עמו וצמד חמרים ותביאהו בית אביה ויראהו אבי הנערה וישמח לקראתו׃</seg>
          <seg id="b.JDG.19.4" type="verse">ויחזק־בו חתנו אבי הנערה וישב אתו שלשת ימים ויאכלו וישתו וילינו שם׃</seg>
          <seg id="b.JDG.19.5" type="verse">ויהי ביום הרביעי וישכימו בבקר ויקם ללכת ויאמר אבי הנערה אל־חתנו סעד לבך פת־לחם ואחר תלכו׃</seg>
          <seg id="b.JDG.19.6" type="verse">וישבו ויאכלו שניהם יחדו וישתו ויאמר אבי הנערה אל־האיש הואל־נא ולין ויטב לבך׃</seg>
          <seg id="b.JDG.19.7" type="verse">ויקם האיש ללכת ויפצר־בו חתנו וישב וילן שם׃</seg>
          <seg id="b.JDG.19.8" type="verse">וישכם בבקר ביום החמישי ללכת ויאמר אבי הנערה סעד־נא לבבך והתמהמהו עד־נטות היום ויאכלו שניהם׃</seg>
          <seg id="b.JDG.19.9" type="verse">ויקם האיש ללכת הוא ופילגשו ונערו ויאמר לו חתנו אבי הנערה הנה נא רפה היום לערב לינו־נא הנה חנות היום לין פה וייטב לבבך והשכמתם מחר לדרככם והלכת לאהלך׃</seg>
          <seg id="b.JDG.19.10" type="verse">ולא־אבה האיש ללון ויקם וילך ויבא עד־נכח יבוס היא ירושלם ועמו צמד חמורים חבושים ופילגשו עמו׃</seg>
          <seg id="b.JDG.19.11" type="verse">הם עם־יבוס והיום רד מאד ויאמר הנער אל־אדניו לכה־נא ונסורה אל־עיר־היבוסי הזאת ונלין בה׃</seg>
          <seg id="b.JDG.19.12" type="verse">ויאמר אליו אדניו לא נסור אל־עיר נכרי אשר לא־מבני ישראל הנה ועברנו עד־גבעה׃</seg>
          <seg id="b.JDG.19.13" type="verse">ויאמר לנערו לכq ונקרבה באחד המקמות ולנו בגבעה או ברמה׃</seg>
          <seg id="b.JDG.19.14" type="verse">ויעברו וילכו ותבא להם השמש אצל הגבעה אשר לבנימן׃</seg>
          <seg id="b.JDG.19.15" type="verse">ויסרו שם לבוא ללון בגבעה ויבא וישב ברחוב העיר ואין איש מאסף־אותם הביתה ללון׃</seg>
          <seg id="b.JDG.19.16" type="verse">והנה איש זקן בא מן־מעשהו מן־השדה בערב והאיש מהר אפרים והוא־גר בגבעה ואנשי המקום בני ימיני׃</seg>
          <seg id="b.JDG.19.17" type="verse">וישא עיניו וירא את־האיש הארח ברחב העיר ויאמר האיש הזקן אנה תלך ומאין תבוא׃</seg>
          <seg id="b.JDG.19.18" type="verse">ויאמר אליו עברים אנחנו מבית־לחם יהודה עד־ירכתי הר־אפרים משם אנכי ואלך עד־בית לחם יהודה ואת־בית יהוה אני הלך ואין איש מאסף אותי הביתה׃</seg>
          <seg id="b.JDG.19.19" type="verse">וגם־תבן גם־מספוא יש לחמורינו וגם לחם ויין יש־לי ולאמתך ולנער עם־עבדיך אין מחסור כל־דבר׃</seg>
          <seg id="b.JDG.19.20" type="verse">ויאמר האיש הזקן שלום לך רק כל־מחסורך עלי רק ברחוב אל־תלן׃</seg>
          <seg id="b.JDG.19.21" type="verse">ויביאהו לביתו [כ= ויבול] [ק= ויבל] לחמורים וירחצו רגליהם ויאכלו וישתו׃</seg>
          <seg id="b.JDG.19.22" type="verse">המה מיטיבים את־לבם והנה אנשי העיר אנשי בני־בליעל נסבו את־הבית מתדפקים על־הדלת ויאמרו אל־האיש בעל הבית הזקן לאמר הוצא את־האיש אשר־בא אל־ביתך ונדענו׃</seg>
          <seg id="b.JDG.19.23" type="verse">ויצא אליהם האיש בעל הבית ויאמר אלהם אל־אחי אל־תרעו נא אחרי אשר־בא האיש הזה אל־ביתי אל־תעשו את־הנבלה הזאת׃</seg>
          <seg id="b.JDG.19.24" type="verse">הנה בתי הבתולה ופילגשהו אוציאה־נא אותם וענו אותם ועשו להם הטוב בעיניכם ולאיש הזה לא תעשו דבר הנבלה הזאת׃</seg>
          <seg id="b.JDG.19.25" type="verse">ולא־אבו האנשים לשמע לו ויחזק האיש בפילגשו ויצא אליהם החוץ וידעו אותה ויתעללו־בה כל־הלילה עד־הבקר וישלחוה [כ= בעלות] [ק= כעלות] השחר׃</seg>
          <seg id="b.JDG.19.26" type="verse">ותבא האשה לפנות הבקר ותפל פתח בית־האיש אשר־אדוניה שם עד־האור׃</seg>
          <seg id="b.JDG.19.27" type="verse">ויקם אדניה בבקר ויפתח דלתות הבית ויצא ללכת לדרכו והנה האשה פילגשו נפלת פתח הבית וידיה על־הסף׃</seg>
          <seg id="b.JDG.19.28" type="verse">ויאמר אליה קומי ונלכה ואין ענה ויקחה על־החמור ויקם האיש וילך למקמו׃</seg>
          <seg id="b.JDG.19.29" type="verse">ויבא אל־ביתו ויקח את־המאכלת ויחזק בפילגשו וינתחה לעצמיה לשנים עשר נתחים וישלחה בכל גבול ישראל׃</seg>
          <seg id="b.JDG.19.30" type="verse">והיה כל־הראה ואמר לא־נהיתה ולא־נראתה כזאת למיום עלות בני־ישראל מארץ מצרים עד היום הזה שימו־לכם עליה עצו ודברו׃ ף</seg>
        </div>
        <div id="b.JDG.20" type="chapter">
          <seg id="b.JDG.20.1" type="verse">ויצאו כל־בני ישראל ותקהל העדה כאיש אחד למדן ועד־באר שבע וארץ הגלעד אל־יהוה המצפה׃</seg>
          <seg id="b.JDG.20.2" type="verse">ויתיצבו פנות כל־העם כל שבטי ישראל בקהל עם האלהים ארבע מאות אלף איש רגלי שלף חרב׃ ף</seg>
          <seg id="b.JDG.20.3" type="verse">וישמעו בני בנימן כי־עלו בני־ישראל המצפה ויאמרו בני ישראל דברו איכה נהיתה הרעה הזאת׃</seg>
          <seg id="b.JDG.20.4" type="verse">ויען האיש הלוי איש האשה הנרצחה ויאמר הגבעתה אשר לבנימן באתי אני ופילגשי ללון׃</seg>
          <seg id="b.JDG.20.5" type="verse">ויקמו עלי בעלי הגבעה ויסבו עלי את־הבית לילה אותי דמו להרג ואת־פילגשי ענו ותמת׃</seg>
          <seg id="b.JDG.20.6" type="verse">ואחז בפילגשי ואנתחה ואשלחה בכל־שדה נחלת ישראל כי עשו זמה ונבלה בישראל׃</seg>
          <seg id="b.JDG.20.7" type="verse">הנה כלכם בני ישראל הבו לכם דבר ועצה הלם׃</seg>
          <seg id="b.JDG.20.8" type="verse">ויקם כל־העם כאיש אחד לאמר לא נלך איש לאהלו ולא נסור איש לביתו׃</seg>
          <seg id="b.JDG.20.9" type="verse">ועתה זה הדבר אשר נעשה לגבעה עליה בגורל׃</seg>
          <seg id="b.JDG.20.10" type="verse">ולקחנו עשרה אנשים למאה לכל שבטי ישראל ומאה לאלף ואלף לרבבה לקחת צדה לעם לעשות לבואם לגבע בנימן ככל־הנבלה אשר עשה בישראל׃</seg>
          <seg id="b.JDG.20.11" type="verse">ויאסף כל־איש ישראל אל־העיר כאיש אחד חברים׃ ף</seg>
          <seg id="b.JDG.20.12" type="verse">וישלחו שבטי ישראל אנשים בכל־שבטי בנימן לאמר מה הרעה הזאת אשר נהיתה בכם׃</seg>
          <seg id="b.JDG.20.13" type="verse">ועתה תנו את־האנשים בני־בליעל אשר בגבעה ונמיתם ונבערה רעה מישראל ולא אבו [כ= זז] [ק= בניa] בנימן לשמע בקול אחיהם בני־ישראל׃</seg>
          <seg id="b.JDG.20.14" type="verse">ויאספו בני־בנימן מן־הערים הגבעתה לצאת למלחמה עם־בני ישראל׃</seg>
          <seg id="b.JDG.20.15" type="verse">ויתפקדו בני בנימן ביום ההוא מהערים עשרים וששה אלף איש שלף חרב לבד מישבי הגבעה התפקדו שבע מאות איש בחור׃</seg>
          <seg id="b.JDG.20.16" type="verse">מכל העם הזה שבע מאות איש בחור אטר יד־ימינו כל־זה קלע באבן אל־השערה ולא יחטא׃ ף</seg>
          <seg id="b.JDG.20.17" type="verse">ואיש ישראל התפקדו לבד מבנימן ארבע מאות אלף איש שלף חרב כל־זה איש מלחמה׃</seg>
          <seg id="b.JDG.20.18" type="verse">ויקמו ויעלו בית־אל וישאלו באלהים ויאמרו בני ישראל מי יעלה־לנו בתחלה למלחמה עם־בני בנימן ויאמר יהוה יהודה בתחלה׃</seg>
          <seg id="b.JDG.20.19" type="verse">ויקומו בני־ישראל בבקר ויחנו על־הגבעה׃ ף</seg>
          <seg id="b.JDG.20.20" type="verse">ויצא איש ישראל למלחמה עם־בנימן ויערכו אתם איש־ישראל מלחמה אל־הגבעה׃</seg>
          <seg id="b.JDG.20.21" type="verse">ויצאו בני־בנימן מן־הגבעה וישחיתו בישראל ביום ההוא שנים ועשרים אלף איש ארצה׃</seg>
          <seg id="b.JDG.20.22" type="verse">ויתחזק העם איש ישראל ויספו לערך מלחמה במקום אשר־ערכו שם ביום הראשון׃</seg>
          <seg id="b.JDG.20.23" type="verse">ויעלו בני־ישראל ויבכו לפני־יהוה עד־הערב וישאלו ביהוה לאמר האוסיף לגשת למלחמה עם־בני בנימן אחי ויאמר יהוה עלו אליו׃ ף</seg>
          <seg id="b.JDG.20.24" type="verse">ויקרבו בני־ישראל אל־בני בנימן ביום השני׃</seg>
          <seg id="b.JDG.20.25" type="verse">ויצא בנימן לקראתם מן־הגבעה ביום השני וישחיתו בבני ישראל עוד שמנת עשר אלף איש ארצה כל־אלה שלפי חרב׃</seg>
          <seg id="b.JDG.20.26" type="verse">ויעלו כל־בני ישראל וכל־העם ויבאו בית־אל ויבכו וישבו שם לפני יהוה ויצומו ביום־ההוא עד־הערב ויעלו עלות ושלמים לפני יהוה׃</seg>
          <seg id="b.JDG.20.27" type="verse">וישאלו בני־ישראל ביהוה ושם ארון ברית האלהים בימים ההם׃</seg>
          <seg id="b.JDG.20.28" type="verse">ופינחס בן־אלעזר בן־אהרן עמד לפניו בימים ההם לאמר האוסף עוד לצאת למלחמה עם־בני־בנימן אחי אם־אחדל ויאמר יהוה עלו כי מחר אתננו בידך׃</seg>
          <seg id="b.JDG.20.29" type="verse">וישם ישראל ארבים אל־הגבעה סביב׃ ף</seg>
          <seg id="b.JDG.20.30" type="verse">ויעלו בני־ישראל אל־בני בנימן ביום השלישי ויערכו אל־הגבעה כפעם בפעם׃</seg>
          <seg id="b.JDG.20.31" type="verse">ויצאו בני־בנימן לקראת העם הנתקו מן־העיר ויחלו להכות מהעם חללים כפעם בפעם במסלות אשר אחת עלה בית־אל ואחת גבעתה בשדה כשלשים איש בישראל׃</seg>
          <seg id="b.JDG.20.32" type="verse">ויאמרו בני בנימן נגפים הם לפנינו כבראשנה ובני ישראל אמרו ננוסה ונתקנהו מן־העיר אל־המסלות׃</seg>
          <seg id="b.JDG.20.33" type="verse">וכל איש ישראל קמו ממקומו ויערכו בבעל תמר וארב ישראל מגיח ממקמו ממערה־גבע׃</seg>
          <seg id="b.JDG.20.34" type="verse">ויבאו מנגד לגבעה עשרת אלפים איש בחור מכל־ישראל והמלחמה כבדה והם לא ידעו כי־נגעת עליהם הרעה׃ ף</seg>
          <seg id="b.JDG.20.35" type="verse">ויגף יהוה את־בנימן לפני ישראל וישחיתו בני ישראל בבנימן ביום ההוא עשרים וחמשה אלף ומאה איש כל־אלה שלף חרב׃</seg>
          <seg id="b.JDG.20.36" type="verse">ויראו בני־בנימן כי נגפו ויתנו איש־ישראל מקום לבנימן כי בטחו אל־הארב אשר שמו אל־הגבעה׃</seg>
          <seg id="b.JDG.20.37" type="verse">והארב החישו ויפשטו אל־הגבעה וימשך הארב ויך את־כל־העיר לפי־חרב׃</seg>
          <seg id="b.JDG.20.38" type="verse">והמועד היה לאיש ישראל עם־הארב הרב להעלותם משאת העשן מן־העיר׃</seg>
          <seg id="b.JDG.20.39" type="verse">ויהפך איש־ישראל במלחמה ובנימן החל להכות חללים באיש־ישראל כשלשים איש כי אמרו אך נגוף נגף הוא לפנינו כמלחמה הראשנה׃</seg>
          <seg id="b.JDG.20.40" type="verse">והמשאת החלה לעלות מן־העיר עמוד עשן ויפן בנימן אחריו והנה עלה כליל־העיר השמימה׃</seg>
          <seg id="b.JDG.20.41" type="verse">ואיש ישראל הפך ויבהל איש בנימן כי ראה כי־נגעה עליו הרעה׃</seg>
          <seg id="b.JDG.20.42" type="verse">ויפנו לפני איש ישראל אל־דרך המדבר והמלחמה הדביקתהו ואשר מהערים משחיתים אותו בתוכו׃</seg>
          <seg id="b.JDG.20.43" type="verse">כתרו את־בנימן הרדיפהו מנוחה הדריכהו עד נכח הגבעה ממזרח־שמש׃</seg>
          <seg id="b.JDG.20.44" type="verse">ויפלו מבנימן שמנה־עשר אלף איש את־כל־אלה אנשי־חיל׃</seg>
          <seg id="b.JDG.20.45" type="verse">ויפנו וינסו המדברה אל־סלע הרמון ויעללהו במסלות חמשת אלפים איש וידביקו אחריו עד־גדעם ויכו ממנו אלפים איש׃</seg>
          <seg id="b.JDG.20.46" type="verse">ויהי כל־הנפלים מבנימן עשרים וחמשה אלף איש שלף חרב ביום ההוא את־כל־אלה אנשי־חיל׃</seg>
          <seg id="b.JDG.20.47" type="verse">ויפנו וינסו המדברה אל־סלע הרמון שש מאות איש וישבו בסלע רמון ארבעה חדשים׃</seg>
          <seg id="b.JDG.20.48" type="verse">ואיש ישראל שבו אל־בני בנימן ויכום לפי־חרב מעיר מתם עד־בהמה עד כל־הנמצא גם כל־הערים הנמצאות שלחו באש׃ ף</seg>
        </div>
        <div id="b.JDG.21" type="chapter">
          <seg id="b.JDG.21.1" type="verse">ואיש ישראל נשבע במצפה לאמר איש ממנו לא־יתן בתו לבנימן לאשה׃</seg>
          <seg id="b.JDG.21.2" type="verse">ויבא העם בית־אל וישבו שם עד־הערב לפני האלהים וישאו קולם ויבכו בכי גדול׃</seg>
          <seg id="b.JDG.21.3" type="verse">ויאמרו למה יהוה אלהי ישראל היתה זאת בישראל להפקד היום מישראל שבט אחד׃</seg>
          <seg id="b.JDG.21.4" type="verse">ויהי ממחרת וישכימו העם ויבנו־שם מזבח ויעלו עלות ושלמים׃ ף</seg>
          <seg id="b.JDG.21.5" type="verse">ויאמרו בני ישראל מי אשר לא־עלה בקהל מכל־שבטי ישראל אל־יהוה כי השבועה הגדולה היתה לאשר לא־עלה אל־יהוה המצפה לאמר מות יומת׃</seg>
          <seg id="b.JDG.21.6" type="verse">וינחמו בני ישראל אל־בנימן אחיו ויאמרו נגדע היום שבט אחד מישראל׃</seg>
          <seg id="b.JDG.21.7" type="verse">מה־נעשה להם לנותרים לנשים ואנחנו נשבענו ביהוה לבלתי תת־להם מבנותינו לנשים׃</seg>
          <seg id="b.JDG.21.8" type="verse">ויאמרו מי אחד משבטי ישראל אשר לא־עלה אל־יהוה המצפה והנה לא בא־איש אל־המחנה מיביש גלעד אל־הקהל׃</seg>
          <seg id="b.JDG.21.9" type="verse">ויתפקד העם והנה אין־שם איש מיושבי יבש גלעד׃</seg>
          <seg id="b.JDG.21.10" type="verse">וישלחו־שם העדה שנים־עשר אלף איש מבני החיל ויצוו אותם לאמר לכו והכיתם את־יושבי יבש גלעד לפי־חרב והנשים והטף׃</seg>
          <seg id="b.JDG.21.11" type="verse">וזה הדבר אשר תעשו כל־זכר וכל־אשה ידעת משכב־זכר תחרימו׃</seg>
          <seg id="b.JDG.21.12" type="verse">וימצאו מיושבי יביש גלעד ארבע מאות נערה בתולה אשר לא־ידעה איש למשכב זכר ויביאו אותם אל־המחנה שלה אשר בארץ כנען׃ ס</seg>
          <seg id="b.JDG.21.13" type="verse">וישלחו כל־העדה וידברו אל־בני בנימן אשר בסלע רמון ויקראו להם שלום׃</seg>
          <seg id="b.JDG.21.14" type="verse">וישב בנימן בעת ההיא ויתנו להם הנשים אשר חיו מנשי יבש גלעד ולא־מצאו להם כן׃</seg>
          <seg id="b.JDG.21.15" type="verse">והעם נחם לבנימן כי־עשה יהוה פרץ בשבטי ישראל׃</seg>
          <seg id="b.JDG.21.16" type="verse">ויאמרו זקני העדה מה־נעשה לנותרים לנשים כי־נשמדה מבנימן אשה׃</seg>
          <seg id="b.JDG.21.17" type="verse">ויאמרו ירשת פליטה לבנימן ולא־ימחה שבט מישראל׃</seg>
          <seg id="b.JDG.21.18" type="verse">ואנחנו לא נוכל לתת־להם נשים מבנותינו כי־נשבעו בני־ישראל לאמר ארור נתן אשה לבנימן׃ ס</seg>
          <seg id="b.JDG.21.19" type="verse">ויאמרו הנה חג־יהוה בשלו מימים ימימה אשר מצפונה לבית־אל מזרחה השמש למסלה העלה מבית־אל שכמה ומנגב ללבונה׃</seg>
          <seg id="b.JDG.21.20" type="verse">[כ= ויצו] [ק= ויצוו] את־בני בנימן לאמר לכו וארבתם בכרמים׃</seg>
          <seg id="b.JDG.21.21" type="verse">וראיתם והנה אם־יצאו בנות־שילו לחול במחלות ויצאתם מן־הכרמים וחטפתם לכם איש אשתו מבנות שילו והלכתם ארץ בנימן׃</seg>
          <seg id="b.JDG.21.22" type="verse">והיה כי־יבאו אבותם או אחיהם [כ= לרוב] [ק= לריב] אלינו ואמרנו אליהם חנונו אותם כי לא לקחנו איש אשתו במלחמה כי לא אתם נתתם להם כעת תאשמו׃ ס</seg>
          <seg id="b.JDG.21.23" type="verse">ויעשו־כן בני בנימן וישאו נשים למספרם מן־המחללות אשר גזלו וילכו וישובו אל־נחלתם ויבנו את־הערים וישבו בהם׃</seg>
          <seg id="b.JDG.21.24" type="verse">ויתהלכו משם בני־ישראל בעת ההיא איש לשבטו ולמשפחתו ויצאו משם איש לנחלתו׃</seg>
          <seg id="b.JDG.21.25" type="verse">בימים ההם אין מלך בישראל איש הישר בעיניו יעשה׃</seg>
        </div>
      </div>
      <div id="b.RUT" type="book">
        <div id="b.RUT.1" type="chapter">
          <seg id="b.RUT.1.1" type="verse">ויהי בימי שפט השפטים ויהי רעב בארץ וילך איש מבית לחם יהודה לגור בשדי מואב הוא ואשתו ושני בניו׃</seg>
          <seg id="b.RUT.1.2" type="verse">ושם האיש אלימלך ושם אשתו נעמי ושם שני־בניו מחלון וכליון אפרתים מבית לחם יהודה ויבאו שדי־מואב ויהיו־שם׃</seg>
          <seg id="b.RUT.1.3" type="verse">וימת אלימלך איש נעמי ותשאר היא ושני בניה׃</seg>
          <seg id="b.RUT.1.4" type="verse">וישאו להם נשים מאביות שם האחת ערפה ושם השנית רות וישבו שם כעשר שנים׃</seg>
          <seg id="b.RUT.1.5" type="verse">וימותו גם־שניהם מחלון וכליון ותשאר האשה משני ילדיה ומאישה׃</seg>
          <seg id="b.RUT.1.6" type="verse">ותקם היא וכלתיה ותשב משדי מואב כי שמעה בשדה מואב כי־פקד יהוה את־עמו לתת להם לחם׃</seg>
          <seg id="b.RUT.1.7" type="verse">ותצא מן־המקום אשר היתה־שמה ושתי כלתיה עמה ותלכנה בדרך לשוב אל־ארץ יהודה׃</seg>
          <seg id="b.RUT.1.8" type="verse">ותאמר נעמי לשתי כלתיה לכנה שבנה אשה לבית אמה [כ= יעשה] [ק= יעש] יהוה עםכם חסד כאשר עשיתם עם־המתים ועמדי׃</seg>
          <seg id="b.RUT.1.9" type="verse">יתן יהוה לכם ומצאן מנוחה אשה בית אישה ותשק להן ותשאנה קולן ותבכינה׃</seg>
          <seg id="b.RUT.1.10" type="verse">ותאמרנה־לה כי־אתך נשוב לעמך׃</seg>
          <seg id="b.RUT.1.11" type="verse">ותאמר נעמי שבנה בנתי למה תלכנה עמי העוד־לי בנים במעי והיו לכם לאנשים׃</seg>
          <seg id="b.RUT.1.12" type="verse">שבנה בנתי לכן כי זקנתי מהיות לאיש כי אמרתי יש־לי תקוה גם הייתי הלילה לאיש וגם ילדתי בנים׃</seg>
          <seg id="b.RUT.1.13" type="verse">הלהן תשברנה עד אשר יגדלו הלהן תעגנה לבלתי היות לאיש אל בנתי כי־מר־לי מאד םכם כי־יצאה בי יד־יהוה׃</seg>
          <seg id="b.RUT.1.14" type="verse">ותשנה קולן ותבכינה עוד ותשק ערפה לחמותה ורות דבקה בה׃</seg>
          <seg id="b.RUT.1.15" type="verse">ותאמר הנה שבה יבמתך אל־עמה ואל־אלהיה שובי אחרי יבמתך׃</seg>
          <seg id="b.RUT.1.16" type="verse">ותאמר רות אל־תפגעי־בי לעזבך לשוב מאחריך כי אל־אשר תלכי אלך ובאשר תליני אלין עמך עמי ואלהיך אלהי׃</seg>
          <seg id="b.RUT.1.17" type="verse">באשר תמותי אמות ושם אקבר כה יעשה יהוה לי וכה יסיף כי המות יפריד ביני ובינך׃</seg>
          <seg id="b.RUT.1.18" type="verse">ותרא כי־מתאמצת היא ללכת אתה ותחדל לדבר אליה׃</seg>
          <seg id="b.RUT.1.19" type="verse">ותלכנה שתיהם עד־באנה בית לחם ויהי כבאנה בית לחם ותהם כל־העיר עליהן ותאמרנה הזאת נעמי׃</seg>
          <seg id="b.RUT.1.20" type="verse">ותאמר אליהן אל־תקראנה לי נעמי קראן לי מרא כי־המר שדי לי מאד׃</seg>
          <seg id="b.RUT.1.21" type="verse">אני מלאה הלכתי וריקם השיבני יהוה למה תקראנה לי נעמי ויהוה ענה בי ושדי הרע* לי׃</seg>
          <seg id="b.RUT.1.22" type="verse">ותשב נעמי ורות המואביה כלתה עמה השבה משדי מואב והמה באו בית לחם בתחלת קציר שערים׃</seg>
        </div>
        <div id="b.RUT.2" type="chapter">
          <seg id="b.RUT.2.1" type="verse">ולנעמי [כ= מידע] [ק= מודע] לאישה איש גבור חיל ממשפחת אלימלך ושמו בעז׃</seg>
          <seg id="b.RUT.2.2" type="verse">ותאמר רות המואביה אל־נעמי אלכה־נא השדה ואלקטה בשבלים אחר אשר אמצא־חן בעיניו ותאמר לה לכי בתי׃</seg>
          <seg id="b.RUT.2.3" type="verse">ותלך ותבוא ותלקט בשדה אחרי הקצרים ויקר מקרה חלקת השדה לבעז אשר ממשפחת אלימלך׃</seg>
          <seg id="b.RUT.2.4" type="verse">והנה־בעז בא מבית לחם ויאמר לקוצרים יהוה עםכם ויאמרו לו יברךך יהוה׃</seg>
          <seg id="b.RUT.2.5" type="verse">ויאמר בעז לנערו הנצב על־הקוצרים למי הנערה הזאת׃</seg>
          <seg id="b.RUT.2.6" type="verse">ויען הנער הנצב על־הקוצרים ויאמר נערה מואביה היא השבה עם־נעמי משדה מואב׃</seg>
          <seg id="b.RUT.2.7" type="verse">ותאמר אלקטה־נא ואספתי בעמרים אחרי הקוצרים ותבוא ותעמוד מאז הבקר ועד־עתה זה שבתה הבית מעט׃</seg>
          <seg id="b.RUT.2.8" type="verse">ויאמר בעז אל־רות הלוא שמעת בתי אל־תלכי ללקט בשדה אחר וגם לא תעבורי מזה וכה תדבקין עם־נערתי׃</seg>
          <seg id="b.RUT.2.9" type="verse">עיניך בשדה אשר־יקצרון והלכת אחריהן הלוא צויתי את־הנערים לבלתי נגעך וצמת והלכת אל־הכלים ושתית מאשר ישאבון הנערים׃</seg>
          <seg id="b.RUT.2.10" type="verse">ותפל על־פניה ותשתחו ארצה ותאמר אליו מדוע מצאתי חן בעיניך להכירני ואנכי נכריה׃</seg>
          <seg id="b.RUT.2.11" type="verse">ויען בעז ויאמר לה הגד הגד לי כל אשר־עשית את־חמותך אחרי מות אישך ותעזבי אביך ואמך וארץ מולדתך ותלכי אל־עם אשר לא־ידעת תמול שלשום׃</seg>
          <seg id="b.RUT.2.12" type="verse">ישלם יהוה פעלך ותהי משכרתך שלמה מעם יהוה אלהי ישראל אשר־באת לחסות תחת־כנפיו׃</seg>
          <seg id="b.RUT.2.13" type="verse">ותאמר אמצא־חן בעיניך אדני כי נחמתני וכי דברת על־לב שפחתך ואנכי לא אהיה כאחת שפחתיך׃</seg>
          <seg id="b.RUT.2.14" type="verse">ויאמר לה בעז לעת האכל גשי הלם ואכלת מן־הלחם וטבלת פתך בחמץ ותשב מצד הקוצרים ויצבט־לה קלי ותאכל ותשבע ותתר׃</seg>
          <seg id="b.RUT.2.15" type="verse">ותקם ללקט ויצו בעז את־נעריו לאמר גם בין העמרים תלקט ולא תכלימוה׃</seg>
          <seg id="b.RUT.2.16" type="verse">וגם של־תשלו לה מן־הצבתים ועזבתם ולקטה ולא תגערו־בה׃</seg>
          <seg id="b.RUT.2.17" type="verse">ותלקט בשדה עד־הערב ותחבט את אשר־לקטה ויהי כאיפה שערים׃</seg>
          <seg id="b.RUT.2.18" type="verse">ותשא ותבוא העיר ותרא חמותה את אשר־לקטה ותוצא ותתן־לה את אשר־הותרה משבעה׃</seg>
          <seg id="b.RUT.2.19" type="verse">ותאמר לה חמותה איפה לקטת היום ואנה עשית יהי מכירך ברוך ותגד לחמותה את אשר־עשתה עמו ותאמר שם האיש אשר עשיתי עמו היום בעז׃</seg>
          <seg id="b.RUT.2.20" type="verse">ותאמר נעמי לכלתה ברוך הוא ליהוה אשר לא־עזב חסדו את־החיים ואת־המתים ותאמר לה נעמי קרוב לנו האיש מגאלנו הוא׃</seg>
          <seg id="b.RUT.2.21" type="verse">ותאמר רות המואביה גם כי־אמר אלי עם־הנערים אשר־לי תדבקין עד אם־כלו את כל־הקציר אשר־לי׃</seg>
          <seg id="b.RUT.2.22" type="verse">ותאמר נעמי אל־רות כלתה טוב בתי כי תצאי עם־נערותיו ולא יפגעו־בך בשדה אחר׃</seg>
          <seg id="b.RUT.2.23" type="verse">ותדבק בנערות בעז ללקט עד־כלות קציר־השערים וקציר החטים ותשב את־חמותה׃</seg>
        </div>
        <div id="b.RUT.3" type="chapter">
          <seg id="b.RUT.3.1" type="verse">ותאמר לה נעמי חמותה בתי הלא אבקש־לך מנוח אשר ייטב־לך׃</seg>
          <seg id="b.RUT.3.2" type="verse">ועתה הלא בעז מדעתנו אשר היית את־נערותיו הנה־הוא זרה את־גרן השערים הלילה׃</seg>
          <seg id="b.RUT.3.3" type="verse">ורחצת וסכת ושמת [כ= שמלתך] [ק= שמלתיך] עליך [כ= וירדתי] [ק= וירדת] הגרן אל־תודעי לאיש עד כלתו לאכל ולשתות׃</seg>
          <seg id="b.RUT.3.4" type="verse">ויהי בשכבו וידעת את־המקום אשר ישכב־שם ובאת וגלית מרגלתיו [כ= ושכבתי] [ק= ושכבת] והוא יגיד לך את אשר תעשין׃</seg>
          <seg id="b.RUT.3.5" type="verse">ותאמר אליה כל אשר־תאמרי [כ= זז] [ק= אלי] אעשה׃</seg>
          <seg id="b.RUT.3.6" type="verse">ותרד הגרן ותעש ככל אשר־צותה חמותה׃</seg>
          <seg id="b.RUT.3.7" type="verse">ויאכל בעז וישת וייטב לבו ויבא לשכב בקצה הערמה ותבא בלט ותגל מרגלתיו ותשכב׃</seg>
          <seg id="b.RUT.3.8" type="verse">ויהי בחצי הלילה ויחרד האיש וילפת והנה אשה שכבת מרגלתיו׃</seg>
          <seg id="b.RUT.3.9" type="verse">ויאמר מי־את ותאמר אנכי רות אמתך ופרשת כנפך על־אמתך כי גאל אתה׃</seg>
          <seg id="b.RUT.3.10" type="verse">ויאמר ברוכה את ליהוה בתי היטבת חסדך האחרון מן־הראשון לבלתי־לכת אחרי הבחורים אם־דל ואם־עשיר׃</seg>
          <seg id="b.RUT.3.11" type="verse">ועתה בתי אל־תיראי כל אשר־תאמרי אעשה־לך כי יודע כל־שער עמי כי אשת חיל את׃</seg>
          <seg id="b.RUT.3.12" type="verse">ועתה כי אמנם כי [כ= אם] [ק= זז] גאל אנכי וגם יש גאל קרוב ממני׃</seg>
          <seg id="b.RUT.3.13" type="verse">ליני הלילה והיה בבקר אם־יגאלך טוב יגאל ואם־לא יחפץ לגאלך וגאלתיך אנכי חי־יהוה שכבי עד־הבקר׃</seg>
          <seg id="b.RUT.3.14" type="verse">ותשכב [כ= מרגלתו] [ק= מרגלותיו*] עד־הבקר ותקם [כ= בטרום] [ק= בטרם] יכיר איש את־רעהו ויאמר אל־יודע כי־באה האשה הגרן׃</seg>
          <seg id="b.RUT.3.15" type="verse">ויאמר הבי המטפחת אשר־עליך ואחזי־בה ותאחז בה וימד שש־שערים וישת עליה ויבא העיר׃</seg>
          <seg id="b.RUT.3.16" type="verse">ותבוא אל־חמותה ותאמר מי־את בתי ותגד־לה את כל־אשר עשה־לה האיש׃</seg>
          <seg id="b.RUT.3.17" type="verse">ותאמר שש־השערים האלה נתן לי כי אמר [כ= זז] [ק= אלי] אל־תבואי ריקם אל־חמותך׃</seg>
          <seg id="b.RUT.3.18" type="verse">ותאמר שבי בתי עד אשר תדעין איך יפל דבר כי לא ישקט האיש כי־אם־כלה הדבר היום׃</seg>
        </div>
        <div id="b.RUT.4" type="chapter">
          <seg id="b.RUT.4.1" type="verse">ובעז עלה השער וישב שם והנה הגאל עבר אשר דבר־בעז ויאמר סורה שבה־פה פלני אלמני ויסר וישב׃</seg>
          <seg id="b.RUT.4.2" type="verse">ויקח עשרה אנשים מזקני העיר ויאמר שבו־פה וישבו׃</seg>
          <seg id="b.RUT.4.3" type="verse">ויאמר לגאל חלקת השדה אשר לאחינו לאלימלך מכרה נעמי השבה משדה מואב׃</seg>
          <seg id="b.RUT.4.4" type="verse">ואני אמרתי אגלה אזנך לאמר קנה נגד הישבימ* ונגד זקני עמי אם־תגאל גאל ואם־לא יגאל הגידה לי [כ= ואדע] [ק= ואדעה] כי אין זולתך לגאול ואנכי אחריך ויאמר אנכי אגאל׃</seg>
          <seg id="b.RUT.4.5" type="verse">ויאמר בעז ביום־קנותך השדה מיד נעמי ומאת רות המואביה אשת־המת [כ= קניתי] [ק= קניתה] להקים שם־המת על־נחלתו׃</seg>
          <seg id="b.RUT.4.6" type="verse">ויאמר הגאל לא אוכל [כ= לגאול] [ק= לגאל]־לי פן־אשחית את־נחלתי גאל־לך אתה את־גאלתי כי לא־אוכל לגאל׃</seg>
          <seg id="b.RUT.4.7" type="verse">וזאת לפנים בישראל על־הגאולה ועל־התמורה לקים כל־דבר שלף איש נעלו ונתן לרעהו וזאת התעודה בישראל׃</seg>
          <seg id="b.RUT.4.8" type="verse">ויאמר הגאל לבעז קנה־לך וישלף נעלו׃</seg>
          <seg id="b.RUT.4.9" type="verse">ויאמר בעז לזקנים וכל־העם עדים אתם היום כי קניתי את־כל־אשר לאלימלך ואת כל־אשר לכליון ומחלון מיד נעמי׃</seg>
          <seg id="b.RUT.4.10" type="verse">וגם את־רות המאביה אשת מחלון קניתי לי לאשה להקים שם־המת על־נחלתו ולא־יכרת שם־המת מעם אחיו ומשער מקומו עדים אתם היום׃</seg>
          <seg id="b.RUT.4.11" type="verse">ויאמרו כל־העם אשר־בשער והזקנים עדים יתן יהוה את־האשה הבאה אל־ביתך כרחל וכלאה אשר בנו שתיהם את־בית ישראל ועשה־חיל באפרתה וקרא־שם בבית לחם׃</seg>
          <seg id="b.RUT.4.12" type="verse">ויהי ביתך כבית פרץ אשר־ילדה תמר ליהודה מן־הזרע אשר יתן יהוה לך מן־הנערה הזאת׃</seg>
          <seg id="b.RUT.4.13" type="verse">ויקח בעז את־רות ותהי־לו לאשה ויבא אליה ויתן יהוה לה הריון ותלד בן׃</seg>
          <seg id="b.RUT.4.14" type="verse">ותאמרנה הנשים אל־נעמי ברוך יהוה אשר לא השבית לך גאל היום ויקרא שמו בישראל׃</seg>
          <seg id="b.RUT.4.15" type="verse">והיה לך למשיב נפש ולכלכל את־שיבתך כי כלתך אשר־אהבתך ילדתו אשר־היא טובה לך משבעה בנים׃</seg>
          <seg id="b.RUT.4.16" type="verse">ותקח נעמי את־הילד ותשתהו בחיקה ותהי־לו לאמנת׃</seg>
          <seg id="b.RUT.4.17" type="verse">ותקראנה לו השכנות שם לאמר ילד־בן לנעמי ותקראנה שמו עובד הוא אבי־ישי אבי דוד׃ ף</seg>
          <seg id="b.RUT.4.18" type="verse">ואלה תולדות פרץ פרץ הוליד את־חצרון׃</seg>
          <seg id="b.RUT.4.19" type="verse">וחצרון הוליד את־רם ורם הוליד את־עמינדב׃</seg>
          <seg id="b.RUT.4.20" type="verse">ועמינדב הוליד את־נחשון ונחשון הוליד את־שלמה׃</seg>
          <seg id="b.RUT.4.21" type="verse">ושלמון הוליד את־בעז ובעז הוליד את־עובד׃</seg>
          <seg id="b.RUT.4.22" type="verse">ועבד הוליד את־ישי וישי הוליד את־דוד׃</seg>
        </div>
      </div>
      <div id="b.1SA" type="book">
        <div id="b.1SA.1" type="chapter">
          <seg id="b.1SA.1.1" type="verse">ויהי איש אחד מן־הרמתים צופים מהר אפרים ושמו אלקנה בן־ירחם בן־אליהוא בן־תחו בן־צוף אפרתי׃</seg>
          <seg id="b.1SA.1.2" type="verse">ולו שתי נשים שם אחת חנה ושם השנית פננה ויהי לפננה ילדים ולחנה אין ילדים׃</seg>
          <seg id="b.1SA.1.3" type="verse">ועלה האיש ההוא מעירו מימים ימימה להשתחות ולזבח ליהוה צבאות בשלה ושם שני בני־עלי חפני ופנחס כהנים ליהוה׃</seg>
          <seg id="b.1SA.1.4" type="verse">ויהי היום ויזבח אלקנה ונתן לפננה אשתו ולכל־בניה ובנותיה מנות׃</seg>
          <seg id="b.1SA.1.5" type="verse">ולחנה יתן מנה אחת אפים כי את־חנה אהב ויהוה סגר רחמה׃</seg>
          <seg id="b.1SA.1.6" type="verse">וכעסתה צרתה גם־כעס בעבור הרעמה כי־סגר יהוה בעד רחמה׃</seg>
          <seg id="b.1SA.1.7" type="verse">וכן יעשה שנה בשנה מדי עלתה בבית יהוה כן תכעסנה ותבכה ולא תאכל׃</seg>
          <seg id="b.1SA.1.8" type="verse">ויאמר לה אלקנה אישה חנה למה תבכי ולמה לא תאכלי ולמה ירע לבבך הלוא אנכי טוב לך מעשרה בנים׃</seg>
          <seg id="b.1SA.1.9" type="verse">ותקם חנה אחרי אכלה בשלה ואחרי שתה ועלי הכהן ישב על־הכסא על־מזוזת היכל יהוה׃</seg>
          <seg id="b.1SA.1.10" type="verse">והיא מרת נפש ותתפלל על־יהוה ובכה תבכה׃</seg>
          <seg id="b.1SA.1.11" type="verse">ותדר נדר ותאמר יהוה צבאות אם־ראה תראה בעני אמתך וזכרתני ולא־תשכח את־אמתך ונתתה לאמתך זרע אנשים ונתתיו ליהוה כל־ימי חייו ומורה לא־יעלה על־ראשו׃</seg>
          <seg id="b.1SA.1.12" type="verse">והיה כי הרבתה להתפלל לפני יהוה ועלי שמר את־פיה׃</seg>
          <seg id="b.1SA.1.13" type="verse">וחנה היא מדברת על־לבה רק שפתיה נעות וקולה לא ישמע ויחשבה עלי לשכרה׃</seg>
          <seg id="b.1SA.1.14" type="verse">ויאמר אליה עלי עד־מתי תשתכרין הסירי את־יינך מעליך׃</seg>
          <seg id="b.1SA.1.15" type="verse">ותען חנה ותאמר לא אדני אשה קשת־רוח אנכי ויין ושכר לא שתיתי ואשפך את־נפשי לפני יהוה׃</seg>
          <seg id="b.1SA.1.16" type="verse">אל־תתן את־אמתך לפני בת־בליעל כי־מרב שיחי וכעסי דברתי עד־הנה׃</seg>
          <seg id="b.1SA.1.17" type="verse">ויען עלי ויאמר לכי לשלום ואלהי ישראל יתן את־שלתך אשר שאלת מעמו׃</seg>
          <seg id="b.1SA.1.18" type="verse">ותאמר תמצא שפחתך חן בעיניך ותלך האשה לדרכה ותאכל ופניה לא־היו־לה עוד׃</seg>
          <seg id="b.1SA.1.19" type="verse">וישכמו בבקר וישתחוו לפני יהוה וישבו ויבאו אל־ביתם הרמתה וידע אלקנה את־חנה אשתו ויזכרה יהוה׃</seg>
          <seg id="b.1SA.1.20" type="verse">ויהי לתקפות הימים ותהר חנה ותלד בן ותקרא את־שמו שמואל כי מיהוה שאלתיו׃</seg>
          <seg id="b.1SA.1.21" type="verse">ויעל האיש אלקנה וכל־ביתו לזבח ליהוה את־זבח הימים ואת־נדרו׃</seg>
          <seg id="b.1SA.1.22" type="verse">וחנה לא עלתה כי־אמרה לאישה עד יגמל הנער והבאתיו ונראה את־פני יהוה וישב שם עד־עולם׃</seg>
          <seg id="b.1SA.1.23" type="verse">ויאמר לה אלקנה אישה עשי הטוב בעיניך שבי עד־גמלך אתו אך יקם יהוה את־דברו ותשב האשה ותינק את־בנה עד־גמלה* אתו׃</seg>
          <seg id="b.1SA.1.24" type="verse">ותעלהו עמה כאשר גמלתו בפרים שלשה ואיפה אחת קמח ונבל יין ותבאהו בית־יהוה שלו והנער נער׃</seg>
          <seg id="b.1SA.1.25" type="verse">וישחטו את־הפר ויביאו את־הנער אל־עלי׃</seg>
          <seg id="b.1SA.1.26" type="verse">ותאמר בי אדני חי נפשך אדני אני האשה הנצבת עמכה בזה להתפלל אל־יהוה׃</seg>
          <seg id="b.1SA.1.27" type="verse">אל־הנער הזה התפללתי ויתן יהוה לי את־שאלתי אשר שאלתי מעמו׃</seg>
          <seg id="b.1SA.1.28" type="verse">וגם אנכי השאלתהו ליהוה כל־הימים אשר היה הוא שאול ליהוה וישתחו שם ליהוה׃ ף</seg>
        </div>
        <div id="b.1SA.2" type="chapter">
          <seg id="b.1SA.2.1" type="verse">ותתפלל חנה ותאמר עלץ לבי ביהוה רמה קרני ביהוה רחב פי על־אויבי כי שמחתי בישועתך׃</seg>
          <seg id="b.1SA.2.2" type="verse">אין־קדוש כיהוה כי אין בלתך ואין צור כאלהינו׃</seg>
          <seg id="b.1SA.2.3" type="verse">אל־תרבו תדברו גבהה גבהה יצא עתק מפיכם כי אל דעות יהוה [כ= ולא] [ק= ולו] נתכנו עללות׃</seg>
          <seg id="b.1SA.2.4" type="verse">קשת גברים חתים ונכשלים אזרו חיל׃</seg>
          <seg id="b.1SA.2.5" type="verse">שבעים בלחם נשכרו ורעבים חדלו עד־עקרה ילדה שבעה ורבת בנים אמללה׃</seg>
          <seg id="b.1SA.2.6" type="verse">יהוה ממית ומחיה מוריד שאול ויעל׃</seg>
          <seg id="b.1SA.2.7" type="verse">יהוה מוריש ומעשיר משפיל אף־מרוםם׃</seg>
          <seg id="b.1SA.2.8" type="verse">מקים מעפר דל מאשפת ירים אביון להושיב עם־נדיבים וכסא כבוד ינחלם כי ליהוה מצקי ארץ וישת עליהם תבל׃</seg>
          <seg id="b.1SA.2.9" type="verse">רגלי [כ= חסידו] [ק= חסידיו] ישמר ורשעים בחשך ידמו כי־לא בכח יגבר־איש׃</seg>
          <seg id="b.1SA.2.10" type="verse">יהוה יחתו [כ= מריבו] [ק= מריביו] [כ= עלו] [ק= עליו] בשמים ירעם יהוה ידין אפסי־ארץ ויתן־עז למלכו וירם קרן משיחו׃ ף</seg>
          <seg id="b.1SA.2.11" type="verse">וילך אלקנה הרמתה על־ביתו והנער היה משרת את־יהוה את־פני עלי הכהן׃</seg>
          <seg id="b.1SA.2.12" type="verse">ובני עלי בני בליעל לא ידעו את־יהוה׃</seg>
          <seg id="b.1SA.2.13" type="verse">ומשפט הכהנים את־העם כל־איש זבח זבח ובא נער הכהן כבשל הבשר והמזלג שלש־השנים בידו׃</seg>
          <seg id="b.1SA.2.14" type="verse">והכה בכיור או בדוד או בקלחת או בפרור כל אשר יעלה המזלג יקח הכהן בו ככה יעשו לכל־ישראל הבאים שם בשלה׃</seg>
          <seg id="b.1SA.2.15" type="verse">גם בטרם יקטרון את־החלב ובא נער הכהן ואמר לאיש הזבח תנה בשר לצלות לכהן ולא־יקח ממך בשר מבשל כי אם־חי׃</seg>
          <seg id="b.1SA.2.16" type="verse">ויאמר אליו האיש קטר יקטירון כיום החלב וקח־לך כאשר תאוה נפשך ואמר [כ= לו] [ק= לא] כי עתה תתן ואם־לא לקחתי בחזקה׃</seg>
          <seg id="b.1SA.2.17" type="verse">ותהי חטאת הנערים גדולה מאד את־פני יהוה כי נאצו האנשים את מנחת יהוה׃</seg>
          <seg id="b.1SA.2.18" type="verse">ושמואל משרת את־פני יהוה נער חגור אפוד בד׃</seg>
          <seg id="b.1SA.2.19" type="verse">ומעיל קטן תעשה־לו אמו והעלתה לו מימים ימימה בעלותה את־אישה לזבח את־זבח הימים׃</seg>
          <seg id="b.1SA.2.20" type="verse">וברך עלי את־אלקנה ואת־אשתו ואמר ישם יהוה לך זרע מן־האשה הזאת תחת השאלה אשר שאל ליהוה והלכו למקמו׃</seg>
          <seg id="b.1SA.2.21" type="verse">כי־פקד יהוה את־חנה ותהר ותלד שלשה־בנים ושתי בנות ויגדל הנער שמואל עם־יהוה׃ ס</seg>
          <seg id="b.1SA.2.22" type="verse">ועלי זקן מאד ושמע את כל־אשר יעשון בניו לכל־ישראל ואת אשר־ישכבון את־הנשים הצבאות פתח אהל מועד׃</seg>
          <seg id="b.1SA.2.23" type="verse">ויאמר להם למה תעשון כדברים האלה אשר אנכי שמע את־דבריכם רעים מאת כל־העם אלה׃</seg>
          <seg id="b.1SA.2.24" type="verse">אל בני כי לוא־טובה השמעה אשר אנכי שמע מעברים עם־יהוה׃</seg>
          <seg id="b.1SA.2.25" type="verse">אם־יחטא איש לאיש ופללו אלהים ואם ליהוה יחטא־איש מי יתפלל־לו ולא ישמעו לקול אביהם כי־חפץ יהוה להמיתם׃</seg>
          <seg id="b.1SA.2.26" type="verse">והנער שמואל הלך וגדל וטוב גם עם־יהוה וגם עם־אנשים׃ ס</seg>
          <seg id="b.1SA.2.27" type="verse">ויבא איש־אלהים אל־עלי ויאמר אליו כה אמר יהוה הנגלה נגליתי אל־בית אביך בהיותם במצרים לבית פרעה׃</seg>
          <seg id="b.1SA.2.28" type="verse">ובחר אתו מכל־שבטי ישראל לי לכהן לעלות על־מזבחי להקטיר קטרת לשאת אפוד לפני ואתנה לבית אביך את־כל־אשי בני ישראל׃</seg>
          <seg id="b.1SA.2.29" type="verse">למה תבעטו בזבחי ובמנחתי אשר צויתי מעון ותכבד את־בניך ממני להבריאכם מראשית כל־מנחת ישראל לעמי׃</seg>
          <seg id="b.1SA.2.30" type="verse">לכן נאם־יהוה אלהי ישראל אמור אמרתי ביתך ובית אביך יתהלכו לפני עד־עולם ועתה נאם־יהוה חלילה לי כי־מכבדי אכבד ובזי יקלו׃</seg>
          <seg id="b.1SA.2.31" type="verse">הנה ימים באים וגדעתי את־זרעך ואת־זרע בית אביך מהיות זקן בביתך׃</seg>
          <seg id="b.1SA.2.32" type="verse">והבטת צר מעון בכל אשר־ייטיב את־ישראל ולא־יהיה זקן בביתך כל־הימים׃</seg>
          <seg id="b.1SA.2.33" type="verse">ואיש לא־אכרית לך מעם מזבחי לכלות את־עיניך ולאדיב את־נפשך וכל־מרבית ביתך ימותו אנשים׃</seg>
          <seg id="b.1SA.2.34" type="verse">וזה־לך האות אשר יבא אל־שני בניך אל־חפני ופינחס ביום אחד ימותו שניהם׃</seg>
          <seg id="b.1SA.2.35" type="verse">והקימתי לי כהן נאמן כאשר בלבבי ובנפשי יעשה ובניתי לו בית נאמן והתהלך לפני־משיחי כל־הימים׃</seg>
          <seg id="b.1SA.2.36" type="verse">והיה כל־הנותר בביתך יבוא להשתחות לו לאגורת כסף וככר־לחם ואמר ספחני נא אל־אחת הכהנות לאכל פת־לחם׃ ס</seg>
        </div>
        <div id="b.1SA.3" type="chapter">
          <seg id="b.1SA.3.1" type="verse">והנער שמואל משרת את־יהוה לפני עלי ודבר־יהוה היה יקר בימים ההם אין חזון נפרץ׃ ס</seg>
          <seg id="b.1SA.3.2" type="verse">ויהי ביום ההוא ועלי שכב במקמו [כ= ועינו] [ק= ועיניו] החלו כהות לא יוכל לראות׃</seg>
          <seg id="b.1SA.3.3" type="verse">ונר אלהים טרם יכבה ושמואל שכב בהיכל יהוה אשר־שם ארון אלהים׃ ף</seg>
          <seg id="b.1SA.3.4" type="verse">ויקרא יהוה אל־שמואל ויאמר הנני׃</seg>
          <seg id="b.1SA.3.5" type="verse">וירץ אל־עלי ויאמר הנני כי־קראת לי ויאמר לא־קראתי שוב שכב וילך וישכב׃ ס</seg>
          <seg id="b.1SA.3.6" type="verse">ויסף יהוה קרא עוד שמואל ויקם שמואל וילך אל־עלי ויאמר הנני כי קראת לי ויאמר לא־קראתי בני שוב שכב׃</seg>
          <seg id="b.1SA.3.7" type="verse">ושמואל טרם ידע את־יהוה וטרם יגלה אליו דבר־יהוה׃</seg>
          <seg id="b.1SA.3.8" type="verse">ויסף יהוה קרא־שמואל בשלשית ויקם וילך אל־עלי ויאמר הנני כי קראת לי ויבן עלי כי יהוה קרא לנער׃</seg>
          <seg id="b.1SA.3.9" type="verse">ויאמר עלי לשמואל לך שכב והיה אם־יקרא אליך ואמרת דבר יהוה כי שמע עבדך וילך שמואל וישכב במקומו׃</seg>
          <seg id="b.1SA.3.10" type="verse">ויבא יהוה ויתיצב ויקרא כפעם־בפעם שמואל שמואל ויאמר שמואל דבר כי שמע עבדך׃ ף</seg>
          <seg id="b.1SA.3.11" type="verse">ויאמר יהוה אל־שמואל הנה אנכי עשה דבר בישראל אשר כל־שמעו תצלינה שתי אזניו׃</seg>
          <seg id="b.1SA.3.12" type="verse">ביום ההוא אקים אל־עלי את כל־אשר דברתי אל־ביתו החל וכלה׃</seg>
          <seg id="b.1SA.3.13" type="verse">והגדתי לו כי־שפט אני את־ביתו עד־עולם בעון אשר־ידע כי־מקללים להם בניו ולא כהה בם׃</seg>
          <seg id="b.1SA.3.14" type="verse">ולכן נשבעתי לבית עלי אם־יתכפר עון בית־עלי בזבח ובמנחה עד־עולם׃</seg>
          <seg id="b.1SA.3.15" type="verse">וישכב שמואל עד־הבקר ויפתח את־דלתות בית־יהוה ושמואל ירא מהגיד את־המראה אל־עלי׃</seg>
          <seg id="b.1SA.3.16" type="verse">ויקרא עלי את־שמואל ויאמר שמואל בני ויאמר הנני׃</seg>
          <seg id="b.1SA.3.17" type="verse">ויאמר מה הדבר אשר דבר אליך אל־נא תכחד ממני כה יעשה־לך אלהים וכה יוסיף אם־תכחד ממני דבר מכל־הדבר אשר־דבר אליך׃</seg>
          <seg id="b.1SA.3.18" type="verse">ויגד־לו שמואל את־כל־הדברים ולא כחד ממנו ויאמר יהוה הוא הטוב בעינו* יעשה׃ ף</seg>
          <seg id="b.1SA.3.19" type="verse">ויגדל שמואל ויהוה היה עמו ולא־הפיל מכל־דבריו ארצה׃</seg>
          <seg id="b.1SA.3.20" type="verse">וידע כל־ישראל מדן ועד־באר שבע כי נאמן שמואל לנביא ליהוה׃</seg>
          <seg id="b.1SA.3.21" type="verse">ויסף יהוה להראה בשלה כי־נגלה יהוה אל־שמואל בשלו בדבר יהוה׃ ף</seg>
        </div>
        <div id="b.1SA.4" type="chapter">
          <seg id="b.1SA.4.1" type="verse">ויהי דבר־שמואל לכל־ישראל ויצא ישראל לקראת פלשתים למלחמה ויחנו על־האבן העזר ופלשתים חנו באפק׃</seg>
          <seg id="b.1SA.4.2" type="verse">ויערכו פלשתים לקראת ישראל ותטש המלחמה וינגף ישראל לפני פלשתים ויכו במערכה בשדה כארבעת אלפים איש׃</seg>
          <seg id="b.1SA.4.3" type="verse">ויבא העם אל־המחנה ויאמרו זקני ישראל למה נגפנו יהוה היום לפני פלשתים נקחה אלינו משלה את־ארון ברית יהוה ויבא בקרבנו וישענו מכף איבינו׃</seg>
          <seg id="b.1SA.4.4" type="verse">וישלח העם שלה וישאו משם את ארון ברית־יהוה צבאות ישב הכרבים ושם שני בני־עלי עם־ארון ברית האלהים חפני ופינחס׃</seg>
          <seg id="b.1SA.4.5" type="verse">ויהי כבוא ארון ברית־יהוה אל־המחנה וירעו כל־ישראל תרועה גדולה ותהם הארץ׃</seg>
          <seg id="b.1SA.4.6" type="verse">וישמעו פלשתים את־קול התרועה ויאמרו מה קול התרועה הגדולה הזאת במחנה העברים וידעו כי ארון יהוה בא אל־המחנה׃</seg>
          <seg id="b.1SA.4.7" type="verse">ויראו הפלשתים כי אמרו בא אלהים אל־המחנה ויאמרו אוי לנו כי לא היתה כזאת אתמול שלשם׃</seg>
          <seg id="b.1SA.4.8" type="verse">אוי לנו מי יצילנו מיד האלהים האדירים האלה אלה הם האלהים המכים את־מצרים בכל־מכה במדבר׃</seg>
          <seg id="b.1SA.4.9" type="verse">התחזקו והיו לאנשים פלשתים פן תעבדו לעברים כאשר עבדו לכם והייתם לאנשים ונלחמתם׃</seg>
          <seg id="b.1SA.4.10" type="verse">וילחמו פלשתים וינגף ישראל וינסו איש לאהליו ותהי המכה גדולה מאד ויפל מישראל שלשים אלף רגלי׃</seg>
          <seg id="b.1SA.4.11" type="verse">וארון אלהים נלקח ושני בני־עלי מתו חפני ופינחס׃</seg>
          <seg id="b.1SA.4.12" type="verse">וירץ איש־בנימן מהמערכה ויבא שלה ביום ההוא ומדיו קרעים ואדמה על־ראשו׃</seg>
          <seg id="b.1SA.4.13" type="verse">ויבוא והנה עלי ישב על־הכסא [כ= יך] [ק= יד] דרך מצפה כי־היה לבו חרד על ארון האלהים והאיש בא להגיד בעיר ותזעק כל־העיר׃</seg>
          <seg id="b.1SA.4.14" type="verse">וישמע עלי את־קול הצעקה ויאמר מה קול ההמון הזה והאיש מהר ויבא ויגד לעלי׃</seg>
          <seg id="b.1SA.4.15" type="verse">ועלי בן־תשעים ושמנה שנה ועיניו קמה ולא יכול לראות׃</seg>
          <seg id="b.1SA.4.16" type="verse">ויאמר האיש אל־עלי אנכי הבא מן־המערכה ואני מן־המערכה נסתי היום ויאמר מה־היה הדבר בני׃</seg>
          <seg id="b.1SA.4.17" type="verse">ויען המבשר ויאמר נס ישראל לפני פלשתים וגם מגפה גדולה היתה בעם וגם־שני בניך מתו חפני ופינחס וארון האלהים נלקחה׃ ף</seg>
          <seg id="b.1SA.4.18" type="verse">ויהי כהזכירו את־ארון האלהים ויפל מעל־הכסא אחרנית בעד יד השער ותשבר מפרקתו וימת כי־זקן האיש וכבד והוא שפט את־ישראל ארבעים שנה׃</seg>
          <seg id="b.1SA.4.19" type="verse">וכלתו אשת־פינחס הרה ללת ותשמע את־השמעה אל־הלקח ארון האלהים ומת חמיה ואישה ותכרע ותלד כי־נהפכו עליה צריה׃</seg>
          <seg id="b.1SA.4.20" type="verse">וכעת מותה ותדברנה הנצבות עליה אל־תיראי כי בן ילדת ולא ענתה ולא־שתה לבה׃</seg>
          <seg id="b.1SA.4.21" type="verse">ותקרא לנער אי־כבוד לאמר גלה כבוד מישראל אל־הלקח ארון האלהים ואל־חמיה ואישה׃</seg>
          <seg id="b.1SA.4.22" type="verse">ותאמר גלה כבוד מישראל כי נלקח ארון האלהים׃ ף</seg>
        </div>
        <div id="b.1SA.5" type="chapter">
          <seg id="b.1SA.5.1" type="verse">ופלשתים לקחו את ארון האלהים ויבאהו מאבן העזר אשדודה׃</seg>
          <seg id="b.1SA.5.2" type="verse">ויקחו פלשתים את־ארון האלהים ויביאו אתו בית דגון ויציגו אתו אצל דגון׃</seg>
          <seg id="b.1SA.5.3" type="verse">וישכמו אשדודים ממחרת והנה דגון נפל לפניו ארצה לפני ארון יהוה ויקחו את־דגון וישבו אתו למקומו׃</seg>
          <seg id="b.1SA.5.4" type="verse">וישכמו בבקר ממחרת והנה דגון נפל לפניו ארצה לפני ארון יהוה וראש דגון ושתי כפות ידיו כרתות אל־המפתן רק דגון נשאר עליו׃</seg>
          <seg id="b.1SA.5.5" type="verse">על־כן לא־ידרכו כהני דגון וכל־הבאים בית־דגון על־מפתן דגון באשדוד עד היום הזה׃ ס</seg>
          <seg id="b.1SA.5.6" type="verse">ותכבד יד־יהוה אל־האשדודים וישםם ויך אתם [כ= בעפלים] [ק= בטחרים] את־אשדוד ואת־גבוליה׃</seg>
          <seg id="b.1SA.5.7" type="verse">ויראו אנשי־אשדוד כי־כן ואמרו לא־ישב ארון אלהי ישראל עמנו כי־קשתה ידו עלינו ועל דגון אלהינו׃</seg>
          <seg id="b.1SA.5.8" type="verse">וישלחו ויאספו את־כל־סרני פלשתים אליהם ויאמרו מה־נעשה לארון אלהי ישראל ויאמרו גת יסב ארון אלהי ישראל ויסבו את־ארון אלהי ישראל׃ ס</seg>
          <seg id="b.1SA.5.9" type="verse">ויהי אחרי הסבו אתו ותהי יד־יהוה בעיר מהומה גדולה מאד ויך את־אנשי העיר מקטן ועד־גדול וישתרו להם [כ= עפלים] [ק= טחרים]׃</seg>
          <seg id="b.1SA.5.10" type="verse">וישלחו את־ארון האלהים עקרון ויהי כבוא ארון האלהים עקרון ויזעקו העקרנים לאמר הסבו אלי את־ארון אלהי ישראל להמיתני ואת־עמי׃</seg>
          <seg id="b.1SA.5.11" type="verse">וישלחו ויאספו את־כל־סרני פלשתים ויאמרו שלחו את־ארון אלהי ישראל וישב למקמו ולא־ימית אתי ואת־עמי כי־היתה מהומת־מות בכל־העיר כבדה מאד יד האלהים שם׃</seg>
          <seg id="b.1SA.5.12" type="verse">והאנשים אשר לא־מתו הכו [כ= בעפלים] [ק= בטחרים] ותעל שועת העיר השמים׃</seg>
        </div>
        <div id="b.1SA.6" type="chapter">
          <seg id="b.1SA.6.1" type="verse">ויהי ארון־יהוה בשדה פלשתים שבעה חדשים׃</seg>
          <seg id="b.1SA.6.2" type="verse">ויקראו פלשתים לכהנים ולקסמים לאמר מה־נעשה לארון יהוה הודענו במה נשלחנו למקומו׃</seg>
          <seg id="b.1SA.6.3" type="verse">ויאמרו אם־משלחים את־ארון אלהי ישראל אל־תשלחו אתו ריקם כי־השב תשיבו לו אשם אז תרפאו ונודע לכם למה לא־תסור ידו םכם׃</seg>
          <seg id="b.1SA.6.4" type="verse">ויאמרו מה האשם אשר נשיב לו ויאמרו מספר סרני פלשתים חמשה [כ= עפלי] [ק= טחרי] זהב וחמשה עכברי זהב כי־מגפה אחת לכלם ולסרניכם׃</seg>
          <seg id="b.1SA.6.5" type="verse">ועשיתם צלמי [כ= עפליכם] [ק= טחריכם] וצלמי עכבריכם המשחיתם את־הארץ ונתתם לאלהי ישראל כבוד אולי יקל את־ידו מעליכם ומעל אלהיכם ומעל ארצכם׃</seg>
          <seg id="b.1SA.6.6" type="verse">ולמה תכבדו את־לבבכם כאשר כבדו מצרים ופרעה את־לבם הלוא כאשר התעלל בהם וישלחום וילכו׃</seg>
          <seg id="b.1SA.6.7" type="verse">ועתה קחו ועשו עגלה חדשה אחת ושתי פרות עלות אשר לא־עלה עליהם על ואסרתם את־הפרות בעגלה והשיבתם בניהם מאחריהם הביתה׃</seg>
          <seg id="b.1SA.6.8" type="verse">ולקחתם את־ארון יהוה ונתתם אתו אל־העגלה ואת כלי הזהב אשר השבתם לו אשם תשימו בארגז מצדו ושלחתם אתו והלך׃</seg>
          <seg id="b.1SA.6.9" type="verse">וראיתם אם־דרך גבולו יעלה בית שמש הוא עשה לנו את־הרעה הגדולה הזאת ואם־לא וידענו כי לא ידו נגעה בנו מקרה הוא היה לנו׃</seg>
          <seg id="b.1SA.6.10" type="verse">ויעשו האנשים כן ויקחו שתי פרות עלות ויאסרום בעגלה ואת־בניהם כלו בבית׃</seg>
          <seg id="b.1SA.6.11" type="verse">וישמו את־ארון יהוה אל־העגלה ואת הארגז ואת עכברי הזהב ואת צלמי טחריהם׃</seg>
          <seg id="b.1SA.6.12" type="verse">וישרנה הפרות בדרך על־דרך בית שמש במסלה אחת הלכו הלך וגעו ולא־סרו ימין ושמאול וסרני פלשתים הלכים אחריהם עד־גבול בית שמש׃</seg>
          <seg id="b.1SA.6.13" type="verse">ובית שמש קצרים קציר־חטים בעמק וישאו את־עיניהם ויראו את־הארון וישמחו לראות׃</seg>
          <seg id="b.1SA.6.14" type="verse">והעגלה באה אל־שדה יהושע בית־השמשי ותעמד שם ושם אבן גדולה ויבקעו את־עצי העגלה ואת־הפרות העלו עלה ליהוה׃ ס</seg>
          <seg id="b.1SA.6.15" type="verse">והלוים הורידו את־ארון יהוה ואת־הארגז אשר־אתו אשר־בו כלי־זהב וישמו אל־האבן הגדולה ואנשי בית־שמש העלו עלות ויזבחו זבחים ביום ההוא ליהוה׃</seg>
          <seg id="b.1SA.6.16" type="verse">וחמשה סרני־פלשתים ראו וישבו עקרון ביום ההוא׃ ס</seg>
          <seg id="b.1SA.6.17" type="verse">ואלה טחרי הזהב אשר השיבו פלשתים אשם ליהוה לאשדוד אחד לעזה אחד לאשקלון אחד לגת אחד לעקרון אחד׃ ס</seg>
          <seg id="b.1SA.6.18" type="verse">ועכברי הזהב מספר כל־ערי פלשתים לחמשת הסרנים מעיר מבצר ועד כפר הפרזי ועד אבל הגדולה אשר הניחו עליה את ארון יהוה עד היום הזה בשדה יהושע בית־השמשי׃</seg>
          <seg id="b.1SA.6.19" type="verse">ויך באנשי בית־שמש כי ראו בארון יהוה ויך בעם שבעים איש חמשים אלף איש ויתאבלו העם כי־הכה יהוה בעם מכה גדולה׃</seg>
          <seg id="b.1SA.6.20" type="verse">ויאמרו אנשי בית־שמש מי יוכל לעמד לפני יהוה האלהים הקדוש הזה ואל־מי יעלה מעלינו׃ ס</seg>
          <seg id="b.1SA.6.21" type="verse">וישלחו מלאכים אל־יושבי קרית־יערים לאמר השבו פלשתים את־ארון יהוה רדו העלו אתו אליכם׃</seg>
        </div>
        <div id="b.1SA.7" type="chapter">
          <seg id="b.1SA.7.1" type="verse">ויבאו אנשי קרית יערים ויעלו את־ארון יהוה ויבאו אתו אל־בית אבינדב בגבעה ואת־אלעזר בנו קדשו לשמר את־ארון יהוה׃ ף</seg>
          <seg id="b.1SA.7.2" type="verse">ויהי מיום שבת הארון בקרית יערים וירבו הימים ויהיו עשרים שנה וינהו כל־בית ישראל אחרי יהוה׃ ס</seg>
          <seg id="b.1SA.7.3" type="verse">ויאמר שמואל אל־כל־בית ישראל לאמר אם־בכל־לבבכם אתם שבים אל־יהוה הסירו את־אלהי הנכר מתוככם והעשתרות והכינו לבבכם אל־יהוה ועבדהו לבדו ויצל אתכם מיד פלשתים׃</seg>
          <seg id="b.1SA.7.4" type="verse">ויסירו בני ישראל את־הבעלים ואת־העשתרת ויעבדו את־יהוה לבדו׃ ף</seg>
          <seg id="b.1SA.7.5" type="verse">ויאמר שמואל קבצו את־כל־ישראל המצפתה ואתפלל בעדכם אל־יהוה׃</seg>
          <seg id="b.1SA.7.6" type="verse">ויקבצו המצפתה וישאבו־מים וישפכו לפני יהוה ויצומו ביום ההוא ויאמרו שם חטאנו ליהוה וישפט שמואל את־בני ישראל במצפה׃</seg>
          <seg id="b.1SA.7.7" type="verse">וישמעו פלשתים כי־התקבצו בני־ישראל המצפתה ויעלו סרני־פלשתים אל־ישראל וישמעו בני ישראל ויראו מפני פלשתים׃</seg>
          <seg id="b.1SA.7.8" type="verse">ויאמרו בני־ישראל אל־שמואל אל־תחרש ממנו מזעק אל־יהוה אלהינו וישענו מיד פלשתים׃</seg>
          <seg id="b.1SA.7.9" type="verse">ויקח שמואל טלה חלב אחד [כ= ויעלה] [ק= ויעלהו] עולה כליל ליהוה ויזעק שמואל אל־יהוה בעד ישראל ויענהו יהוה׃</seg>
          <seg id="b.1SA.7.10" type="verse">ויהי שמואל מעלה העולה ופלשתים נגשו למלחמה בישראל וירעם יהוה בקול־גדול ביום ההוא על־פלשתים ויהםם וינגפו לפני ישראל׃</seg>
          <seg id="b.1SA.7.11" type="verse">ויצאו אנשי ישראל מן־המצפה וירדפו את־פלשתים ויכום עד־מתחת לבית כר׃</seg>
          <seg id="b.1SA.7.12" type="verse">ויקח שמואל אבן אחת וישם בין־המצפה ובין השן ויקרא את־שמה אבן העזר ויאמר עד־הנה עזרנו יהוה׃</seg>
          <seg id="b.1SA.7.13" type="verse">ויכנעו הפלשתים ולא־יספו עוד לבוא בגבול ישראל ותהי יד־יהוה בפלשתים כל ימי שמואל׃</seg>
          <seg id="b.1SA.7.14" type="verse">ותשבנה הערים אשר לקחו־פלשתים מאת ישראל לישראל מעקרון ועד־גת ואת־גבולן הציל ישראל מיד פלשתים ויהי שלום בין ישראל ובין האמרי׃</seg>
          <seg id="b.1SA.7.15" type="verse">וישפט שמואל את־ישראל כל ימי חייו׃</seg>
          <seg id="b.1SA.7.16" type="verse">והלך מדי שנה בשנה וסבב בית־אל והגלגל והמצפה ושפט את־ישראל את כל־המקומות האלה׃</seg>
          <seg id="b.1SA.7.17" type="verse">ותשבתו הרמתה כי־שם ביתו ושם שפט את־ישראל ויבן־שם מזבח ליהוה׃ ף</seg>
        </div>
        <div id="b.1SA.8" type="chapter">
          <seg id="b.1SA.8.1" type="verse">ויהי כאשר זקן שמואל וישם את־בניו שפטים לישראל׃</seg>
          <seg id="b.1SA.8.2" type="verse">ויהי שם־בנו הבכור יואל ושם משנהו אביה שפטים בבאר שבע׃</seg>
          <seg id="b.1SA.8.3" type="verse">ולא־הלכו בניו [כ= בדרכו] [ק= בדרכיו] ויטו אחרי הבצע ויקחו־שחד ויטו משפט׃ ף</seg>
          <seg id="b.1SA.8.4" type="verse">ויתקבצו כל זקני ישראל ויבאו אל־שמואל הרמתה׃</seg>
          <seg id="b.1SA.8.5" type="verse">ויאמרו אליו הנה אתה זקנת ובניך לא הלכו בדרכיך עתה שימה־לנו מלך לשפטנו ככל־הגוים׃</seg>
          <seg id="b.1SA.8.6" type="verse">וירע הדבר בעיני שמואל כאשר אמרו תנה־לנו מלך לשפטנו ויתפלל שמואל אל־יהוה׃ ף</seg>
          <seg id="b.1SA.8.7" type="verse">ויאמר יהוה אל־שמואל שמע בקול העם לכל אשר־יאמרו אליך כי לא אתך מאסו כי־אתי מאסו ממלך עליהם׃</seg>
          <seg id="b.1SA.8.8" type="verse">ככל־המעשים אשר־עשו מיום העלתי אתם ממצרים ועד־היום הזה ויעזבני ויעבדו אלהים אחרים כן המה עשים גם־לך׃</seg>
          <seg id="b.1SA.8.9" type="verse">ועתה שמע בקולם אך כי־העד תעיד בהם והגדת להם משפט המלך אשר ימלך עליהם׃ ס</seg>
          <seg id="b.1SA.8.10" type="verse">ויאמר שמואל את כל־דברי יהוה אל־העם השאלים מאתו מלך׃ ס</seg>
          <seg id="b.1SA.8.11" type="verse">ויאמר זה יהיה משפט המלך אשר ימלך עליכם את־בניכם יקח ושם לו במרכבתו ובפרשיו ורצו לפני מרכבתו׃</seg>
          <seg id="b.1SA.8.12" type="verse">ולשום לו שרי אלפים ושרי חמשים ולחרש חרישו ולקצר קצירו ולעשות כלי־מלחמתו וכלי רכבו׃</seg>
          <seg id="b.1SA.8.13" type="verse">ואת־בנותיכם יקח לרקחות ולטבחות ולאפות׃</seg>
          <seg id="b.1SA.8.14" type="verse">ואת־שדותיכם ואת־כרמיכם וזיתיכם הטובים יקח ונתן לעבדיו׃</seg>
          <seg id="b.1SA.8.15" type="verse">וזרעיכם וכרמיכם יעשר ונתן לסריסיו ולעבדיו׃</seg>
          <seg id="b.1SA.8.16" type="verse">ואת־עבדיכם ואת־שפחותיכם ואת־בחוריכם הטובים ואת־חמוריכם יקח ועשה למלאכתו׃</seg>
          <seg id="b.1SA.8.17" type="verse">צאנכם יעשר ואתם תהיו־לו לעבדים׃</seg>
          <seg id="b.1SA.8.18" type="verse">וזעקתם ביום ההוא מלפני מלככם אשר בחרתם לכם ולא־יענה יהוה אתכם ביום ההוא׃</seg>
          <seg id="b.1SA.8.19" type="verse">וימאנו העם לשמע בקול שמואל ויאמרו לא כי אם־מלך יהיה עלינו׃</seg>
          <seg id="b.1SA.8.20" type="verse">והיינו גם־אנחנו ככל־הגוים ושפטנו מלכנו ויצא לפנינו ונלחם את־מלחמתנו׃</seg>
          <seg id="b.1SA.8.21" type="verse">וישמע שמואל את כל־דברי העם וידברם באזני יהוה׃ ף</seg>
          <seg id="b.1SA.8.22" type="verse">ויאמר יהוה אל־שמואל שמע בקולם והמלכת להם מלך ויאמר שמואל אל־אנשי ישראל לכו איש לעירו׃ ף</seg>
        </div>
        <div id="b.1SA.9" type="chapter">
          <seg id="b.1SA.9.1" type="verse">ויהי־איש [כ= מבן]־[כ= ימין] [ק= מבנימין] ושמו קיש בן־אביאל בן־צרור בן־בכורת בן־אפיח בן־איש ימיני גבור חיל׃</seg>
          <seg id="b.1SA.9.2" type="verse">ולו־היה בן ושמו שאול בחור וטוב ואין איש מבני ישראל טוב ממנו משכמו ומעלה גבה מכל־העם׃</seg>
          <seg id="b.1SA.9.3" type="verse">ותאבדנה האתנות לקיש אבי שאול ויאמר קיש אל־שאול בנו קח־נא אתך את־אחד מהנערים וקום לך בקש את־האתנת׃</seg>
          <seg id="b.1SA.9.4" type="verse">ויעבר בהר־אפרים ויעבר בארץ־שלשה ולא מצאו ויעברו בארץ־שעלים ואין ויעבר בארץ־ימיני ולא מצאו׃</seg>
          <seg id="b.1SA.9.5" type="verse">המה באו בארץ צוף ושאול אמר לנערו אשר־עמו לכה ונשובה פן־יחדל אבי מן־האתנות ודאג לנו׃</seg>
          <seg id="b.1SA.9.6" type="verse">ויאמר לו הנה־נא איש־אלהים בעיר הזאת והאיש נכבד כל אשר־ידבר בוא יבוא עתה נלכה שם אולי יגיד לנו את־דרכנו אשר־הלכנו עליה׃</seg>
          <seg id="b.1SA.9.7" type="verse">ויאמר שאול לנערו והנה נלך ומה־נביא לאיש כי הלחם אזל מכלינו ותשורה אין־להביא לאיש האלהים מה אתנו׃</seg>
          <seg id="b.1SA.9.8" type="verse">ויסף הנער לענות את־שאול ויאמר הנה נמצא בידי רבע שקל כסף ונתתי לאיש האלהים והגיד לנו את־דרכנו׃</seg>
          <seg id="b.1SA.9.9" type="verse">לפנים בישראל כה־אמר האיש בלכתו לדרוש אלהים לכו ונלכה עד־הראה כי לנביא היום יקרא לפנים הראה׃</seg>
          <seg id="b.1SA.9.10" type="verse">ויאמר שאול לנערו טוב דברך לכה נלכה וילכו אל־העיר אשר־שם איש האלהים׃</seg>
          <seg id="b.1SA.9.11" type="verse">המה עלים במעלה העיר והמה מצאו נערות יצאות לשאב מים ויאמרו להן היש בזה הראה׃</seg>
          <seg id="b.1SA.9.12" type="verse">ותענינה אותם ותאמרנה יש הנה לפניך מהר עתה כי היום בא לעיר כי זבח היום לעם בבמה׃</seg>
          <seg id="b.1SA.9.13" type="verse">כבאכם העיר כן תמצאון אתו בטרם יעלה הבמתה לאכל כי לא־יאכל העם עד־באו כי־הוא יברך הזבח אחרי־כן יאכלו הקראים ועתה עלו כי־אתו כהיום תמצאון אתו׃</seg>
          <seg id="b.1SA.9.14" type="verse">ויעלו העיר המה באים בתוך העיר והנה שמואל יצא לקראתם לעלות הבמה׃ ס</seg>
          <seg id="b.1SA.9.15" type="verse">ויהוה גלה את־אזן שמואל יום אחד לפני בוא־שאול לאמר׃</seg>
          <seg id="b.1SA.9.16" type="verse">כעת מחר אשלח אליך איש מארץ בנימן ומשחתו לנגיד על־עמי ישראל והושיע את־עמי מיד פלשתים כי ראיתי את־עמי כי באה צעקתו אלי׃</seg>
          <seg id="b.1SA.9.17" type="verse">ושמואל ראה את־שאול ויהוה ענהו הנה האיש אשר אמרתי אליך זה יעצר בעמי׃</seg>
          <seg id="b.1SA.9.18" type="verse">ויגש שאול את־שמואל בתוך השער ויאמר הגידה־נא לי אי־זה בית הראה׃</seg>
          <seg id="b.1SA.9.19" type="verse">ויען שמואל את־שאול ויאמר אנכי הראה עלה לפני הבמה ואכלתם עמי היום ושלחתיך בבקר וכל אשר בלבבך אגיד לך׃</seg>
          <seg id="b.1SA.9.20" type="verse">ולאתנות האבדות לך היום שלשת הימים אל־תשם את־לבך להם כי נמצאו ולמי כל־חמדת ישראל הלוא לך ולכל בית אביך׃ ס</seg>
          <seg id="b.1SA.9.21" type="verse">ויען שאול ויאמר הלוא בן־ימיני אנכי מקטני שבטי ישראל ומשפחתי הצערה מכל־משפחות שבטי בנימן ולמה דברת אלי כדבר הזה׃ ס</seg>
          <seg id="b.1SA.9.22" type="verse">ויקח שמואל את־שאול ואת־נערו ויביאם לשכתה ויתן להם מקום בראש הקרואים והמה כשלשים איש׃</seg>
          <seg id="b.1SA.9.23" type="verse">ויאמר שמואל לטבח תנה את־המנה אשר נתתי לך אשר אמרתי אליך שים אתה עמך׃</seg>
          <seg id="b.1SA.9.24" type="verse">וירם הטבח את־השוק והעליה וישם לפני שאול ויאמר הנה הנשאר שים־לפניך אכל כי למועד שמור־לך לאמר העם קראתי ויאכל שאול עם־שמואל ביום ההוא׃</seg>
          <seg id="b.1SA.9.25" type="verse">וירדו מהבמה העיר וידבר עם־שאול על־הגג׃</seg>
          <seg id="b.1SA.9.26" type="verse">וישכמו ויהי כעלות השחר ויקרא שמואל אל־שאול [כ= הגג] [ק= הגגה] לאמר קומה ואשלחך ויקם שאול ויצאו שניהם הוא ושמואל החוצה׃</seg>
          <seg id="b.1SA.9.27" type="verse">המה יורדים בקצה העיר ושמואל אמר אל־שאול אמר לנער ויעבר לפנינו ויעבר ואתה עמד כיום ואשמיעך את־דבר אלהים׃ ף</seg>
        </div>
        <div id="b.1SA.10" type="chapter">
          <seg id="b.1SA.10.1" type="verse">ויקח שמואל את־פך השמן ויצק על־ראשו וישקהו ויאמר הלוא כי־משחך יהוה על־נחלתו לנגיד׃</seg>
          <seg id="b.1SA.10.2" type="verse">בלכתך היום מעמדי ומצאת שני אנשים עם־קברת רחל בגבול בנימן בצלצח ואמרו אליך נמצאו האתנות אשר הלכת לבקש והנה נטש אביך את־דברי האתנות ודאג לכם לאמר מה אעשה לבני׃</seg>
          <seg id="b.1SA.10.3" type="verse">וחלפת משם והלאה ובאת עד־אלון תבור ומצאוך שם שלשה אנשים עלים אל־האלהים בית־אל אחד נשא שלשה גדיים ואחד נשא שלשת ככרות לחם ואחד נשא נבל־יין׃</seg>
          <seg id="b.1SA.10.4" type="verse">ושאלו לך לשלום ונתנו לך שתי־לחם ולקחת מידם׃</seg>
          <seg id="b.1SA.10.5" type="verse">אחר כן תבוא גבעת האלהים אשר־שם נצבי פלשתים ויהי כבאך שם העיר ופגעת חבל נביאים ירדים מהבמה ולפניהם נבל ותף וחליל וכנור והמה מתנבאים׃</seg>
          <seg id="b.1SA.10.6" type="verse">וצלחה עליך רוח יהוה והתנבית עםם ונהפכת לאיש אחר׃</seg>
          <seg id="b.1SA.10.7" type="verse">והיה כי [כ= תבאינה] [ק= תבאנה] האתות האלה לך עשה לך אשר תמצא ידך כי האלהים עמך׃</seg>
          <seg id="b.1SA.10.8" type="verse">וירדת לפני הגלגל והנה אנכי ירד אליך להעלות עלות לזבח זבחי שלמים שבעת ימים תוחל עד־בואי אליך והודעתי לך את אשר תעשה׃</seg>
          <seg id="b.1SA.10.9" type="verse">והיה כהפנתו שכמו ללכת מעם שמואל ויהפך־לו אלהים לב אחר ויבאו כל־האתות האלה ביום ההוא׃ ס</seg>
          <seg id="b.1SA.10.10" type="verse">ויבאו שם הגבעתה והנה חבל־נבאים לקראתו ותצלח עליו רוח אלהים ויתנבא בתוכם׃</seg>
          <seg id="b.1SA.10.11" type="verse">ויהי כל־יודעו מאתמול שלשום ויראו והנה עם־נבאים נבא ויאמר העם איש אל־רעהו מה־זה היה לבן־קיש הגם שאול בנביאים׃</seg>
          <seg id="b.1SA.10.12" type="verse">ויען איש משם ויאמר ומי אביהם על־כן היתה למשל הגם שאול בנבאים׃</seg>
          <seg id="b.1SA.10.13" type="verse">ויכל מהתנבות ויבא הבמה׃</seg>
          <seg id="b.1SA.10.14" type="verse">ויאמר דוד שאול אליו ואל־נערו אן הלכתם ויאמר לבקש את־האתנות ונראה כי־אין ונבוא אל־שמואל׃</seg>
          <seg id="b.1SA.10.15" type="verse">ויאמר דוד שאול הגידה־נא לי מה־אמר לכם שמואל׃</seg>
          <seg id="b.1SA.10.16" type="verse">ויאמר שאול אל־דודו הגד הגיד לנו כי נמצאו האתנות ואת־דבר המלוכה לא־הגיד לו אשר אמר שמואל׃ ף</seg>
          <seg id="b.1SA.10.17" type="verse">ויצעק שמואל את־העם אל־יהוה המצפה׃</seg>
          <seg id="b.1SA.10.18" type="verse">ויאמר אל־בני ישראל ף כה־אמר יהוה אלהי ישראל אנכי העליתי את־ישראל ממצרים ואציל אתכם מיד מצרים ומיד כל־הממלכות הלחצים אתכם׃</seg>
          <seg id="b.1SA.10.19" type="verse">ואתם היום מאסתם את־אלהיכם אשר־הוא מושיע לכם מכל־רעותיכם וצרתיכם ותאמרו לו כי־מלך תשים עלינו ועתה התיצבו לפני יהוה לשבטיכם ולאלפיכם׃</seg>
          <seg id="b.1SA.10.20" type="verse">ויקרב שמואל את כל־שבטי ישראל וילכד שבט בנימן׃</seg>
          <seg id="b.1SA.10.21" type="verse">ויקרב את־שבט בנימן [כ= למשפחתו] [ק= למשפחתיו] ותלכד משפחת המטרי וילכד שאול בן־קיש ויבקשהו ולא נמצא׃</seg>
          <seg id="b.1SA.10.22" type="verse">וישאלו־עוד ביהוה הבא עוד הלם איש ס ויאמר יהוה הנה־הוא נחבא אל־הכלים׃</seg>
          <seg id="b.1SA.10.23" type="verse">וירצו ויקחהו משם ויתיצב בתוך העם ויגבה מכל־העם משכמו ומעלה׃</seg>
          <seg id="b.1SA.10.24" type="verse">ויאמר שמואל אל־כל־העם הראיתם אשר בחר־בו יהוה כי אין כמהו בכל־העם וירעו כל־העם ויאמרו יחי המלך׃ ף</seg>
          <seg id="b.1SA.10.25" type="verse">וידבר שמואל אל־העם את משפט המלכה ויכתב בספר וינח לפני יהוה וישלח שמואל את־כל־העם איש לביתו׃</seg>
          <seg id="b.1SA.10.26" type="verse">וגם־שאול הלך לביתו גבעתה וילכו עמו החיל אשר־נגע אלהים בלבם׃</seg>
          <seg id="b.1SA.10.27" type="verse">ובני בליעל אמרו מה־ישענו זה ויבזהו ולא־הביאו לו מנחה ויהי כמחריש׃ ף</seg>
        </div>
        <div id="b.1SA.11" type="chapter">
          <seg id="b.1SA.11.1" type="verse">ויעל נחש העמוני ויחן על־יבש גלעד ויאמרו כל־אנשי יביש אל־נחש כרת־לנו ברית ונעבדך׃</seg>
          <seg id="b.1SA.11.2" type="verse">ויאמר אליהם נחש העמוני בזאת אכרת לכם בנקור לכם כל־עין ימין ושמתיה חרפה על־כל־ישראל׃</seg>
          <seg id="b.1SA.11.3" type="verse">ויאמרו אליו זקני יביש הרף לנו שבעת ימים ונשלחה מלאכים בכל גבול ישראל ואם־אין מושיע אתנו ויצאנו אליך׃</seg>
          <seg id="b.1SA.11.4" type="verse">ויבאו המלאכים גבעת שאול וידברו הדברים באזני העם וישאו כל־העם את־קולם ויבכו׃</seg>
          <seg id="b.1SA.11.5" type="verse">והנה שאול בא אחרי הבקר מן־השדה ויאמר שאול מה־לעם כי יבכו ויספרו־לו את־דברי אנשי יביש׃</seg>
          <seg id="b.1SA.11.6" type="verse">ותצלח רוח־אלהים על־שאול [כ= בשמעו] [ק= כשמעו] את־הדברים האלה ויחר אפו מאד׃</seg>
          <seg id="b.1SA.11.7" type="verse">ויקח צמד בקר וינתחהו וישלח בכל־גבול ישראל ביד המלאכים לאמר אשר איננו יצא אחרי שאול ואחר שמואל כה יעשה לבקרו ויפל פחד־יהוה על־העם ויצאו כאיש אחד׃</seg>
          <seg id="b.1SA.11.8" type="verse">ויפקדם בבזק ויהיו בני־ישראל שלש מאות אלף ואיש יהודה שלשים אלף׃</seg>
          <seg id="b.1SA.11.9" type="verse">ויאמרו למלאכים הבאים כה תאמרון לאיש יביש גלעד מחר תהיה־לכם תשועה [כ= בחם] [ק= כחם] השמש ויבאו המלאכים ויגידו לאנשי יביש וישמחו׃</seg>
          <seg id="b.1SA.11.10" type="verse">ויאמרו אנשי יביש מחר נצא אליכם ועשיתם לנו ככל־הטוב בעיניכם׃ ס</seg>
          <seg id="b.1SA.11.11" type="verse">ויהי ממחרת וישם שאול את־העם שלשה ראשים ויבאו בתוך־המחנה באשמרת הבקר ויכו את־עמון עד־חם היום ויהי הנשארים ויפצו ולא נשארו־בם שנים יחד׃</seg>
          <seg id="b.1SA.11.12" type="verse">ויאמר העם אל־שמואל מי האמר שאול ימלך עלינו תנו האנשים ונמיתם׃</seg>
          <seg id="b.1SA.11.13" type="verse">ויאמר שאול לא־יומת איש ביום הזה כי היום עשה־יהוה תשועה בישראל׃ ס</seg>
          <seg id="b.1SA.11.14" type="verse">ויאמר שמואל אל־העם לכו ונלכה הגלגל ונחדש שם המלוכה׃</seg>
          <seg id="b.1SA.11.15" type="verse">וילכו כל־העם הגלגל וימלכו שם את־שאול לפני יהוה בגלגל ויזבחו־שם זבחים שלמים לפני יהוה וישמח שם שאול וכל־אנשי ישראל עד־מאד׃ ף</seg>
        </div>
        <div id="b.1SA.12" type="chapter">
          <seg id="b.1SA.12.1" type="verse">ויאמר שמואל אל־כל־ישראל הנה שמעתי בקלכם לכל אשר־אמרתם לי ואמליך עליכם מלך׃</seg>
          <seg id="b.1SA.12.2" type="verse">ועתה הנה המלך מתהלך לפניכם ואני זקנתי ושבתי ובני הנם אתכם ואני התהלכתי לפניכם מנערי עד־היום הזה׃</seg>
          <seg id="b.1SA.12.3" type="verse">הנני ענו בי נגד יהוה ונגד משיחו את־שור מי לקחתי וחמור מי לקחתי ואת־מי עשקתי את־מי רצותי ומיד־מי לקחתי כפר ואעלים עיני בו ואשיב לכם׃</seg>
          <seg id="b.1SA.12.4" type="verse">ויאמרו לא עשקתנו ולא רצותנו ולא־לקחת מיד־איש מאומה׃</seg>
          <seg id="b.1SA.12.5" type="verse">ויאמר אליהם עד יהוה בכם ועד משיחו היום הזה כי לא מצאתם בידי מאומה ויאמר עד׃ ף</seg>
          <seg id="b.1SA.12.6" type="verse">ויאמר שמואל אל־העם יהוה אשר עשה את־משה ואת־אהרן ואשר העלה את־אבתיכם מארץ מצרים׃</seg>
          <seg id="b.1SA.12.7" type="verse">ועתה התיצבו ואשפטה אתכם לפני יהוה את כל־צדקות יהוה אשר־עשה אתכם ואת־אבותיכם׃</seg>
          <seg id="b.1SA.12.8" type="verse">כאשר־בא יעקב מצרים ויזעקו אבותיכם אל־יהוה וישלח יהוה את־משה ואת־אהרן ויוציאו את־אבתיכם ממצרים וישבום במקום הזה׃</seg>
          <seg id="b.1SA.12.9" type="verse">וישכחו את־יהוה אלהיהם וימכר אתם ביד סיסרא שר־צבא חצור וביד־פלשתים וביד מלך מואב וילחמו בם׃</seg>
          <seg id="b.1SA.12.10" type="verse">ויזעקו אל־יהוה [כ= ויאמר] [ק= ויאמרו] חטאנו כי עזבנו את־יהוה ונעבד את־הבעלים ואת־העשתרות ועתה הצילנו מיד איבינו ונעבדך׃</seg>
          <seg id="b.1SA.12.11" type="verse">וישלח יהוה את־ירבעל ואת־בדן ואת־יפתח ואת־שמואל ויצל אתכם מיד איביכם מסביב ותשבו בטח׃</seg>
          <seg id="b.1SA.12.12" type="verse">ותראו כי־נחש מלך בני־עמון בא עליכם ותאמרו לי לא כי־מלך ימלך עלינו ויהוה אלהיכם מלככם׃</seg>
          <seg id="b.1SA.12.13" type="verse">ועתה הנה המלך אשר בחרתם אשר שאלתם והנה נתן יהוה עליכם מלך׃</seg>
          <seg id="b.1SA.12.14" type="verse">אם־תיראו את־יהוה ועבדתם אתו ושמעתם בקלו ולא תמרו את־פי יהוה והיתם גם־אתם וגם־המלך אשר מלך עליכם אחר יהוה אלהיכם׃</seg>
          <seg id="b.1SA.12.15" type="verse">ואם־לא תשמעו בקול יהוה ומריתם את־פי יהוה והיתה יד־יהוה בכם ובאבתיכם׃</seg>
          <seg id="b.1SA.12.16" type="verse">גם־עתה התיצבו וראו את־הדבר הגדול הזה אשר יהוה עשה לעיניכם׃</seg>
          <seg id="b.1SA.12.17" type="verse">הלוא קציר־חטים היום אקרא אל־יהוה ויתן קלות ומטר ודעו וראו כי־רעתכם רבה אשר עשיתם בעיני יהוה לשאול לכם מלך׃ ס</seg>
          <seg id="b.1SA.12.18" type="verse">ויקרא שמואל אל־יהוה ויתן יהוה קלת ומטר ביום ההוא ויירא כל־העם מאד את־יהוה ואת־שמואל׃</seg>
          <seg id="b.1SA.12.19" type="verse">ויאמרו כל־העם אל־שמואל התפלל בעד־עבדיך אל־יהוה אלהיך ואל־נמות כי־יספנו על־כל־חטאתינו רעה לשאל לנו מלך׃ ס</seg>
          <seg id="b.1SA.12.20" type="verse">ויאמר שמואל אל־העם אל־תיראו אתם עשיתם את כל־הרעה הזאת אך אל־תסורו מאחרי יהוה ועבדתם את־יהוה בכל־לבבכם׃</seg>
          <seg id="b.1SA.12.21" type="verse">ולא תסורו כי אחרי התהו אשר לא־יועילו ולא יצילו כי־תהו המה׃</seg>
          <seg id="b.1SA.12.22" type="verse">כי לא־יטש יהוה את־עמו בעבור שמו הגדול כי הואיל יהוה לעשות אתכם לו לעם׃</seg>
          <seg id="b.1SA.12.23" type="verse">גם אנכי חלילה לי מחטא ליהוה מחדל להתפלל בעדכם והוריתי אתכם בדרך הטובה והישרה׃</seg>
          <seg id="b.1SA.12.24" type="verse">אך יראו את־יהוה ועבדתם אתו באמת בכל־לבבכם כי ראו את אשר־הגדל עםכם׃</seg>
          <seg id="b.1SA.12.25" type="verse">ואם־הרע תרעו גם־אתם גם־מלככם תספו׃ ף</seg>
        </div>
        <div id="b.1SA.13" type="chapter">
          <seg id="b.1SA.13.1" type="verse">בן־שנה שאול במלכו ושתי שנים מלך על־ישראל׃</seg>
          <seg id="b.1SA.13.2" type="verse">ויבחר־לו שאול שלשת אלפים מישראל ויהיו עם־שאול אלפים במכמש ובהר בית־אל ואלף היו עם־יונתן בגבעת בנימין ויתר העם שלח איש לאהליו׃</seg>
          <seg id="b.1SA.13.3" type="verse">ויך יונתן את נציב פלשתים אשר בגבע וישמעו פלשתים ושאול תקע בשופר בכל־הארץ לאמר ישמעו העברים׃</seg>
          <seg id="b.1SA.13.4" type="verse">וכל־ישראל שמעו לאמר הכה שאול את־נציב פלשתים וגם־נבאש ישראל בפלשתים ויצעקו העם אחרי שאול הגלגל׃</seg>
          <seg id="b.1SA.13.5" type="verse">ופלשתים נאספו להלחם עם־ישראל שלשים אלף רכב וששת אלפים פרשים ועם כחול אשר על־שפת־הים לרב ויעלו ויחנו במכמש קדמת בית און׃</seg>
          <seg id="b.1SA.13.6" type="verse">ואיש ישראל ראו כי צר־לו כי נגש העם ויתחבאו העם במערות ובחוחים ובסלעים ובצרחים ובברות׃</seg>
          <seg id="b.1SA.13.7" type="verse">ועברים עברו את־הירדן ארץ גד וגלעד ושאול עודנו בגלגל וכל־העם חרדו אחריו׃</seg>
          <seg id="b.1SA.13.8" type="verse">[כ= וייחל] [ק= ויוחל] שבעת ימים למועד אשר שמואל ולא־בא שמואל הגלגל ויפץ העם מעליו׃</seg>
          <seg id="b.1SA.13.9" type="verse">ויאמר שאול הגשו אלי העלה והשלמים ויעל העלה׃</seg>
          <seg id="b.1SA.13.10" type="verse">ויהי ככלתו להעלות העלה והנה שמואל בא ויצא שאול לקראתו לברכו׃</seg>
          <seg id="b.1SA.13.11" type="verse">ויאמר שמואל מה עשית ויאמר שאול כי־ראיתי כי־נפץ העם מעלי ואתה לא־באת למועד הימים ופלשתים נאספים מכמש׃</seg>
          <seg id="b.1SA.13.12" type="verse">ואמר עתה ירדו פלשתים אלי הגלגל ופני יהוה לא חליתי ואתאפק ואעלה העלה׃ ס</seg>
          <seg id="b.1SA.13.13" type="verse">ויאמר שמואל אל־שאול נסכלת לא שמרת את־מצות יהוה אלהיך אשר צוך כי עתה הכין יהוה את־ממלכתך אל־ישראל עד־עולם׃</seg>
          <seg id="b.1SA.13.14" type="verse">ועתה ממלכתך לא־תקום בקש יהוה לו איש כלבבו ויצוהו יהוה לנגיד על־עמו כי לא שמרת את אשר־צוך יהוה׃ ף</seg>
          <seg id="b.1SA.13.15" type="verse">ויקם שמואל ויעל מן־הגלגל גבעת בנימן ויפקד שאול את־העם הנמצאים עמו כשש מאות איש׃</seg>
          <seg id="b.1SA.13.16" type="verse">ושאול ויונתן בנו והעם הנמצא עםם ישבים בגבע בנימן ופלשתים חנו במכמש׃</seg>
          <seg id="b.1SA.13.17" type="verse">ויצא המשחית ממחנה פלשתים שלשה ראשים הראש אחד יפנה אל־דרך עפרה אל־ארץ שועל׃</seg>
          <seg id="b.1SA.13.18" type="verse">והראש אחד יפנה דרך בית חרון והראש אחד יפנה דרך הגבול הנשקף על־גי הצבעים המדברה׃ ס</seg>
          <seg id="b.1SA.13.19" type="verse">וחרש לא ימצא בכל ארץ ישראל כי־[כ= אמר] [ק= אמרו] פלשתים פן יעשו העברים חרב או חנית׃</seg>
          <seg id="b.1SA.13.20" type="verse">וירדו כל־ישראל הפלשתים ללטוש איש את־מחרשתו ואת־אתו ואת־קרדמו ואת מחרשתו׃</seg>
          <seg id="b.1SA.13.21" type="verse">והיתה הפצירה פים למחרשת ולאתים ולשלש קלשון ולהקרדמים ולהציב הדרבן׃</seg>
          <seg id="b.1SA.13.22" type="verse">והיה ביום מלחמת ולא נמצא חרב וחנית ביד כל־העם אשר את־שאול ואת־יונתן ותמצא לשאול וליונתן בנו׃</seg>
          <seg id="b.1SA.13.23" type="verse">ויצא מצב פלשתים אל־מעבר מכמש׃ ס</seg>
        </div>
        <div id="b.1SA.14" type="chapter">
          <seg id="b.1SA.14.1" type="verse">ויהי היום ויאמר יונתן בן־שאול אל־הנער נשא כליו לכה ונעברה אל־מצב פלשתים אשר מעבר הלז ולאביו לא הגיד׃</seg>
          <seg id="b.1SA.14.2" type="verse">ושאול יושב בקצה הגבעה תחת הרמון אשר במגרון והעם אשר עמו כשש מאות איש׃</seg>
          <seg id="b.1SA.14.3" type="verse">ואחיה בן־אחטוב אחי איכבוד בן־פינחס בן־עלי כהן יהוה בשלו נשא אפוד והעם לא ידע כי הלך יונתן׃</seg>
          <seg id="b.1SA.14.4" type="verse">ובין המעברות אשר בקש יונתן לעבר על־מצב פלשתים שן־הסלע מהעבר מזה ושן־הסלע מהעבר מזה ושם האחד בוץץ ושם האחד סנה׃</seg>
          <seg id="b.1SA.14.5" type="verse">השן האחד מצוק מצפון מול מכמש והאחד מנגב מול גבע׃ ס</seg>
          <seg id="b.1SA.14.6" type="verse">ויאמר יהונתן אל־הנער נשא כליו לכה ונעברה אל־מצב הערלים האלה אולי יעשה יהוה לנו כי אין ליהוה מעצור להושיע ברב או במעט׃</seg>
          <seg id="b.1SA.14.7" type="verse">ויאמר לו נשא כליו עשה כל־אשר בלבבך נטה לך הנני עמך כלבבך׃ ס</seg>
          <seg id="b.1SA.14.8" type="verse">ויאמר יהונתן הנה אנחנו עברים אל־האנשים ונגלינו אליהם׃</seg>
          <seg id="b.1SA.14.9" type="verse">אם־כה יאמרו אלינו דמו* עד־הגיענו אליכם ועמדנו תחתינו ולא נעלה אליהם׃</seg>
          <seg id="b.1SA.14.10" type="verse">ואם־כה יאמרו עלו עלינו ועלינו כי־נתנם יהוה בידנו וזה־לנו האות׃</seg>
          <seg id="b.1SA.14.11" type="verse">ויגלו שניהם אל־מצב פלשתים ויאמרו פלשתים הנה עברים יצאים מן־החרים אשר התחבאו־שם׃</seg>
          <seg id="b.1SA.14.12" type="verse">ויענו אנשי המצבה את־יונתן ואת־נשא כליו ויאמרו עלו אלינו ונודיעה אתכם דבר ף ויאמר יונתן אל־נשא כליו עלה אחרי כי־נתנם יהוה ביד ישראל׃</seg>
          <seg id="b.1SA.14.13" type="verse">ויעל יונתן על־ידיו ועל־רגליו ונשא כליו אחריו ויפלו לפני יונתן ונשא כליו ממותת אחריו׃</seg>
          <seg id="b.1SA.14.14" type="verse">ותהי המכה הראשנה אשר הכה יונתן ונשא כליו כעשרים איש כבחצי מענה צמד שדה׃</seg>
          <seg id="b.1SA.14.15" type="verse">ותהי חרדה במחנה בשדה ובכל־העם המצב והמשחית חרדו גם־המה ותרגז הארץ ותהי לחרדת אלהים׃</seg>
          <seg id="b.1SA.14.16" type="verse">ויראו הצפים לשאול בגבעת בנימן והנה ההמון נמוג וילך והלם׃ ף</seg>
          <seg id="b.1SA.14.17" type="verse">ויאמר שאול לעם אשר אתו פקדו־נא וראו מי הלך מעמנו ויפקדו והנה אין יונתן ונשא כליו׃</seg>
          <seg id="b.1SA.14.18" type="verse">ויאמר שאול לאחיה הגישה ארון האלהים כי־היה ארון האלהים ביום ההוא ובני ישראל׃</seg>
          <seg id="b.1SA.14.19" type="verse">ויהי עד דבר שאול אל־הכהן וההמון אשר במחנה פלשתים וילך הלוך ורב ף ויאמר שאול אל־הכהן אסף ידך׃</seg>
          <seg id="b.1SA.14.20" type="verse">ויזעק שאול וכל־העם אשר אתו ויבאו עד־המלחמה והנה היתה חרב איש ברעהו מהומה גדולה מאד׃</seg>
          <seg id="b.1SA.14.21" type="verse">והעברים היו לפלשתים כאתמול שלשום אשר עלו עםם במחנה סביב וגם־המה להיות עם־ישראל אשר עם־שאול ויונתן׃</seg>
          <seg id="b.1SA.14.22" type="verse">וכל איש ישראל המתחבאים בהר־אפרים שמעו כי־נסו פלשתים וידבקו גם־המה אחריהם במלחמה׃</seg>
          <seg id="b.1SA.14.23" type="verse">ויושע יהוה ביום ההוא את־ישראל והמלחמה עברה את־בית און׃</seg>
          <seg id="b.1SA.14.24" type="verse">ואיש־ישראל נגש ביום ההוא ויאל שאול את־העם לאמר ארור האיש אשר־יאכל לחם עד־הערב ונקמתי מאיבי ולא טעם כל־העם לחם׃ ס</seg>
          <seg id="b.1SA.14.25" type="verse">וכל־הארץ באו ביער ויהי דבש על־פני השדה׃</seg>
          <seg id="b.1SA.14.26" type="verse">ויבא העם אל־היער והנה הלך דבש ואין־משיג ידו אל־פיו כי־ירא העם את־השבעה׃</seg>
          <seg id="b.1SA.14.27" type="verse">ויונתן לא־שמע בהשביע אביו את־העם וישלח את־קצה המטה אשר בידו ויטבל אותה ביערת הדבש וישב ידו אל־פיו [כ= ותראנה] [ק= ותארנה] עיניו׃</seg>
          <seg id="b.1SA.14.28" type="verse">ויען איש מהעם ויאמר השבע השביע אביך את־העם לאמר ארור האיש אשר־יאכל לחם היום ויעף העם׃</seg>
          <seg id="b.1SA.14.29" type="verse">ויאמר יונתן עכר אבי את־הארץ ראו־נא כי־ארו עיני כי טעמתי מעט דבש הזה׃</seg>
          <seg id="b.1SA.14.30" type="verse">אף כי לוא אכל אכל היום העם משלל איביו אשר מצא כי עתה לא־רבתה מכה בפלשתים׃</seg>
          <seg id="b.1SA.14.31" type="verse">ויכו ביום ההוא בפלשתים ממכמש אילנה ויעף העם מאד׃</seg>
          <seg id="b.1SA.14.32" type="verse">[כ= ויעש] [ק= ויעט] העם אל־[כ= שלל] [ק= השלל] ויקחו צאן ובקר ובני בקר וישחטו־ארצה ויאכל העם על־הדם׃</seg>
          <seg id="b.1SA.14.33" type="verse">ויגידו לשאול לאמר הנה העם חטאים ליהוה לאכל על־הדם ויאמר בגדתם גלו־אלי היום אבן גדולה׃</seg>
          <seg id="b.1SA.14.34" type="verse">ויאמר שאול פצו בעם ואמרתם להם הגישו אלי איש שורו ואיש שיהו ושחטתם בזה ואכלתם ולא־תחטאו ליהוה לאכל אל־הדם ויגשו כל־העם איש שורו בידו הלילה וישחטו־שם׃</seg>
          <seg id="b.1SA.14.35" type="verse">ויבן שאול מזבח ליהוה אתו החל לבנות מזבח ליהוה׃ ף</seg>
          <seg id="b.1SA.14.36" type="verse">ויאמר שאול נרדה אחרי פלשתים לילה ונבזה בהם עד־אור הבקר ולא־נשאר בהם איש ויאמרו כל־הטוב בעיניך עשה ס ויאמר הכהן נקרבה הלם אל־האלהים׃</seg>
          <seg id="b.1SA.14.37" type="verse">וישאל שאול באלהים הארד אחרי פלשתים התתנם ביד ישראל ולא ענהו ביום ההוא׃</seg>
          <seg id="b.1SA.14.38" type="verse">ויאמר שאול גשו הלם כל פנות העם ודעו וראו במה היתה החטאת הזאת היום׃</seg>
          <seg id="b.1SA.14.39" type="verse">כי חי־יהוה המושיע את־ישראל כי אם־ישנו ביונתן בני כי מות ימות ואין ענהו מכל־העם׃</seg>
          <seg id="b.1SA.14.40" type="verse">ויאמר אל־כל־ישראל אתם תהיו לעבר אחד ואני ויונתן בני נהיה לעבר אחד ויאמרו העם אל־שאול הטוב בעיניך עשה׃ ס</seg>
          <seg id="b.1SA.14.41" type="verse">ויאמר שאול אל־יהוה אלהי ישראל הבה תמים וילכד יונתן ושאול והעם יצאו׃</seg>
          <seg id="b.1SA.14.42" type="verse">ויאמר שאול הפילו ביני ובין יונתן בני וילכד יונתן׃</seg>
          <seg id="b.1SA.14.43" type="verse">ויאמר שאול אל־יונתן הגידה לי מה עשיתה ויגד־לו יונתן ויאמר טעם טעמתי בקצה המטה אשר־בידי מעט דבש הנני אמות׃</seg>
          <seg id="b.1SA.14.44" type="verse">ויאמר שאול כה־יעשה אלהים וכה יוסף כי־מות תמות יונתן׃</seg>
          <seg id="b.1SA.14.45" type="verse">ויאמר העם אל־שאול היונתן ימות אשר עשה הישועה הגדולה הזאת בישראל חלילה חי־יהוה אם־יפל משערת ראשו ארצה כי־עם־אלהים עשה היום הזה ויפדו העם את־יונתן ולא־מת׃ ס</seg>
          <seg id="b.1SA.14.46" type="verse">ויעל שאול מאחרי פלשתים ופלשתים הלכו למקוםם׃</seg>
          <seg id="b.1SA.14.47" type="verse">ושאול לכד המלוכה על־ישראל וילחם סביב בכל־איביו במואב ובבני־עמון ובאדום ובמלכי צובה ובפלשתים ובכל אשר־יפנה ירשיע׃</seg>
          <seg id="b.1SA.14.48" type="verse">ויעש חיל ויך את־עמלק ויצל את־ישראל מיד שסהו׃ ס</seg>
          <seg id="b.1SA.14.49" type="verse">ויהיו בני שאול יונתן וישוי ומלכי־שוע ושם שתי בנתיו שם הבכירה מרב ושם הקטנה מיכל׃</seg>
          <seg id="b.1SA.14.50" type="verse">ושם אשת שאול אחינעם בת־אחימעץ ושם שר־צבאו אבינר בן־נר דוד שאול׃</seg>
          <seg id="b.1SA.14.51" type="verse">וקיש אבי־שאול ונר אבי־אבנר בן־אביאל׃ ס</seg>
          <seg id="b.1SA.14.52" type="verse">ותהי המלחמה חזקה על־פלשתים כל ימי שאול וראה שאול כל־איש גבור וכל־בן־חיל ויאספהו אליו׃ ס</seg>
        </div>
        <div id="b.1SA.15" type="chapter">
          <seg id="b.1SA.15.1" type="verse">ויאמר שמואל אל־שאול אתי שלח יהוה למשחך למלך על־עמו על־ישראל ועתה שמע לקול דברי יהוה׃ ס</seg>
          <seg id="b.1SA.15.2" type="verse">כה אמר יהוה צבאות פקדתי את אשר־עשה עמלק לישראל אשר־שם לו בדרך בעלתו ממצרים׃</seg>
          <seg id="b.1SA.15.3" type="verse">עתה לך והכיתה את־עמלק והחרמתם את־כל־אשר־לו ולא תחמל עליו והמתה מאיש עד־אשה מעלל ועד־יונק משור ועד־שה מגמל ועד־חמור׃ ס</seg>
          <seg id="b.1SA.15.4" type="verse">וישמע שאול את־העם ויפקדם בטלאים מאתים אלף רגלי ועשרת אלפים את־איש יהודה׃</seg>
          <seg id="b.1SA.15.5" type="verse">ויבא שאול עד־עיר עמלק וירב בנחל׃</seg>
          <seg id="b.1SA.15.6" type="verse">ויאמר שאול אל־הקיני לכו סרו* רדו מתוך עמלקי פן־אספך עמו ואתה עשיתה חסד עם־כל־בני ישראל בעלותם ממצרים ויסר קיני מתוך עמלק׃</seg>
          <seg id="b.1SA.15.7" type="verse">ויך שאול את־עמלק מחוילה בואך שור אשר על־פני מצרים׃</seg>
          <seg id="b.1SA.15.8" type="verse">ויתפש את־אגג מלך־עמלק חי ואת־כל־העם החרים לפי־חרב׃</seg>
          <seg id="b.1SA.15.9" type="verse">ויחמל שאול והעם על־אגג ועל־מיטב הצאן והבקר והמשנים ועל־הכרים ועל־כל־הטוב ולא אבו החריםם וכל־המלאכה נמבזה ונמס אתה החרימו׃ ף</seg>
          <seg id="b.1SA.15.10" type="verse">ויהי דבר־יהוה אל־שמואל לאמר׃</seg>
          <seg id="b.1SA.15.11" type="verse">נחמתי כי־המלכתי את־שאול למלך כי־שב מאחרי ואת־דברי לא הקים ויחר לשמואל ויזעק אל־יהוה כל־הלילה׃</seg>
          <seg id="b.1SA.15.12" type="verse">וישכם שמואל לקראת שאול בבקר ויגד לשמואל לאמר בא־שאול הכרמלה והנה מציב לו יד ויסב ויעבר וירד הגלגל׃</seg>
          <seg id="b.1SA.15.13" type="verse">ויבא שמואל אל־שאול ויאמר לו שאול ברוך אתה ליהוה הקימתי את־דבר יהוה׃</seg>
          <seg id="b.1SA.15.14" type="verse">ויאמר שמואל ומה קול־הצאן הזה באזני וקול הבקר אשר אנכי שמע׃</seg>
          <seg id="b.1SA.15.15" type="verse">ויאמר שאול מעמלקי הביאום אשר חמל העם על־מיטב הצאן והבקר למען זבח ליהוה אלהיך ואת־היותר החרמנו׃ ס</seg>
          <seg id="b.1SA.15.16" type="verse">ויאמר שמואל אל־שאול הרף ואגידה לך את אשר דבר יהוה אלי הלילה [כ= ויאמרו] [ק= ויאמר] לו דבר׃ ס</seg>
          <seg id="b.1SA.15.17" type="verse">ויאמר שמואל הלוא אם־קטן אתה בעיניך ראש שבטי ישראל אתה וימשחך יהוה למלך על־ישראל׃</seg>
          <seg id="b.1SA.15.18" type="verse">וישלחך יהוה בדרך ויאמר לך והחרמתה את־החטאים את־עמלק ונלחמת בו עד כלותם אתם׃</seg>
          <seg id="b.1SA.15.19" type="verse">ולמה לא־שמעת בקול יהוה ותעט אל־השלל ותעש הרע בעיני יהוה׃ ס</seg>
          <seg id="b.1SA.15.20" type="verse">ויאמר שאול אל־שמואל אשר שמעתי בקול יהוה ואלך בדרך אשר־שלחני יהוה ואביא את־אגג מלך עמלק ואת־עמלק החרמתי׃</seg>
          <seg id="b.1SA.15.21" type="verse">ויקח העם מהשלל צאן ובקר ראשית החרם לזבח ליהוה אלהיך בגלגל׃</seg>
          <seg id="b.1SA.15.22" type="verse">ויאמר שמואל החפץ ליהוה בעלות וזבחים כשמע בקול יהוה הנה שמע מזבח טוב להקשיב מחלב אילים׃</seg>
          <seg id="b.1SA.15.23" type="verse">כי חטאת־קסם מרי ואון ותרפים הפצר יען מאסת את־דבר יהוה וימאסך ממלך׃ ס</seg>
          <seg id="b.1SA.15.24" type="verse">ויאמר שאול אל־שמואל חטאתי כי־עברתי את־פי־יהוה ואת־דבריך כי יראתי את־העם ואשמע בקולם׃</seg>
          <seg id="b.1SA.15.25" type="verse">ועתה שא נא את־חטאתי ושוב עמי ואשתחוה ליהוה׃</seg>
          <seg id="b.1SA.15.26" type="verse">ויאמר שמואל אל־שאול לא אשוב עמך כי מאסתה את־דבר יהוה וימאסך יהוה מהיות מלך על־ישראל׃ ס</seg>
          <seg id="b.1SA.15.27" type="verse">ויסב שמואל ללכת ויחזק בכנף־מעילו ויקרע׃</seg>
          <seg id="b.1SA.15.28" type="verse">ויאמר אליו שמואל קרע יהוה את־ממלכות ישראל מעליך היום ונתנה לרעך הטוב ממך׃</seg>
          <seg id="b.1SA.15.29" type="verse">וגם נצח ישראל לא ישקר ולא ינחם כי לא אדם הוא להנחם׃</seg>
          <seg id="b.1SA.15.30" type="verse">ויאמר חטאתי עתה כבדני נא נגד זקני־עמי ונגד ישראל ושוב עמי והשתחויתי ליהוה אלהיך׃</seg>
          <seg id="b.1SA.15.31" type="verse">וישב שמואל אחרי שאול וישתחו שאול ליהוה׃ ס</seg>
          <seg id="b.1SA.15.32" type="verse">ויאמר שמואל הגישו אלי את־אגג מלך עמלק וילך אליו אגג מעדנת ויאמר אגג אכן סר מר־המות׃ ס</seg>
          <seg id="b.1SA.15.33" type="verse">ויאמר שמואל כאשר שכלה נשים חרבך כן־תשכל מנשים אמך וישסף שמואל את־אגג לפני יהוה בגלגל׃ ס</seg>
          <seg id="b.1SA.15.34" type="verse">וילך שמואל הרמתה ושאול עלה אל־ביתו גבעת שאול׃</seg>
          <seg id="b.1SA.15.35" type="verse">ולא־יסף שמואל לראות את־שאול עד־יום מותו כי־התאבל שמואל אל־שאול ויהוה נחם כי־המליך את־שאול על־ישראל׃ ף</seg>
        </div>
        <div id="b.1SA.16" type="chapter">
          <seg id="b.1SA.16.1" type="verse">ויאמר יהוה אל־שמואל עד־מתי אתה מתאבל אל־שאול ואני מאסתיו ממלך על־ישראל מלא קרנך שמן ולך אשלחך אל־ישי בית־הלחמי כי־ראיתי בבניו לי מלך׃</seg>
          <seg id="b.1SA.16.2" type="verse">ויאמר שמואל איך אלך ושמע שאול והרגני ס ויאמר יהוה עגלת בקר תקח בידך ואמרת לזבח ליהוה באתי׃</seg>
          <seg id="b.1SA.16.3" type="verse">וקראת לישי בזבח ואנכי אודיעך את אשר־תעשה ומשחת לי את אשר־אמר אליך׃</seg>
          <seg id="b.1SA.16.4" type="verse">ויעש שמואל את אשר דבר יהוה ויבא בית לחם ויחרדו זקני העיר לקראתו ויאמר שלם בואך׃</seg>
          <seg id="b.1SA.16.5" type="verse">ויאמר שלום לזבח ליהוה באתי התקדשו ובאתם אתי בזבח ויקדש את־ישי ואת־בניו ויקרא להם לזבח׃</seg>
          <seg id="b.1SA.16.6" type="verse">ויהי בבואם וירא את־אליאב ויאמר אך נגד יהוה משיחו׃</seg>
          <seg id="b.1SA.16.7" type="verse">ויאמר יהוה אל־שמואל אל־תבט אל־מראהו ואל־גבה קומתו כי מאסתיהו כי לא אשר יראה האדם כי האדם יראה לעינים ויהוה יראה ללבב׃</seg>
          <seg id="b.1SA.16.8" type="verse">ויקרא ישי אל־אבינדב ויעברהו לפני שמואל ויאמר גם־בזה לא־בחר יהוה׃</seg>
          <seg id="b.1SA.16.9" type="verse">ויעבר ישי שמה ויאמר גם־בזה לא־בחר יהוה׃</seg>
          <seg id="b.1SA.16.10" type="verse">ויעבר ישי שבעת בניו לפני שמואל ויאמר שמואל אל־ישי לא־בחר יהוה באלה׃</seg>
          <seg id="b.1SA.16.11" type="verse">ויאמר שמואל אל־ישי התמו הנערים ויאמר עוד שאר הקטן והנה רעה בצאן ויאמר שמואל אל־ישי שלחה וקחנו כי לא־נסב עד־באו פה׃</seg>
          <seg id="b.1SA.16.12" type="verse">וישלח ויביאהו והוא אדמוני עם־יפה עינים וטוב ראי ף ויאמר יהוה קום משחהו כי־זה הוא׃</seg>
          <seg id="b.1SA.16.13" type="verse">ויקח שמואל את־קרן השמן וימשח אתו בקרב אחיו ותצלח רוח־יהוה אל־דוד מהיום ההוא ומעלה ויקם שמואל וילך הרמתה׃ ס</seg>
          <seg id="b.1SA.16.14" type="verse">ורוח יהוה סרה מעם שאול ובעתתו רוח־רעה מאת יהוה׃</seg>
          <seg id="b.1SA.16.15" type="verse">ויאמרו עבדי־שאול אליו הנה־נא רוח־אלהים רעה מבעתך׃</seg>
          <seg id="b.1SA.16.16" type="verse">יאמר־נא אדננו עבדיך לפניך יבקשו איש ידע מנגן בכנור והיה בהיות עליך רוח־אלהים רעה ונגן בידו וטוב לך׃ ף</seg>
          <seg id="b.1SA.16.17" type="verse">ויאמר שאול אל־עבדיו ראו־נא לי איש מיטיב לנגן והביאותם אלי׃</seg>
          <seg id="b.1SA.16.18" type="verse">ויען אחד מהנערים ויאמר הנה ראיתי בן לישי בית הלחמי ידע נגן וגבור חיל ואיש מלחמה ונבון דבר ואיש תאר ויהוה עמו׃</seg>
          <seg id="b.1SA.16.19" type="verse">וישלח שאול מלאכים אל־ישי ויאמר שלחה אלי את־דוד בנך אשר בצאן׃</seg>
          <seg id="b.1SA.16.20" type="verse">ויקח ישי חמור לחם ונאד יין וגדי עזים אחד וישלח ביד־דוד בנו אל־שאול׃</seg>
          <seg id="b.1SA.16.21" type="verse">ויבא דוד אל־שאול ויעמד לפניו ויאהבהו מאד ויהי־לו נשא כלים׃</seg>
          <seg id="b.1SA.16.22" type="verse">וישלח שאול אל־ישי לאמר יעמד־נא דוד לפני כי־מצא חן בעיני׃</seg>
          <seg id="b.1SA.16.23" type="verse">והיה בהיות רוח־אלהים אל־שאול ולקח דוד את־הכנור ונגן בידו ורוח לשאול וטוב לו וסרה מעליו רוח הרעה׃ ף</seg>
        </div>
        <div id="b.1SA.17" type="chapter">
          <seg id="b.1SA.17.1" type="verse">ויאספו פלשתים את־מחניהם למלחמה ויאספו שכה אשר ליהודה ויחנו בין־שוכה ובין־עזקה באפס דמים׃</seg>
          <seg id="b.1SA.17.2" type="verse">ושאול ואיש־ישראל נאספו ויחנו בעמק האלה ויערכו מלחמה לקראת פלשתים׃</seg>
          <seg id="b.1SA.17.3" type="verse">ופלשתים עמדים אל־ההר מזה וישראל עמדים אל־ההר מזה והגיא ביניהם׃</seg>
          <seg id="b.1SA.17.4" type="verse">ויצא איש־הבנים ממחנות פלשתים גלית שמו מגת גבהו שש אמות וזרת׃</seg>
          <seg id="b.1SA.17.5" type="verse">וכובע נחשת על־ראשו ושריון קשקשים הוא לבוש ומשקל השריון חמשת־אלפים שקלים נחשת׃</seg>
          <seg id="b.1SA.17.6" type="verse">ומצחת נחשת על־רגליו וכידון נחשת בין כתפיו׃</seg>
          <seg id="b.1SA.17.7" type="verse">[כ= וחץ] [ק= ועץ] חניתו כמנור ארגים ולהבת חניתו שש־מאות שקלים ברזל ונשא הצנה הלך לפניו׃</seg>
          <seg id="b.1SA.17.8" type="verse">ויעמד ויקרא אל־מערכת ישראל ויאמר להם למה תצאו לערך מלחמה הלוא אנכי הפלשתי ואתם עבדים לשאול ברו־לכם איש וירד אלי׃</seg>
          <seg id="b.1SA.17.9" type="verse">אם־יוכל להלחם אתי והכני והיינו לכם לעבדים ואם־אני אוכל־לו והכיתיו והייתם לנו לעבדים ועבדתם אתנו׃</seg>
          <seg id="b.1SA.17.10" type="verse">ויאמר הפלשתי אני חרפתי את־מערכות ישראל היום הזה תנו־לי איש ונלחמה יחד׃</seg>
          <seg id="b.1SA.17.11" type="verse">וישמע שאול וכל־ישראל את־דברי הפלשתי האלה ויחתו ויראו מאד׃ ף</seg>
          <seg id="b.1SA.17.12" type="verse">ודוד בן־איש אפרתי הזה מבית לחם יהודה ושמו ישי ולו שמנה בנים והאיש בימי שאול זקן בא באנשים׃</seg>
          <seg id="b.1SA.17.13" type="verse">וילכו שלשת בני־ישי הגדלים הלכו אחרי־שאול למלחמה ושם שלשת בניו אשר הלכו במלחמה אליאב הבכור ומשנהו אבינדב והשלשי שמה׃</seg>
          <seg id="b.1SA.17.14" type="verse">ודוד הוא הקטן ושלשה הגדלים הלכו אחרי שאול׃ ס</seg>
          <seg id="b.1SA.17.15" type="verse">ודוד הלך ושב מעל שאול לרעות את־צאן אביו בית־לחם׃</seg>
          <seg id="b.1SA.17.16" type="verse">ויגש הפלשתי השכם והערב ויתיצב ארבעים יום׃ ף</seg>
          <seg id="b.1SA.17.17" type="verse">ויאמר ישי לדוד בנו קח־נא לאחיך איפת הקליא הזה ועשרה לחם הזה והרץ המחנה לאחיך׃</seg>
          <seg id="b.1SA.17.18" type="verse">ואת עשרת חרצי החלב האלה תביא לשר־האלף ואת־אחיך תפקד לשלום ואת־ערבתם תקח׃</seg>
          <seg id="b.1SA.17.19" type="verse">ושאול והמה וכל־איש ישראל בעמק האלה נלחמים עם־פלשתים׃</seg>
          <seg id="b.1SA.17.20" type="verse">וישכם דוד בבקר ויטש את־הצאן על־שמר וישא וילך כאשר צוהו ישי ויבא המעגלה והחיל היצא אל־המערכה והרעו במלחמה׃</seg>
          <seg id="b.1SA.17.21" type="verse">ותערך ישראל ופלשתים מערכה לקראת מערכה׃</seg>
          <seg id="b.1SA.17.22" type="verse">ויטש דוד את־הכלים מעליו על־יד שומר הכלים וירץ המערכה ויבא וישאל לאחיו לשלום׃</seg>
          <seg id="b.1SA.17.23" type="verse">והוא מדבר עםם והנה איש הבנים עולה גלית הפלשתי שמו מגת [כ= ממערות] [ק= ממערכות] פלשתים וידבר כדברים האלה וישמע דוד׃</seg>
          <seg id="b.1SA.17.24" type="verse">וכל איש ישראל בראותם את־האיש וינסו מפניו וייראו מאד׃</seg>
          <seg id="b.1SA.17.25" type="verse">ויאמר איש ישראל הראיתם האיש העלה הזה כי לחרף את־ישראל עלה והיה האיש אשר־יכנו יעשרנו המלך עשר גדול ואת־בתו יתן־לו ואת בית אביו יעשה חפשי בישראל׃</seg>
          <seg id="b.1SA.17.26" type="verse">ויאמר דוד אל־האנשים העמדים עמו לאמר מה־יעשה לאיש אשר יכה את־הפלשתי הלז והסיר חרפה מעל ישראל כי מי הפלשתי הערל הזה כי חרף מערכות אלהים חיים׃</seg>
          <seg id="b.1SA.17.27" type="verse">ויאמר לו העם כדבר הזה לאמר כה יעשה לאיש אשר יכנו׃</seg>
          <seg id="b.1SA.17.28" type="verse">וישמע אליאב אחיו הגדול בדברו אל־האנשים ויחר־אף אליאב בדוד ויאמר למה־זה ירדת ועל־מי נטשת מעט הצאן ההנה במדבר אני ידעתי את־זדנך ואת רע לבבך כי למען ראות המלחמה ירדת׃</seg>
          <seg id="b.1SA.17.29" type="verse">ויאמר דוד מה עשיתי עתה הלוא דבר הוא׃</seg>
          <seg id="b.1SA.17.30" type="verse">ויסב מאצלו אל־מול אחר ויאמר כדבר הזה וישבהו העם דבר כדבר הראשון׃</seg>
          <seg id="b.1SA.17.31" type="verse">וישמעו הדברים אשר דבר דוד ויגדו לפני־שאול ויקחהו׃</seg>
          <seg id="b.1SA.17.32" type="verse">ויאמר דוד אל־שאול אל־יפל לב־אדם עליו עבדך ילך ונלחם עם־הפלשתי הזה׃</seg>
          <seg id="b.1SA.17.33" type="verse">ויאמר שאול אל־דוד לא תוכל ללכת אל־הפלשתי הזה להלחם עמו כי־נער אתה והוא איש מלחמה מנעריו׃ ס</seg>
          <seg id="b.1SA.17.34" type="verse">ויאמר דוד אל־שאול רעה היה עבדך לאביו בצאן ובא הארי ואת־הדוב ונשא שה מהעדר׃</seg>
          <seg id="b.1SA.17.35" type="verse">ויצאתי אחריו והכתיו והצלתי מפיו ויקם עלי והחזקתי בזקנו והכתיו והמיתיו׃</seg>
          <seg id="b.1SA.17.36" type="verse">גם את־הארי גם־הדוב הכה עבדך והיה הפלשתי הערל הזה כאחד מהם כי חרף מערכת אלהים חיים׃ ס</seg>
          <seg id="b.1SA.17.37" type="verse">ויאמר דוד יהוה אשר הצלני מיד הארי ומיד הדב הוא יצילני מיד הפלשתי הזה ס ויאמר שאול אל־דוד לך ויהוה יהיה עמך׃</seg>
          <seg id="b.1SA.17.38" type="verse">וילבש שאול את־דוד מדיו ונתן קובע נחשת על־ראשו וילבש אתו שריון׃</seg>
          <seg id="b.1SA.17.39" type="verse">ויחגר דוד את־חרבו מעל למדיו ויאל ללכת כי לא־נסה ויאמר דוד אל־שאול לא אוכל ללכת באלה כי לא נסיתי ויסרם דוד מעליו׃</seg>
          <seg id="b.1SA.17.40" type="verse">ויקח מקלו בידו ויבחר־לו חמשה חלקי־אבנים מן־הנחל וישם אתם בכלי הרעים אשר־לו ובילקוט וקלעו בידו ויגש אל־הפלשתי׃</seg>
          <seg id="b.1SA.17.41" type="verse">וילך הפלשתי הלך וקרב אל־דוד והאיש נשא הצנה לפניו׃</seg>
          <seg id="b.1SA.17.42" type="verse">ויבט הפלשתי ויראה את־דוד ויבזהו כי־היה נער ואדמני עם־יפה מראה׃</seg>
          <seg id="b.1SA.17.43" type="verse">ויאמר הפלשתי אל־דוד הכלב אנכי כי־אתה בא־אלי במקלות ויקלל הפלשתי את־דוד באלהיו׃</seg>
          <seg id="b.1SA.17.44" type="verse">ויאמר הפלשתי אל־דוד לכה אלי ואתנה את־בשרך לעוף השמים ולבהמת השדה׃ ס</seg>
          <seg id="b.1SA.17.45" type="verse">ויאמר דוד אל־הפלשתי אתה בא אלי בחרב ובחנית ובכידון ואנכי בא־אליך בשם יהוה צבאות אלהי מערכות ישראל אשר חרפת׃</seg>
          <seg id="b.1SA.17.46" type="verse">היום הזה יסגרך יהוה בידי והכיתך והסרתי את־ראשך מעליך ונתתי פגר מחנה פלשתים היום הזה לעוף השמים ולחית הארץ וידעו כל־הארץ כי יש אלהים לישראל׃</seg>
          <seg id="b.1SA.17.47" type="verse">וידעו כל־הקהל הזה כי־לא בחרב ובחנית יהושיע יהוה כי ליהוה המלחמה ונתן אתכם בידנו׃</seg>
          <seg id="b.1SA.17.48" type="verse">והיה כי־קם הפלשתי וילך ויקרב לקראת דוד וימהר דוד וירץ המערכה לקראת הפלשתי׃</seg>
          <seg id="b.1SA.17.49" type="verse">וישלח דוד את־ידו אל־הכלי ויקח משם אבן ויקלע ויך את־הפלשתי אל־מצחו ותטבע האבן במצחו ויפל על־פניו ארצה׃</seg>
          <seg id="b.1SA.17.50" type="verse">ויחזק דוד מן־הפלשתי בקלע ובאבן ויך את־הפלשתי וימיתהו וחרב אין ביד־דוד׃</seg>
          <seg id="b.1SA.17.51" type="verse">וירץ דוד ויעמד אל־הפלשתי ויקח את־חרבו וישלפה מתערה וימתתהו ויכרת־בה את־ראשו ויראו הפלשתים כי־מת גבורם וינסו׃</seg>
          <seg id="b.1SA.17.52" type="verse">ויקמו אנשי ישראל ויהודה וירעו וירדפו את־הפלשתים עד־בואך גיא ועד שערי עקרון ויפלו חללי פלשתים בדרך שערים ועד־גת ועד־עקרון׃</seg>
          <seg id="b.1SA.17.53" type="verse">וישבו בני ישראל מדלק אחרי פלשתים וישסו את־מחניהם׃</seg>
          <seg id="b.1SA.17.54" type="verse">ויקח דוד את־ראש הפלשתי ויבאהו ירושלם ואת־כליו שם באהלו׃ ס</seg>
          <seg id="b.1SA.17.55" type="verse">וכראות שאול את־דוד יצא לקראת הפלשתי אמר אל־אבנר שר הצבא בן־מי־זה הנער אבנר ויאמר אבנר חי־נפשך המלך אם־ידעתי׃</seg>
          <seg id="b.1SA.17.56" type="verse">ויאמר המלך שאל אתה בן־מי־זה העלם׃ ס</seg>
          <seg id="b.1SA.17.57" type="verse">וכשוב דוד מהכות את־הפלשתי ויקח אתו אבנר ויבאהו לפני שאול וראש הפלשתי בידו׃</seg>
          <seg id="b.1SA.17.58" type="verse">ויאמר אליו שאול בן־מי אתה הנער ויאמר דוד בן־עבדך ישי בית הלחמי׃</seg>
        </div>
        <div id="b.1SA.18" type="chapter">
          <seg id="b.1SA.18.1" type="verse">ויהי ככלתו לדבר אל־שאול ונפש יהונתן נקשרה בנפש דוד [כ= ויאהבו] [ק= ויאהבהו] יהונתן כנפשו׃</seg>
          <seg id="b.1SA.18.2" type="verse">ויקחהו שאול ביום ההוא ולא נתנו לשוב בית אביו׃</seg>
          <seg id="b.1SA.18.3" type="verse">ויכרת יהונתן ודוד ברית באהבתו אתו כנפשו׃</seg>
          <seg id="b.1SA.18.4" type="verse">ויתפשט יהונתן את־המעיל אשר עליו ויתנהו לדוד ומדיו ועד־חרבו ועד־קשתו ועד־חגרו׃</seg>
          <seg id="b.1SA.18.5" type="verse">ויצא דוד בכל אשר ישלחנו שאול ישכיל וישמהו שאול על אנשי המלחמה וייטב בעיני כל־העם וגם בעיני עבדי שאול׃ ף</seg>
          <seg id="b.1SA.18.6" type="verse">ויהי בבואם בשוב דוד מהכות את־הפלשתי ותצאנה הנשים מכל־ערי ישראל [כ= לשור] [ק= לשיר] והמחלות לקראת שאול המלך בתפים בשמחה ובשלשים׃</seg>
          <seg id="b.1SA.18.7" type="verse">ותענינה הנשים המשחקות ותאמרן הכה שאול [כ= באלפו] [ק= באלפיו] ודוד ברבבתיו׃</seg>
          <seg id="b.1SA.18.8" type="verse">ויחר לשאול מאד וירע בעיניו הדבר הזה ויאמר נתנו לדוד רבבות ולי נתנו האלפים ועוד לו אך המלוכה׃</seg>
          <seg id="b.1SA.18.9" type="verse">ויהי שאול [כ= עון] [ק= עוין] את־דוד מהיום ההוא והלאה׃ ס</seg>
          <seg id="b.1SA.18.10" type="verse">ויהי ממחרת ותצלח רוח אלהים רעה אל־שאול ויתנבא בתוך־הבית ודוד מנגן בידו כיום ביום והחנית ביד־שאול׃</seg>
          <seg id="b.1SA.18.11" type="verse">ויטל שאול את־החנית ויאמר אכה בדוד ובקיר ויסב דוד מפניו פעמים׃</seg>
          <seg id="b.1SA.18.12" type="verse">וירא שאול מלפני דוד כי־היה יהוה עמו ומעם שאול סר׃</seg>
          <seg id="b.1SA.18.13" type="verse">ויסרהו שאול מעמו וישמהו לו שר־אלף ויצא ויבא לפני העם׃ ף</seg>
          <seg id="b.1SA.18.14" type="verse">ויהי דוד לכל־דרכוק משכיל ויהוה עמו׃</seg>
          <seg id="b.1SA.18.15" type="verse">וירא שאול אשר־הוא משכיל מאד ויגר מפניו׃</seg>
          <seg id="b.1SA.18.16" type="verse">וכל־ישראל ויהודה אהב את־דוד כי־הוא יוצא ובא לפניהם׃ ף</seg>
          <seg id="b.1SA.18.17" type="verse">ויאמר שאול אל־דוד הנה בתי הגדולה מרב אתה אתן־לך לאשה אך היה־לי לבן־חיל והלחם מלחמות יהוה ושאול אמר אל־תהי ידי בו ותהי־בו יד־פלשתים׃ ס</seg>
          <seg id="b.1SA.18.18" type="verse">ויאמר דוד אל־שאול מי אנכי ומי חיי משפחת אבי בישראל כי־אהיה חתן למלך׃</seg>
          <seg id="b.1SA.18.19" type="verse">ויהי בעת תת את־מרב בת־שאול לדוד והיא נתנה לעדריאל המחלתי לאשה׃</seg>
          <seg id="b.1SA.18.20" type="verse">ותאהב מיכל בת־שאול את־דוד ויגדו לשאול וישר הדבר בעיניו׃</seg>
          <seg id="b.1SA.18.21" type="verse">ויאמר שאול אתננה לו ותהי־לו למוקש ותהי־בו יד־פלשתים ויאמר שאול אל־דוד בשתים תתחתן בי היום׃</seg>
          <seg id="b.1SA.18.22" type="verse">ויצו שאול את־עבדוק דברו אל־דוד בלט לאמר הנה חפץ בך המלך וכל־עבדיו אהבוך ועתה התחתן במלך׃</seg>
          <seg id="b.1SA.18.23" type="verse">וידברו עבדי שאול באזני דוד את־הדברים האלה ויאמר דוד הנקלה בעיניכם התחתן במלך ואנכי איש־רש ונקלה׃</seg>
          <seg id="b.1SA.18.24" type="verse">ויגדו עבדי שאול לו לאמר כדברים האלה דבר דוד׃ ף</seg>
          <seg id="b.1SA.18.25" type="verse">ויאמר שאול כה־תאמרו לדוד אין־חפץ למלך במהר כי במאה ערלות פלשתים להנקם באיבי המלך ושאול חשב להפיל את־דוד ביד־פלשתים׃</seg>
          <seg id="b.1SA.18.26" type="verse">ויגדו עבדיו לדוד את־הדברים האלה וישר הדבר בעיני דוד להתחתן במלך ולא מלאו הימים׃</seg>
          <seg id="b.1SA.18.27" type="verse">ויקם דוד וילך הוא ואנשיו ויך בפלשתים מאתים איש ויבא דוד את־ערלתיהם וימלאום למלך להתחתן במלך ויתן־לו שאול את־מיכל בתו לאשה׃ ס</seg>
          <seg id="b.1SA.18.28" type="verse">וירא שאול וידע כי יהוה עם־דוד ומיכל בת־שאול אהבתהו׃</seg>
          <seg id="b.1SA.18.29" type="verse">ויאסף שאול לרא מפני דוד עוד ויהי שאול איב את־דוד כל־הימים׃ ס</seg>
          <seg id="b.1SA.18.30" type="verse">ויצאו שרי פלשתים ויהי מדי צאתם שכל דוד מכל עבדי שאול וייקר שמו מאד׃ ס</seg>
        </div>
        <div id="b.1SA.19" type="chapter">
          <seg id="b.1SA.19.1" type="verse">וידבר שאול אל־יונתן בנו ואל־כל־עבדיו להמית את־דוד ויהונתן בן־שאול חפץ בדוד מאד׃</seg>
          <seg id="b.1SA.19.2" type="verse">ויגד יהונתן לדוד לאמר מבקש שאול אבי להמיתך ועתה השמר־נא בבקר וישבת בסתר ונחבאת׃</seg>
          <seg id="b.1SA.19.3" type="verse">ואני אצא ועמדתי ליד־אבי בשדה אשר אתה שם ואני אדבר בך אל־אבי וראיתי מה והגדתי לך׃ ס</seg>
          <seg id="b.1SA.19.4" type="verse">וידבר יהונתן בדוד טוב אל־שאול אביו ויאמר אליו אל־יחטא המלך בעבדו בדוד כי לוא חטא לך וכי מעשיו טוב־לך מאד׃</seg>
          <seg id="b.1SA.19.5" type="verse">וישם את־נפשו בכפו ויך את־הפלשתי ויעש יהוה תשועה גדולה לכל־ישראל ראית ותשמח ולמה תחטא בדם נקי להמית את־דוד חנם׃</seg>
          <seg id="b.1SA.19.6" type="verse">וישמע שאול בקול יהונתן וישבע שאול חי־יהוה אם־יומת׃</seg>
          <seg id="b.1SA.19.7" type="verse">ויקרא יהונתן לדוד ויגד־לו יהונתן את כל־הדברים האלה ויבא יהונתן את־דוד אל־שאול ויהי לפניו כאתמול שלשום׃ ס</seg>
          <seg id="b.1SA.19.8" type="verse">ותוסף המלחמה להיות ויצא דוד וילחם בפלשתים ויך בהם מכה גדולה וינסו מפניו׃</seg>
          <seg id="b.1SA.19.9" type="verse">ותהי רוח יהוה רעה אל־שאול והוא בביתו יושב וחניתו בידו ודוד מנגן ביד׃</seg>
          <seg id="b.1SA.19.10" type="verse">ויבקש שאול להכות בחנית בדוד ובקיר ויפטר מפני שאול ויך את־החנית בקיר ודוד נס וימלט בלילה הוא׃ ף</seg>
          <seg id="b.1SA.19.11" type="verse">וישלח שאול מלאכים אל־בית דוד לשמרו ולהמיתו בבקר ותגד לדוד מיכל אשתו לאמר אם־אינך ממלט את־נפשך הלילה מחר אתה מומת׃</seg>
          <seg id="b.1SA.19.12" type="verse">ותרד מיכל את־דוד בעד החלון וילך ויברח וימלט׃</seg>
          <seg id="b.1SA.19.13" type="verse">ותקח מיכל את־התרפים ותשם אל־המטה ואת כביר העזים שמה מראשתיו ותכס בבגד׃ ס</seg>
          <seg id="b.1SA.19.14" type="verse">וישלח שאול מלאכים לקחת את־דוד ותאמר חלה הוא׃ ף</seg>
          <seg id="b.1SA.19.15" type="verse">וישלח שאול את־המלאכים לראות את־דוד לאמר העלו אתו במטה אלי להמתו׃</seg>
          <seg id="b.1SA.19.16" type="verse">ויבאו המלאכים והנה התרפים אל־המטה וכביר העזים מראשתיו׃</seg>
          <seg id="b.1SA.19.17" type="verse">ויאמר שאול אל־מיכל למה ככה רמיתני ותשלחי את־איבי וימלט ותאמר מיכל אל־שאול הוא־אמר אלי שלחני למה אמיתך׃</seg>
          <seg id="b.1SA.19.18" type="verse">ודוד ברח וימלט ויבא אל־שמואל הרמתה ויגד־לו את כל־אשר עשה־לו שאול וילך הוא ושמואל וישבו [כ= בנוית] [ק= בניות]׃</seg>
          <seg id="b.1SA.19.19" type="verse">ויגד לשאול לאמר הנה דוד [כ= בנוית] [ק= בניות] ברמה׃</seg>
          <seg id="b.1SA.19.20" type="verse">וישלח שאול מלאכים לקחת את־דוד וירא את־להקת הנביאים נבאים ושמואל עמד נצב עליהם ותהי על־מלאכי שאול רוח אלהים ויתנבאו גם־המה׃</seg>
          <seg id="b.1SA.19.21" type="verse">ויגדו לשאול וישלח מלאכים אחרים ויתנבאו גם־המה ויסף שאול וישלח מלאכים שלשים ויתנבאו גם־המה׃</seg>
          <seg id="b.1SA.19.22" type="verse">וילך גם־הוא הרמתה ויבא עד־בור הגדול אשר בשכו וישאל ויאמר איפה שמואל ודוד ויאמר הנה [כ= בנוית] [ק= בניות] ברמה׃</seg>
          <seg id="b.1SA.19.23" type="verse">וילך שם אל־[כ= נוית] [ק= ניות] ברמה ותהי עליו גם־הוא רוח אלהים וילך הלוך ויתנבא עד־באו [כ= בנוית] [ק= בניות] ברמה׃</seg>
          <seg id="b.1SA.19.24" type="verse">ויפשט גם־הוא בגדיו ויתנבא גם־הוא לפני שמואל ויפל ערם כל־היום ההוא וכל־הלילה על־כן יאמרו הגם שאול בנביאם׃ ף</seg>
        </div>
        <div id="b.1SA.20" type="chapter">
          <seg id="b.1SA.20.1" type="verse">ויברח דוד [כ= מנוות] [ק= מניות] ברמה ויבא ויאמר לפני יהונתן מה עשיתי מה־עוני ומה־חטאתי לפני אביך כי מבקש את־נפשי׃</seg>
          <seg id="b.1SA.20.2" type="verse">ויאמר לו חלילה לא תמות הנה [כ= לו] [ק= לא]־[כ= עשה] [ק= יעשה] אבי דבר גדול או דבר קטן ולא יגלה את־אזני ומדוע יסתיר אבי ממני את־הדבר הזה אין זאת׃</seg>
          <seg id="b.1SA.20.3" type="verse">וישבע עוד דוד ויאמר ידע ידע אביך כי־מצאתי חן בעיניך ויאמר אל־ידע־זאת יהונתן פן־יעצב ואולם חי־יהוה וחי נפשך כי כפשע ביני ובין המות׃</seg>
          <seg id="b.1SA.20.4" type="verse">ויאמר יהונתן אל־דוד מה־תאמר נפשך ואעשה־לך׃ ף</seg>
          <seg id="b.1SA.20.5" type="verse">ויאמר דוד אל־יהונתן הנה־חדש מחר ואנכי ישב־אשב עם־המלך לאכול ושלחתני ונסתרתי בשדה עד הערב השלשית׃</seg>
          <seg id="b.1SA.20.6" type="verse">אם־פקד יפקדני אביך ואמרת נשאל נשאל ממני דוד לרוץ בית־לחם עירו כי זבח הימים שם לכל־המשפחה׃</seg>
          <seg id="b.1SA.20.7" type="verse">אם־כה יאמר טוב שלום לעבדך ואם־חרה יחרה לו דע כי־כלתה הרעה מעמו׃</seg>
          <seg id="b.1SA.20.8" type="verse">ועשית חסד על־עבדך כי בברית יהוה הבאת את־עבדך עמך ואם־יש־בי עון המיתני אתה ועד־אביך למה־זה תביאני׃ ף</seg>
          <seg id="b.1SA.20.9" type="verse">ויאמר יהונתן חלילה לך כי אם־ידע אדע כי־כלתה הרעה מעם אבי לבוא עליך ולא אתה אגיד לך׃ ס</seg>
          <seg id="b.1SA.20.10" type="verse">ויאמר דוד אל־יהונתן מי יגיד לי או מה־יענך אביך קשה׃ ס</seg>
          <seg id="b.1SA.20.11" type="verse">ויאמר יהונתן אל־דוד לכה ונצא השדה ויצאו שניהם השדה׃ ס</seg>
          <seg id="b.1SA.20.12" type="verse">ויאמר יהונתן אל־דוד יהוה אלהי ישראל כי־אחקר את־אבי כעת מחר השלשית והנה־טוב אל־דוד ולא־אז אשלח אליך וגליתי את־אזנך׃</seg>
          <seg id="b.1SA.20.13" type="verse">כה־יעשה יהוה ליהונתן וכה יסיף כי־ייטב אל־אבי את־הרעה עליך וגליתי את־אזנך ושלחתיך והלכת לשלום ויהי יהוה עמך כאשר היה עם־אבי׃</seg>
          <seg id="b.1SA.20.14" type="verse">ולא אם־עודני חי ולא־תעשה עמדי חסד יהוה ולא אמות׃</seg>
          <seg id="b.1SA.20.15" type="verse">ולא־תכרת את־חסדך מעם ביתי עד־עולם ולא בהכרת יהוה את־איבי דוד איש מעל פני האדמה׃</seg>
          <seg id="b.1SA.20.16" type="verse">ויכרת יהונתן עם־בית דוד ובקש יהוה מיד איבי דוד׃</seg>
          <seg id="b.1SA.20.17" type="verse">ויוסף יהונתן להשביע את־דוד באהבתו אתו כי־אהבת נפשו אהבו׃ ס</seg>
          <seg id="b.1SA.20.18" type="verse">ויאמר־לו יהונתן מחר חדש ונפקדת כי יפקד מושבך׃</seg>
          <seg id="b.1SA.20.19" type="verse">ושלשת תרד מאד ובאת אל־המקום אשר־נסתרת שם ביום המעשה וישבת אצל האבן האזל׃</seg>
          <seg id="b.1SA.20.20" type="verse">ואני שלשת החצים צדה אורה לשלח־לי למטרה׃</seg>
          <seg id="b.1SA.20.21" type="verse">והנה אשלח את־הנער לך מצא את־החצים אם־אמר אמר לנער הנה החצים ממך והנה קחנו ובאה כי־שלום לך ואין דבר חי־יהוה׃</seg>
          <seg id="b.1SA.20.22" type="verse">ואם־כה אמר לעלם הנה החצים ממך והלאה לך כי שלחך יהוה׃</seg>
          <seg id="b.1SA.20.23" type="verse">והדבר אשר דברנו אני ואתה הנה יהוה ביני ובינך עד־עולם׃ ס</seg>
          <seg id="b.1SA.20.24" type="verse">ויסתר דוד בשדה ויהי החדש וישב המלך [כ= על] [ק= אל]־הלחם לאכול׃</seg>
          <seg id="b.1SA.20.25" type="verse">וישב המלך על־מושבו כפעם בפעם אל־מושב הקיר ויקם יהונתן וישב אבנר מצד שאול ויפקד מקום דוד׃</seg>
          <seg id="b.1SA.20.26" type="verse">ולא־דבר שאול מאומה ביום ההוא כי אמר מקרה הוא בלתי טהור הוא כי־לא טהור׃ ס</seg>
          <seg id="b.1SA.20.27" type="verse">ויהי ממחרת החדש השני ויפקד מקום דוד ס ויאמר שאול אל־יהונתן בנו מדוע לא־בא בן־ישי גם־תמול גם־היום אל־הלחם׃</seg>
          <seg id="b.1SA.20.28" type="verse">ויען יהונתן את־שאול נשאל נשאל דוד מעמדי עד־בית לחם׃</seg>
          <seg id="b.1SA.20.29" type="verse">ויאמר שלחני נא כי זבח משפחה לנו בעיר והוא צוה־לי אחי ועתה אם־מצאתי חן בעיניך אמלטה נא ואראה את־אחי על־כן לא־בא אל־שלחן המלך׃ ס</seg>
          <seg id="b.1SA.20.30" type="verse">ויחר־אף שאול ביהונתן ויאמר לו בן־נעות המרדות הלוא ידעתי כי־בחר אתה לבן־ישי לבשתך ולבשת ערות אמך׃</seg>
          <seg id="b.1SA.20.31" type="verse">כי כל־הימים אשר בן־ישי חי על־האדמה לא תכון אתה ומלכותך ועתה שלח וקח אתו אלי כי בן־מות הוא׃ ס</seg>
          <seg id="b.1SA.20.32" type="verse">ויען יהונתן את־שאול אביו ויאמר אליו למה יומת מה עשה׃</seg>
          <seg id="b.1SA.20.33" type="verse">ויטל שאול את־החנית עליו להכתו וידע יהונתן כי־כלה היא מעם אביו להמית את־דוד׃ ס</seg>
          <seg id="b.1SA.20.34" type="verse">ויקם יהונתן מעם השלחן בחרי־אף ולא־אכל ביום־החדש השני לחם כי נעצב אל־דוד כי הכלמו אביו׃ ס</seg>
          <seg id="b.1SA.20.35" type="verse">ויהי בבקר ויצא יהונתן השדה למועד דוד ונער קטן עמו׃</seg>
          <seg id="b.1SA.20.36" type="verse">ויאמר לנערו רץ מצא נא את־החצים אשר אנכי מורה הנער רץ והוא־ירה החצי להעברו׃</seg>
          <seg id="b.1SA.20.37" type="verse">ויבא הנער עד־מקום החצי אשר ירה יהונתן ויקרא יהונתן אחרי הנער ויאמר הלוא החצי ממך והלאה׃</seg>
          <seg id="b.1SA.20.38" type="verse">ויקרא יהונתן אחרי הנער מהרה חושה אל־תעמד וילקט נער יהונתן את־[כ= החצי] [ק= החצים] ויבא אל־אדניו׃</seg>
          <seg id="b.1SA.20.39" type="verse">והנער לא־ידע מאומה אך יהונתן ודוד ידעו את־הדבר׃</seg>
          <seg id="b.1SA.20.40" type="verse">ויתן יהונתן את־כליו אל־הנער אשר־לו ויאמר לו לך הביא העיר׃</seg>
          <seg id="b.1SA.20.41" type="verse">הנער בא ודוד קם מאצל הנגב ויפל לאפיו ארצה וישתחו שלש פעמים וישקו איש את־רעהו ויבכו איש את־רעהו עד־דוד הגדיל׃</seg>
          <seg id="b.1SA.20.42" type="verse">ויאמר יהונתן לדוד לך לשלום אשר נשבענו שנינו אנחנו בשם יהוה לאמר יהוה יהיה ביני ובינך ובין זרעי ובין זרעך עד־עולם׃ ף</seg>
        </div>
        <div id="b.1SA.21" type="chapter">
          <seg id="b.1SA.21.1" type="verse">ויקם וילך ויהונתן בא העיר׃</seg>
          <seg id="b.1SA.21.2" type="verse">ויבא דוד נבה אל־אחימלך הכהן ויחרד אחימלך לקראת דוד ויאמר לו מדוע אתה לבדך ואיש אין אתך׃</seg>
          <seg id="b.1SA.21.3" type="verse">ויאמר דוד לאחימלך הכהן המלך צוני דבר ויאמר אלי איש אל־ידע מאומה את־הדבר אשר־אנכי שלחך ואשר צויתך ואת־הנערים יודעתי אל־מקום פלני אלמוני׃</seg>
          <seg id="b.1SA.21.4" type="verse">ועתה מה־יש תחת־ידך חמשה־לחם תנה בידי או הנמצא׃</seg>
          <seg id="b.1SA.21.5" type="verse">ויען הכהן את־דוד ויאמר אין־לחם חל אל־תחת ידי כי־אם־לחם קדש יש אם־נשמרו הנערים אך מאשה׃ ף</seg>
          <seg id="b.1SA.21.6" type="verse">ויען דוד את־הכהן ויאמר לו כי אם־אשה עצרה־לנו כתמול שלשם בצאתי ויהיו כלי־הנערים קדש והוא דרך חל ואף כי היום יקדש בכלי׃</seg>
          <seg id="b.1SA.21.7" type="verse">ויתן־לו הכהן קדש כי לא־היה שם לחם כי־אם־לחם הפנים המוסרים מלפני יהוה לשום לחם חם ביום הלקחו׃</seg>
          <seg id="b.1SA.21.8" type="verse">ושם איש מעבדי שאול ביום ההוא נעצר לפני יהוה ושמו דאג האדמי אביר הרעים אשר לשאול׃</seg>
          <seg id="b.1SA.21.9" type="verse">ויאמר דוד לאחימלך ואין יש־פה תחת־ידך חנית או־חרב כי גם־חרבי וגם־כלי לא־לקחתי בידי כי־היה דבר־המלך נחוץ׃ ס</seg>
          <seg id="b.1SA.21.10" type="verse">ויאמר הכהן חרב גלית הפלשתי אשר־הכית בעמק האלה הנה־היא לוטה בשמלה אחרי האפוד אם־אתה תקח־לך קח כי אין אחרת זולתה בזה ויאמר דוד אין כמוה תננה לי׃</seg>
          <seg id="b.1SA.21.11" type="verse">ויקם דוד ויברח ביום־ההוא מפני שאול ויבא אל־אכיש מלך גת׃</seg>
          <seg id="b.1SA.21.12" type="verse">ויאמרו עבדי אכיש אליו הלוא־זה דוד מלך הארץ הלוא לזה יענו במחלות לאמר הכה שאול [כ= באלפו] [ק= באלפיו] ודוד [כ= ברבבתו] [ק= ברבבתיו]׃</seg>
          <seg id="b.1SA.21.13" type="verse">וישם דוד את־הדברים האלה בלבבו וירא מאד מפני אכיש מלך־גת׃</seg>
          <seg id="b.1SA.21.14" type="verse">וישנו את־טעמו בעיניהם ויתהלל בידם [כ= ויתו] [ק= ויתיו] על־דלתות השער ויורד רירו אל־זקנו׃</seg>
          <seg id="b.1SA.21.15" type="verse">ויאמר אכיש אל־עבדיו הנה תראו איש משתגע למה תביאו אתו אלי׃</seg>
          <seg id="b.1SA.21.16" type="verse">חסר משגעים אני כי־הבאתם את־זה להשתגע עלי הזה יבוא אל־ביתי׃ ס</seg>
        </div>
        <div id="b.1SA.22" type="chapter">
          <seg id="b.1SA.22.1" type="verse">וילך דוד משם וימלט אל־מערת עדלם וישמעו אחיו וכל־בית אביו וירדו אליו שמה׃</seg>
          <seg id="b.1SA.22.2" type="verse">ויתקבצו אליו כל־איש מצוק וכל־איש אשר־לו נשא וכל־איש מר־נפש ויהי עליהם לשר ויהיו עמו כארבע מאות איש׃</seg>
          <seg id="b.1SA.22.3" type="verse">וילך דוד משם מצפה מואב ויאמר אל־מלך מואב יצא־נא אבי ואמי אתכם עד אשר אדע מה־יעשה־לי אלהים׃</seg>
          <seg id="b.1SA.22.4" type="verse">וינחם את־פני מלך מואב וישבו עמו כל־ימי היות־דוד במצודה׃ ס</seg>
          <seg id="b.1SA.22.5" type="verse">ויאמר גד הנביא אל־דוד לא תשב במצודה לך ובאת־לך ארץ יהודה וילך דוד ויבא יער חרת׃ ס</seg>
          <seg id="b.1SA.22.6" type="verse">וישמע שאול כי נודע דוד ואנשים אשר אתו ושאול יושב בגבעה תחת־האשל ברמה וחניתו בידו וכל־עבדיו נצבים עליו׃</seg>
          <seg id="b.1SA.22.7" type="verse">ויאמר שאול לעבדיו הנצבים עליו שמעו־נא בני ימיני גם־לכלכם יתן בן־ישי שדות וכרמים לכלכם ישים שרי אלפים ושרי מאות׃</seg>
          <seg id="b.1SA.22.8" type="verse">כי קשרתם כלכם עלי ואין־גלה את־אזני בכרת־בני עם־בן־ישי ואין־חלה םכם עלי וגלה את־אזני כי הקים בני את־עבדי עלי לארב כיום הזה׃ ס</seg>
          <seg id="b.1SA.22.9" type="verse">ויען דאג האדמי והוא נצב על־עבדי־שאול ויאמר ראיתי את־בן־ישי בא נבה אל־אחימלך בן־אחטוב׃</seg>
          <seg id="b.1SA.22.10" type="verse">וישאל־לו ביהוה וצידה נתן לו ואת חרב גלית הפלשתי נתן לו׃</seg>
          <seg id="b.1SA.22.11" type="verse">וישלח המלך לקרא את־אחימלך בן־אחיטוב הכהן ואת כל־בית אביו הכהנים אשר בנב ויבאו כלם אל־המלך׃ ס</seg>
          <seg id="b.1SA.22.12" type="verse">ויאמר שאול שמע־נא בן־אחיטוב ויאמר הנני אדני׃</seg>
          <seg id="b.1SA.22.13" type="verse">ויאמר [כ= אלו] [ק= אליו] שאול למה קשרתם עלי אתה ובן־ישי בתתך לו לחם וחרב ושאול לו באלהים לקום אלי לארב כיום הזה׃ ס</seg>
          <seg id="b.1SA.22.14" type="verse">ויען אחימלך את־המלך ויאמר ומי בכל־עבדיך כדוד נאמן וחתן המלך וסר אל־משמעתך ונכבד בביתך׃</seg>
          <seg id="b.1SA.22.15" type="verse">היום החלתי [כ= לשאול] [ק= לשאל]־לו באלהים חלילה לי אל־ישם המלך בעבדו דבר בכל־בית אבי כי לא־ידע עבדך בכל־זאת דבר קטן או גדול׃</seg>
          <seg id="b.1SA.22.16" type="verse">ויאמר המלך מות תמות אחימלך אתה וכל־בית אביך׃</seg>
          <seg id="b.1SA.22.17" type="verse">ויאמר המלך לרצים הנצבים עליו סבו והמיתו כהני יהוה כי גם־ידם עם־דוד וכי ידעו כי־ברח הוא ולא גלו את־[כ= אזנו] [ק= אזני] ולא־אבו עבדי המלך לשלח את־ידם לפגע בכהני יהוה׃ ס</seg>
          <seg id="b.1SA.22.18" type="verse">ויאמר המלך [כ= לדויג] [ק= לדואג] סב אתה ופגע בכהנים ויסב [כ= דויג] [ק= דואג] האדמי ויפגע־הוא בכהנים וימת ביום ההוא שמנים וחמשה איש נשא אפוד בד׃</seg>
          <seg id="b.1SA.22.19" type="verse">ואת נב עיר־הכהנים הכה לפי־חרב מאיש ועד־אשה מעולל ועד־יונק ושור וחמור ושה לפי־חרב׃</seg>
          <seg id="b.1SA.22.20" type="verse">וימלט בן־אחד לאחימלך בן־אחטוב ושמו אביתר ויברח אחרי דוד׃</seg>
          <seg id="b.1SA.22.21" type="verse">ויגד אביתר לדוד כי הרג שאול את כהני יהוה׃</seg>
          <seg id="b.1SA.22.22" type="verse">ויאמר דוד לאביתר ידעתי ביום ההוא כי־שם [כ= דויג] [ק= דואג] האדמי כי־הגד יגיד לשאול אנכי סבתי בכל־נפש בית אביך׃</seg>
          <seg id="b.1SA.22.23" type="verse">שבה אתי אל־תירא כי אשר־יבקש את־נפשי יבקש את־נפשך כי־משמרת אתה עמדי׃</seg>
        </div>
        <div id="b.1SA.23" type="chapter">
          <seg id="b.1SA.23.1" type="verse">ויגדו לדוד לאמר הנה פלשתים נלחמים בקעילה והמה שסים את־הגרנות׃</seg>
          <seg id="b.1SA.23.2" type="verse">וישאל דוד ביהוה לאמר האלך והכיתי בפלשתים האלה ס ויאמר יהוה אל־דוד לך והכית בפלשתים והושעת את־קעילה׃</seg>
          <seg id="b.1SA.23.3" type="verse">ויאמרו אנשי דוד אליו הנה אנחנו פה ביהודה יראים ואף כי־נלך קעלה אל־מערכות פלשתים׃ ס</seg>
          <seg id="b.1SA.23.4" type="verse">ויוסף עוד דוד לשאל ביהוה ס ויענהו יהוה ויאמר קום רד קעילה כי־אני נתן את־פלשתים בידך׃</seg>
          <seg id="b.1SA.23.5" type="verse">וילך דוד [כ= ואנשו] [ק= ואנשיו] קעילה וילחם בפלשתים וינהג את־מקניהם ויך בהם מכה גדולה וישע דוד את ישבי קעילה׃ ס</seg>
          <seg id="b.1SA.23.6" type="verse">ויהי בברח אביתר בן־אחימלך אל־דוד קעילה אפוד ירד בידו׃</seg>
          <seg id="b.1SA.23.7" type="verse">ויגד לשאול כי־בא דוד קעילה ויאמר שאול נכר אתו אלהים בידי כי נסגר לבוא בעיר דלתים ובריח׃</seg>
          <seg id="b.1SA.23.8" type="verse">וישמע שאול את־כל־העם למלחמה לרדת קעילה לצור אל־דוד ואל־אנשיו׃</seg>
          <seg id="b.1SA.23.9" type="verse">וידע דוד כי עליו שאול מחריש הרעה ויאמר אל־אביתר הכהן הגישה האפוד׃ ס</seg>
          <seg id="b.1SA.23.10" type="verse">ויאמר דוד יהוה אלהי ישראל שמע שמע עבדך כי־מבקש שאול לבוא אל־קעילה לשחת לעיר בעבורי׃</seg>
          <seg id="b.1SA.23.11" type="verse">היסגרני בעלי קעילה בידו הירד שאול כאשר שמע עבדך יהוה אלהי ישראל הגד־נא לעבדך ס ויאמר יהוה ירד׃</seg>
          <seg id="b.1SA.23.12" type="verse">ויאמר דוד היסגרו בעלי קעילה אתי ואת־אנשי ביד־שאול ויאמר יהוה יסגירו׃ ס</seg>
          <seg id="b.1SA.23.13" type="verse">ויקם דוד ואנשיו כשש־מאות איש ויצאו מקעלה ויתהלכו באשר יתהלכו ולשאול הגד כי־נמלט דוד מקעילה ויחדל לצאת׃</seg>
          <seg id="b.1SA.23.14" type="verse">וישב דוד במדבר במצדות וישב בהר במדבר־זיף ויבקשהו שאול כל־הימים ולא־נתנו אלהים בידו׃</seg>
          <seg id="b.1SA.23.15" type="verse">וירא דוד כי־יצא שאול לבקש את־נפשו ודוד במדבר־זיף בחרשה׃ ס</seg>
          <seg id="b.1SA.23.16" type="verse">ויקם יהונתן בן־שאול וילך אל־דוד חרשה ויחזק את־ידו באלהים׃</seg>
          <seg id="b.1SA.23.17" type="verse">ויאמר אליו אל־תירא כי לא תמצאך יד שאול אבי ואתה תמלך על־ישראל ואנכי אהיה־לך למשנה וגם־שאול אבי ידע כן׃</seg>
          <seg id="b.1SA.23.18" type="verse">ויכרתו שניהם ברית לפני יהוה וישב דוד בחרשה ויהונתן הלך לביתו׃ ס</seg>
          <seg id="b.1SA.23.19" type="verse">ויעלו זפים אל־שאול הגבעתה לאמר הלוא דוד מסתתר עמנו במצדות בחרשה בגבעת החכילה אשר מימין הישימון׃</seg>
          <seg id="b.1SA.23.20" type="verse">ועתה לכל־אות נפשך המלך לרדת רד ולנו הסגירו ביד המלך׃</seg>
          <seg id="b.1SA.23.21" type="verse">ויאמר שאול ברוכים אתם ליהוה כי חמלתם עלי׃</seg>
          <seg id="b.1SA.23.22" type="verse">לכו־נא הכינו עוד ודעו וראו את־מקומו אשר תהיה רגלו מי ראהו שם כי אמר אלי ערום יערם הוא׃</seg>
          <seg id="b.1SA.23.23" type="verse">וראו ודעו מכל המחבאים אשר יתחבא שם ושבתם אלי אל־נכון והלכתי אתכם והיה אם־ישנו בארץ וחפשתי אתו בכל אלפי יהודה׃</seg>
          <seg id="b.1SA.23.24" type="verse">ויקומו וילכו זיפה לפני שאול ודוד ואנשיו במדבר מעון בערבה אל ימין הישימון׃</seg>
          <seg id="b.1SA.23.25" type="verse">וילך שאול ואנשיו לבקש ויגדו* לדוד וירד הסלע וישב במדבר מעון וישמע שאול וירדף אחרי־דוד מדבר מעון׃</seg>
          <seg id="b.1SA.23.26" type="verse">וילך שאול מצד ההר מזה ודוד ואנשיו מצד ההר מזה ויהי דוד נחפז ללכת מפני שאול ושאול ואנשיו עטרים אל־דוד ואל־אנשיו לתפשם׃</seg>
          <seg id="b.1SA.23.27" type="verse">ומלאך בא אל־שאול לאמר מהרה ולכה כי־פשטו פלשתים על־הארץ׃</seg>
          <seg id="b.1SA.23.28" type="verse">וישב שאול מרדף אחרי דוד וילך לקראת פלשתים על־כן קראו למקום ההוא סלע המחלקות׃</seg>
        </div>
        <div id="b.1SA.24" type="chapter">
          <seg id="b.1SA.24.1" type="verse">ויעל דוד משם וישב במצדות עין־גדי׃</seg>
          <seg id="b.1SA.24.2" type="verse">ויהי כאשר שב שאול מאחרי פלשתים ויגדו לו לאמר הנה דוד במדבר עין גדי׃ ס</seg>
          <seg id="b.1SA.24.3" type="verse">ויקח שאול שלשת אלפים איש בחור מכל־ישראל וילך לבקש את־דוד ואנשיו על־פני צורי היעלים׃</seg>
          <seg id="b.1SA.24.4" type="verse">ויבא אל־גדרות הצאן על־הדרך ושם מערה ויבא שאול להסך את־רגליו ודוד ואנשיו בירכתי המערה ישבים׃</seg>
          <seg id="b.1SA.24.5" type="verse">ויאמרו אנשי דוד אליו הנה היום אשר־אמר יהוה אליך הנה אנכי נתן את־[כ= איביך] [ק= איבך] בידך ועשית לו כאשר יטב בעיניך ויקם דוד ויכרת את־כנף־המעיל אשר־לשאול בלט׃</seg>
          <seg id="b.1SA.24.6" type="verse">ויהי אחרי־כן ויך לב־דוד אתו על אשר כרת את־כנף אשר לשאול׃ ס</seg>
          <seg id="b.1SA.24.7" type="verse">ויאמר לאנשיו חלילה לי מיהוה אם־אעשה את־הדבר הזה לאדני למשיח יהוה לשלח ידי בו כי־משיח יהוה הוא׃</seg>
          <seg id="b.1SA.24.8" type="verse">וישסע דוד את־אנשיו בדברים ולא נתנם לקום אל־שאול ושאול קם מהמערה וילך בדרך׃ ס</seg>
          <seg id="b.1SA.24.9" type="verse">ויקם דוד אחרי־כן ויצא [כ= מן]־[כ= המערה] [ק= מהמערה] ויקרא אחרי־שאול לאמר אדני המלך ויבט שאול אחריו ויקד דוד אפים ארצה וישתחו׃ ס</seg>
          <seg id="b.1SA.24.10" type="verse">ויאמר דוד לשאול למה תשמע את־דברי אדם לאמר הנה דוד מבקש רעתך׃</seg>
          <seg id="b.1SA.24.11" type="verse">הנה היום הזה ראו עיניך את אשר־נתנך יהוה היום בידי במערה ואמר להרגך ותחס עליך ואמר לא־אשלח ידי באדני כי־משיח יהוה הוא׃</seg>
          <seg id="b.1SA.24.12" type="verse">ואבי ראה גם ראה את־כנף מעילך בידי כי בכרתי את־כנף מעילך ולא הרגתיך דע וראה כי אין בידי רעה ופשע ולא־חטאתי לך ואתה צדה את־נפשי לקחתה׃</seg>
          <seg id="b.1SA.24.13" type="verse">ישפט יהוה ביני ובינך ונקמני יהוה ממך וידי לא תהיה־בך׃</seg>
          <seg id="b.1SA.24.14" type="verse">כאשר יאמר משל הקדמני מרשעים יצא רשע וידי לא תהיה־בך׃</seg>
          <seg id="b.1SA.24.15" type="verse">אחרי מי יצא מלך ישראל אחרי מי אתה רדף אחרי כלב מת אחרי פרעש אחד׃</seg>
          <seg id="b.1SA.24.16" type="verse">והיה יהוה לדין ושפט ביני ובינך וירא וירב את־ריבי וישפטני מידך׃ ף</seg>
          <seg id="b.1SA.24.17" type="verse">ויהי ככלות דוד לדבר את־הדברים האלה אל־שאול ויאמר שאול הקלך זה בני דוד וישא שאול קלו ויבך׃</seg>
          <seg id="b.1SA.24.18" type="verse">ויאמר אל־דוד צדיק אתה ממני כי אתה גמלתני הטובה ואני גמלתיך הרעה׃</seg>
          <seg id="b.1SA.24.19" type="verse">[כ= ואת] [ק= ואתה] הגדת היום את אשר־עשיתה אתי טובה את אשר סגרני יהוה בידך ולא הרגתני׃</seg>
          <seg id="b.1SA.24.20" type="verse">וכי־ימצא איש את־איבו ושלחו בדרך טובה ויהוה ישלמך טובה תחת היום הזה אשר עשיתה לי׃</seg>
          <seg id="b.1SA.24.21" type="verse">ועתה הנה ידעתי כי מלך תמלוך וקמה בידך ממלכת ישראל׃</seg>
          <seg id="b.1SA.24.22" type="verse">ועתה השבעה לי ביהוה אם־תכרית את־זרעי אחרי ואם־תשמיד את־שמי מבית אבי׃</seg>
          <seg id="b.1SA.24.23" type="verse">וישבע דוד לשאול וילך שאול אל־ביתו ודוד ואנשיו עלו על־המצודה׃ ף</seg>
        </div>
        <div id="b.1SA.25" type="chapter">
          <seg id="b.1SA.25.1" type="verse">וימת שמואל ויקבצו כל־ישראל ויספדו־לו ויקברהו בביתו ברמה ויקם דוד וירד אל־מדבר פארן׃ ס</seg>
          <seg id="b.1SA.25.2" type="verse">ואיש במעון ומעשהו בכרמל והאיש גדול מאד ולו צאן שלשת־אלפים ואלף עזים ויהי בגזז את־צאנו בכרמל׃</seg>
          <seg id="b.1SA.25.3" type="verse">ושם האיש נבל ושם אשתו אבגיל והאשה טובת־שכל ויפת תאר והאיש קשה ורע מעללים והוא [כ= כלבו] [ק= כלבי]׃</seg>
          <seg id="b.1SA.25.4" type="verse">וישמע דוד במדבר כי־גזז נבל את־צאנו׃</seg>
          <seg id="b.1SA.25.5" type="verse">וישלח דוד עשרה נערים ויאמר דוד לנערים עלו כרמלה ובאתם אל־נבל ושאלתם־לו בשמי לשלום׃</seg>
          <seg id="b.1SA.25.6" type="verse">ואמרתם כה לחי ואתה שלום וביתך שלום וכל אשר־לך שלום׃</seg>
          <seg id="b.1SA.25.7" type="verse">ועתה שמעתי כי גזזים לך עתה הרעים אשר־לך היו עמנו לא הכלמנום ולא־נפקד להם מאומה כל־ימי היותם בכרמל׃</seg>
          <seg id="b.1SA.25.8" type="verse">שאל את־נעריך ויגידו לך וימצאו הנערים חן בעיניך כי־על־יום טוב בנו תנה־נא את אשר תמצא ידך לעבדיך ולבנך לדוד׃</seg>
          <seg id="b.1SA.25.9" type="verse">ויבאו נערי דוד וידברו אל־נבל ככל־הדברים האלה בשם דוד וינוחו׃</seg>
          <seg id="b.1SA.25.10" type="verse">ויען נבל את־עבדי דוד ויאמר מי דוד ומי בן־ישי היום רבו עבדים המתפרצים איש מפני אדניו׃</seg>
          <seg id="b.1SA.25.11" type="verse">ולקחתי את־לחמי ואת־מימי ואת טבחתי אשר טבחתי לגזזי ונתתי לאנשים אשר לא ידעתי אי מזה המה׃</seg>
          <seg id="b.1SA.25.12" type="verse">ויהפכו נערי־דוד לדרכם וישבו ויבאו ויגדו לו ככל הדברים האלה׃</seg>
          <seg id="b.1SA.25.13" type="verse">ויאמר דוד לאנשיו חגרו איש את־חרבו ויחגרו איש את־חרבו ויחגר גם־דוד את־חרבו ויעלו אחרי דוד כארבע מאות איש ומאתים ישבו על־הכלים׃</seg>
          <seg id="b.1SA.25.14" type="verse">ולאביגיל אשת נבל הגיד נער־אחד מהנערים לאמר הנה שלח דוד מלאכים מהמדבר לברך את־אדנינו ויעט בהם׃</seg>
          <seg id="b.1SA.25.15" type="verse">והאנשים טבים לנו מאד ולא הכלמנו ולא־פקדנו מאומה כל־ימי התהלכנו אתם בהיותנו בשדה׃</seg>
          <seg id="b.1SA.25.16" type="verse">חומה היו עלינו גם־לילה גם־יוםם כל־ימי היותנו עםם רעים הצאן׃</seg>
          <seg id="b.1SA.25.17" type="verse">ועתה דעי וראי מה־תעשי כי־כלתה הרעה אל־אדנינו ועל כל־ביתו והוא בן־בליעל מדבר אליו׃</seg>
          <seg id="b.1SA.25.18" type="verse">ותמהר [כ= אבוגיל] [ק= אביגיל] ותקח מאתים לחם ושנים נבלי־יין וחמש צאן [כ= עשוות] [ק= עשוית*] וחמש סאים קלי ומאה צמקים ומאתים דבלים ותשם על־החמרים׃</seg>
          <seg id="b.1SA.25.19" type="verse">ותאמר לנעריה עברו לפני הנני אחריכם באה ולאישה נבל לא הגידה׃</seg>
          <seg id="b.1SA.25.20" type="verse">והיה היא רכבת על־החמור וירדת בסתר ההר והנה דוד ואנשיו ירדים לקראתה ותפגש אתם׃</seg>
          <seg id="b.1SA.25.21" type="verse">ודוד אמר אך לשקר שמרתי את־כל־אשר לזה במדבר ולא־נפקד מכל־אשר־לו מאומה וישב־לי רעה תחת טובה׃</seg>
          <seg id="b.1SA.25.22" type="verse">כה־יעשה אלהים לאיבי דוד וכה יסיף אם־אשאיר מכל־אשר־לו עד־הבקר משתין בקיר׃</seg>
          <seg id="b.1SA.25.23" type="verse">ותרא אביגיל את־דוד ותמהר ותרד מעל החמור ותפל לאפי דוד על־פניה ותשתחו ארץ׃</seg>
          <seg id="b.1SA.25.24" type="verse">ותפל על־רגליו ותאמר בי־אני אדני העון ותדבר־נא אמתך באזניך ושמע את דברי אמתך׃</seg>
          <seg id="b.1SA.25.25" type="verse">אל־נא ישים אדני את־לבו אל־איש הבליעל הזה על־נבל כי כשמו כן־הוא נבל שמו ונבלה עמו ואני אמתך לא ראיתי את־נערי אדני אשר שלחת׃</seg>
          <seg id="b.1SA.25.26" type="verse">ועתה אדני חי־יהוה וחי־נפשך אשר מנעך יהוה מבוא בדמים והושע ידך לך ועתה יהיו כנבל איביך והמבקשים אל־אדני רעה׃</seg>
          <seg id="b.1SA.25.27" type="verse">ועתה הברכה הזאת אשר־הביא שפחתך לאדני ונתנה לנערים המתהלכים ברגלי אדני׃</seg>
          <seg id="b.1SA.25.28" type="verse">שא נא לפשע אמתך כי עשה־יעשה יהוה לאדני בית נאמן כי־מלחמות יהוה אדני נלחם ורעה לא־תמצא בך מימיך׃</seg>
          <seg id="b.1SA.25.29" type="verse">ויקם אדם לרדפך ולבקש את־נפשך והיתה נפש אדני צרורה בצרור החיים את יהוה אלהיך ואת נפש איביך יקלענה בתוך כף הקלע׃</seg>
          <seg id="b.1SA.25.30" type="verse">והיה כי־יעשה יהוה לאדני ככל אשר־דבר את־הטובה עליך וצוך לנגיד על־ישראל׃</seg>
          <seg id="b.1SA.25.31" type="verse">ולא תהיה זאת לך לפוקה ולמכשול לב לאדני ולשפך־דם חנם ולהושיע אדני לו והיטב יהוה לאדני וזכרת את־אמתך׃ ס</seg>
          <seg id="b.1SA.25.32" type="verse">ויאמר דוד לאביגל ברוך יהוה אלהי ישראל אשר שלחך היום הזה לקראתי׃</seg>
          <seg id="b.1SA.25.33" type="verse">וברוך טעמך וברוכה את אשר כלתני היום הזה מבוא בדמים והשע ידי לי׃</seg>
          <seg id="b.1SA.25.34" type="verse">ואולם חי־יהוה אלהי ישראל אשר מנעני מהרע אתך כי לולי מהרת [כ= ותבאתי] [ק= ותבאת] לקראתי כי אם־נותר לנבל עד־אור הבקר משתין בקיר׃</seg>
          <seg id="b.1SA.25.35" type="verse">ויקח דוד מידה את אשר־הביאה לו ולה אמר עלי לשלום לביתך ראי שמעתי בקולך ואשא פניך׃</seg>
          <seg id="b.1SA.25.36" type="verse">ותבא אביגיל אל־נבל והנה־לו משתה בביתו כמשתה המלך ולב נבל טוב עליו והוא שכר עד־מאד ולא־הגידה לו דבר קטן וגדול עד־אור הבקר׃</seg>
          <seg id="b.1SA.25.37" type="verse">ויהי בבקר בצאת היין מנבל ותגד־לו אשתו את־הדברים האלה וימת לבו בקרבו והוא היה לאבן׃</seg>
          <seg id="b.1SA.25.38" type="verse">ויהי כעשרת הימים ויגף יהוה את־נבל וימת׃</seg>
          <seg id="b.1SA.25.39" type="verse">וישמע דוד כי מת נבל ויאמר ברוך יהוה אשר רב את־ריב חרפתי מיד נבל ואת־עבדו חשך מרעה ואת רעת נבל השיב יהוה בראשו וישלח דוד וידבר באביגיל לקחתה לו לאשה׃</seg>
          <seg id="b.1SA.25.40" type="verse">ויבאו עבדי דוד אל־אביגיל הכרמלה וידברו אליה לאמר דוד שלחנו אליך לקחתך לו לאשה׃</seg>
          <seg id="b.1SA.25.41" type="verse">ותקם ותשתחו אפים ארצה ותאמר הנה אמתך לשפחה לרחץ רגלי עבדי אדני׃</seg>
          <seg id="b.1SA.25.42" type="verse">ותמהר ותקם אביגיל ותרכב על־החמור וחמש נערתיה ההלכות לרגלה ותלך אחרי מלאכי דוד ותהי־לו לאשה׃</seg>
          <seg id="b.1SA.25.43" type="verse">ואת־אחינעם לקח דוד מיזרעאל ותהיין גם־שתיהן לו לנשים׃ ס</seg>
          <seg id="b.1SA.25.44" type="verse">ושאול נתן את־מיכל בתו אשת דוד לפלטי בן־ליש אשר מגלים׃</seg>
        </div>
        <div id="b.1SA.26" type="chapter">
          <seg id="b.1SA.26.1" type="verse">ויבאו הזפים אל־שאול הגבעתה לאמר הלוא דוד מסתתר בגבעת החכילה על פני הישימן׃</seg>
          <seg id="b.1SA.26.2" type="verse">ויקם שאול וירד אל־מדבר־זיף ואתו שלשת־אלפים איש בחורי ישראל לבקש את־דוד במדבר־זיף׃</seg>
          <seg id="b.1SA.26.3" type="verse">ויחן שאול בגבעת החכילה אשר על־פני הישימן על־הדרך ודוד ישב במדבר וירא כי בא שאול אחריו המדברה׃</seg>
          <seg id="b.1SA.26.4" type="verse">וישלח דוד מרגלים וידע כי־בא שאול אל־נכון׃</seg>
          <seg id="b.1SA.26.5" type="verse">ויקם דוד ויבא אל־המקום אשר חנה־שם שאול וירא דוד את־המקום אשר שכב־שם שאול ואבנר בן־נר שר־צבאו ושאול שכב במעגל והעם חנים [כ= סביבתו] [ק= סביבתיו]׃</seg>
          <seg id="b.1SA.26.6" type="verse">ויען דוד ויאמר אל־אחימלך החתי ואל־אבישי בן־צרויה אחי יואב לאמר מי־ירד אתי אל־שאול אל־המחנה ויאמר אבישי אני ארד עמך׃</seg>
          <seg id="b.1SA.26.7" type="verse">ויבא דוד ואבישי אל־העם לילה והנה שאול שכב ישן במעגל וחניתו מעוכה־בארץ [כ= מראשתו] [ק= מראשתיו] ואבנר והעם שכבים [כ= סביבתו] [ק= סביבתיו]׃ ס</seg>
          <seg id="b.1SA.26.8" type="verse">ויאמר אבישי אל־דוד סגר אלהים היום את־אויבך בידך ועתה אכנו נא בחנית ובארץ פעם אחת ולא אשנה לו׃</seg>
          <seg id="b.1SA.26.9" type="verse">ויאמר דוד אל־אבישי אל־תשחיתהו כי מי שלח ידו במשיח יהוה ונקה׃ ף</seg>
          <seg id="b.1SA.26.10" type="verse">ויאמר דוד חי־יהוה כי אם־יהוה יגפנו או־יומו יבוא ומת או במלחמה ירד ונספה׃</seg>
          <seg id="b.1SA.26.11" type="verse">חלילה לי מיהוה משלח ידי במשיח יהוה ועתה קח־נא את־החנית אשר [כ= מראשתו] [ק= מראשתיו] ואת־צפחת המים ונלכה לנו׃</seg>
          <seg id="b.1SA.26.12" type="verse">ויקח דוד את־החנית ואת־צפחת המים מראשתי שאול וילכו להם ואין ראה ואין יודע ואין מקיץ כי כלם ישנים כי תרדמת יהוה נפלה עליהם׃</seg>
          <seg id="b.1SA.26.13" type="verse">ויעבר דוד העבר ויעמד על־ראש־ההר מרחק רב המקום ביניהם׃</seg>
          <seg id="b.1SA.26.14" type="verse">ויקרא דוד אל־העם ואל־אבנר בן־נר לאמר הלוא תענה אבנר ויען אבנר ויאמר מי אתה קראת אל־המלך׃ ף</seg>
          <seg id="b.1SA.26.15" type="verse">ויאמר דוד אל־אבנר הלוא־איש אתה ומי כמוך בישראל ולמה לא שמרת אל־אדניך המלך כי־בא אחד העם להשחית את־המלך אדניך׃</seg>
          <seg id="b.1SA.26.16" type="verse">לא־טוב הדבר הזה אשר עשית חי־יהוה כי בני־מות אתם אשר לא־שמרתם על־אדניכם על־משיח יהוה ועתה ראה אי־חנית המלך ואת־צפחת המים אשר [כ= מראשתו] [ק= מראשתיו]׃</seg>
          <seg id="b.1SA.26.17" type="verse">ויכר שאול את־קול דוד ויאמר הקולך זה בני דוד ויאמר דוד קולי אדני המלך׃</seg>
          <seg id="b.1SA.26.18" type="verse">ויאמר למה זה אדני רדף אחרי עבדו כי מה עשיתי ומה־בידי רעה׃</seg>
          <seg id="b.1SA.26.19" type="verse">ועתה ישמע־נא אדני המלך את דברי עבדו אם־יהוה הסיתך בי ירח מנחה ואם בני האדם ארורים הם לפני יהוה כי־גרשוני היום מהסתפח בנחלת יהוה לאמר לך עבד אלהים אחרים׃</seg>
          <seg id="b.1SA.26.20" type="verse">ועתה אל־יפל דמי ארצה מנגד פני יהוה כי־יצא מלך ישראל לבקש את־פרעש אחד כאשר ירדף הקרא בהרים׃</seg>
          <seg id="b.1SA.26.21" type="verse">ויאמר שאול חטאתי שוב בני־דוד כי לא־ארע לך עוד תחת אשר יקרה נפשי בעיניך היום הזה הנה הסכלתי ואשגה הרבה מאד׃</seg>
          <seg id="b.1SA.26.22" type="verse">ויען דוד ויאמר הנה [כ= החנית] [ק= חנית] המלך ויעבר אחד מהנערים ויקחה׃</seg>
          <seg id="b.1SA.26.23" type="verse">ויהוה ישיב לאיש את־צדקתו ואת־אמנתו אשר נתנך יהוה היום ביד ולא אביתי לשלח ידי במשיח יהוה׃</seg>
          <seg id="b.1SA.26.24" type="verse">והנה כאשר גדלה נפשך היום הזה בעיני כן תגדל נפשי בעיני יהוה ויצלני מכל־צרה׃ ף</seg>
          <seg id="b.1SA.26.25" type="verse">ויאמר שאול אל־דוד ברוך אתה בני דוד גם עשה תעשה וגם יכל תוכל וילך דוד לדרכו ושאול שב למקומו׃ ף</seg>
        </div>
        <div id="b.1SA.27" type="chapter">
          <seg id="b.1SA.27.1" type="verse">ויאמר דוד אל־לבו עתה אספה יום־אחד ביד־שאול אין־לי טוב כי המלט אמלט אל־ארץ פלשתים ונואש ממני שאול לבקשני עוד בכל־גבול ישראל ונמלטתי מידו׃</seg>
          <seg id="b.1SA.27.2" type="verse">ויקם דוד ויעבר הוא ושש־מאות איש אשר עמו אל־אכיש בן־מעוך מלך גת׃</seg>
          <seg id="b.1SA.27.3" type="verse">וישב דוד עם־אכיש בגת הוא ואנשיו איש וביתו דוד ושתי נשיו אחינעם היזרעאלית ואביגיל אשת־נבל הכרמלית׃</seg>
          <seg id="b.1SA.27.4" type="verse">ויגד לשאול כי־ברח דוד גת ולא־[כ= יוסף] [ק= יסף] עוד לבקשו׃ ס</seg>
          <seg id="b.1SA.27.5" type="verse">ויאמר דוד אל־אכיש אם־נא מצאתי חן בעיניך יתנו־לי מקום באחת ערי השדה ואשבה שם ולמה ישב עבדך בעיר הממלכה עמך׃</seg>
          <seg id="b.1SA.27.6" type="verse">ויתן־לו אכיש ביום ההוא את־צקלג לכן היתה צקלג למלכי יהודה עד היום הזה׃ ף</seg>
          <seg id="b.1SA.27.7" type="verse">ויהי מספר הימים אשר־ישב דוד בשדה פלשתים ימים וארבעה חדשים׃</seg>
          <seg id="b.1SA.27.8" type="verse">ויעל דוד ואנשיו ויפשטו אל־הגשורי [כ= והגרזי] [ק= והגזרי] והעמלקי כי הנה ישבות הארץ אשר מעולם בואך שורה ועד־ארץ מצרים׃</seg>
          <seg id="b.1SA.27.9" type="verse">והכה דוד את־הארץ ולא יחיה איש ואשה ולקח צאן ובקר וחמרים וגמלים ובגדים וישב ויבא אל־אכיש׃</seg>
          <seg id="b.1SA.27.10" type="verse">ויאמר אכיש אל־פשטתם היום ויאמר דוד על־נגב יהודה ועל־נגב הירחמאלי ואל־נגב הקיני׃</seg>
          <seg id="b.1SA.27.11" type="verse">ואיש ואשה לא־יחיה דוד להביא גת לאמר פן־יגדו עלינו לאמר כה־עשה דוד וכה משפטו כל־הימים אשר ישב בשדה פלשתים׃</seg>
          <seg id="b.1SA.27.12" type="verse">ויאמן אכיש בדוד לאמר הבאש הבאיש בעמו בישראל והיה לי לעבד עולם׃ ף</seg>
        </div>
        <div id="b.1SA.28" type="chapter">
          <seg id="b.1SA.28.1" type="verse">ויהי בימים ההם ויקבצו פלשתים את־מחניהם לצבא להלחם בישראל ויאמר אכיש אל־דוד ידע תדע כי אתי תצא במחנה אתה ואנשיך׃</seg>
          <seg id="b.1SA.28.2" type="verse">ויאמר דוד אל־אכיש לכן אתה תדע את אשר־יעשה עבדך ויאמר אכיש אל־דוד לכן שמר לראשי אשימך כל־הימים׃ ף</seg>
          <seg id="b.1SA.28.3" type="verse">ושמואל מת ויספדו־לו כל־ישראל ויקברהו ברמה ובעירו ושאול הסיר האבות ואת־הידענים מהארץ׃</seg>
          <seg id="b.1SA.28.4" type="verse">ויקבצו פלשתים ויבאו ויחנו בשונם ויקבץ שאול את־כל־ישראל ויחנו בגלבע׃</seg>
          <seg id="b.1SA.28.5" type="verse">וירא שאול את־מחנה פלשתים וירא ויחרד לבו מאד׃</seg>
          <seg id="b.1SA.28.6" type="verse">וישאל שאול ביהוה ולא ענהו יהוה גם בחלמות גם באורים גם בנביאם׃</seg>
          <seg id="b.1SA.28.7" type="verse">ויאמר שאול לעבדיו בקשו־לי אשת בעלת־אוב ואלכה* אליה ואדרשה־בה ויאמרו עבדיו אליו הנה אשת בעלת־אוב בעין דור׃</seg>
          <seg id="b.1SA.28.8" type="verse">ויתחפש שאול וילבש בגדים אחרים וילך הוא ושני אנשים עמו ויבאו אל־האשה לילה ויאמר [כ= קסומי] [ק= קסמי]־נא לי באוב והעלי לי את אשר־אמר אליך׃</seg>
          <seg id="b.1SA.28.9" type="verse">ותאמר האשה אליו הנה אתה ידעת את אשר־עשה שאול אשר הכרית את־האבות ואת־הידעני מן־הארץ ולמה אתה מתנקש בנפשי להמיתני׃</seg>
          <seg id="b.1SA.28.10" type="verse">וישבע לה שאול ביהוה לאמר חי־יהוה אם־יקרך עון בדבר הזה׃</seg>
          <seg id="b.1SA.28.11" type="verse">ותאמר האשה את־מי אעלה־לך ויאמר את־שמואל העלי־לי׃</seg>
          <seg id="b.1SA.28.12" type="verse">ותרא האשה את־שמואל ותזעק בקול גדול ותאמר האשה אל־שאול לאמר למה רמיתני ואתה שאול׃</seg>
          <seg id="b.1SA.28.13" type="verse">ויאמר לה המלך אל־תיראי כי מה ראית ותאמר האשה אל־שאול אלהים ראיתי עלים מן־הארץ׃</seg>
          <seg id="b.1SA.28.14" type="verse">ויאמר לה מה־תארו ותאמר איש זקן עלה והוא עטה מעיל וידע שאול כי־שמואל הוא ויקד אפים ארצה וישתחו׃ ס</seg>
          <seg id="b.1SA.28.15" type="verse">ויאמר שמואל אל־שאול למה הרגזתני להעלות אתי ויאמר שאול צר־לי מאד ופלשתים נלחמים בי ואלהים סר מעלי ולא־ענני עוד גם ביד־הנביאם גם־בחלמות ואקראה לך להודיעני מה אעשה׃ ס</seg>
          <seg id="b.1SA.28.16" type="verse">ויאמר שמואל ולמה תשאלני ויהוה סר מעליך ויהי ערך׃</seg>
          <seg id="b.1SA.28.17" type="verse">ויעש יהוה לו כאשר דבר בידי ויקרע יהוה את־הממלכה מידך ויתנה לרעך לדוד׃</seg>
          <seg id="b.1SA.28.18" type="verse">כאשר לא־שמעת בקול יהוה ולא־עשית חרון־אפו בעמלק על־כן הדבר הזה עשה־לך יהוה היום הזה׃</seg>
          <seg id="b.1SA.28.19" type="verse">ויתן יהוה גם את־ישראל עמך ביד־פלשתים ומחר אתה ובניך עמי גם את־מחנה ישראל יתן יהוה ביד־פלשתים׃</seg>
          <seg id="b.1SA.28.20" type="verse">וימהר שאול ויפל מלא־קומתו ארצה וירא מאד מדברי שמואל גם־כח לא־היה בו כי לא אכל לחם כל־היום וכל־הלילה׃</seg>
          <seg id="b.1SA.28.21" type="verse">ותבוא האשה אל־שאול ותרא כי־נבהל מאד ותאמר אליו הנה שמעה שפחתך בקולך ואשים נפשי בכפי ואשמע את־דבריך אשר דברת אלי׃</seg>
          <seg id="b.1SA.28.22" type="verse">ועתה שמע־נא גם־אתה בקול שפחתך ואשמה לפניך פת־לחם ואכול ויהי בך כח כי תלך בדרך׃</seg>
          <seg id="b.1SA.28.23" type="verse">וימאן ויאמר לא אכל ויפרצו־בו עבדיו וגם־האשה וישמע לקלם ויקם מהארץ וישב אל־המטה׃</seg>
          <seg id="b.1SA.28.24" type="verse">ולאשה עגל־מרבק בבית ותמהר ותזבחהו ותקח־קמח ותלש ותפהו מצות׃</seg>
          <seg id="b.1SA.28.25" type="verse">ותגש לפני־שאול ולפני עבדיו ויאכלו ויקמו וילכו בלילה ההוא׃ ף</seg>
        </div>
        <div id="b.1SA.29" type="chapter">
          <seg id="b.1SA.29.1" type="verse">ויקבצו פלשתים את־כל־מחניהם אפקה וישראל חנים בעין אשר ביזרעאל׃</seg>
          <seg id="b.1SA.29.2" type="verse">וסרני פלשתים עברים למאות ולאלפים ודוד ואנשיו עברים באחרנה עם־אכיש׃</seg>
          <seg id="b.1SA.29.3" type="verse">ויאמרו שרי פלשתים מה העברים האלה ויאמר אכיש אל־שרי פלשתים הלוא־זה דוד עבד שאול מלך־ישראל אשר היה אתי זה ימים או־זה שנים ולא־מצאתי בו מאומה מיום נפלו עד־היום הזה׃ ף</seg>
          <seg id="b.1SA.29.4" type="verse">ויקצפו עליו שרי פלשתים ויאמרו לו שרי פלשתים השב את־האיש וישב אל־מקומו אשר הפקדתו שם ולא־ירד עמנו במלחמה ולא־יהיה־לנו לשטן במלחמה ובמה יתרצה זה אל־אדניו הלוא בראשי האנשים ההם׃</seg>
          <seg id="b.1SA.29.5" type="verse">הלוא־זה דוד אשר יענו־לו במחלות לאמר הכה שאול באלפיו ודוד [כ= ברבבתו] [ק= ברבבתיו]׃ ס</seg>
          <seg id="b.1SA.29.6" type="verse">ויקרא אכיש אל־דוד ויאמר אליו חי־יהוה כי־ישר אתה וטוב בעיני צאתך ובאך אתי במחנה כי לא־מצאתי בך רעה מיום באך אלי עד־היום הזה ובעיני הסרנים לא־טוב אתה׃</seg>
          <seg id="b.1SA.29.7" type="verse">ועתה שוב ולך בשלום ולא־תעשה רע בעיני סרני פלשתים׃ ס</seg>
          <seg id="b.1SA.29.8" type="verse">ויאמר דוד אל־אכיש כי מה עשיתי ומה־מצאת בעבדך מיום אשר הייתי לפניך עד היום הזה כי לא אבוא ונלחמתי באיבי אדני המלך׃</seg>
          <seg id="b.1SA.29.9" type="verse">ויען אכיש ויאמר אל־דוד ידעתי כי טוב אתה בעיני כמלאך אלהים אך שרי פלשתים אמרו לא־יעלה עמנו במלחמה׃</seg>
          <seg id="b.1SA.29.10" type="verse">ועתה השכם בבקר ועבדי אדניך אשר־באו אתך והשכמתם בבקר ואור לכם ולכו׃</seg>
          <seg id="b.1SA.29.11" type="verse">וישכם דוד הוא ואנשיו ללכת בבקר לשוב אל־ארץ פלשתים ופלשתים עלו יזרעאל׃ ס</seg>
        </div>
        <div id="b.1SA.30" type="chapter">
          <seg id="b.1SA.30.1" type="verse">ויהי בבא דוד ואנשיו צקלג ביום השלישי ועמלקי פשטו אל־נגב ואל־צקלג ויכו את־צקלג וישרפו אתה באש׃</seg>
          <seg id="b.1SA.30.2" type="verse">וישבו את־הנשים אשר־בה מקטן ועד־גדול לא המיתו איש וינהגו וילכו לדרכם׃</seg>
          <seg id="b.1SA.30.3" type="verse">ויבא דוד ואנשיו אל־העיר והנה שרופה באש ונשיהם ובניהם ובנתיהם נשבו׃</seg>
          <seg id="b.1SA.30.4" type="verse">וישא דוד והעם אשר־אתו את־קולם ויבכו עד אשר אין־בהם כח לבכות׃</seg>
          <seg id="b.1SA.30.5" type="verse">ושתי נשי־דוד נשבו אחינעם היזרעלית ואביגיל אשת נבל הכרמלי׃</seg>
          <seg id="b.1SA.30.6" type="verse">ותצר לדוד מאד כי־אמרו העם לסקלו כי־מרה נפש כל־העם איש על־[כ= בנו] [ק= בניו] ועל־בנתיו ויתחזק דוד ביהוה אלהיו׃ ס</seg>
          <seg id="b.1SA.30.7" type="verse">ויאמר דוד אל־אביתר הכהן בן־אחימלך הגישה־נא לי האפד ויגש אביתר את־האפד אל־דוד׃</seg>
          <seg id="b.1SA.30.8" type="verse">וישאל דוד ביהוה לאמר ארדף אחרי הגדוד־הזה האשגנו ויאמר לו רדף כי־השג תשיג והצל תציל׃</seg>
          <seg id="b.1SA.30.9" type="verse">וילך דוד הוא ושש־מאות איש אשר אתו ויבאו עד־נחל הבשור והנותרים עמדו׃</seg>
          <seg id="b.1SA.30.10" type="verse">וירדף דוד הוא וארבע־מאות איש ויעמדו מאתים איש אשר פגרו מעבר את־נחל הבשור׃</seg>
          <seg id="b.1SA.30.11" type="verse">וימצאו איש־מצרי בשדה ויקחו אתו אל־דוד ויתנו־לו לחם ויאכל וישקהו מים׃</seg>
          <seg id="b.1SA.30.12" type="verse">ויתנו־לו פלח דבלה ושני צמקים ויאכל ותשב רוחו אליו כי לא־אכל לחם ולא־שתה מים שלשה ימים ושלשה לילות׃ ס</seg>
          <seg id="b.1SA.30.13" type="verse">ויאמר לו דוד למי־אתה ואי מזה אתה ויאמר נער מצרי אנכי עבד לאיש עמלקי ויעזבני אדני כי חליתי היום שלשה׃</seg>
          <seg id="b.1SA.30.14" type="verse">אנחנו פשטנו נגב הכרתי ועל־אשר ליהודה ועל־נגב כלב ואת־צקלג שרפנו באש׃</seg>
          <seg id="b.1SA.30.15" type="verse">ויאמר אליו דוד התורדני אל־הגדוד הזה ויאמר השבעה לי באלהים אם־תמיתני ואם־תסגרני ביד־אדני ואורדך אל־הגדוד הזה׃</seg>
          <seg id="b.1SA.30.16" type="verse">וירדהו והנה נטשים על־פני כל־הארץ אכלים ושתים וחגגים בכל השלל הגדול אשר לקחו מארץ פלשתים ומארץ יהודה׃</seg>
          <seg id="b.1SA.30.17" type="verse">ויכם דוד מהנשף ועד־הערב למחרתם ולא־נמלט מהם איש כי אם־ארבע מאות איש־נער אשר־רכבו על־הגמלים וינסו׃</seg>
          <seg id="b.1SA.30.18" type="verse">ויצל דוד את כל־אשר לקחו עמלק ואת־שתי נשיו הציל דוד׃</seg>
          <seg id="b.1SA.30.19" type="verse">ולא נעדר־להם מן־הקטן ועד־הגדול ועד־בנים ובנות ומשלל ועד כל־אשר לקחו להם הכל השיב דוד׃</seg>
          <seg id="b.1SA.30.20" type="verse">ויקח דוד את־כל־הצאן והבקר נהגו לפני המקנה ההוא ויאמרו זה שלל דוד׃</seg>
          <seg id="b.1SA.30.21" type="verse">ויבא דוד אל־מאתים האנשים אשר־פגרו מלכת אחרי דוד וישיבם בנחל הבשור ויצאו לקראת דוד ולקראת העם אשר־אתו ויגש דוד את־העם וישאל להם לשלום׃ ס</seg>
          <seg id="b.1SA.30.22" type="verse">ויען כל־איש־רע ובליעל מהאנשים אשר הלכו עם־דוד ויאמרו יען אשר לא־הלכו עמי לא־נתן להם מהשלל אשר הצלנו כי־אם־איש את־אשתו ואת־בניו וינהגו וילכו׃ ס</seg>
          <seg id="b.1SA.30.23" type="verse">ויאמר דוד לא־תעשו כן אחי את אשר־נתן יהוה לנו וישמר אתנו ויתן את־הגדוד הבא עלינו בידנו׃</seg>
          <seg id="b.1SA.30.24" type="verse">ומי ישמע לכם לדבר הזה כי כחלק הירד במלחמה וכחלק הישב על־הכלים יחדו יחלקו׃ ס</seg>
          <seg id="b.1SA.30.25" type="verse">ויהי מהיום ההוא ומעלה וישמה לחק ולמשפט לישראל עד היום הזה׃ ף</seg>
          <seg id="b.1SA.30.26" type="verse">ויבא דוד אל־צקלג וישלח מהשלל לזקני יהודה לרעהו לאמר הנה לכם ברכה משלל איבי יהוה׃</seg>
          <seg id="b.1SA.30.27" type="verse">לאשר בבית־אל ולאשר ברמות־נגב ולאשר ביתר׃</seg>
          <seg id="b.1SA.30.28" type="verse">ולאשר בערער ולאשר בשפמות ולאשר באשתמע׃ ס</seg>
          <seg id="b.1SA.30.29" type="verse">ולאשר ברכל ולאשר בערי הירחמאלי* ולאשר בערי הקיני׃</seg>
          <seg id="b.1SA.30.30" type="verse">ולאשר בחרמה ולאשר בבור־עשן ולאשר בעתך׃</seg>
          <seg id="b.1SA.30.31" type="verse">ולאשר בחברון ולכל־המקמות אשר־התהלך־שם דוד הוא ואנשיו׃ ף</seg>
        </div>
        <div id="b.1SA.31" type="chapter">
          <seg id="b.1SA.31.1" type="verse">ופלשתים נלחמים בישראל וינסו אנשי ישראל מפני פלשתים ויפלו חללים בהר הגלבע׃</seg>
          <seg id="b.1SA.31.2" type="verse">וידבקו פלשתים את־שאול ואת־בניו ויכו פלשתים את־יהונתן ואת־אבינדב ואת־מלכי־שוע בני שאול׃</seg>
          <seg id="b.1SA.31.3" type="verse">ותכבד המלחמה אל־שאול וימצאהו המורים אנשים בקשת ויחל מאד מהמורים׃</seg>
          <seg id="b.1SA.31.4" type="verse">ויאמר שאול לנשא כליו שלף חרבך ודקרני בה פן־יבואו הערלים האלה ודקרני והתעללו־בי ולא אבה נשא כליו כי ירא מאד ויקח שאול את־החרב ויפל עליה׃</seg>
          <seg id="b.1SA.31.5" type="verse">וירא נשא־כליו כי מת שאול ויפל גם־הוא על־חרבו וימת עמו׃</seg>
          <seg id="b.1SA.31.6" type="verse">וימת שאול ושלשת בניו ונשא כליו גם כל־אנשיו ביום ההוא יחדו׃</seg>
          <seg id="b.1SA.31.7" type="verse">ויראו אנשי־ישראל אשר־בעבר העמק ואשר בעבר הירדן כי־נסו אנשי ישראל וכי־מתו שאול ובניו ויעזבו את־הערים וינסו ויבאו פלשתים וישבו בהן׃ ס</seg>
          <seg id="b.1SA.31.8" type="verse">ויהי ממחרת ויבאו פלשתים לפשט את־החללים וימצאו את־שאול ואת־שלשת בניו נפלים בהר הגלבע׃</seg>
          <seg id="b.1SA.31.9" type="verse">ויכרתו את־ראשו ויפשיטו את־כליו וישלחו בארץ־פלשתים סביב לבשר בית עצביהם ואת־העם׃</seg>
          <seg id="b.1SA.31.10" type="verse">וישמו את־כליו בית עשתרות ואת־גויתו תקעו בחומת בית שן׃</seg>
          <seg id="b.1SA.31.11" type="verse">וישמעו אליו ישבי יביש גלעד את אשר־עשו פלשתים לשאול׃</seg>
          <seg id="b.1SA.31.12" type="verse">ויקומו כל־איש חיל וילכו כל־הלילה ויקחו את־גוית שאול ואת גוית בניו מחומת בית שן ויבאו יבשה וישרפו אתם שם׃</seg>
          <seg id="b.1SA.31.13" type="verse">ויקחו את־עצמתיהם ויקברו תחת־האשל ביבשה ויצמו שבעת ימים׃ ף</seg>
        </div>
      </div>
      <div id="b.2SA" type="book">
        <div id="b.2SA.1" type="chapter">
          <seg id="b.2SA.1.1" type="verse">ויהי אחרי מות שאול ודוד שב מהכות את־העמלק וישב דוד בצקלג ימים שנים׃</seg>
          <seg id="b.2SA.1.2" type="verse">ויהי ביום השלישי והנה איש בא מן־המחנה מעם שאול ובגדיו קרעים ואדמה על־ראשו ויהי בבאו אל־דוד ויפל ארצה וישתחו׃</seg>
          <seg id="b.2SA.1.3" type="verse">ויאמר לו דוד אי מזה תבוא ויאמר אליו ממחנה ישראל נמלטתי׃</seg>
          <seg id="b.2SA.1.4" type="verse">ויאמר אליו דוד מה־היה הדבר הגד־נא לי ויאמר אשר־נס העם מן־המלחמה וגם־הרבה נפל מן־העם וימתו וגם שאול ויהונתן בנו מתו׃</seg>
          <seg id="b.2SA.1.5" type="verse">ויאמר דוד אל־הנער המגיד לו איך ידעת כי־מת שאול ויהונתן בנו׃</seg>
          <seg id="b.2SA.1.6" type="verse">ויאמר הנער המגיד לו נקרא נקריתי בהר הגלבע והנה שאול נשען על־חניתו והנה הרכב ובעלי הפרשים הדבקהו׃</seg>
          <seg id="b.2SA.1.7" type="verse">ויפן אחריו ויראני ויקרא אלי ואמר הנני׃</seg>
          <seg id="b.2SA.1.8" type="verse">ויאמר לי מי־אתה [כ= ויאמר] [ק= ואמר] אליו עמלקי אנכי׃</seg>
          <seg id="b.2SA.1.9" type="verse">ויאמר אלי עמד־נא עלי ומתתני כי אחזני השבץ כי־כל־עוד נפשי בי׃</seg>
          <seg id="b.2SA.1.10" type="verse">ואעמד עליו ואמתתהו כי ידעתי כי לא יחיה אחרי נפלו ואקח הנזר אשר על־ראשו ואצעדה אשר על־זרעו ואביאם אל־אדני הנה׃</seg>
          <seg id="b.2SA.1.11" type="verse">ויחזק דוד [כ= בבגדו] [ק= בבגדיו] ויקרעם וגם כל־האנשים אשר אתו׃</seg>
          <seg id="b.2SA.1.12" type="verse">ויספדו ויבכו ויצמו עד־הערב על־שאול ועל־יהונתן בנו ועל־עם יהוה ועל־בית ישראל כי נפלו בחרב׃ ס</seg>
          <seg id="b.2SA.1.13" type="verse">ויאמר דוד אל־הנער המגיד לו אי מזה אתה ויאמר בן־איש גר עמלקי אנכי׃</seg>
          <seg id="b.2SA.1.14" type="verse">ויאמר אליו דוד איך לא יראת לשלח ידך לשחת את־משיח יהוה׃</seg>
          <seg id="b.2SA.1.15" type="verse">ויקרא דוד לאחד מהנערים ויאמר גש פגע־בו ויכהו וימת׃</seg>
          <seg id="b.2SA.1.16" type="verse">ויאמר אליו דוד [כ= דמיך] [ק= דמך] על־ראשך כי פיך ענה בך לאמר אנכי מתתי את־משיח יהוה׃ ס</seg>
          <seg id="b.2SA.1.17" type="verse">ויקןן דוד את־הקינה הזאת על־שאול ועל־יהונתן בנו׃</seg>
          <seg id="b.2SA.1.18" type="verse">ויאמר ללמד בני־יהודה קשת הנה כתובה על־ספר הישר׃</seg>
          <seg id="b.2SA.1.19" type="verse">הצבי ישראל על־במותיך חלל איך נפלו גבורים׃</seg>
          <seg id="b.2SA.1.20" type="verse">אל־תגידו בגת אל־תבשרו בחוצת אשקלון פן־תשמחנה בנות פלשתים פן־תעלזנה בנות הערלים׃</seg>
          <seg id="b.2SA.1.21" type="verse">הרי בגלבע אל־טל ואל־מטר עליכם ושדי תרומת כי שם נגעל מגן גבורים מגן שאול בלי משיח בשמן׃</seg>
          <seg id="b.2SA.1.22" type="verse">מדם חללים מחלב גבורים קשת יהונתן לא נשוג אחור וחרב שאול לא תשוב ריקם׃</seg>
          <seg id="b.2SA.1.23" type="verse">שאול ויהונתן הנאהבים והנעיםם בחייהם ובמותם לא נפרדו מנשרים קלו מאריות גברו׃</seg>
          <seg id="b.2SA.1.24" type="verse">בנות ישראל אל־שאול בכינה המלבשכם שני עם־עדנים המעלה עדי זהב על לבושכן׃</seg>
          <seg id="b.2SA.1.25" type="verse">איך נפלו גברים בתוך המלחמה יהונתן על־במותיך חלל׃</seg>
          <seg id="b.2SA.1.26" type="verse">צר־לי עליך אחי יהונתן נעמת לי מאד נפלאתה אהבתך לי מאהבת נשים׃</seg>
          <seg id="b.2SA.1.27" type="verse">איך נפלו גבורים ויאבדו כלי מלחמה׃ ף</seg>
        </div>
        <div id="b.2SA.2" type="chapter">
          <seg id="b.2SA.2.1" type="verse">ויהי אחרי־כן וישאל דוד ביהוה לאמר האעלה באחת ערי יהודה ויאמר יהוה אליו עלה ויאמר דוד אנה אעלה ויאמר חברנה׃</seg>
          <seg id="b.2SA.2.2" type="verse">ויעל שם דוד וגם שתי נשיו אחינעם היזרעלית ואביגיל אשת נבל הכרמלי׃</seg>
          <seg id="b.2SA.2.3" type="verse">ואנשיו אשר־עמו העלה דוד איש וביתו וישבו בערי חברון׃</seg>
          <seg id="b.2SA.2.4" type="verse">ויבאו אנשי יהודה וימשחו־שם את־דוד למלך על־בית יהודה ויגדו לדוד לאמר אנשי יביש גלעד אשר קברו את־שאול׃ ס</seg>
          <seg id="b.2SA.2.5" type="verse">וישלח דוד מלאכים אל־אנשי יביש גלעד ויאמר אליהם ברכים אתם ליהוה אשר עשיתם החסד הזה עם־אדניכם עם־שאול ותקברו אתו׃</seg>
          <seg id="b.2SA.2.6" type="verse">ועתה יעש־יהוה עםכם חסד ואמת וגם אנכי אעשה אתכם הטובה הזאת אשר עשיתם הדבר הזה׃</seg>
          <seg id="b.2SA.2.7" type="verse">ועתה תחזקנה ידיכם והיו לבני־חיל כי־מת אדניכם שאול וגם־אתי משחו בית־יהודה למלך עליהם׃ ף</seg>
          <seg id="b.2SA.2.8" type="verse">ואבנר בן־נר שר־צבא אשר לשאול לקח את־איש בשת בן־שאול ויעברהו מחנים׃</seg>
          <seg id="b.2SA.2.9" type="verse">וימלכהו אל־הגלעד ואל־האשורי ואל־יזרעאל ועל־אפרים ועל־בנימן ועל־ישראל כלה׃ ף</seg>
          <seg id="b.2SA.2.10" type="verse">בן־ארבעים שנה איש־בשת בן־שאול במלכו על־ישראל ושתים שנים מלך אך בית יהודה היו אחרי דוד׃</seg>
          <seg id="b.2SA.2.11" type="verse">ויהי מספר הימים אשר היה דוד מלך בחברון על־בית יהודה שבע שנים וששה חדשים׃ ס</seg>
          <seg id="b.2SA.2.12" type="verse">ויצא אבנר בן־נר ועבדי איש־בשת בן־שאול ממחנים גבעונה׃</seg>
          <seg id="b.2SA.2.13" type="verse">ויואב בן־צרויה ועבדי דוד יצאו ויפגשום על־ברכת גבעון יחדו וישבו אלה על־הברכה מזה ואלה על־הברכה מזה׃</seg>
          <seg id="b.2SA.2.14" type="verse">ויאמר אבנר אל־יואב יקומו נא הנערים וישחקו לפנינו ויאמר יואב יקמו׃</seg>
          <seg id="b.2SA.2.15" type="verse">ויקמו ויעברו במספר שנים עשר לבנימן ולאיש בשת בן־שאול ושנים עשר מעבדי דוד׃</seg>
          <seg id="b.2SA.2.16" type="verse">ויחזקו איש בראש רעהו וחרבו בצד רעהו ויפלו יחדו ויקרא למקום ההוא חלקת הצרים אשר בגבעון׃</seg>
          <seg id="b.2SA.2.17" type="verse">ותהי המלחמה קשה עד־מאד ביום ההוא וינגף אבנר ואנשי ישראל לפני עבדי דוד׃</seg>
          <seg id="b.2SA.2.18" type="verse">ויהיו־שם שלשה בני צרויה יואב ואבישי ועשהאל ועשהאל קל ברגליו כאחד הצבים אשר בשדה׃</seg>
          <seg id="b.2SA.2.19" type="verse">וירדף עשהאל אחרי אבנר ולא־נטה ללכת על־הימין ועל־השמאול מאחרי אבנר׃</seg>
          <seg id="b.2SA.2.20" type="verse">ויפן אבנר אחריו ויאמר האתה זה עשהאל ויאמר אנכי׃</seg>
          <seg id="b.2SA.2.21" type="verse">ויאמר לו אבנר נטה לך על־ימינך או על־שמאלך ואחז לך אחד מהנערים וקח־לך את־חלצתו ולא־אבה עשהאל לסור מאחריו׃</seg>
          <seg id="b.2SA.2.22" type="verse">ויסף עוד אבנר לאמר אל־עשהאל סור לך מאחרי למה אככה ארצה ואיך אשא פני אל־יואב אחיך׃</seg>
          <seg id="b.2SA.2.23" type="verse">וימאן לסור ויכהו אבנר באחרי החנית אל־החמש ותצא החנית מאחריו ויפל־שם וימת [כ= תחתו] [ק= תחתיו] ויהי כל־הבא אל־המקום אשר־נפל שם עשהאל וימת ויעמדו׃</seg>
          <seg id="b.2SA.2.24" type="verse">וירדפו יואב ואבישי אחרי אבנר והשמש באה והמה באו עד־גבעת אמה אשר על־פני־גיח דרך מדבר גבעון׃</seg>
          <seg id="b.2SA.2.25" type="verse">ויתקבצו בני־בנימן אחרי אבנר ויהיו לאגדה אחת ויעמדו על ראש־גבעה אחת׃</seg>
          <seg id="b.2SA.2.26" type="verse">ויקרא אבנר אל־יואב ויאמר הלנצח תאכל חרב הלוא ידעתה כי־מרה תהיה באחרונה ועד־מתי לא־תאמר לעם לשוב מאחרי אחיהם׃</seg>
          <seg id="b.2SA.2.27" type="verse">ויאמר יואב חי האלהים כי לולא דברת כי אז מהבקר נעלה העם איש מאחרי אחיו׃</seg>
          <seg id="b.2SA.2.28" type="verse">ויתקע יואב בשופר ויעמדו כל־העם ולא־ירדפו עוד אחרי ישראל ולא־יספו עוד להלחם׃</seg>
          <seg id="b.2SA.2.29" type="verse">ואבנר ואנשיו הלכו בערבה כל הלילה ההוא ויעברו את־הירדן וילכו כל־הבתרון ויבאו מחנים׃</seg>
          <seg id="b.2SA.2.30" type="verse">ויואב שב מאחרי אבנר ויקבץ את־כל־העם ויפקדו מעבדי דוד תשעה־עשר איש ועשה־אל׃*</seg>
          <seg id="b.2SA.2.31" type="verse">ועבדי דוד הכו מבנימן ובאנשי אבנר שלש־מאות וששים איש מתו׃</seg>
          <seg id="b.2SA.2.32" type="verse">וישאו את־עשהאל ויקברהו בקבר אביו אשר בית לחם וילכו כל־הלילה יואב ואנשיו ויאר להם בחברון׃</seg>
        </div>
        <div id="b.2SA.3" type="chapter">
          <seg id="b.2SA.3.1" type="verse">ותהי המלחמה ארכה בין בית שאול ובין בית דוד ודוד הלך וחזק ובית שאול הלכים ודלים׃ ס</seg>
          <seg id="b.2SA.3.2" type="verse">[כ= וילדו] [ק= ויולדו] לדוד בנים בחברון ויהי בכורו אמנון לאחינעם היזרעאלת׃</seg>
          <seg id="b.2SA.3.3" type="verse">ומשנהו כלאב [כ= לאביגל] [ק= לאביגיל*] אשת נבל הכרמלי והשלשי אבשלום בן־מעכה בת־תלמי מלך גשור׃</seg>
          <seg id="b.2SA.3.4" type="verse">והרביעי אדניה בן־חגית והחמישי שפטיה בן־אביטל׃</seg>
          <seg id="b.2SA.3.5" type="verse">והששי יתרעם לעגלה אשת דוד אלה ילדו לדוד בחברון׃ ף</seg>
          <seg id="b.2SA.3.6" type="verse">ויהי בהיות המלחמה בין בית שאול ובין בית דוד ואבנר היה מתחזק בבית שאול׃</seg>
          <seg id="b.2SA.3.7" type="verse">ולשאול פלגש ושמה רצפה בת־איה ויאמר אל־אבנר מדוע באתה אל־פילגש אבי׃</seg>
          <seg id="b.2SA.3.8" type="verse">ויחר לאבנר מאד על־דברי איש־בשת ויאמר הראש כלב אנכי אשר ליהודה היום אעשה־חסד עם־בית שאול אביך אל־אחיו ואל־מרעהו ולא המציתך ביד־דוד ותפקד עלי עון האשה היום׃</seg>
          <seg id="b.2SA.3.9" type="verse">כה־יעשה אלהים לאבנר וכה יסיף לו כי כאשר נשבע יהוה לדוד כי־כן אעשה־לו׃</seg>
          <seg id="b.2SA.3.10" type="verse">להעביר הממלכה מבית שאול ולהקים את־כסא דוד על־ישראל ועל־יהודה מדן ועד־באר שבע׃</seg>
          <seg id="b.2SA.3.11" type="verse">ולא־יכל עוד להשיב את־אבנר דבר מיראתו אתו׃ ס</seg>
          <seg id="b.2SA.3.12" type="verse">וישלח אבנר מלאכים אל־דוד [כ= תחתו] [ק= תחתיו] לאמר למי־ארץ לאמר כרתה בריתך אתי והנה ידי עמך להסב אליך את־כל־ישראל׃</seg>
          <seg id="b.2SA.3.13" type="verse">ויאמר טוב אני אכרת אתך ברית אך דבר אחד אנכי שאל מאתך לאמר לא־תראה את־פני כי אם־לפני הביאך את מיכל בת־שאול בבאך לראות את־פני׃ ס</seg>
          <seg id="b.2SA.3.14" type="verse">וישלח דוד מלאכים אל־איש־בשת בן־שאול לאמר תנה את־אשתי את־מיכל אשר ארשתי לי במאה ערלות פלשתים׃</seg>
          <seg id="b.2SA.3.15" type="verse">וישלח איש בשת ויקחה מעם איש מעם פלטיאל בן־[כ= לוש] [ק= ליש]׃</seg>
          <seg id="b.2SA.3.16" type="verse">וילך אתה אישה הלוך ובכה אחריה עד־בחרים ויאמר אליו אבנר לך שוב וישב׃</seg>
          <seg id="b.2SA.3.17" type="verse">ודבר־אבנר היה עם־זקני ישראל לאמר גם־תמול גם־שלשם הייתם מבקשים את־דוד למלך עליכם׃</seg>
          <seg id="b.2SA.3.18" type="verse">ועתה עשו כי יהוה אמר אל־דוד לאמר ביד דוד עבדי הושיע את־עמי ישראל מיד פלשתים ומיד כל־איביהם׃</seg>
          <seg id="b.2SA.3.19" type="verse">וידבר גם־אבנר באזני בנימין וילך גם־אבנר לדבר באזני דוד בחברון את כל־אשר־טוב בעיני ישראל ובעיני כל־בית בנימן׃</seg>
          <seg id="b.2SA.3.20" type="verse">ויבא אבנר אל־דוד חברון ואתו עשרים אנשים ויעש דוד לאבנר ולאנשים אשר־אתו משתה׃</seg>
          <seg id="b.2SA.3.21" type="verse">ויאמר אבנר אל־דוד אקומה ואלכה ואקבצה אל־אדני המלך את־כל־ישראל ויכרתו אתך ברית ומלכת בכל אשר־תאוה נפשך וישלח דוד את־אבנר וילך בשלום׃</seg>
          <seg id="b.2SA.3.22" type="verse">והנה עבדי דוד ויואב בא מהגדוד ושלל רב עםם הביאו ואבנר איננו עם־דוד בחברון כי שלחו וילך בשלום׃</seg>
          <seg id="b.2SA.3.23" type="verse">ויואב וכל־הצבא אשר־אתו באו ויגדו ליואב לאמר בא־אבנר בן־נר אל־המלך וישלחהו וילך בשלום׃</seg>
          <seg id="b.2SA.3.24" type="verse">ויבא יואב אל־המלך ויאמר מה עשיתה הנה־בא אבנר אליך למה־זה שלחתו וילך הלוך׃</seg>
          <seg id="b.2SA.3.25" type="verse">ידעת את־אבנר בן־נר כי לפתתך בא ולדעת את־מוצאך ואת־[כ= מבואך] [ק= מובאך] ולדעת את כל־אשר אתה עשה׃</seg>
          <seg id="b.2SA.3.26" type="verse">ויצא יואב מעם דוד וישלח מלאכים אחרי אבנר וישבו אתו מבור הסרה ודוד לא ידע׃</seg>
          <seg id="b.2SA.3.27" type="verse">וישב אבנר חברון ויטהו יואב אל־תוך השער לדבר אתו בשלי ויכהו שם החמש וימת בדם עשה־אל אחיו׃</seg>
          <seg id="b.2SA.3.28" type="verse">וישמע דוד מאחרי כן ויאמר נקי אנכי וממלכתי מעם יהוה עד־עולם מדמי אבנר בן־נר׃</seg>
          <seg id="b.2SA.3.29" type="verse">יחלו על־ראש יואב ואל כל־בית אביו ואל־יכרת מבית יואב זב ומצרע ומחזיק בפלך ונפל בחרב וחסר־לחם׃</seg>
          <seg id="b.2SA.3.30" type="verse">ויואב ואבישי אחיו הרגו לאבנר על אשר המית את־עשהאל אחיהם בגבעון במלחמה׃ ף</seg>
          <seg id="b.2SA.3.31" type="verse">ויאמר דוד אל־יואב ואל־כל־העם אשר־אתו קרעו בגדיכם וחגרו שקים וספדו לפני אבנר והמלך דוד הלך אחרי המטה׃</seg>
          <seg id="b.2SA.3.32" type="verse">ויקברו את־אבנר בחברון וישא המלך את־קולו ויבך אל־קבר אבנר ויבכו כל־העם׃ ף</seg>
          <seg id="b.2SA.3.33" type="verse">ויקןן המלך אל־אבנר ויאמר הכמות נבל ימות אבנר׃</seg>
          <seg id="b.2SA.3.34" type="verse">ידך לא־אסרות ורגליך לא־לנחשתים הגשו כנפול לפני בני־עולה נפלת ויספו כל־העם לבכות עליו׃</seg>
          <seg id="b.2SA.3.35" type="verse">ויבא כל־העם להברות את־דוד לחם בעוד היום וישבע דוד לאמר כה יעשה־לי אלהים וכה יסיף כי אם־לפני בוא־השמש אטעם־לחם או כל־מאומה׃</seg>
          <seg id="b.2SA.3.36" type="verse">וכל־העם הכירו וייטב בעיניהם ככל אשר עשה המלך בעיני כל־העם טוב׃</seg>
          <seg id="b.2SA.3.37" type="verse">וידעו כל־העם וכל־ישראל ביום ההוא כי לא היתה מהמלך להמית את־אבנר בן־נר׃ ף</seg>
          <seg id="b.2SA.3.38" type="verse">ויאמר המלך אל־עבדיו הלוא תדעו כי־שר וגדול נפל היום הזה בישראל׃</seg>
          <seg id="b.2SA.3.39" type="verse">ואנכי היום רך ומשוח מלך והאנשים האלה בני צרויה קשים ממני ישלם יהוה לעשה הרעה כרעתו׃ ף</seg>
        </div>
        <div id="b.2SA.4" type="chapter">
          <seg id="b.2SA.4.1" type="verse">וישמע בן־שאול כי מת אבנר בחברון וירפו ידיו וכל־ישראל נבהלו׃</seg>
          <seg id="b.2SA.4.2" type="verse">ושני אנשים שרי־גדודים היו בן־שאול שם האחד בענה ושם השני רכב בני רמון הבארתי מבני בנימן כי גם־בארות תחשב על־בנימן׃</seg>
          <seg id="b.2SA.4.3" type="verse">ויברחו הבארתים גתימה ויהיו־שם גרים עד היום הזה׃ ס</seg>
          <seg id="b.2SA.4.4" type="verse">וליהונתן בן־שאול בן נכה רגלים בן־חמש שנים היה בבא שמעת שאול ויהונתן מיזרעאל ותשאהו אמנתו ותנס ויהי בחפזה לנוס ויפל ויפסח ושמו מפיבשת׃</seg>
          <seg id="b.2SA.4.5" type="verse">וילכו בני־רמון הבארתי רכב ובענה ויבאו כחם היום אל־בית איש בשת והוא שכב את משכב הצהרים׃</seg>
          <seg id="b.2SA.4.6" type="verse">והנה באו עד־תוך הבית לקחי חטים ויכהו אל־החמש ורכב ובענה אחיו נמלטו׃</seg>
          <seg id="b.2SA.4.7" type="verse">ויבאו הבית והוא־שכב על־מטתו בחדר משכבו ויכהו וימתהו ויסירו את־ראשו ויקחו את־ראשו וילכו דרך הערבה כל־הלילה׃</seg>
          <seg id="b.2SA.4.8" type="verse">ויבאו את־ראש איש־בשת אל־דוד חברון ויאמרו אל־המלך הנה־ראש איש־בשת בן־שאול איבך אשר בקש את־נפשך ויתן יהוה לאדני המלך נקמות היום הזה משאול ומזרעו׃ ס</seg>
          <seg id="b.2SA.4.9" type="verse">ויען דוד את־רכב ואת־בענה אחיו בני רמון הבארתי ויאמר להם חי־יהוה אשר־פדה את־נפשי מכל־צרה׃</seg>
          <seg id="b.2SA.4.10" type="verse">כי המגיד לי לאמר הנה־מת שאול והוא־היה כמבשר בעיניו ואחזה בו ואהרגהו בצקלג אשר לתתי־לו בשרה׃</seg>
          <seg id="b.2SA.4.11" type="verse">אף כי־אנשים רשעים הרגו את־איש־צדיק בביתו על־משכבו ועתה הלוא אבקש את־דמו מידכם ובערתי אתכם מן־הארץ׃</seg>
          <seg id="b.2SA.4.12" type="verse">ויצו דוד את־הנערים ויהרגום ויקצצו את־ידיהם ואת־רגליהם ויתלו על־הברכה בחברון ואת ראש איש־בשת לקחו ויקברו בקבר־אבנר בחברון׃ ף</seg>
        </div>
        <div id="b.2SA.5" type="chapter">
          <seg id="b.2SA.5.1" type="verse">ויבאו כל־שבטי ישראל אל־דוד חברונה ויאמרו לאמר הננו עצמך ובשרך אנחנו׃</seg>
          <seg id="b.2SA.5.2" type="verse">גם־אתמול גם־שלשום בהיות שאול מלך עלינו אתה [כ= הייתה] [ק= היית] [כ= מוציא] [ק= המוציא] [כ= והמבי] [ק= והמביא] את־ישראל ויאמר יהוה לך אתה תרעה את־עמי את־ישראל ואתה תהיה לנגיד על־ישראל׃</seg>
          <seg id="b.2SA.5.3" type="verse">ויבאו כל־זקני ישראל אל־המלך חברונה ויכרת להם המלך דוד ברית בחברון לפני יהוה וימשחו את־דוד למלך על־ישראל׃ ף</seg>
          <seg id="b.2SA.5.4" type="verse">בן־שלשים שנה דוד במלכו ארבעים שנה מלך׃</seg>
          <seg id="b.2SA.5.5" type="verse">בחברון מלך על־יהודה שבע שנים וששה חדשים ובירושלם מלך שלשים ושלש שנה על כל־ישראל ויהודה׃</seg>
          <seg id="b.2SA.5.6" type="verse">וילך המלך ואנשיו ירושלם אל־היבסי יושב הארץ ויאמר לדוד לאמר לא־תבוא הנה כי אם־הסירך העורים והפסחים לאמר לא־יבוא דוד הנה׃</seg>
          <seg id="b.2SA.5.7" type="verse">וילכד דוד את מצדת ציון היא עיר דוד׃</seg>
          <seg id="b.2SA.5.8" type="verse">ויאמר דוד ביום ההוא כל־מכה יבסי ויגע בצנור ואת־הפסחים ואת־העורים [כ= שנאו] [ק= שנאי] נפש דוד על־כן יאמרו עור ופסח לא יבוא אל־הבית׃</seg>
          <seg id="b.2SA.5.9" type="verse">וישב דוד במצדה ויקרא־לה עיר דוד ויבן דוד סביב מן־המלוא וביתה׃</seg>
          <seg id="b.2SA.5.10" type="verse">וילך דוד הלוך וגדול ויהוה אלהי צבאות עמו׃ ף</seg>
          <seg id="b.2SA.5.11" type="verse">וישלח חירם מלך־צר מלאכים אל־דוד ועצי ארזים וחרשי עץ וחרשי אבן קיר ויבנו־בית לדוד׃</seg>
          <seg id="b.2SA.5.12" type="verse">וידע דוד כי־הכינו יהוה למלך על־ישראל וכי נשא ממלכתו בעבור עמו ישראל׃ ס</seg>
          <seg id="b.2SA.5.13" type="verse">ויקח דוד עוד פלגשים ונשים מירושלם אחרי באו מחברון ויולדו עוד לדוד בנים ובנות׃</seg>
          <seg id="b.2SA.5.14" type="verse">ואלה שמות הילדים לו בירושלם שמוע ושובב ונתן ושלמה׃</seg>
          <seg id="b.2SA.5.15" type="verse">ויבחר ואלישוע ונפג ויפיע׃</seg>
          <seg id="b.2SA.5.16" type="verse">ואלישמע ואלידע ואליפלט׃ ף</seg>
          <seg id="b.2SA.5.17" type="verse">וישמעו פלשתים כי־משחו את־דוד למלך על־ישראל ויעלו כל־פלשתים לבקש את־דוד וישמע דוד וירד אל־המצודה׃</seg>
          <seg id="b.2SA.5.18" type="verse">ופלשתים באו וינטשו בעמק רפאים׃</seg>
          <seg id="b.2SA.5.19" type="verse">וישאל דוד ביהוה לאמר האעלה אל־פלשתים התתנם בידי ויאמר יהוה אל־דוד עלה כי־נתן אתן את־הפלשתים בידך׃</seg>
          <seg id="b.2SA.5.20" type="verse">ויבא דוד בבעל־פרצים ויכם שם דוד ויאמר פרץ יהוה את־איבי לפני כפרץ מים על־כן קרא שם־המקום ההוא בעל פרצים׃</seg>
          <seg id="b.2SA.5.21" type="verse">ויעזבו־שם את־עצביהם וישאם דוד ואנשיו׃ ף</seg>
          <seg id="b.2SA.5.22" type="verse">ויספו עוד פלשתים לעלות וינטשו בעמק רפאים׃</seg>
          <seg id="b.2SA.5.23" type="verse">וישאל דוד ביהוה ויאמר לא תעלה הסב אל־אחריהם ובאת להם ממול בכאים׃</seg>
          <seg id="b.2SA.5.24" type="verse">ויהי [כ= בשמעך] [ק= כשמעך] את־קול צעדה בראשי הבכאים אז תחרץ כי אז יצא יהוה לפניך להכות במחנה פלשתים׃</seg>
          <seg id="b.2SA.5.25" type="verse">ויעש דוד כן כאשר צוהו יהוה ויך את־פלשתים מגבע עד־באך גזר׃ ף</seg>
        </div>
        <div id="b.2SA.6" type="chapter">
          <seg id="b.2SA.6.1" type="verse">ויסף עוד דוד את־כל־בחור בישראל שלשים אלף׃</seg>
          <seg id="b.2SA.6.2" type="verse">ויקם וילך דוד וכל־העם אשר אתו מבעלי יהודה להעלות משם את ארון האלהים אשר־נקרא שם שם יהוה צבאות ישב הכרבים עליו׃</seg>
          <seg id="b.2SA.6.3" type="verse">וירכבו את־ארון האלהים אל־עגלה חדשה וישאהו מבית אבינדב אשר בגבעה ועזא ואחיו בני אבינדב נהגים את־העגלה חדשה׃</seg>
          <seg id="b.2SA.6.4" type="verse">וישאהו מבית אבינדב אשר בגבעה עם ארון האלהים ואחיו הלך לפני הארון׃</seg>
          <seg id="b.2SA.6.5" type="verse">ודוד וכל־בית ישראל משחקים לפני יהוה בכל עצי ברושים ובכנרות ובנבלים ובתפים ובמנענעים ובצלצלים׃</seg>
          <seg id="b.2SA.6.6" type="verse">ויבאו עד־גרן נכון וישלח עזא אל־ארון האלהים ויאחז בו כי שמטו הבקר׃</seg>
          <seg id="b.2SA.6.7" type="verse">ויחר־אף יהוה בעזה ויכהו שם האלהים על־השל וימת שם עם ארון האלהים׃</seg>
          <seg id="b.2SA.6.8" type="verse">ויחר לדוד על אשר פרץ יהוה פרץ בעזה ויקרא למקום ההוא פרץ עזה עד היום הזה׃</seg>
          <seg id="b.2SA.6.9" type="verse">וירא דוד את־יהוה ביום ההוא ויאמר איך יבוא אלי ארון יהוה׃</seg>
          <seg id="b.2SA.6.10" type="verse">ולא־אבה דוד להסיר אליו את־ארון יהוה על־עיר דוד ויטהו דוד בית עבד־אדום הגתי׃</seg>
          <seg id="b.2SA.6.11" type="verse">וישב ארון יהוה בית עבד אדם הגתי שלשה חדשים ויברך יהוה את־עבד אדם ואת־כל־ביתו׃</seg>
          <seg id="b.2SA.6.12" type="verse">ויגד למלך דוד לאמר ברך יהוה את־בית עבד אדם ואת־כל־אשר־לו בעבור ארון האלהים וילך דוד ויעל את־ארון האלהים מבית עבד אדם עיר דוד בשמחה׃</seg>
          <seg id="b.2SA.6.13" type="verse">ויהי כי צעדו נשאי ארון־יהוה ששה צעדים ויזבח שור ומריא׃</seg>
          <seg id="b.2SA.6.14" type="verse">ודוד מכרכר בכל־עז לפני יהוה ודוד חגור אפוד בד׃</seg>
          <seg id="b.2SA.6.15" type="verse">ודוד וכל־בית ישראל מעלים את־ארון יהוה בתרועה ובקול שופר׃</seg>
          <seg id="b.2SA.6.16" type="verse">והיה ארון יהוה בא עיר דוד ומיכל בת־שאול נשקפה בעד החלון ותרא את־המלך דוד מפזז ומכרכר לפני יהוה ותבז לו בלבה׃</seg>
          <seg id="b.2SA.6.17" type="verse">ויבאו את־ארון יהוה ויצגו אתו במקומו בתוך האהל אשר נטה־לו דוד ויעל דוד עלות לפני יהוה ושלמים׃</seg>
          <seg id="b.2SA.6.18" type="verse">ויכל דוד מהעלות העולה והשלמים ויברך את־העם בשם יהוה צבאות׃</seg>
          <seg id="b.2SA.6.19" type="verse">ויחלק לכל־העם לכל־המון ישראל למאיש ועד־אשה לאיש חלת לחם אחת ואשפר אחד ואשישה אחת וילך כל־העם איש לביתו׃</seg>
          <seg id="b.2SA.6.20" type="verse">וישב דוד לברך את־ביתו ותצא מיכל בת־שאול לקראת דוד ותאמר מה־נכבד היום מלך ישראל אשר נגלה היום לעיני אמהות עבדיו כהגלות נגלות אחד הרקים׃</seg>
          <seg id="b.2SA.6.21" type="verse">ויאמר דוד אל־מיכל לפני יהוה אשר בחר־בי מאביך ומכל־ביתו לצות אתי נגיד על־עם יהוה על־ישראל ושחקתי לפני יהוה׃</seg>
          <seg id="b.2SA.6.22" type="verse">ונקלתי עוד מזאת והייתי שפל בעיני ועם־האמהות אשר אמרת עםם אכבדה׃</seg>
          <seg id="b.2SA.6.23" type="verse">ולמיכל בת־שאול לא־היה לה ילד עד* יום מותה׃ ף</seg>
        </div>
        <div id="b.2SA.7" type="chapter">
          <seg id="b.2SA.7.1" type="verse">ויהי כי־ישב המלך בביתו ויהוה הניח־לו מסביב מכל־איביו׃</seg>
          <seg id="b.2SA.7.2" type="verse">ויאמר המלך אל־נתן הנביא ראה נא אנכי יושב בבית ארזים וארון האלהים ישב בתוך היריעה׃</seg>
          <seg id="b.2SA.7.3" type="verse">ויאמר נתן אל־המלך כל אשר בלבבך לך עשה כי יהוה עמך׃ ס</seg>
          <seg id="b.2SA.7.4" type="verse">ויהי בלילה ההוא ויהי דבר־יהוה אל־נתן לאמר׃</seg>
          <seg id="b.2SA.7.5" type="verse">לך ואמרת אל־עבדי אל־דוד כה אמר יהוה האתה תבנה־לי בית לשבתי׃</seg>
          <seg id="b.2SA.7.6" type="verse">כי לא ישבתי בבית למיום העלתי את־בני ישראל ממצרים ועד היום הזה ואהיה מתהלך באהל ובמשכן׃</seg>
          <seg id="b.2SA.7.7" type="verse">בכל אשר־התהלכתי בכל־בני ישראל הדבר דברתי את־אחד שבטי ישראל אשר צויתי לרעות את־עמי את־ישראל לאמר למה לא־בניתם לי בית ארזים׃</seg>
          <seg id="b.2SA.7.8" type="verse">ועתה כה־תאמר לעבדי לדוד כה אמר יהוה צבאות אני לקחתיך מן־הנוה מאחר הצאן להיות נגיד על־עמי על־ישראל׃</seg>
          <seg id="b.2SA.7.9" type="verse">ואהיה עמך בכל אשר הלכת ואכרתה את־כל־איביך מפניך ועשתי לך שם גדול כשם הגדלים אשר בארץ׃</seg>
          <seg id="b.2SA.7.10" type="verse">ושמתי מקום לעמי לישראל ונטעתיו ושכן תחתיו ולא ירגז עוד ולא־יסיפו בני־עולה לענותו כאשר בראשונה׃</seg>
          <seg id="b.2SA.7.11" type="verse">ולמן־היום אשר צויתי שפטים על־עמי ישראל והניחתי לך מכל־איביך והגיד לך יהוה כי־בית יעשה־לך יהוה׃</seg>
          <seg id="b.2SA.7.12" type="verse">כי ימלאו ימיך ושכבת את־אבתיך והקימתי את־זרעך אחריך אשר יצא ממעיך והכינתי את־ממלכתו׃</seg>
          <seg id="b.2SA.7.13" type="verse">הוא יבנה־בית לשמי וכננתי את־כסא ממלכתו עד־עולם׃</seg>
          <seg id="b.2SA.7.14" type="verse">אני אהיה־לו לאב והוא יהיה־לי לבן אשר בהעותו והכחתיו בשבט אנשים ובנגעי בני אדם׃</seg>
          <seg id="b.2SA.7.15" type="verse">וחסדי לא־יסור ממנו כאשר הסרתי מעם שאול אשר הסרתי מלפניך׃</seg>
          <seg id="b.2SA.7.16" type="verse">ונאמן ביתך וממלכתך עד־עולם לפניך כסאך יהיה נכון עד־עולם׃</seg>
          <seg id="b.2SA.7.17" type="verse">ככל הדברים האלה וככל החזיון הזה כן דבר נתן אל־דוד׃ ס</seg>
          <seg id="b.2SA.7.18" type="verse">ויבא המלך דוד וישב לפני יהוה ויאמר מי אנכי אדני יהוה ומי ביתי כי הביאתני עד־הלם׃</seg>
          <seg id="b.2SA.7.19" type="verse">ותקטן עוד זאת בעיניך אדני יהוה ותדבר גם אל־בית־עבדך למרחוק וזאת תורת האדם אדני יהוה׃</seg>
          <seg id="b.2SA.7.20" type="verse">ומה־יוסיף דוד עוד לדבר אליך ואתה ידעת את־עבדך אדני יהוה׃</seg>
          <seg id="b.2SA.7.21" type="verse">בעבור דברך וכלבך עשית את כל־הגדולה הזאת להודיע את־עבדך׃</seg>
          <seg id="b.2SA.7.22" type="verse">על־כן גדלת אדני יהוה כי־אין כמוך ואין אלהים זולתך בכל אשר־שמענו באזנינו׃</seg>
          <seg id="b.2SA.7.23" type="verse">ומי כעמך כישראל גוי אחד בארץ אשר הלכו־אלהים לפדות־לו לעם ולשום לו שם ולעשות לכם הגדולה ונראות לארצך מפני עמך אשר פדית לך ממצרים גוים ואלהיו׃</seg>
          <seg id="b.2SA.7.24" type="verse">ותכוןן לך את־עמך ישראל לך לעם עד־עולם ואתה יהוה היית להם לאלהים׃ ס</seg>
          <seg id="b.2SA.7.25" type="verse">ועתה יהוה אלהים הדבר אשר דברת על־עבדך ועל־ביתו הקם עד־עולם ועשה כאשר דברת׃</seg>
          <seg id="b.2SA.7.26" type="verse">ויגדל שמך עד־עולם לאמר יהוה צבאות אלהים על־ישראל ובית עבדך דוד יהיה נכון לפניך׃</seg>
          <seg id="b.2SA.7.27" type="verse">כי־אתה יהוה צבאות אלהי ישראל גליתה את־אזן עבדך לאמר בית אבנה־לך על־כן מצא עבדך את־לבו להתפלל אליך את־התפלה הזאת׃</seg>
          <seg id="b.2SA.7.28" type="verse">ועתה אדני יהוה אתה־הוא האלהים ודבריך יהיו אמת ותדבר אל־עבדך את־הטובה הזאת׃</seg>
          <seg id="b.2SA.7.29" type="verse">ועתה הואל וברך את־בית עבדך להיות לעולם לפניך כי־אתה אדני יהוה דברת ומברכתך יברך בית־עבדך לעולם׃ ף</seg>
        </div>
        <div id="b.2SA.8" type="chapter">
          <seg id="b.2SA.8.1" type="verse">ויהי אחרי־כן ויך דוד את־פלשתים ויכניעם ויקח דוד את־מתג האמה מיד פלשתים׃</seg>
          <seg id="b.2SA.8.2" type="verse">ויך את־מואב וימדדם בחבל השכב אותם ארצה וימדד שני־חבלים להמית ומלא החבל להחיות ותהי מואב לדוד לעבדים נשאי מנחה׃</seg>
          <seg id="b.2SA.8.3" type="verse">ויך דוד את־הדדעזר בן־רחב מלך צובה בלכתו להשיב ידו בנהר־[כ= זז] [ק= פרת]׃</seg>
          <seg id="b.2SA.8.4" type="verse">וילכד דוד ממנו אלף ושבע־מאות פרשים ועשרים אלף איש רגלי ויעקר דוד את־כל־הרכב ויותר ממנו מאה רכב׃</seg>
          <seg id="b.2SA.8.5" type="verse">ותבא ארם דמשק לעזר להדדעזר מלך צובה ויך דוד בארם עשרים־ושנים אלף איש׃</seg>
          <seg id="b.2SA.8.6" type="verse">וישם דוד נצבים בארם דמשק ותהי ארם לדוד לעבדים נושאי מנחה וישע יהוה את־דוד בכל אשר הלך׃</seg>
          <seg id="b.2SA.8.7" type="verse">ויקח דוד את שלטי הזהב אשר היו אל עבדי הדדעזר ויביאם ירושלם׃</seg>
          <seg id="b.2SA.8.8" type="verse">ומבטח ומברתי ערי הדדעזר לקח המלך דוד נחשת הרבה מאד׃ ס</seg>
          <seg id="b.2SA.8.9" type="verse">וישמע תעי מלך חמת כי הכה דוד את כל־חיל הדדעזר׃</seg>
          <seg id="b.2SA.8.10" type="verse">וישלח תעי את־יורם־בנו אל־המלך־דוד לשאל־לו לשלום ולברכו על אשר נלחם בהדדעזר ויכהו כי־איש מלחמות תעי היה הדדעזר ובידו היו כלי־כסף וכלי־זהב וכלי נחשת׃</seg>
          <seg id="b.2SA.8.11" type="verse">גם־אתם הקדיש המלך דוד ליהוה עם־הכסף והזהב אשר הקדיש מכל־הגוים אשר כבש׃</seg>
          <seg id="b.2SA.8.12" type="verse">מארם וממואב ומבני עמון ומפלשתים ומעמלק ומשלל הדדעזר בן־רחב מלך צובה׃</seg>
          <seg id="b.2SA.8.13" type="verse">ויעש דוד שם בשבו מהכותו את־ארם בגיא־מלח שמונה עשר אלף׃</seg>
          <seg id="b.2SA.8.14" type="verse">וישם באדום נצבים בכל־אדום שם נצבים ויהי כל־אדום עבדים לדוד ויושע יהוה את־דוד בכל אשר הלך׃</seg>
          <seg id="b.2SA.8.15" type="verse">וימלך דוד על־כל־ישראל ויהי דוד עשה משפט וצדקה לכל־עמו׃</seg>
          <seg id="b.2SA.8.16" type="verse">ויואב בן־צרויה על־הצבא ויהושפט בן־אחילוד מזכיר׃</seg>
          <seg id="b.2SA.8.17" type="verse">וצדוק בן־אחיטוב ואחימלך בן־אביתר כהנים ושריה סופר׃</seg>
          <seg id="b.2SA.8.18" type="verse">ובניהו בן־יהוידע והכרתי והפלתי ובני דוד כהנים היו׃ ף</seg>
        </div>
        <div id="b.2SA.9" type="chapter">
          <seg id="b.2SA.9.1" type="verse">ויאמר דוד הכי יש־עוד אשר נותר לבית שאול ואעשה עמו חסד בעבור יהונתן׃</seg>
          <seg id="b.2SA.9.2" type="verse">ולבית שאול עבד ושמו ציבא ויקראו־לו אל־דוד ויאמר המלך אליו האתה ציבא ויאמר עבדך׃</seg>
          <seg id="b.2SA.9.3" type="verse">ויאמר המלך האפס עוד איש לבית שאול ואעשה עמו חסד אלהים ויאמר ציבא אל־המלך עוד בן ליהונתן נכה רגלים׃</seg>
          <seg id="b.2SA.9.4" type="verse">ויאמר־לו המלך איפה הוא ויאמר ציבא אל־המלך הנה־הוא בית מכיר בן־עמיאל בלו דבר׃</seg>
          <seg id="b.2SA.9.5" type="verse">וישלח המלך דוד ויקחהו מבית מכיר בן־עמיאל מלו דבר׃</seg>
          <seg id="b.2SA.9.6" type="verse">ויבא מפיבשת בן־יהונתן בן־שאול אל־דוד ויפל על־פניו וישתחו ויאמר דוד מפיבשת ויאמר הנה עבדך׃</seg>
          <seg id="b.2SA.9.7" type="verse">ויאמר לו דוד אל־תירא כי עשה אעשה עמך חסד בעבור יהונתן אביך והשבתי לך את־כל־שדה שאול אביך ואתה תאכל לחם על־שלחני תמיד׃</seg>
          <seg id="b.2SA.9.8" type="verse">וישתחו ויאמר מה עבדך כי פנית אל־הכלב המת אשר כמוני׃</seg>
          <seg id="b.2SA.9.9" type="verse">ויקרא המלך אל־ציבא נער שאול ויאמר אליו כל אשר היה לשאול ולכל־ביתו נתתי לבן־אדניך׃</seg>
          <seg id="b.2SA.9.10" type="verse">ועבדת לו את־האדמה אתה ובניך ועבדיך והבאת והיה לבן־אדניך לחם ואכלו ומפיבשת בן־אדניך יאכל תמיד לחם על־שלחני ולציבא חמשה עשר בנים ועשרים עבדים׃</seg>
          <seg id="b.2SA.9.11" type="verse">ויאמר ציבא אל־המלך ככל אשר יצוה אדני המלך את־עבדו כן יעשה עבדך ומפיבשת אכל על־שלחני כאחד מבני המלך׃</seg>
          <seg id="b.2SA.9.12" type="verse">ולמפיבשת בן־קטן ושמו מיכא וכל מושב בית־ציבא עבדים למפיבשת׃</seg>
          <seg id="b.2SA.9.13" type="verse">ומפיבשת ישב בירושלם כי על־שלחן המלך תמיד הוא אכל והוא פסח שתי רגליו׃ ף</seg>
        </div>
        <div id="b.2SA.10" type="chapter">
          <seg id="b.2SA.10.1" type="verse">ויהי אחרי־כן וימת מלך בני עמון וימלך חנון בנו תחתיו׃</seg>
          <seg id="b.2SA.10.2" type="verse">ויאמר דוד אעשה־חסד עם־חנון בן־נחש כאשר עשה אביו עמדי חסד וישלח דוד לנחמו ביד־עבדיו אל־אביו ויבאו עבדי דוד ארץ בני עמון׃</seg>
          <seg id="b.2SA.10.3" type="verse">ויאמרו שרי בני־עמון אל־חנון אדניהם המכבד דוד את־אביך בעיניך כי־שלח לך מנחמים הלוא בעבור חקור את־העיר ולרגלה ולהפכה שלח דוד את־עבדיו אליך׃</seg>
          <seg id="b.2SA.10.4" type="verse">ויקח חנון את־עבדי דוד ויגלח את־חצי זקנם ויכרת את־מדויהם בחצי עד שתותיהם וישלחם׃</seg>
          <seg id="b.2SA.10.5" type="verse">ויגדו לדוד וישלח לקראתם כי־היו האנשים נכלמים מאד ויאמר המלך שבו בירחו עד־יצמח זקנכם ושבתם׃</seg>
          <seg id="b.2SA.10.6" type="verse">ויראו בני עמון כי נבאשו בדוד וישלחו בני־עמון וישכרו את־ארם בית־רחוב ואת־ארם צובא עשרים אלף רגלי ואת־מלך מעכה אלף איש ואיש טוב שנים־עשר אלף איש׃</seg>
          <seg id="b.2SA.10.7" type="verse">וישמע דוד וישלח את־יואב ואת כל־הצבא הגברים׃</seg>
          <seg id="b.2SA.10.8" type="verse">ויצאו בני עמון ויערכו מלחמה פתח השער וארם צובא ורחוב ואיש־טוב ומעכה לבדם בשדה׃</seg>
          <seg id="b.2SA.10.9" type="verse">וירא יואב כי־היתה אליו פני המלחמה מפנים ומאחור ויבחר מכל בחורי [כ= בישראל] [ק= ישראל] ויערך לקראת ארם׃</seg>
          <seg id="b.2SA.10.10" type="verse">ואת יתר העם נתן ביד אבשי אחיו ויערך לקראת בני עמון׃</seg>
          <seg id="b.2SA.10.11" type="verse">ויאמר אם־תחזק ארם ממני והיתה לי לישועה ואם־בני עמון יחזקו ממך והלכתי להושיע לך׃</seg>
          <seg id="b.2SA.10.12" type="verse">חזק ונתחזק בעד־עמנו ובעד ערי אלהינו ויהוה יעשה הטוב בעיניו׃</seg>
          <seg id="b.2SA.10.13" type="verse">ויגש יואב והעם אשר עמו למלחמה בארם וינסו מפניו׃</seg>
          <seg id="b.2SA.10.14" type="verse">ובני עמון ראו כי־נס ארם וינסו מפני אבישי ויבאו העיר וישב יואב מעל בני עמון ויבא ירושלם׃</seg>
          <seg id="b.2SA.10.15" type="verse">וירא ארם כי נגף לפני ישראל ויאספו יחד׃</seg>
          <seg id="b.2SA.10.16" type="verse">וישלח הדדעזר ויצא את־ארם אשר מעבר הנהר ויבאו חילם ושובך שר־צבא הדדעזר לפניהם׃</seg>
          <seg id="b.2SA.10.17" type="verse">ויגד לדוד ס ויאסף את־כל־ישראל ויעבר את־הירדן ויבא חלאמה ויערכו ארם לקראת דוד וילחמו עמו׃</seg>
          <seg id="b.2SA.10.18" type="verse">וינס ארם מפני ישראל ויהרג דוד מארם שבע מאות רכב וארבעים אלף פרשים ואת שובך שר־צבאו הכה וימת שם׃</seg>
          <seg id="b.2SA.10.19" type="verse">ויראו כל־המלכים עבדי הדדעזר כי נגפו לפני ישראל וישלמו את־ישראל ויעבדום ויראו ארם להושיע עוד את־בני עמון׃ ף</seg>
        </div>
        <div id="b.2SA.11" type="chapter">
          <seg id="b.2SA.11.1" type="verse">ויהי לתשובת השנה לעת צאת המלאכים וישלח דוד את־יואב ואת־עבדיו עמו ואת־כל־ישראל וישחתו את־בני עמון ויצרו על־רבה ודוד יושב בירושלם׃ ס</seg>
          <seg id="b.2SA.11.2" type="verse">ויהי לעת הערב ויקם דוד מעל משכבו ויתהלך על־גג בית־המלך וירא אשה רחצת מעל הגג והאשה טובת מראה מאד׃</seg>
          <seg id="b.2SA.11.3" type="verse">וישלח דוד וידרש לאשה ויאמר הלוא־זאת בת־שבע בת־אליעם אשת אוריה החתי׃</seg>
          <seg id="b.2SA.11.4" type="verse">וישלח דוד מלאכים ויקחה ותבוא אליו וישכב עמה והיא מתקדשת מטמאתה ותשב אל־ביתה׃</seg>
          <seg id="b.2SA.11.5" type="verse">ותהר האשה ותשלח ותגד לדוד ותאמר הרה אנכי׃</seg>
          <seg id="b.2SA.11.6" type="verse">וישלח דוד אל־יואב שלח אלי את־אוריה החתי וישלח יואב את־אוריה אל־דוד׃</seg>
          <seg id="b.2SA.11.7" type="verse">ויבא אוריה אליו וישאל דוד לשלום יואב ולשלום העם ולשלום המלחמה׃</seg>
          <seg id="b.2SA.11.8" type="verse">ויאמר דוד לאוריה רד לביתך ורחץ רגליך ויצא אוריה מבית המלך ותצא אחריו משאת המלך׃</seg>
          <seg id="b.2SA.11.9" type="verse">וישכב אוריה פתח בית המלך את כל־עבדי אדניו ולא ירד אל־ביתו׃</seg>
          <seg id="b.2SA.11.10" type="verse">ויגדו לדוד לאמר לא־ירד אוריה אל־ביתו ויאמר דוד אל־אוריה הלוא מדרך אתה בא מדוע לא־ירדת אל־ביתך׃</seg>
          <seg id="b.2SA.11.11" type="verse">ויאמר אוריה אל־דוד הארון וישראל ויהודה ישבים בסכות ואדני יואב ועבדי אדני על־פני השדה חנים ואני אבוא אל־ביתי לאכל ולשתות ולשכב עם־אשתי חיך וחי נפשך אם־אעשה את־הדבר הזה׃</seg>
          <seg id="b.2SA.11.12" type="verse">ויאמר דוד אל־אוריה שב בזה גם־היום ומחר אשלחך וישב אוריה בירושלם ביום ההוא וממחרת׃</seg>
          <seg id="b.2SA.11.13" type="verse">ויקרא־לו דוד ויאכל לפניו וישת וישכרהו ויצא בערב לשכב במשכבו עם־עבדי אדניו ואל־ביתו לא ירד׃</seg>
          <seg id="b.2SA.11.14" type="verse">ויהי בבקר ויכתב דוד ספר אל־יואב וישלח ביד אוריה׃</seg>
          <seg id="b.2SA.11.15" type="verse">ויכתב בספר לאמר הבו את־אוריה אל־מול פני המלחמה החזקה ושבתם מאחריו ונכה ומת׃ ס</seg>
          <seg id="b.2SA.11.16" type="verse">ויהי בשמור יואב אל־העיר ויתן את־אוריה אל־המקום אשר ידע כי אנשי־חיל שם׃</seg>
          <seg id="b.2SA.11.17" type="verse">ויצאו אנשי העיר וילחמו את־יואב ויפל מן־העם מעבדי דוד וימת גם אוריה החתי׃</seg>
          <seg id="b.2SA.11.18" type="verse">וישלח יואב ויגד לדוד את־כל־דברי המלחמה׃</seg>
          <seg id="b.2SA.11.19" type="verse">ויצו את־המלאך לאמר ככלותך את כל־דברי המלחמה לדבר אל־המלך׃</seg>
          <seg id="b.2SA.11.20" type="verse">והיה אם־תעלה חמת המלך ואמר לך מדוע נגשתם אל־העיר להלחם הלוא ידעתם את אשר־ירו מעל החומה׃</seg>
          <seg id="b.2SA.11.21" type="verse">מי־הכה את־אבימלך בן־ירבשת הלוא־אשה השליכה עליו פלח רכב מעל החומה וימת בתבץ למה נגשתם אל־החומה ואמרת גם עבדך אוריה החתי מת׃</seg>
          <seg id="b.2SA.11.22" type="verse">וילך המלאך ויבא ויגד לדוד את כל־אשר שלחו יואב׃</seg>
          <seg id="b.2SA.11.23" type="verse">ויאמר המלאך אל־דוד כי־גברו עלינו האנשים ויצאו אלינו השדה ונהיה עליהם עד־פתח השער׃</seg>
          <seg id="b.2SA.11.24" type="verse">[כ= ויראו] [ק= וירו] [כ= המוראים] [ק= המורים] אל־עבדך מעל החומה וימותו מעבדי המלך וגם עבדך אוריה החתי מת׃ ס</seg>
          <seg id="b.2SA.11.25" type="verse">ויאמר דוד אל־המלאך כה־תאמר אל־יואב אל־ירע בעיניך את־הדבר הזה כי־כזה וכזה תאכל החרב החזק מלחמתך אל־העיר והרסה וחזקהו׃</seg>
          <seg id="b.2SA.11.26" type="verse">ותשמע אשת אוריה כי־מת אוריה אישה ותספד על־בעלה׃</seg>
          <seg id="b.2SA.11.27" type="verse">ויעבר האבל וישלח דוד ויאספה אל־ביתו ותהי־לו לאשה ותלד לו בן וירע הדבר אשר־עשה דוד בעיני יהוה׃ ף</seg>
        </div>
        <div id="b.2SA.12" type="chapter">
          <seg id="b.2SA.12.1" type="verse">וישלח יהוה את־נתן אל־דוד ויבא אליו ויאמר לו שני אנשים היו בעיר אחת אחד עשיר ואחד ראש׃</seg>
          <seg id="b.2SA.12.2" type="verse">לעשיר היה צאן ובקר הרבה מאד׃</seg>
          <seg id="b.2SA.12.3" type="verse">ולרש אין־כל כי אם־כבשה אחת קטנה אשר קנה ויחיה ותגדל עמו ועם־בניו יחדו מפתו תאכל ומכסו תשתה ובחיקו תשכב ותהי־לו כבת׃</seg>
          <seg id="b.2SA.12.4" type="verse">ויבא הלך לאיש העשיר ויחמל לקחת מצאנו ומבקרו לעשות לארח הבא־לו ויקח את־כבשת האיש הראש ויעשה לאיש הבא אליו׃</seg>
          <seg id="b.2SA.12.5" type="verse">ויחר־אף דוד באיש מאד ויאמר אל־נתן חי־יהוה כי בן־מות האיש העשה זאת׃</seg>
          <seg id="b.2SA.12.6" type="verse">ואת־הכבשה ישלם ארבעתים עקב אשר עשה את־הדבר הזה ועל אשר לא־חמל׃</seg>
          <seg id="b.2SA.12.7" type="verse">ויאמר נתן אל־דוד אתה האיש כה־אמר יהוה אלהי ישראל אנכי משחתיך למלך על־ישראל ואנכי הצלתיך מיד שאול׃</seg>
          <seg id="b.2SA.12.8" type="verse">ואתנה לך את־בית אדניך ואת־נשי אדניך בחיקך ואתנה לך את־בית ישראל ויהודה ואם־מעט ואספה לך כהנה וכהנה׃</seg>
          <seg id="b.2SA.12.9" type="verse">מדוע בזית את־דבר יהוה לעשות הרע [כ= בעינו] [ק= בעיני] את אוריה החתי הכית בחרב ואת־אשתו לקחת לך לאשה ואתו הרגת בחרב בני עמון׃</seg>
          <seg id="b.2SA.12.10" type="verse">ועתה לא־תסור חרב מביתך עד־עולם עקב כי בזתני ותקח את־אשת אוריה החתי להיות לך לאשה׃ ס</seg>
          <seg id="b.2SA.12.11" type="verse">כה אמר יהוה הנני מקים עליך רעה מביתך ולקחתי את־נשיך לעיניך ונתתי לרעיך ושכב עם־נשיך לעיני השמש הזאת׃</seg>
          <seg id="b.2SA.12.12" type="verse">כי אתה עשית בסתר ואני אעשה את־הדבר הזה נגד כל־ישראל ונגד השמש׃ ס</seg>
          <seg id="b.2SA.12.13" type="verse">ויאמר דוד אל־נתן חטאתי ליהוה ס ויאמר נתן אל־דוד גם־יהוה העביר חטאתך לא תמות׃</seg>
          <seg id="b.2SA.12.14" type="verse">אפס כי־נאץ נאצת את־איבי יהוה בדבר הזה גם הבן הילוד לך מות ימות׃</seg>
          <seg id="b.2SA.12.15" type="verse">וילך נתן אל־ביתו ויגף יהוה את־הילד אשר ילדה אשת־אוריה לדוד ויאנש׃</seg>
          <seg id="b.2SA.12.16" type="verse">ויבקש דוד את־האלהים בעד הנער ויצם דוד צום ובא ולן ושכב ארצה׃</seg>
          <seg id="b.2SA.12.17" type="verse">ויקמו זקני ביתו עליו להקימו מן־הארץ ולא אבה ולא־ברא אתם לחם׃</seg>
          <seg id="b.2SA.12.18" type="verse">ויהי ביום השביעי וימת הילד ויראו עבדי דוד להגיד לו כי־מת הילד כי אמרו הנה בהיות הילד חי דברנו אליו ולא־שמע בקולנו ואיך נאמר אליו מת הילד ועשה רעה׃</seg>
          <seg id="b.2SA.12.19" type="verse">וירא דוד כי עבדיו מתלחשים ויבן דוד כי מת הילד ויאמר דוד אל־עבדיו המת הילד ויאמרו מת׃</seg>
          <seg id="b.2SA.12.20" type="verse">ויקם דוד מהארץ וירחץ ויסך ויחלף [כ= שמלתו] [ק= שמלתיו] ויבא בית־יהוה וישתחו ויבא אל־ביתו וישאל וישימו לו לחם ויאכל׃</seg>
          <seg id="b.2SA.12.21" type="verse">ויאמרו עבדיו אליו מה־הדבר הזה אשר עשיתה בעבור הילד חי צמת ותבך וכאשר מת הילד קמת ותאכל לחם׃</seg>
          <seg id="b.2SA.12.22" type="verse">ויאמר בעוד הילד חי צמתי ואבכה כי אמרתי מי יודע [כ= יחנני] [ק= וחנני] יהוה וחי הילד׃</seg>
          <seg id="b.2SA.12.23" type="verse">ועתה מת למה זה אני צם האוכל להשיבו עוד אני הלך אליו והוא לא־ישוב אלי׃</seg>
          <seg id="b.2SA.12.24" type="verse">וינחם דוד את בת־שבע אשתו ויבא אליה וישכב עמה ותלד בן [כ= ויקרא] [ק= ותקרא] את־שמו שלמה ויהוה אהבו׃</seg>
          <seg id="b.2SA.12.25" type="verse">וישלח ביד נתן הנביא ויקרא את־שמו ידידיה בעבור יהוה׃ ף</seg>
          <seg id="b.2SA.12.26" type="verse">וילחם יואב ברבת בני עמון וילכד את־עיר המלוכה׃</seg>
          <seg id="b.2SA.12.27" type="verse">וישלח יואב מלאכים אל־דוד ויאמר נלחמתי ברבה גם־לכדתי את־עיר המים׃</seg>
          <seg id="b.2SA.12.28" type="verse">ועתה אסף את־יתר העם וחנה על־העיר ולכדה פן־אלכד אני את־העיר ונקרא שמי עליה׃</seg>
          <seg id="b.2SA.12.29" type="verse">ויאסף דוד את־כל־העם וילך רבתה וילחם בה וילכדה׃</seg>
          <seg id="b.2SA.12.30" type="verse">ויקח את־עטרת־מלכם מעל ראשו ומשקלה ככר זהב ואבן יקרה ותהי על־ראש דוד ושלל העיר הוציא הרבה מאד׃</seg>
          <seg id="b.2SA.12.31" type="verse">ואת־העם אשר־בה הוציא וישם במגרה ובחרצי הברזל ובמגזרת הברזל והעביר אותם [כ= במלכן] [ק= במלבן] וכן יעשה לכל ערי בני־עמון וישב דוד וכל־העם ירושלם׃ ף</seg>
        </div>
        <div id="b.2SA.13" type="chapter">
          <seg id="b.2SA.13.1" type="verse">ויהי אחרי־כן ולאבשלום בן־דוד אחות יפה ושמה תמר ויאהבה אמנון בן־דוד׃</seg>
          <seg id="b.2SA.13.2" type="verse">ויצר לאמנון להתחלות בעבור תמר אחתו כי בתולה היא ויפלא בעיני אמנון לעשות לה מאומה׃</seg>
          <seg id="b.2SA.13.3" type="verse">ולאמנון רע ושמו יונדב בן־שמעה אחי דוד ויונדב איש חכם מאד׃</seg>
          <seg id="b.2SA.13.4" type="verse">ויאמר לו מדוע אתה ככה דל בן־המלך בבקר בבקר הלוא תגיד לי ויאמר לו אמנון את־תמר אחות אבשלם אחי אני אהב׃</seg>
          <seg id="b.2SA.13.5" type="verse">ויאמר לו יהונדב שכב על־משכבך והתחל ובא אביך לראותך ואמרת אליו תבא נא תמר אחותי ותברני לחם ועשתה לעיני את־הבריה למען אשר אראה ואכלתי מידה׃</seg>
          <seg id="b.2SA.13.6" type="verse">וישכב אמנון ויתחל ויבא המלך לראתו ויאמר אמנון אל־המלך תבוא־נא תמר אחתי ותלבב לעיני שתי לבבות ואברה מידה׃</seg>
          <seg id="b.2SA.13.7" type="verse">וישלח דוד אל־תמר הביתה לאמר לכי נא בית אמנון אחיך ועשי־לו הבריה׃</seg>
          <seg id="b.2SA.13.8" type="verse">ותלך תמר בית אמנון אחיה והוא שכב ותקח את־הבצק [כ= ותלוש] [ק= ותלש] ותלבב לעיניו ותבשל את־הלבבות׃</seg>
          <seg id="b.2SA.13.9" type="verse">ותקח את־המשרת ותצק לפניו וימאן לאכול ויאמר אמנון הוציאו כל־איש מעלי ויצאו כל־איש מעליו׃</seg>
          <seg id="b.2SA.13.10" type="verse">ויאמר אמנון אל־תמר הביאי הבריה החדר ואברה מידך ותקח תמר את־הלבבות אשר עשתה ותבא לאמנון אחיה החדרה׃</seg>
          <seg id="b.2SA.13.11" type="verse">ותגש אליו לאכל ויחזק־בה ויאמר לה בואי שכבי עמי אחותי׃</seg>
          <seg id="b.2SA.13.12" type="verse">ותאמר לו אל־אחי אל־תענני כי לא־יעשה כן בישראל אל־תעשה את־הנבלה הזאת׃</seg>
          <seg id="b.2SA.13.13" type="verse">ואני אנה אוליך את־חרפתי ואתה תהיה כאחד הנבלים בישראל ועתה דבר־נא אל־המלך כי לא ימנעני ממך׃</seg>
          <seg id="b.2SA.13.14" type="verse">ולא אבה לשמע בקולה ויחזק ממנה ויענה וישכב אתה׃</seg>
          <seg id="b.2SA.13.15" type="verse">וישנאה אמנון שנאה גדולה מאד כי גדולה השנאה אשר שנאה מאהבה אשר אהבה ויאמר־לה אמנון קומי לכי׃</seg>
          <seg id="b.2SA.13.16" type="verse">ותאמר לו אל־אודת הרעה הגדולה הזאת מאחרת אשר־עשית עמי לשלחני ולא אבה לשמע לה׃</seg>
          <seg id="b.2SA.13.17" type="verse">ויקרא את־נערו משרתו ויאמר שלחו־נא את־זאת מעלי החוצה ונעל הדלת אחריה׃</seg>
          <seg id="b.2SA.13.18" type="verse">ועליה כתנת פסים כי כן תלבשן בנות־המלך הבתולת מעילים ויצא אותה משרתו החוץ ונעל הדלת אחריה׃</seg>
          <seg id="b.2SA.13.19" type="verse">ותקח תמר אפר על־ראשה וכתנת הפסים אשר עליה קרעה ותשם ידה על־ראשה ותלך הלוך וזעקה׃</seg>
          <seg id="b.2SA.13.20" type="verse">ויאמר אליה אבשלום אחיה האמינון אחיך היה עמך ועתה אחותי החרישי אחיך הוא אל־תשיתי את־לבך לדבר הזה ותשב תמר ושממה בית אבשלום אחיה׃</seg>
          <seg id="b.2SA.13.21" type="verse">והמלך דוד שמע את כל־הדברים האלה ויחר לו מאד׃</seg>
          <seg id="b.2SA.13.22" type="verse">ולא־דבר אבשלום עם־אמנון למרע ועד־טוב כי־שנא אבשלום את־אמנון על־דבר אשר ענה את תמר אחתו׃ ף</seg>
          <seg id="b.2SA.13.23" type="verse">ויהי לשנתים ימים ויהיו גזזים לאבשלום בבעל חצור אשר עם־אפרים ויקרא אבשלום לכל־בני המלך׃</seg>
          <seg id="b.2SA.13.24" type="verse">ויבא אבשלום אל־המלך ויאמר הנה־נא גזזים לעבדך ילך־נא המלך ועבדיו עם־עבדך׃</seg>
          <seg id="b.2SA.13.25" type="verse">ויאמר המלך אל־אבשלום אל־בני אל־נא נלך כלנו ולא נכבד עליך ויפרץ־בו ולא־אבה ללכת ויברכהו׃</seg>
          <seg id="b.2SA.13.26" type="verse">ויאמר אבשלום ולא ילך־נא אתנו אמנון אחי ויאמר לו המלך למה ילך עמך׃</seg>
          <seg id="b.2SA.13.27" type="verse">ויפרץ־בו אבשלום וישלח אתו את־אמנון ואת כל־בני המלך׃ ס</seg>
          <seg id="b.2SA.13.28" type="verse">ויצו אבשלום את־נעריו לאמר ראו נא כטוב לב־אמנון ביין ואמרתי אליכם הכו את־אמנון והמתם אתו אל־תיראו הלוא כי אנכי צויתי אתכם חזקו והיו לבני־חיל׃</seg>
          <seg id="b.2SA.13.29" type="verse">ויעשו נערי אבשלום לאמנון כאשר צוה אבשלום ויקמו כל־בני המלך וירכבו איש על־פרדו וינסו׃</seg>
          <seg id="b.2SA.13.30" type="verse">ויהי המה בדרך והשמעה באה אל־דוד לאמר הכה אבשלום את־כל־בני המלך ולא־נותר מהם אחד׃ ס</seg>
          <seg id="b.2SA.13.31" type="verse">ויקם המלך ויקרע את־בגדיו וישכב ארצה וכל־עבדיו נצבים קרעי בגדים׃ ס</seg>
          <seg id="b.2SA.13.32" type="verse">ויען יונדב בן־שמעה אחי־דוד ויאמר אל־יאמר אדני את כל־הנערים בני־המלך המיתו כי־אמנון לבדו מת כי־על־פי אבשלום היתה שומה מיום ענתו את תמר אחתו׃</seg>
          <seg id="b.2SA.13.33" type="verse">ועתה אל־ישם אדני המלך אל־לבו דבר לאמר כל־בני המלך מתו כי־אם־אמנון לבדו מת׃ ף</seg>
          <seg id="b.2SA.13.34" type="verse">ויברח אבשלום וישא הנער הצפה את־[כ= עינו] [ק= עיניו] וירא והנה עם־רב הלכים מדרך אחריו מצד ההר׃</seg>
          <seg id="b.2SA.13.35" type="verse">ויאמר יונדב אל־המלך הנה בני־המלך באו כדבר עבדך כן היה׃</seg>
          <seg id="b.2SA.13.36" type="verse">ויהי ככלתו לדבר והנה בני־המלך באו וישאו קולם ויבכו וגם־המלך וכל־עבדיו בכו בכי גדול מאד׃</seg>
          <seg id="b.2SA.13.37" type="verse">ואבשלום ברח וילך אל־תלמי בן־[כ= עמיחור] [ק= עמיהוד] מלך גשור ויתאבל על־בנו כל־הימים׃</seg>
          <seg id="b.2SA.13.38" type="verse">ואבשלום ברח וילך גשור ויהי־שם שלש שנים׃</seg>
          <seg id="b.2SA.13.39" type="verse">ותכל דוד המלך לצאת אל־אבשלום כי־נחם על־אמנון כי־מת׃ ס</seg>
        </div>
        <div id="b.2SA.14" type="chapter">
          <seg id="b.2SA.14.1" type="verse">וידע יואב בן־צריה כי־לב המלך על־אבשלום׃</seg>
          <seg id="b.2SA.14.2" type="verse">וישלח יואב תקועה ויקח משם אשה חכמה ויאמר אליה התאבלי־נא ולבשי־נא בגדי־אבל ואל־תסוכי שמן והיית כאשה זה ימים רבים מתאבלת על־מת׃</seg>
          <seg id="b.2SA.14.3" type="verse">ובאת אל־המלך ודברת אליו כדבר הזה וישם יואב את־הדברים בפיה׃</seg>
          <seg id="b.2SA.14.4" type="verse">ותאמר האשה התקעית אל־המלך ותפל על־אפיה ארצה ותשתחו ותאמר הושעה המלך׃ ס</seg>
          <seg id="b.2SA.14.5" type="verse">ויאמר־לה המלך מה־לך ותאמר אבל אשה־אלמנה אני וימת אישי׃</seg>
          <seg id="b.2SA.14.6" type="verse">ולשפחתך שני בנים וינצו שניהם בשדה ואין מציל ביניהם ויכו האחד את־האחד וימת אתו׃</seg>
          <seg id="b.2SA.14.7" type="verse">והנה קמה כל־המשפחה על־שפחתך ויאמרו תני את־מכה אחיו ונמתהו בנפש אחיו אשר הרג ונשמידה גם את־היורש וכבו את־גחלתי אשר נשארה לבלתי [כ= שום] [ק= שים]־לאישי שם ושארית על־פני האדמה׃ ף</seg>
          <seg id="b.2SA.14.8" type="verse">ויאמר המלך אל־האשה לכי לביתך ואני אצוה עליך׃</seg>
          <seg id="b.2SA.14.9" type="verse">ותאמר האשה התקועית אל־המלך עלי אדני המלך העון ועל־בית אבי והמלך וכסאו נקי׃ ס</seg>
          <seg id="b.2SA.14.10" type="verse">ויאמר המלך המדבר אליך והבאתו אלי ולא־יסיף עוד לגעת בך׃</seg>
          <seg id="b.2SA.14.11" type="verse">ותאמר יזכר־נא המלך את־יהוה אלהיך [כ= מהרבית] [ק= מהרבת] גאל הדם לשחת ולא ישמידו את־בני ויאמר חי־יהוה אם־יפל משערת בנך ארצה׃</seg>
          <seg id="b.2SA.14.12" type="verse">ותאמר האשה תדבר־נא שפחתך אל־אדני המלך דבר ויאמר דברי׃ ס</seg>
          <seg id="b.2SA.14.13" type="verse">ותאמר האשה ולמה חשבתה כזאת על־עם אלהים ומדבר המלך הדבר הזה כאשם לבלתי השיב המלך את־נדחו׃</seg>
          <seg id="b.2SA.14.14" type="verse">כי־מות נמות וכמים הנגרים ארצה אשר לא יאספו ולא־ישא אלהים נפש וחשב מחשבות לבלתי ידח ממנו נדח׃</seg>
          <seg id="b.2SA.14.15" type="verse">ועתה אשר־באתי לדבר אל־המלך אדני את־הדבר הזה כי יראני העם ותאמר שפחתך אדברה־נא אל־המלך אולי יעשה המלך את־דבר אמתו׃</seg>
          <seg id="b.2SA.14.16" type="verse">כי ישמע המלך להציל את־אמתו מכף האיש להשמיד אתי ואת־בני יחד מנחלת אלהים׃</seg>
          <seg id="b.2SA.14.17" type="verse">ותאמר שפחתך יהיה־נא דבר־אדני המלך למנוחה כי כמלאך האלהים כן אדני המלך לשמע הטוב והרע ויהוה אלהיך יהי עמך׃ ף</seg>
          <seg id="b.2SA.14.18" type="verse">ויען המלך ויאמר אל־האשה אל־נא תכחדי ממני דבר אשר אנכי שאל אתך ותאמר האשה ידבר־נא אדני המלך׃</seg>
          <seg id="b.2SA.14.19" type="verse">ויאמר המלך היד יואב אתך בכל־זאת ותען האשה ותאמר חי־נפשך אדני המלך אם־אש להמין ולהשמיל מכל אשר־דבר אדני המלך כי־עבדך יואב הוא צוני והוא שם בפי שפחתך את כל־הדברים האלה׃</seg>
          <seg id="b.2SA.14.20" type="verse">לבעבור סבב את־פני הדבר עשה עבדך יואב את־הדבר הזה ואדני חכם כחכמת מלאך האלהים לדעת את־כל־אשר בארץ׃ ס</seg>
          <seg id="b.2SA.14.21" type="verse">ויאמר המלך אל־יואב הנה־נא עשיתי את־הדבר הזה ולך השב את־הנער את־אבשלום׃</seg>
          <seg id="b.2SA.14.22" type="verse">ויפל יואב אל־פניו ארצה וישתחו ויברך את־המלך ויאמר יואב היום ידע עבדך כי־מצאתי חן בעיניך אדני המלך אשר־עשה המלך את־דבר [כ= עבדו] [ק= עבדך]׃</seg>
          <seg id="b.2SA.14.23" type="verse">ויקם יואב וילך גשורה ויבא את־אבשלום ירושלם׃ ף</seg>
          <seg id="b.2SA.14.24" type="verse">ויאמר המלך יסב אל־ביתו ופני לא יראה ויסב אבשלום אל־ביתו ופני המלך לא ראה׃ ס</seg>
          <seg id="b.2SA.14.25" type="verse">וכאבשלום לא־היה איש־יפה בכל־ישראל להלל מאד מכף רגלו ועד קדקדו לא־היה בו מום׃</seg>
          <seg id="b.2SA.14.26" type="verse">ובגלחו את־ראשו והיה מקץ ימים לימים אשר יגלח כי־כבד עליו וגלחו ושקל את־שער ראשו מאתים שקלים באבן המלך׃</seg>
          <seg id="b.2SA.14.27" type="verse">ויולדו לאבשלום שלושה בנים ובת אחת ושמה תמר היא היתה אשה יפת מראה׃ ף</seg>
          <seg id="b.2SA.14.28" type="verse">וישב אבשלום בירושלם שנתים ימים ופני המלך לא ראה׃</seg>
          <seg id="b.2SA.14.29" type="verse">וישלח אבשלום אל־יואב לשלח אתו אל־המלך ולא אבה לבוא אליו וישלח עוד שנית ולא אבה לבוא׃</seg>
          <seg id="b.2SA.14.30" type="verse">ויאמר אל־עבדיו ראו חלקת יואב אל־ידי ולו־שם שערים לכו [כ= והוצתיה] [ק= והציתוה] באש ויצתו עבדי אבשלום את־החלקה באש׃ ף</seg>
          <seg id="b.2SA.14.31" type="verse">ויקם יואב ויבא אל־אבשלום הביתה ויאמר אליו למה הציתו עבדך את־החלקה אשר־לי באש׃</seg>
          <seg id="b.2SA.14.32" type="verse">ויאמר אבשלום אל־יואב הנה שלחתי אליך לאמר בא הנה ואשלחה אתך אל־המלך לאמר למה באתי מגשור טוב לי עד אני־שם ועתה אראה פני המלך ואם־יש־בי עון והמתני׃</seg>
          <seg id="b.2SA.14.33" type="verse">ויבא יואב אל־המלך ויגד־לו ויקרא אל־אבשלום ויבא אל־המלך וישתחו לו על־אפיו ארצה לפני המלך וישק המלך לאבשלום׃ ף</seg>
        </div>
        <div id="b.2SA.15" type="chapter">
          <seg id="b.2SA.15.1" type="verse">ויהי מאחרי כן ויעש לו אבשלום מרכבה וססים וחמשים איש רצים לפניו׃</seg>
          <seg id="b.2SA.15.2" type="verse">והשכים אבשלום ועמד על־יד דרך השער ויהי כל־האיש אשר־יהיה־לו־ריב לבוא אל־המלך למשפט ויקרא אבשלום אליו ויאמר אי־מזה עיר אתה ויאמר מאחד שבטי־ישראל עבדך׃</seg>
          <seg id="b.2SA.15.3" type="verse">ויאמר אליו אבשלום ראה דברך טובים ונכחים ושמע אין־לך מאת המלך׃</seg>
          <seg id="b.2SA.15.4" type="verse">ויאמר אבשלום מי־ישמני שפט בארץ ועלי יבוא כל־איש אשר־יהיה־לו־ריב ומשפט והצדקתיו׃</seg>
          <seg id="b.2SA.15.5" type="verse">והיה בקרב־איש להשתחות לו ושלח את־ידו והחזיק לו ונשק לו׃</seg>
          <seg id="b.2SA.15.6" type="verse">ויעש אבשלום כדבר הזה לכל־ישראל אשר־יבאו למשפט אל־המלך ויגנב אבשלום את־לב אנשי ישראל׃ ף</seg>
          <seg id="b.2SA.15.7" type="verse">ויהי מקץ ארבעים שנה ויאמר אבשלום אל־המלך אלכה נא ואשלם את־נדרי אשר־נדרתי ליהוה בחברון׃</seg>
          <seg id="b.2SA.15.8" type="verse">כי־נדר נדר עבדך בשבתי בגשור בארם לאמר אם־[כ= ישיב] [ק= ישוב] ישיבני יהוה ירושלם ועבדתי את־יהוה׃</seg>
          <seg id="b.2SA.15.9" type="verse">ויאמר־לו המלך לך בשלום ויקם וילך חברונה׃ ף</seg>
          <seg id="b.2SA.15.10" type="verse">וישלח אבשלום מרגלים בכל־שבטי ישראל לאמר כשמעכם את־קול השפר ואמרתם מלך אבשלום בחברון׃</seg>
          <seg id="b.2SA.15.11" type="verse">ואת־אבשלום הלכו מאתים איש מירושלם קראים והלכים לתםם ולא ידעו כל־דבר׃</seg>
          <seg id="b.2SA.15.12" type="verse">וישלח אבשלום את־אחיתפל הגילני יועץ דוד מעירו מגלה בזבחו את־הזבחים ויהי הקשר אמץ והעם הולך ורב את־אבשלום׃</seg>
          <seg id="b.2SA.15.13" type="verse">ויבא המגיד אל־דוד לאמר היה לב־איש ישראל אחרי אבשלום׃</seg>
          <seg id="b.2SA.15.14" type="verse">ויאמר דוד לכל־עבדיו אשר־אתו בירושלם קומו ונברחה כי לא־תהיה־לנו פליטה מפני אבשלום מהרו ללכת פן־ימהר והשגנו והדיח עלינו את־הרעה והכה העיר לפי־חרב׃</seg>
          <seg id="b.2SA.15.15" type="verse">ויאמרו עבדי־המלך אל־המלך ככל אשר־יבחר אדני המלך הנה עבדיך׃</seg>
          <seg id="b.2SA.15.16" type="verse">ויצא המלך וכל־ביתו ברגליו ויעזב המלך את עשר נשים פלגשים לשמר הבית׃</seg>
          <seg id="b.2SA.15.17" type="verse">ויצא המלך וכל־העם ברגליו ויעמדו בית המרחק׃</seg>
          <seg id="b.2SA.15.18" type="verse">וכל־עבדיו עברים על־ידו וכל־הכרתי וכל־הפלתי וכל־הגתים שש־מאות איש אשר־באו ברגלו מגת עברים על־פני המלך׃</seg>
          <seg id="b.2SA.15.19" type="verse">ויאמר המלך אל־אתי הגתי למה תלך גם־אתה אתנו שוב ושב עם־המלך כי־נכרי אתה וגם־גלה אתה למקומך׃</seg>
          <seg id="b.2SA.15.20" type="verse">תמול בואך והיום [כ= אנועך] [ק= אניעך] עמנו ללכת ואני הולך על אשר־אני הולך שוב והשב את־אחיך עמך חסד ואמת׃</seg>
          <seg id="b.2SA.15.21" type="verse">ויען אתי את־המלך ויאמר חי־יהוה וחי אדני המלך כי אם־במקום אשר יהיה־שם אדני המלך אם־למות אם־לחיים כי־שם יהיה עבדך׃</seg>
          <seg id="b.2SA.15.22" type="verse">ויאמר דוד אל־אתי לך ועבר ויעבר אתי הגתי וכל־אנשיו וכל־הטף אשר אתו׃</seg>
          <seg id="b.2SA.15.23" type="verse">וכל־הארץ בוכים קול גדול וכל־העם עברים והמלך עבר בנחל קדרון וכל־העם עברים על־פני־דרך את־המדבר׃</seg>
          <seg id="b.2SA.15.24" type="verse">והנה גם־צדוק וכל־הלוים אתו נשאים את־ארון ברית האלהים ויצקו את־ארון האלהים ויעל אביתר עד־תם כל־העם לעבור מן־העיר׃</seg>
          <seg id="b.2SA.15.25" type="verse">ויאמר המלך לצדוק השב את־ארון האלהים העיר אם־אמצא חן בעיני יהוה והשבני והראני אתו ואת־נוהו׃</seg>
          <seg id="b.2SA.15.26" type="verse">ואם כה יאמר לא חפצתי בך הנני יעשה־לי כאשר טוב בעיניו׃ ס</seg>
          <seg id="b.2SA.15.27" type="verse">ויאמר המלך אל־צדוק הכהן הרואה אתה שבה העיר בשלום ואחימעץ בנך ויהונתן בן־אביתר שני בניכם אתכם׃</seg>
          <seg id="b.2SA.15.28" type="verse">ראו אנכי מתמהמה [כ= בעברות] [ק= בערבות] המדבר עד בוא דבר מעםכם להגיד לי׃</seg>
          <seg id="b.2SA.15.29" type="verse">וישב צדוק ואביתר את־ארון האלהים ירושלם וישבו שם׃</seg>
          <seg id="b.2SA.15.30" type="verse">ודוד עלה במעלה הזיתים עלה ובוכה וראש לו חפוי והוא הלך יחף וכל־העם אשר־אתו חפו איש ראשו ועלו עלה ובכה׃</seg>
          <seg id="b.2SA.15.31" type="verse">ודוד הגיד לאמר אחיתפל בקשרים עם־אבשלום ויאמר דוד סכל־נא את־עצת אחיתפל יהוה׃</seg>
          <seg id="b.2SA.15.32" type="verse">ויהי דוד בא עד־הראש אשר־ישתחוה שם לאלהים והנה לקראתו חושי הארכי קרוע כתנתו ואדמה על־ראשו׃</seg>
          <seg id="b.2SA.15.33" type="verse">ויאמר לו דוד אם עברת אתי והית עלי למשא׃</seg>
          <seg id="b.2SA.15.34" type="verse">ואם־העיר תשוב ואמרת לאבשלום עבדך אני המלך אהיה עבד אביך ואני מאז ועתה ואני עבדך והפרתה לי את עצת אחיתפל׃</seg>
          <seg id="b.2SA.15.35" type="verse">והלוא עמך שם צדוק ואביתר הכהנים והיה כל־הדבר אשר תשמע מבית המלך תגיד לצדוק ולאביתר הכהנים׃</seg>
          <seg id="b.2SA.15.36" type="verse">הנה־שם עםם שני בניהם אחימעץ לצדוק ויהונתן לאביתר ושלחתם בידם אלי כל־דבר אשר תשמעו׃</seg>
          <seg id="b.2SA.15.37" type="verse">ויבא חושי רעה דוד העיר ואבשלם יבא ירושלם׃</seg>
        </div>
        <div id="b.2SA.16" type="chapter">
          <seg id="b.2SA.16.1" type="verse">ודוד עבר מעט מהראש והנה ציבא נער מפי־בשת לקראתו וצמד חמרים חבשים ועליהם מאתים לחם ומאה צמוקים ומאה קיץ ונבל יין׃</seg>
          <seg id="b.2SA.16.2" type="verse">ויאמר המלך אל־ציבא מה־אלה לך ויאמר ציבא החמורים לבית־המלך לרכב [כ= ולהלחם] [ק= והלחם] והקיץ לאכול הנערים והיין לשתות היעף במדבר׃</seg>
          <seg id="b.2SA.16.3" type="verse">ויאמר המלך ואיה בן־אדניך ויאמר ציבא אל־המלך הנה יושב בירושלם כי אמר היום ישיבו לי בית ישראל את ממלכות אבי׃</seg>
          <seg id="b.2SA.16.4" type="verse">ויאמר המלך לצבא הנה לך כל אשר למפי־בשת ויאמר ציבא השתחויתי אמצא־חן בעיניך אדני המלך׃</seg>
          <seg id="b.2SA.16.5" type="verse">ובא המלך דוד עד־בחורים והנה משם איש יוצא ממשפחת בית־שאול ושמו שמעי בן־גרא יצא יצוא ומקלל׃</seg>
          <seg id="b.2SA.16.6" type="verse">ויסקל באבנים את־דוד ואת־כל־עבדי המלך דוד וכל־העם וכל־הגברים מימינו ומשמאלו׃</seg>
          <seg id="b.2SA.16.7" type="verse">וכה־אמר שמעי בקללו צא צא איש הדמים ואיש הבליעל׃</seg>
          <seg id="b.2SA.16.8" type="verse">השיב עליך יהוה כל דמי בית־שאול אשר מלכת [כ= תחתו] [ק= תחתיו] ויתן יהוה את־המלוכה ביד אבשלום בנך והנך ברעתך כי איש דמים אתה׃</seg>
          <seg id="b.2SA.16.9" type="verse">ויאמר אבישי בן־צרויה אל־המלך למה יקלל הכלב המת הזה את־אדני המלך אעברה־נא ואסירה את־ראשו׃ ס</seg>
          <seg id="b.2SA.16.10" type="verse">ויאמר המלך מה־לי ולכם בני צריה [כ= כי] [ק= כה] יקלל [כ= וכי] [ק= כי] יהוה אמר לו קלל את־דוד ומי יאמר מדוע עשיתה כן׃ ס</seg>
          <seg id="b.2SA.16.11" type="verse">ויאמר דוד אל־אבישי ואל־כל־עבדיו הנה בני אשר־יצא ממעי מבקש את־נפשי ואף כי־עתה בן־הימיני הנחו לו ויקלל כי אמר־לו יהוה׃</seg>
          <seg id="b.2SA.16.12" type="verse">אולי יראה יהוה [כ= בעוני] [ק= בעיני] והשיב יהוה לי טובה תחת קללתו היום הזה׃</seg>
          <seg id="b.2SA.16.13" type="verse">וילך דוד ואנשיו בדרך ס ושמעי הלך בצלע ההר לעמתו הלוך ויקלל ויסקל באבנים לעמתו ועפר בעפר׃ ף</seg>
          <seg id="b.2SA.16.14" type="verse">ויבא המלך וכל־העם אשר־אתו עיפים וינפש שם׃</seg>
          <seg id="b.2SA.16.15" type="verse">ואבשלום וכל־העם איש ישראל באו ירושלם ואחיתפל אתו׃</seg>
          <seg id="b.2SA.16.16" type="verse">ויהי כאשר־בא חושי הארכי רעה דוד אל־אבשלום ויאמר חושי אל־אבשלם יחי המלך יחי המלך׃</seg>
          <seg id="b.2SA.16.17" type="verse">ויאמר אבשלום אל־חושי זה חסדך את־רעך למה לא־הלכת את־רעך׃</seg>
          <seg id="b.2SA.16.18" type="verse">ויאמר חושי אל־אבשלם לא כי אשר בחר יהוה והעם הזה וכל־איש ישראל [כ= לא] [ק= לו] אהיה ואתו אשב׃</seg>
          <seg id="b.2SA.16.19" type="verse">והשנית למי אני אעבד הלוא לפני בנו כאשר עבדתי לפני אביך כן אהיה לפניך׃ ף</seg>
          <seg id="b.2SA.16.20" type="verse">ויאמר אבשלום אל־אחיתפל הבו לכם עצה מה־נעשה׃</seg>
          <seg id="b.2SA.16.21" type="verse">ויאמר אחיתפל אל־אבשלם בוא אל־פלגשי אביך אשר הניח לשמור הבית ושמע כל־ישראל כי־נבאשת את־אביך וחזקו ידי כל־אשר אתך׃</seg>
          <seg id="b.2SA.16.22" type="verse">ויטו לאבשלום האהל על־הגג ויבא אבשלום אל־פלגשי אביו לעיני כל־ישראל׃</seg>
          <seg id="b.2SA.16.23" type="verse">ועצת אחיתפל אשר יעץ בימים ההם כאשר ישאל־[כ= זז] [ק= איש] בדבר האלהים כן כל־עצת אחיתפל גם־לדוד גם לאבשלם׃ ס</seg>
        </div>
        <div id="b.2SA.17" type="chapter">
          <seg id="b.2SA.17.1" type="verse">ויאמר אחיתפל אל־אבשלם אבחרה נא שנים־עשר אלף איש ואקומה וארדפה אחרי־דוד הלילה׃</seg>
          <seg id="b.2SA.17.2" type="verse">ואבוא עליו והוא יגע ורפה ידים והחרדתי אתו ונס כל־העם אשר־אתו והכיתי את־המלך לבדו׃</seg>
          <seg id="b.2SA.17.3" type="verse">ואשיבה כל־העם אליך כשוב הכל האיש אשר אתה מבקש כל־העם יהיה שלום׃</seg>
          <seg id="b.2SA.17.4" type="verse">ויישר הדבר בעיני אבשלם ובעיני כל־זקני ישראל׃ ס</seg>
          <seg id="b.2SA.17.5" type="verse">ויאמר אבשלום קרא נא גם לחושי הארכי ונשמעה מה־בפיו גם־הוא׃</seg>
          <seg id="b.2SA.17.6" type="verse">ויבא חושי אל־אבשלום ויאמר אבשלום אליו לאמר כדבר הזה דבר אחיתפל הנעשה את־דברו אם־אין אתה דבר׃ ס</seg>
          <seg id="b.2SA.17.7" type="verse">ויאמר חושי אל־אבשלום לא־טובה העצה אשר־יעץ אחיתפל בפעם הזאת׃</seg>
          <seg id="b.2SA.17.8" type="verse">ויאמר חושי אתה ידעת את־אביך ואת־אנשיו כי גברים המה ומרי נפש המה כדב שכול בשדה ואביך איש מלחמה ולא ילין את־העם׃</seg>
          <seg id="b.2SA.17.9" type="verse">הנה עתה הוא־נחבא באחת הפחתים או באחד המקומת והיה כנפל בהם בתחלה ושמע השמע ואמר היתה מגפה בעם אשר אחרי אבשלם׃</seg>
          <seg id="b.2SA.17.10" type="verse">והוא גם־בן־חיל אשר לבו כלב האריה המס ימס כי־ידע כל־ישראל כי־גבור אביך ובני־חיל אשר אתו׃</seg>
          <seg id="b.2SA.17.11" type="verse">כי יעצתי האסף יאסף עליך כל־ישראל מדן ועד־באר שבע כחול אשר־על־הים לרב ופניך הלכים בקרב׃</seg>
          <seg id="b.2SA.17.12" type="verse">ובאנו אליו [כ= באחת] [ק= באחד] המקומת אשר נמצא שם ונחנו עליו כאשר יפל הטל על־האדמה ולא־נותר בו ובכל־האנשים אשר־אתו גם־אחד׃</seg>
          <seg id="b.2SA.17.13" type="verse">ואם־אל־עיר יאסף והשיאו כל־ישראל אל־העיר ההיא חבלים וסחבנו אתו עד־הנחל עד אשר־לא־נמצא שם גם־צרור׃ ף</seg>
          <seg id="b.2SA.17.14" type="verse">ויאמר אבשלום וכל־איש ישראל טובה עצת חושי הארכי מעצת אחיתפל ויהוה צוה להפר את־עצת אחיתפל הטובה לבעבור הביא יהוה אל־אבשלום את־הרעה׃ ס</seg>
          <seg id="b.2SA.17.15" type="verse">ויאמר חושי אל־צדוק ואל־אביתר הכהנים כזאת וכזאת יעץ אחיתפל את־אבשלם ואת זקני ישראל וכזאת וכזאת יעצתי אני׃</seg>
          <seg id="b.2SA.17.16" type="verse">ועתה שלחו מהרה והגידו לדוד לאמר אל־תלן הלילה בערבות המדבר וגם עבור תעבור פן יבלע למלך ולכל־העם אשר אתו׃</seg>
          <seg id="b.2SA.17.17" type="verse">ויהונתן ואחימעץ עמדים בעין־רגל והלכה השפחה והגידה להם והם ילכו והגידו למלך דוד כי לא יוכלו להראות לבוא העירה׃</seg>
          <seg id="b.2SA.17.18" type="verse">וירא אתם נער ויגד לאבשלם וילכו שניהם מהרה ויבאו אל־בית־איש בבחורים ולו באר בחצרו וירדו שם׃</seg>
          <seg id="b.2SA.17.19" type="verse">ותקח האשה ותפרש את־המסך על־פני הבאר ותשטח עליו הרפות ולא נודע דבר׃</seg>
          <seg id="b.2SA.17.20" type="verse">ויבאו עבדי אבשלום אל־האשה הביתה ויאמרו איה אחימעץ ויהונתן ותאמר להם האשה עברו מיכל המים ויבקשו ולא מצאו וישבו ירושלם׃ ס</seg>
          <seg id="b.2SA.17.21" type="verse">ויהי אחרי לכתם ויעלו מהבאר וילכו ויגדו למלך דוד ויאמרו אל־דוד קומו ועברו מהרה את־המים כי־ככה יעץ עליכם אחיתפל׃</seg>
          <seg id="b.2SA.17.22" type="verse">ויקם דוד וכל־העם אשר אתו ויעברו את־הירדן עד־אור הבקר עד־אחד לא נעדר אשר לא־עבר את־הירדן׃</seg>
          <seg id="b.2SA.17.23" type="verse">ואחיתפל ראה כי לא נעשתה עצתו ויחבש את־החמור ויקם וילך אל־ביתו אל־עירו ויצו אל־ביתו ויחנק וימת ויקבר בקבר אביו׃ ס</seg>
          <seg id="b.2SA.17.24" type="verse">ודוד בא מחנימה ואבשלם עבר את־הירדן הוא וכל־איש ישראל עמו׃</seg>
          <seg id="b.2SA.17.25" type="verse">ואת־עמשא שם אבשלם תחת יואב על־הצבא ועמשא בן־איש ושמו יתרא הישראלי אשר־בא אל־אביגל בת־נחש אחות צרויה אם יואב׃</seg>
          <seg id="b.2SA.17.26" type="verse">ויחן ישראל ואבשלם ארץ הגלעד׃ ס</seg>
          <seg id="b.2SA.17.27" type="verse">ויהי כבוא דוד מחנימה ושבי בן־נחש מרבת בני־עמון ומכיר בן־עמיאל מלא דבר וברזלי הגלעדי מרגלים׃</seg>
          <seg id="b.2SA.17.28" type="verse">משכב וספות וכלי יוצר וחטים ושערים וקמח וקלי ופול ועדשים וקלי׃</seg>
          <seg id="b.2SA.17.29" type="verse">ודבש וחמאה וצאן ושפות בקר הגישו לדוד ולעם אשר־אתו לאכול כי אמרו העם רעב ועיף וצמא במדבר׃</seg>
        </div>
        <div id="b.2SA.18" type="chapter">
          <seg id="b.2SA.18.1" type="verse">ויפקד דוד את־העם אשר אתו וישם עליהם שרי אלפים ושרי מאות׃</seg>
          <seg id="b.2SA.18.2" type="verse">וישלח דוד את־העם השלשית ביד־יואב והשלשית ביד אבישי בן־צרויה אחי יואב והשלשת ביד אתי הגתי ס ויאמר המלך אל־העם יצא אצא גם־אני עםכם׃</seg>
          <seg id="b.2SA.18.3" type="verse">ויאמר העם לא תצא כי אם־נס ננוס לא־ישימו אלינו לב ואם־ימתו חצינו לא־ישימו אלינו לב כי־עתה כמנו עשרה אלפים ועתה טוב כי־תהיה־לנו מעיר [כ= לעזיר] [ק= לעזור]׃ ס</seg>
          <seg id="b.2SA.18.4" type="verse">ויאמר אליהם המלך אשר־ייטב בעיניכם אעשה ויעמד המלך אל־יד השער וכל־העם יצאו למאות ולאלפים׃</seg>
          <seg id="b.2SA.18.5" type="verse">ויצו המלך את־יואב ואת־אבישי ואת־אתי לאמר לאט־לי לנער לאבשלום וכל־העם שמעו בצות המלך את־כל־השרים על־דבר אבשלום׃</seg>
          <seg id="b.2SA.18.6" type="verse">ויצא העם השדה לקראת ישראל ותהי המלחמה ביער אפרים׃</seg>
          <seg id="b.2SA.18.7" type="verse">וינגפו שם עם ישראל לפני עבדי דוד ותהי־שם המגפה גדולה ביום ההוא עשרים אלף׃</seg>
          <seg id="b.2SA.18.8" type="verse">ותהי־שם המלחמה [כ= נפצית] [ק= נפצת*] על־פני כל־הארץ וירב היער לאכל בעם מאשר אכלה החרב ביום ההוא׃</seg>
          <seg id="b.2SA.18.9" type="verse">ויקרא אבשלום לפני עבדי דוד ואבשלום רכב על־הפרד ויבא הפרד תחת שובך האלה הגדולה ויחזק ראשו באלה ויתן בין השמים ובין הארץ והפרד אשר־תחתיו עבר׃</seg>
          <seg id="b.2SA.18.10" type="verse">וירא איש אחד ויגד ליואב ויאמר הנה ראיתי את־אבשלם תלוי באלה׃</seg>
          <seg id="b.2SA.18.11" type="verse">ויאמר יואב לאיש המגיד לו והנה ראית ומדוע לא־הכיתו שם ארצה ועלי לתת לך עשרה כסף וחגרה אחת׃</seg>
          <seg id="b.2SA.18.12" type="verse">ויאמר האיש אל־יואב [כ= ולא] [ק= ולוא*] אנכי שקל על־כפי אלף כסף לא־אשלח ידי אל־בן־המלך כי באזנינו צוה המלך אתך ואת־אבישי ואת־אתי לאמר שמרו־מי בנער באבשלום׃</seg>
          <seg id="b.2SA.18.13" type="verse">או־עשיתי [כ= בנפשו] [ק= בנפשי] שקר וכל־דבר לא־יכחד מן־המלך ואתה תתיצב מנגד׃</seg>
          <seg id="b.2SA.18.14" type="verse">ויאמר יואב לא־כן אחילה לפניך ויקח שלשה שבטים בכפו ויתקעם בלב אבשלום עודנו חי בלב האלה׃</seg>
          <seg id="b.2SA.18.15" type="verse">ויסבו עשרה נערים נשאי כלי יואב ויכו את־אבשלום וימיתהו׃</seg>
          <seg id="b.2SA.18.16" type="verse">ויתקע יואב בשפר וישב העם מרדף אחרי ישראל כי־חשך יואב את־העם׃</seg>
          <seg id="b.2SA.18.17" type="verse">ויקחו את־אבשלום וישליכו אתו ביער אל־הפחת הגדול ויצבו עליו גל־אבנים גדול מאד וכל־ישראל נסו איש [כ= לאהלו] [ק= לאהליו]׃ ס</seg>
          <seg id="b.2SA.18.18" type="verse">ואבשלם לקח ויצב־לו [כ= בחיו] [ק= בחייוק] את־מצבת אשר בעמק־המלך כי אמר אין־לי בן בעבור הזכיר שמי ויקרא למצבת על־שמו ויקרא לה יד אבשלם עד היום הזה׃ ס</seg>
          <seg id="b.2SA.18.19" type="verse">ואחימעץ בן־צדוק אמר ארוצה נא ואבשרה את־המלך כי־שפטו יהוה מיד איביו׃</seg>
          <seg id="b.2SA.18.20" type="verse">ויאמר לו יואב לא איש בשרה אתה היום הזה ובשרת ביום אחר והיום הזה לא תבשר כי־[כ= על] [ק= על]־[ק= כן] בן־המלך מת׃</seg>
          <seg id="b.2SA.18.21" type="verse">ויאמר יואב לכושי לך הגד למלך אשר ראיתה וישתחו כושי ליואב וירץ׃</seg>
          <seg id="b.2SA.18.22" type="verse">ויסף עוד אחימעץ בן־צדוק ויאמר אל־יואב ויהי מה ארצה־נא גם־אני אחרי הכושי ויאמר יואב למה־זה אתה רץ בני ולכה אין־בשורה מצאת׃</seg>
          <seg id="b.2SA.18.23" type="verse">ויהי־מה ארוץ ויאמר לו רוץ וירץ אחימעץ דרך הככר ויעבר את־הכושי׃</seg>
          <seg id="b.2SA.18.24" type="verse">ודוד יושב בין־שני השערים וילך הצפה אל־גג השער אל־החומה וישא את־עיניו וירא והנה־איש רץ לבדו׃</seg>
          <seg id="b.2SA.18.25" type="verse">ויקרא הצפה ויגד למלך ויאמר המלך אם־לבדו בשורה בפיו וילך הלוך וקרב׃</seg>
          <seg id="b.2SA.18.26" type="verse">וירא הצפה איש־אחר רץ ויקרא הצפה אל־השער ויאמר הנה־איש רץ לבדו ויאמר המלך גם־זה מבשר׃</seg>
          <seg id="b.2SA.18.27" type="verse">ויאמר הצפה אני ראה את־מרוצת הראשון כמרצת אחימעץ בן־צדוק ויאמר המלך איש־טוב זה ואל־בשורה טובה יבוא׃</seg>
          <seg id="b.2SA.18.28" type="verse">ויקרא אחימעץ ויאמר אל־המלך שלום וישתחו למלך לאפיו ארצה ס ויאמר ברוך יהוה אלהיך אשר סגר את־האנשים אשר־נשאו את־ידם באדני המלך׃</seg>
          <seg id="b.2SA.18.29" type="verse">ויאמר המלך שלום לנער לאבשלום ויאמר אחימעץ ראיתי ההמון הגדול לשלח את־עבד המלך יואב ואת־עבדך ולא ידעתי מה׃</seg>
          <seg id="b.2SA.18.30" type="verse">ויאמר המלך סב התיצב כה ויסב ויעמד׃</seg>
          <seg id="b.2SA.18.31" type="verse">והנה הכושי בא ויאמר הכושי יתבשר אדני המלך כי־שפטך יהוה היום מיד כל־הקמים עליך׃ ס</seg>
          <seg id="b.2SA.18.32" type="verse">ויאמר המלך אל־הכושי השלום לנער לאבשלום ויאמר הכושי יהיו כנער איבי אדני המלך וכל אשר־קמו עליך לרעה׃ ס</seg>
        </div>
        <div id="b.2SA.19" type="chapter">
          <seg id="b.2SA.19.1" type="verse">וירגז המלך ויעל על־עלית השער ויבך וכה אמר בלכתו בני אבשלום בני בני אבשלום מי־יתן מותי אני תחתיך אבשלום בני בני׃</seg>
          <seg id="b.2SA.19.2" type="verse">ויגד ליואב הנה המלך בכה ויתאבל על־אבשלם׃</seg>
          <seg id="b.2SA.19.3" type="verse">ותהי התשעה ביום ההוא לאבל לכל־העם כי־שמע העם ביום ההוא לאמר נעצב המלך על־בנו׃</seg>
          <seg id="b.2SA.19.4" type="verse">ויתגנב העם ביום ההוא לבוא העיר כאשר יתגנב העם הנכלמים בנוסם במלחמה׃</seg>
          <seg id="b.2SA.19.5" type="verse">והמלך לאט את־פניו ויזעק המלך קול גדול בני אבשלום אבשלום בני בני׃ ס</seg>
          <seg id="b.2SA.19.6" type="verse">ויבא יואב אל־המלך הבית ויאמר הבשת היום את־פני כל־עבדיך הממלטים את־נפשך היום ואת נפש בניך ובנתיך ונפש נשיך ונפש פלגשיך׃</seg>
          <seg id="b.2SA.19.7" type="verse">לאהבה את־שנאיך ולשנא את־אהביך כי הגדת היום כי אין לך שרים ועבדים כי ידעתי היום כי [כ= לא] [ק= לו] אבשלום חי וכלנו היום מתים כי־אז ישר בעיניך׃</seg>
          <seg id="b.2SA.19.8" type="verse">ועתה קום צא ודבר על־לב עבדיך כי ביהוה נשבעתי כי־אינך יוצא אם־ילין איש אתך הלילה ורעה לך זאת מכל־הרעה אשר־באה עליך מנעריך עד־עתה׃ ס</seg>
          <seg id="b.2SA.19.9" type="verse">ויקם המלך וישב בשער ולכל־העם הגידו לאמר הנה המלך יושב בשער ויבא כל־העם לפני המלך וישראל נס איש לאהליו׃ ס</seg>
          <seg id="b.2SA.19.10" type="verse">ויהי כל־העם נדון בכל־שבטי ישראל לאמר המלך הצילנו מכף איבינו והוא מלטנו מכף פלשתים ועתה ברח מן־הארץ מעל אבשלום׃</seg>
          <seg id="b.2SA.19.11" type="verse">ואבשלום אשר משחנו עלינו מת במלחמה ועתה למה אתם מחרשים להשיב את־המלך׃ ס</seg>
          <seg id="b.2SA.19.12" type="verse">והמלך דוד שלח אל־צדוק ואל־אביתר הכהנים לאמר דברו אל־זקני יהודה לאמר למה תהיו אחרנים להשיב את־המלך אל־ביתו ודבר כל־ישראל בא אל־המלך אל־ביתו׃</seg>
          <seg id="b.2SA.19.13" type="verse">אחי אתם עצמי ובשרי אתם ולמה תהיו אחרנים להשיב את־המלך׃</seg>
          <seg id="b.2SA.19.14" type="verse">ולעמשא תמרו הלוא עצמי ובשרי אתה כה יעשה־לי אלהים וכה יוסיף אם־לא שר־צבא תהיה לפני כל־הימים תחת יואב׃</seg>
          <seg id="b.2SA.19.15" type="verse">ויט את־לבב כל־איש־יהודה כאיש אחד וישלחו אל־המלך שוב אתה וכל־עבדיך׃</seg>
          <seg id="b.2SA.19.16" type="verse">וישב המלך ויבא עד־הירדן ויהודה בא הגלגלה ללכת לקראת המלך להעביר את־המלך את־הירדן׃</seg>
          <seg id="b.2SA.19.17" type="verse">וימהר שמעי בן־גרא בן־הימיני אשר מבחורים וירד עם־איש יהודה לקראת המלך דוד׃</seg>
          <seg id="b.2SA.19.18" type="verse">ואלף איש עמו מבנימן וציבא נער בית שאול וחמשת עשר בניו ועשרים עבדיו אתו וצלחו הירדן לפני המלך׃</seg>
          <seg id="b.2SA.19.19" type="verse">ועברה העברה לעביר את־בית המלך ולעשות הטוב [כ= בעינו] [ק= בעיניו] ושמעי בן־גרא נפל לפני המלך בעברו בירדן׃</seg>
          <seg id="b.2SA.19.20" type="verse">ויאמר אל־המלך אל־יחשב־לי אדני עון ואל־תזכר את אשר העוה עבדך ביום אשר־יצא אדני־המלך מירושלם לשום המלך אל־לבו׃</seg>
          <seg id="b.2SA.19.21" type="verse">כי ידע עבדך כי אני חטאתי והנה־באתי היום ראשון לכל־בית יוסף לרדת לקראת אדני המלך׃ ס</seg>
          <seg id="b.2SA.19.22" type="verse">ויען אבישי בן־צרויה ויאמר התחת זאת לא יומת שמעי כי קלל את־משיח יהוה׃ ס</seg>
          <seg id="b.2SA.19.23" type="verse">ויאמר דוד מה־לי ולכם בני צרויה כי־תהיו־לי היום לשטן היום יומת איש בישראל כי הלוא ידעתי כי היום אני־מלך על־ישראל׃</seg>
          <seg id="b.2SA.19.24" type="verse">ויאמר המלך אל־שמעי לא תמות וישבע לו המלך׃ ס</seg>
          <seg id="b.2SA.19.25" type="verse">ומפבשת בן־שאול ירד לקראת המלך ולא־עשה רגליו ולא־עשה שפמו ואת־בגדיו לא כבס למן־היום לכת המלך עד־היום אשר־בא בשלום׃</seg>
          <seg id="b.2SA.19.26" type="verse">ויהי כי־בא ירושלם לקראת המלך ויאמר לו המלך למה לא־הלכת עמי מפיבשת׃</seg>
          <seg id="b.2SA.19.27" type="verse">ויאמר אדני המלך עבדי רמני כי־אמר עבדך אחבשה־לי החמור וארכב עליה ואלך את־המלך כי פסח עבדך׃</seg>
          <seg id="b.2SA.19.28" type="verse">וירגל בעבדך אל־אדני המלך ואדני המלך כמלאך האלהים ועשה הטוב בעיניך׃</seg>
          <seg id="b.2SA.19.29" type="verse">כי לא היה כל־בית אבי כי אם־אנשי־מות לאדני המלך ותשת את־עבדך באכלי שלחנך ומה־יש־לי עוד צדקה ולזעק עוד אל־המלך׃ ף</seg>
          <seg id="b.2SA.19.30" type="verse">ויאמר לו המלך למה תדבר עוד דבריך אמרתי אתה וציבא תחלקו את־השדה׃</seg>
          <seg id="b.2SA.19.31" type="verse">ויאמר מפיבשת אל־המלך גם את־הכל יקח אחרי אשר־בא אדני המלך בשלום אל־ביתו׃ ס</seg>
          <seg id="b.2SA.19.32" type="verse">וברזלי הגלעדי ירד מרגלים ויעבר את־המלך הירדן לשלחו את־[כ= בירדן] [ק= הירדן]׃</seg>
          <seg id="b.2SA.19.33" type="verse">וברזלי זקן מאד בן־שמנים שנה והוא־כלכל את־המלך בשיבתו במחנים כי־איש גדול הוא מאד׃</seg>
          <seg id="b.2SA.19.34" type="verse">ויאמר המלך אל־ברזלי אתה עבר אתי וכלכלתי אתך עמדי בירושלם׃</seg>
          <seg id="b.2SA.19.35" type="verse">ויאמר ברזלי אל־המלך כמה ימי שני חיי כי־אעלה את־המלך ירושלם׃</seg>
          <seg id="b.2SA.19.36" type="verse">בן־שמנים שנה אנכי היום האדע בין־טוב לרע אם־יטעם עבדך את־אשר אכל ואת־אשר אשתה אם־אשמע עוד בקול שרים ושרות ולמה יהיה עבדך עוד למשא אל־אדני המלך׃</seg>
          <seg id="b.2SA.19.37" type="verse">כמעט יעבר עבדך את־הירדן את־המלך ולמה יגמלני המלך הגמולה הזאת׃</seg>
          <seg id="b.2SA.19.38" type="verse">ישב־נא עבדך ואמת בעירי עם קבר אבי ואמי והנה עבדך כמהם יעבר עם־אדני המלך ועשה־לו את אשר־טוב בעיניך׃ ס</seg>
          <seg id="b.2SA.19.39" type="verse">ויאמר המלך אתי יעבר כמהם ואני אעשה־לו את־הטוב בעיניך וכל אשר־תבחר עלי אעשה־לך׃</seg>
          <seg id="b.2SA.19.40" type="verse">ויעבר כל־העם את־הירדן והמלך עבר וישק המלך לברזלי ויברכהו וישב למקמו׃ ס</seg>
          <seg id="b.2SA.19.41" type="verse">ויעבר המלך הגלגלה וכמהן עבר עמו וכל־עם יהודה [כ= ויעברו] [ק= העבירו] את־המלך וגם חצי עם ישראל׃</seg>
          <seg id="b.2SA.19.42" type="verse">והנה כל־איש ישראל באים אל־המלך ויאמרו אל־המלך מדוע גנבוך אחינו איש יהודה ויעברו את־המלך ואת־ביתו את־הירדן וכל־אנשי דוד עמו׃ ס</seg>
          <seg id="b.2SA.19.43" type="verse">ויען כל־איש יהודה על־איש ישראל כי־קרוב המלך אלי ולמה זה חרה לך על־הדבר הזה האכול אכלנו מן־המלך אם־נשאת נשא לנו׃ ס</seg>
          <seg id="b.2SA.19.44" type="verse">ויען איש־ישראל את־איש יהודה ויאמר עשר־ידות לי במלך וגם־בדוד אני ממך ומדוע הקלתני ולא־היה דברי ראשון לי להשיב את־מלכי ויקש דבר־איש יהודה מדבר איש ישראל׃ ס</seg>
        </div>
        <div id="b.2SA.20" type="chapter">
          <seg id="b.2SA.20.1" type="verse">ושם נקרא איש בליעל ושמו שבע בן־בכרי איש ימיני ויתקע בשפר ויאמר אין־לנו חלק בדוד ולא נחלה־לנו בבן־ישי איש לאהליו ישראל׃</seg>
          <seg id="b.2SA.20.2" type="verse">ויעל כל־איש ישראל מאחרי דוד אחרי שבע בן־בכרי ואיש יהודה דבקו במלכם מן־הירדן ועד־ירושלם׃</seg>
          <seg id="b.2SA.20.3" type="verse">ויבא דוד אל־ביתו ירושלם ויקח המלך את עשר־נשים פלגשים אשר הניח לשמר הבית ויתנם בית־משמרת ויכלכלם ואליהם לא־בא ותהיינה צררות עד־יום מתן אלמנות חיות׃ ס</seg>
          <seg id="b.2SA.20.4" type="verse">ויאמר המלך אל־עמשא הזעק־לי את־איש־יהודה שלשת ימים ואתה פה עמד׃</seg>
          <seg id="b.2SA.20.5" type="verse">וילך עמשא להזעיק את־יהודה [כ= וייחר] [ק= ויוחר] מן־המועד אשר יעדו׃ ס</seg>
          <seg id="b.2SA.20.6" type="verse">ויאמר דוד אל־אבישי עתה ירע לנו שבע בן־בכרי מן־אבשלום אתה קח את־עבדי אדניך ורדף אחריו פן־מצא לו ערים בצרות והציל עיננו׃</seg>
          <seg id="b.2SA.20.7" type="verse">ויצאו אחריו אנשי יואב והכרתי והפלתי וכל־הגברים ויצאו מירושלם לרדף אחרי שבע בן־בכרי׃</seg>
          <seg id="b.2SA.20.8" type="verse">הם עם־האבן הגדולה אשר בגבעון ועמשא בא לפניהם ויואב חגור מדו לבשו [כ= ועלו] [ק= ועליו] חגור חרב מצמדת על־מתניו בתערה והוא יצא ותפל׃ ס</seg>
          <seg id="b.2SA.20.9" type="verse">ויאמר יואב לעמשא השלום אתה אחי ותחז יד־ימין יואב בזקן עמשא לנשק־לו׃</seg>
          <seg id="b.2SA.20.10" type="verse">ועמשא לא־נשמר בחרב אשר ביד־יואב ויכהו בה אל־החמש וישפך מעיו ארצה ולא־שנה לו וימת ס ויואב ואבישי אחיו רדף אחרי שבע בן־בכרי׃</seg>
          <seg id="b.2SA.20.11" type="verse">ואיש עמד עליו מנערי יואב ויאמר מי אשר חפץ ביואב ומי אשר־לדוד אחרי יואב׃</seg>
          <seg id="b.2SA.20.12" type="verse">ועמשא מתגלל בדם בתוך המסלה וירא האיש כי־עמד כל־העם ויסב את־עמשא מן־המסלה השדה וישלך עליו בגד כאשר ראה כל־הבא עליו ועמד׃</seg>
          <seg id="b.2SA.20.13" type="verse">כאשר הגה מן־המסלה עבר כל־איש אחרי יואב לרדף אחרי שבע בן־בכרי׃</seg>
          <seg id="b.2SA.20.14" type="verse">ויעבר בכל־שבטי ישראל אבלה ובית מעכה וכל־הברים ס [כ= ויקלהו] [ק= ויקהלו] ויבאו אף־אחריו׃</seg>
          <seg id="b.2SA.20.15" type="verse">ויבאו ויצרו עליו באבלה בית המעכה וישפכו סללה אל־העיר ותעמד בחל וכל־העם אשר את־יואב משחיתם להפיל החומה׃</seg>
          <seg id="b.2SA.20.16" type="verse">ותקרא אשה חכמה מן־העיר שמעו שמעו אמרו־נא אל־יואב קרב עד־הנה ואדברה אליך׃</seg>
          <seg id="b.2SA.20.17" type="verse">ויקרב אליה ותאמר האשה האתה יואב ויאמר אני ותאמר לו שמע דברי אמתך ויאמר שמע אנכי׃</seg>
          <seg id="b.2SA.20.18" type="verse">ותאמר לאמר דבר ידברו בראשנה לאמר שאל ישאלו באבל וכן התמו׃</seg>
          <seg id="b.2SA.20.19" type="verse">אנכי שלמי אמוני ישראל אתה מבקש להמית עיר ואם בישראל למה תבלע נחלת יהוה׃ ף</seg>
          <seg id="b.2SA.20.20" type="verse">ויען יואב ויאמר חלילה חלילה לי אם־אבלע ואם־אשחית׃</seg>
          <seg id="b.2SA.20.21" type="verse">לא־כן הדבר כי איש מהר אפרים שבע בן־בכרי שמו נשא ידו במלך בדוד תנו־אתו לבדו ואלכה מעל העיר ותאמר האשה אל־יואב הנה ראשו משלך אליך בעד החומה׃</seg>
          <seg id="b.2SA.20.22" type="verse">ותבוא האשה אל־כל־העם בחכמתה ויכרתו את־ראש שבע בן־בכרי וישלכו אל־יואב ויתקע בשופר ויפצו מעל־העיר איש לאהליו ויואב שב ירושלם אל־המלך׃ ס</seg>
          <seg id="b.2SA.20.23" type="verse">ויואב אל כל־הצבא ישראל ובניה בן־יהוידע על־[כ= הכרי] [ק= הכרתי] ועל־הפלתי׃</seg>
          <seg id="b.2SA.20.24" type="verse">ואדרם על־המס ויהושפט בן־אחילוד המזכיר׃</seg>
          <seg id="b.2SA.20.25" type="verse">[כ= ושיא] [ק= ושוא] ספר וצדוק ואביתר כהנים׃</seg>
          <seg id="b.2SA.20.26" type="verse">וגם עירא היארי היה כהן לדוד׃ ס</seg>
        </div>
        <div id="b.2SA.21" type="chapter">
          <seg id="b.2SA.21.1" type="verse">ויהי רעב בימי דוד שלש שנים שנה אחרי שנה ויבקש דוד את־פני יהוה ס ויאמר יהוה אל־שאול ואל־בית הדמים על־אשר־המית את־הגבענים׃</seg>
          <seg id="b.2SA.21.2" type="verse">ויקרא המלך לגבענים ויאמר אליהם והגבענים לא מבני ישראל המה כי אם־מיתר האמרי ובני ישראל נשבעו להם ויבקש שאול להכתם בקנאתו לבני־ישראל ויהודה׃</seg>
          <seg id="b.2SA.21.3" type="verse">ויאמר דוד אל־הגבענים מה אעשה לכם ובמה אכפר וברכו את־נחלת יהוה׃</seg>
          <seg id="b.2SA.21.4" type="verse">ויאמרו לו הגבענים אין־[כ= לי] [ק= לנו] כסף וזהב עם־שאול ועם־ביתו ואין־לנו איש להמית בישראל ויאמר מה־אתם אמרים אעשה לכם׃</seg>
          <seg id="b.2SA.21.5" type="verse">ויאמרו אל־המלך האיש אשר כלנו ואשר דמה־לנו נשמדנו מהתיצב בכל־גבל ישראל׃</seg>
          <seg id="b.2SA.21.6" type="verse">[כ= ינתן] [ק= יתן]־לנו שבעה אנשים מבניו והוקענום ליהוה בגבעת שאול בחיר יהוה ס ויאמר המלך אני אתן׃</seg>
          <seg id="b.2SA.21.7" type="verse">ויחמל המלך על־מפי־בשת* בן־יהונתן בן־שאול על־שבעת יהוה אשר בינתם בין דוד ובין יהונתן בן־שאול׃</seg>
          <seg id="b.2SA.21.8" type="verse">ויקח המלך את־שני בני רצפה בת־איה אשר ילדה לשאול את־ארמני ואת־מפבשת ואת־חמשת בני מיכל בת־שאול אשר ילדה לעדריאל בן־ברזלי המחלתי׃</seg>
          <seg id="b.2SA.21.9" type="verse">ויתנם ביד הגבענים ויקיעם בהר לפני יהוה ויפלו [כ= שבעתים] [ק= שבעתם] יחד [כ= והם] [ק= והמה] המתו בימי קציר בראשנים [כ= תחלת] [ק= בתחלת] קציר שערים׃</seg>
          <seg id="b.2SA.21.10" type="verse">ותקח רצפה בת־איה את־השק ותטהו לה אל־הצור מתחלת קציר עד נתך־מים עליהם מן־השמים ולא־נתנה עוף השמים לנוח עליהם יוםם ואת־חית השדה לילה׃</seg>
          <seg id="b.2SA.21.11" type="verse">ויגד לדוד את אשר־עשתה רצפה בת־איה פלגש שאול׃</seg>
          <seg id="b.2SA.21.12" type="verse">וילך דוד ויקח את־עצמות שאול ואת־עצמות יהונתן בנו מאת בעלי יביש גלעד אשר גנבו אתם מרחב בית־שן אשר [כ= תלום] [ק= תלאום] [כ= שם] [ק= שמה] [כ= הפלשתים] [ק= פלשתים] ביום הכות פלשתים את־שאול בגלבע׃</seg>
          <seg id="b.2SA.21.13" type="verse">ויעל משם את־עצמות שאול ואת־עצמות יהונתן בנו ויאספו את־עצמות המוקעים׃</seg>
          <seg id="b.2SA.21.14" type="verse">ויקברו את־עצמות־שאול ויהונתן־בנו בארץ בנימן בצלע בקבר קיש אביו ויעשו כל אשר־צוה המלך ויעתר אלהים לארץ אחרי־כן׃ ף</seg>
          <seg id="b.2SA.21.15" type="verse">ותהי־עוד מלחמה לפלשתים את־ישראל וירד דוד ועבדיו עמו וילחמו את־פלשתים ויעף דוד׃</seg>
          <seg id="b.2SA.21.16" type="verse">[כ= וישבו] [ק= וישבי] בנב אשר בילידי הרפה ומשקל קינו שלש מאות משקל נחשת והוא חגור חדשה ויאמר להכות את־דוד׃</seg>
          <seg id="b.2SA.21.17" type="verse">ויעזר־לו אבישי בן־צרויה ויך את־הפלשתי וימיתהו אז נשבעו אנשי־דוד לו לאמר לא־תצא עוד אתנו למלחמה ולא תכבה את־נר ישראל׃ ף</seg>
          <seg id="b.2SA.21.18" type="verse">ויהי אחרי־כן ותהי־עוד המלחמה בגוב עם־פלשתים אז הכה סבכי החשתי את־סף אשר בילדי הרפה׃ ף</seg>
          <seg id="b.2SA.21.19" type="verse">ותהי־עוד המלחמה בגוב עם־פלשתים ויך אלחןן בן־יערי ארגים בית הלחמי את גלית הגתי ועץ חניתו כמנור ארגים׃ ס</seg>
          <seg id="b.2SA.21.20" type="verse">ותהי־עוד מלחמה בגת ויהי איש [כ= מדין] [ק= מדון] ואצבעת ידיו ואצבעת* רגליו שש ושש עשרים וארבע מספר וגם־הוא ילד להרפה׃</seg>
          <seg id="b.2SA.21.21" type="verse">ויחרף את־ישראל ויכהו יהונתן בן־[כ= שמעי] [ק= שמעה] אחי דוד׃</seg>
          <seg id="b.2SA.21.22" type="verse">את־ארבעת אלה ילדו להרפה בגת ויפלו ביד־דוד וביד עבדיו׃ ף</seg>
        </div>
        <div id="b.2SA.22" type="chapter">
          <seg id="b.2SA.22.1" type="verse">וידבר דוד ליהוה את־דברי השירה הזאת ביום הציל יהוה אתו מכף כל־איביו ומכף שאול׃</seg>
          <seg id="b.2SA.22.2" type="verse">ויאמר יהוה סלעי ומצדתי ומפלטי־לי׃</seg>
          <seg id="b.2SA.22.3" type="verse">אלהי צורי אחסה־בו מגני וקרן ישעי משגבי ומנוסי משעי מחמס תשעני׃</seg>
          <seg id="b.2SA.22.4" type="verse">מהלל אקרא יהוה ומאיבי אושע׃</seg>
          <seg id="b.2SA.22.5" type="verse">כי אפפני משברי־מות נחלי בליעל יבעתני׃</seg>
          <seg id="b.2SA.22.6" type="verse">חבלי שאול סבני קדמני מקשי־מות׃</seg>
          <seg id="b.2SA.22.7" type="verse">בצר־לי אקרא יהוה ואל־אלהי אקרא וישמע מהיכלו קולי ושועתי באזניו׃</seg>
          <seg id="b.2SA.22.8" type="verse">[כ= ותגעש] [ק= ויתגעש] ותרעש הארץ מוסדות השמים ירגזו ויתגעשו כי־חרה לו׃</seg>
          <seg id="b.2SA.22.9" type="verse">עלה עשן באפו ואש מפיו תאכל גחלים בערו ממנו׃</seg>
          <seg id="b.2SA.22.10" type="verse">ויט שמים וירד וערפל תחת רגליו׃</seg>
          <seg id="b.2SA.22.11" type="verse">וירכב על־כרוב ויעף וירא על־כנפי־רוח׃</seg>
          <seg id="b.2SA.22.12" type="verse">וישת חשך סביבתיו סכות חשרת־מים עבי שחקים׃</seg>
          <seg id="b.2SA.22.13" type="verse">מנגה נגדו בערו גחלי־אש׃</seg>
          <seg id="b.2SA.22.14" type="verse">ירעם מן־שמים יהוה ועליון יתן קולו׃</seg>
          <seg id="b.2SA.22.15" type="verse">וישלח חצים ויפיצם ברק [כ= ויהםם] [ק= ויהם]׃</seg>
          <seg id="b.2SA.22.16" type="verse">ויראו אפקי ים יגלו מסדות תבל בגערת יהוה מנשמת רוח אפו׃</seg>
          <seg id="b.2SA.22.17" type="verse">ישלח ממרום יקחני ימשני ממים רבים׃</seg>
          <seg id="b.2SA.22.18" type="verse">יצילני מאיבי עז משנאי כי אמצו ממני׃</seg>
          <seg id="b.2SA.22.19" type="verse">יקדמני ביום אידי ויהי יהוה משען לי׃</seg>
          <seg id="b.2SA.22.20" type="verse">ויצא למרחב אתי יחלצני כי־חפץ בי׃</seg>
          <seg id="b.2SA.22.21" type="verse">יגמלני יהוה כצדקתי כבר ידי ישיב לי׃</seg>
          <seg id="b.2SA.22.22" type="verse">כי שמרתי דרכי יהוה ולא רשעתי מאלהי׃</seg>
          <seg id="b.2SA.22.23" type="verse">כי כל־[כ= משפטו] [ק= משפטיו] לנגדי וחקתיו לא־אסור ממנה׃</seg>
          <seg id="b.2SA.22.24" type="verse">ואהיה תמים לו ואשתמרה מעוני׃</seg>
          <seg id="b.2SA.22.25" type="verse">וישב יהוה לי כצדקתי כברי לנגד עיניו׃</seg>
          <seg id="b.2SA.22.26" type="verse">עם־חסיד תתחסד עם־גבור תמים תתםם׃</seg>
          <seg id="b.2SA.22.27" type="verse">עם־נבר תתבר ועם־עקש תתפל׃</seg>
          <seg id="b.2SA.22.28" type="verse">ואת־עם עני תושיע ועיניך על־רמים תשפיל׃</seg>
          <seg id="b.2SA.22.29" type="verse">כי־אתה נירי יהוה ויהוה יגיה חשכי׃</seg>
          <seg id="b.2SA.22.30" type="verse">כי בכה ארוץ גדוד באלהי אדלג־שור׃</seg>
          <seg id="b.2SA.22.31" type="verse">האל תמים דרכו אמרת יהוה צרופה מגן הוא לכל החסים בו׃</seg>
          <seg id="b.2SA.22.32" type="verse">כי מי־אל מבלעדי יהוה ומי צור מבלעדי אלהינו׃</seg>
          <seg id="b.2SA.22.33" type="verse">האל מעוזי חיל ויתר תמים [כ= דרכו] [ק= דרכי]׃</seg>
          <seg id="b.2SA.22.34" type="verse">משוה [כ= רגליו] [ק= רגלי] כאילות ועל במותי יעמדני׃</seg>
          <seg id="b.2SA.22.35" type="verse">מלמד ידי למלחמה ונחת קשת־נחושה זרעתי׃</seg>
          <seg id="b.2SA.22.36" type="verse">ותתן־לי מגן ישעך וענתך תרבני׃</seg>
          <seg id="b.2SA.22.37" type="verse">תרחיב צעדי תחתני ולא מעדו קרסלי׃</seg>
          <seg id="b.2SA.22.38" type="verse">ארדפה איבי ואשמידם ולא אשוב עד־כלותם׃</seg>
          <seg id="b.2SA.22.39" type="verse">ואכלם ואמחצם ולא יקומון ויפלו תחת רגלי׃</seg>
          <seg id="b.2SA.22.40" type="verse">ותזרני חיל למלחמה תכריע קמי תחתני׃</seg>
          <seg id="b.2SA.22.41" type="verse">ואיבי תתה לי ערף משנאי ואצמיתם׃</seg>
          <seg id="b.2SA.22.42" type="verse">ישעו ואין משיע אל־יהוה ולא ענם׃</seg>
          <seg id="b.2SA.22.43" type="verse">ואשחקם כעפר־ארץ כטיט־חוצות אדקם ארקעם׃</seg>
          <seg id="b.2SA.22.44" type="verse">ותפלטני מריבי עמי תשמרני לראש גוים עם לא־ידעתי יעבדני׃</seg>
          <seg id="b.2SA.22.45" type="verse">בני נכר יתכחשו־לי לשמוע אזן ישמעו לי׃</seg>
          <seg id="b.2SA.22.46" type="verse">בני נכר יבלו ויחגרו ממסגרותם׃</seg>
          <seg id="b.2SA.22.47" type="verse">חי־יהוה וברוך צורי וירם אלהי צור ישעי׃</seg>
          <seg id="b.2SA.22.48" type="verse">האל הנתן נקמת לי ומוריד עמים תחתני׃</seg>
          <seg id="b.2SA.22.49" type="verse">ומוציאי מאיבי ומקמי תרוממני מאיש חמסים תצילני׃</seg>
          <seg id="b.2SA.22.50" type="verse">על־כן אודך יהוה בגוים ולשמך אזמר׃</seg>
          <seg id="b.2SA.22.51" type="verse">[כ= מגדיל] [ק= מגדול] ישועות מלכו ועשה־חסד למשיחו לדוד ולזרעו עד־עולם׃ פ*</seg>
        </div>
        <div id="b.2SA.23" type="chapter">
          <seg id="b.2SA.23.1" type="verse">ואלה דברי דוד האחרנים נאם דוד בן־ישי ונאם הגבר הקם על משיח אלהי יעקב ונעים זמרות ישראל׃</seg>
          <seg id="b.2SA.23.2" type="verse">רוח יהוה דבר־בי ומלתו על־לשוני׃</seg>
          <seg id="b.2SA.23.3" type="verse">אמר אלהי ישראל לי דבר צור ישראל מושל באדם צדיק מושל יראת אלהים׃</seg>
          <seg id="b.2SA.23.4" type="verse">וכאור בקר יזרח־שמש בקר לא עבות מנגה ממטר דשא מארץ׃</seg>
          <seg id="b.2SA.23.5" type="verse">כי־לא־כן ביתי עם־אל כי ברית עולם שם לי ערוכה בכל ושמרה כי־כל־ישעי וכל־חפץ כי־לא יצמיח׃</seg>
          <seg id="b.2SA.23.6" type="verse">ובליעל כקוץ מנד כלהם כי־לא ביד יקחו׃</seg>
          <seg id="b.2SA.23.7" type="verse">ואיש יגע בהם ימלא ברזל ועץ חנית ובאש שרוף ישרפו בשבת׃ ף</seg>
          <seg id="b.2SA.23.8" type="verse">אלה שמות הגברים אשר לדוד ישב בשבת תחכמני ראש השלשי הוא עדינו [כ= העצנו] [ק= העצני] על־שמנה מאות חלל בפעם [כ= אחד] [ק= אחת]׃ ס</seg>
          <seg id="b.2SA.23.9" type="verse">[כ= ואחרו] [ק= ואחריו] אלעזר בן־[כ= דדי] [ק= דדו] בן־אחחי בשלשה [כ= גברים] [ק= הגברים] עם־דוד בחרפם בפלשתים נאספו־שם למלחמה ויעלו איש ישראל׃</seg>
          <seg id="b.2SA.23.10" type="verse">הוא קם ויך בפלשתים עד כי־יגעה ידו ותדבק ידו אל־החרב ויעש יהוה תשועה גדולה ביום ההוא והעם ישבו אחריו אך־לפשט׃ ס</seg>
          <seg id="b.2SA.23.11" type="verse">ואחריו שמא בן־אגא הררי ויאספו פלשתים לחיה ותהי־שם חלקת השדה מלאה עדשים והעם נס מפני פלשתים׃</seg>
          <seg id="b.2SA.23.12" type="verse">ויתיצב בתוך־החלקה ויצילה ויך את־פלשתים ויעש יהוה תשועה גדולה׃ ס</seg>
          <seg id="b.2SA.23.13" type="verse">וירדו [כ= שלשים] [ק= שלשה] מהשלשים ראש ויבאו אל־קציר אל־דוד אל־מערת עדלם וחית פלשתים חנה בעמק רפאים׃</seg>
          <seg id="b.2SA.23.14" type="verse">ודוד אז במצודה ומצב פלשתים אז בית לחם׃</seg>
          <seg id="b.2SA.23.15" type="verse">ויתאוה דוד ויאמר מי ישקני מים מבאר בית־לחם אשר בשער׃</seg>
          <seg id="b.2SA.23.16" type="verse">ויבקעו שלשת הגברים במחנה פלשתים וישאבו־מים מבאר בית־לחם אשר בשער וישאו ויבאו אל־דוד ולא אבה לשתותם ויסך אתם ליהוה׃</seg>
          <seg id="b.2SA.23.17" type="verse">ויאמר חלילה לי יהוה מעשתי זאת הדם האנשים ההלכים בנפשותם ולא אבה לשתותם אלה עשו שלשת הגברים׃ ס</seg>
          <seg id="b.2SA.23.18" type="verse">ואבישי אחי יואב בן־צרויה הוא ראש [כ= השלשי] [ק= השלשה] והוא עורר את־חניתו על־שלש מאות חלל ולו־שם בשלשה׃</seg>
          <seg id="b.2SA.23.19" type="verse">מן־השלשה הכי נכבד ויהי להם לשר ועד־השלשה לא־בא׃ ס</seg>
          <seg id="b.2SA.23.20" type="verse">ובניהו בן־יהוידע בן־איש־[כ= חי] [ק= חיל] רב־פעלים מקבצאל הוא הכה את שני אראל מואב והוא ירד והכה את־[כ= האריה] [ק= הארי] בתוך הבאר ביום השלג׃</seg>
          <seg id="b.2SA.23.21" type="verse">והוא־הכה את־איש מצרי [כ= אשר] [ק= איש] מראה וביד המצרי חנית וירד אליו בשבט ויגזל את־החנית מיד המצרי ויהרגהו בחניתו׃</seg>
          <seg id="b.2SA.23.22" type="verse">אלה עשה בניהו בן־יהוידע ולו־שם בשלשה הגברים׃</seg>
          <seg id="b.2SA.23.23" type="verse">מן־השלשים נכבד ואל־השלשה לא־בא וישמהו דוד אל־משמעתו׃ ס</seg>
          <seg id="b.2SA.23.24" type="verse">עשה־אל אחי־יואב בשלשים אלחןן בן־דדו בית לחם׃</seg>
          <seg id="b.2SA.23.25" type="verse">שמה החרדי אליקא החרדי׃ ס</seg>
          <seg id="b.2SA.23.26" type="verse">חלץ הפלטי עירא בן־עקש התקועי׃ ס</seg>
          <seg id="b.2SA.23.27" type="verse">אביעזר הענתתי מבני החשתי׃ ס</seg>
          <seg id="b.2SA.23.28" type="verse">צלמון האחחי מהרי הנטפתי׃ ס</seg>
          <seg id="b.2SA.23.29" type="verse">חלב בן־בענה הנטפתי ס אתי בן־ריבי מגבעת בני בנימן׃ ס</seg>
          <seg id="b.2SA.23.30" type="verse">בניהו פרעתני הדי מנחלי געש׃ ס</seg>
          <seg id="b.2SA.23.31" type="verse">אבי־עלבון הערבתי עזמות הברחמי׃ ס</seg>
          <seg id="b.2SA.23.32" type="verse">אליחבא השעלבני בני ישן יהונתן׃ ס</seg>
          <seg id="b.2SA.23.33" type="verse">שמה ההררי אחיאם בן־שרר האררי׃ ס</seg>
          <seg id="b.2SA.23.34" type="verse">אליפלט בן־אחסבי בן־המעכתי ס* אליעם בן־אחיתפל הגלני׃ ס</seg>
          <seg id="b.2SA.23.35" type="verse">[כ= חצרו] [ק= חצרי] הכרמלי פערי הארבי׃ ס</seg>
          <seg id="b.2SA.23.36" type="verse">יגאל בן־נתן מצבה ס* בני הגדי׃ ס</seg>
          <seg id="b.2SA.23.37" type="verse">צלק העמני ס נחרי הבארתי [כ= נשאי] [ק= נשא] כלי יואב בן־צריה׃ ס</seg>
          <seg id="b.2SA.23.38" type="verse">עירא היתרי גרב היתרי׃ ס</seg>
          <seg id="b.2SA.23.39" type="verse">אוריה החתי כל שלשים ושבעה׃ ף</seg>
        </div>
        <div id="b.2SA.24" type="chapter">
          <seg id="b.2SA.24.1" type="verse">ויסף אף־יהוה לחרות בישראל ויסת את־דוד בהם לאמר לך מנה את־ישראל ואת־יהודה׃</seg>
          <seg id="b.2SA.24.2" type="verse">ויאמר המלך אל־יואב שר־החיל אשר־אתו שוט־נא בכל־שבטי ישראל מדן ועד־באר שבע ופקדו את־העם וידעתי את מספר העם׃ ס</seg>
          <seg id="b.2SA.24.3" type="verse">ויאמר יואב אל־המלך ויוסף יהוה אלהיך אל־העם כהם וכהם מאה פעמים ועיני אדני־המלך ראות ואדני המלך למה חפץ בדבר הזה׃</seg>
          <seg id="b.2SA.24.4" type="verse">ויחזק דבר־המלך אל־יואב ועל שרי החיל ויצא יואב ושרי החיל לפני המלך לפקד את־העם את־ישראל׃</seg>
          <seg id="b.2SA.24.5" type="verse">ויעברו את־הירדן ויחנו בערוער ימין העיר אשר בתוך־הנחל הגד ואל־יעזר׃</seg>
          <seg id="b.2SA.24.6" type="verse">ויבאו הגלעדה ואל־ארץ תחתים חדשי ויבאו דנה יען וסביב אל־צידון׃</seg>
          <seg id="b.2SA.24.7" type="verse">ויבאו מבצר־צר וכל־ערי החוי והכנעני ויצאו אל־נגב יהודה באר שבע׃</seg>
          <seg id="b.2SA.24.8" type="verse">וישטו בכל־הארץ ויבאו מקצה תשעה חדשים ועשרים יום ירושלם׃</seg>
          <seg id="b.2SA.24.9" type="verse">ויתן יואב את־מספר מפקד־העם אל־המלך ותהי ישראל שמנה מאות אלף איש־חיל שלף חרב ואיש יהודה חמש־מאות אלף איש׃</seg>
          <seg id="b.2SA.24.10" type="verse">ויך לב־דוד אתו אחרי־כן ספר את־העם ס ויאמר דוד אל־יהוה חטאתי מאד אשר עשיתי ועתה יהוה העבר־נא את־עון עבדך כי נסכלתי מאד׃</seg>
          <seg id="b.2SA.24.11" type="verse">ויקם דוד בבקר ף ודבר־יהוה היה אל־גד הנביא חזה דוד לאמר׃</seg>
          <seg id="b.2SA.24.12" type="verse">הלוך ודברת אל־דוד כה אמר יהוה שלש אנכי נוטל עליך בחר־לך אחת־מהם ואעשה־לך׃</seg>
          <seg id="b.2SA.24.13" type="verse">ויבא־גד אל־דוד ויגד־לו ויאמר לו התבוא לך שבע שנים רעב בארצך אם־שלשה חדשים נסך לפני־צריך והוא רדפך ואם־היות שלשת ימים דבר בארצך עתה דע וראה מה־אשיב שלחי דבר׃ ס</seg>
          <seg id="b.2SA.24.14" type="verse">ויאמר דוד אל־גד צר־לי מאד נפלה־נא ביד־יהוה כי־רבים [כ= רחמו] [ק= רחמיו] וביד־אדם אל־אפלה׃</seg>
          <seg id="b.2SA.24.15" type="verse">ויתן יהוה דבר בישראל מהבקר ועד־עת מועד וימת מן־העם מדן ועד־באר שבע שבעים אלף איש׃</seg>
          <seg id="b.2SA.24.16" type="verse">וישלח ידו המלאך ירושלם לשחתה וינחם יהוה אל־הרעה ויאמר למלאך המשחית בעם רב עתה הרף ידך ומלאך יהוה היה עם־גרן [כ= האורנה] [ק= הארונה] היבסי׃ ס</seg>
          <seg id="b.2SA.24.17" type="verse">ויאמר דוד אל־יהוה בראתו את־המלאך המכה בעם ויאמר הנה אנכי חטאתי ואנכי העויתי ואלה הצאן מה עשו תהי נא ידך בי ובבית אבי׃ ף</seg>
          <seg id="b.2SA.24.18" type="verse">ויבא־גד אל־דוד ביום ההוא ויאמר לו עלה הקם ליהוה מזבח בגרן [כ= ארניה] [ק= ארונה] היבסי׃</seg>
          <seg id="b.2SA.24.19" type="verse">ויעל דוד כדבר־גד כאשר צוה יהוה׃</seg>
          <seg id="b.2SA.24.20" type="verse">וישקף ארונה וירא את־המלך ואת־עבדיו עברים עליו ויצא ארונה וישתחו למלך אפיו ארצה׃</seg>
          <seg id="b.2SA.24.21" type="verse">ויאמר ארונה מדוע בא אדני־המלך אל־עבדו ויאמר דוד לקנות מעמך את־הגרן לבנות מזבח ליהוה ותעצר המגפה מעל העם׃</seg>
          <seg id="b.2SA.24.22" type="verse">ויאמר ארונה אל־דוד יקח ויעל אדני המלך הטוב [כ= בעינו] [ק= בעיניו] ראה הבקר לעלה והמרגים וכלי הבקר לעצים׃</seg>
          <seg id="b.2SA.24.23" type="verse">הכל נתן ארונה המלך למלך ס ויאמר ארונה אל־המלך יהוה אלהיך ירצך׃</seg>
          <seg id="b.2SA.24.24" type="verse">ויאמר המלך אל־ארונה לא כי־קנו אקנה מאותך במחיר ולא אעלה ליהוה אלהי עלות חנם ויקן דוד את־הגרן ואת־הבקר בכסף שקלים חמשים׃</seg>
          <seg id="b.2SA.24.25" type="verse">ויבן שם דוד מזבח ליהוה ויעל עלות ושלמים ויעתר יהוה לארץ ותעצר המגפה מעל ישראל׃</seg>
        </div>
      </div>
      <div id="b.1KI" type="book">
        <div id="b.1KI.1" type="chapter">
          <seg id="b.1KI.1.1" type="verse">והמלך דוד זקן בא בימים ויכסהו בבגדים ולא יחם לו׃</seg>
          <seg id="b.1KI.1.2" type="verse">ויאמרו לו עבדיו יבקשו לאדני המלך נערה בתולה ועמדה לפני המלך ותהי־לו סכנת ושכבה בחיקך וחם לאדני המלך׃</seg>
          <seg id="b.1KI.1.3" type="verse">ויבקשו נערה יפה בכל גבול ישראל וימצאו את־אבישג השונמית ויבאו אתה למלך׃</seg>
          <seg id="b.1KI.1.4" type="verse">והנערה יפה עד־מאד ותהי למלך סכנת ותשרתהו והמלך לא ידעה׃</seg>
          <seg id="b.1KI.1.5" type="verse">ואדניה בן־חגית מתנשא לאמר אני אמלך ויעש לו רכב ופרשים וחמשים איש רצים לפניו׃</seg>
          <seg id="b.1KI.1.6" type="verse">ולא־עצבו אביו מימיו לאמר מדוע ככה עשית וגם־הוא טוב־תאר מאד ואתו ילדה אחרי אבשלום׃</seg>
          <seg id="b.1KI.1.7" type="verse">ויהיו דבריו עם יואב בן־צרויה ועם אביתר הכהן ויעזרו אחרי אדניה׃</seg>
          <seg id="b.1KI.1.8" type="verse">וצדוק הכהן ובניהו בן־יהוידע ונתן הנביא ושמעי ורעי והגבורים אשר לדוד לא היו עם־אדניהו׃</seg>
          <seg id="b.1KI.1.9" type="verse">ויזבח אדניהו צאן ובקר ומריא עם אבן הזחלת אשר־אצל עין רגל ויקרא את־כל־אחיו בני המלך ולכל־אנשי יהודה עבדי המלך׃</seg>
          <seg id="b.1KI.1.10" type="verse">ואת־נתן הנביא ובניהו ואת־הגבורים ואת־שלמה אחיו לא קרא׃</seg>
          <seg id="b.1KI.1.11" type="verse">ויאמר נתן אל־בת־שבע אם־שלמה לאמר הלוא שמעת כי מלך אדניהו בן־חגית ואדנינו דוד לא ידע׃</seg>
          <seg id="b.1KI.1.12" type="verse">ועתה לכי איעצך נא עצה ומלטי את־נפשך ואת־נפש בנך שלמה׃</seg>
          <seg id="b.1KI.1.13" type="verse">לכי ובאי אל־המלך דוד ואמרת אליו הלא־אתה אדני המלך נשבעת לאמתך לאמר כי־שלמה בנך ימלך אחרי והוא ישב על־כסאי ומדוע מלך אדניהו׃</seg>
          <seg id="b.1KI.1.14" type="verse">הנה עודך מדברת שם עם־המלך ואני אבוא אחריך ומלאתי את־דבריך׃</seg>
          <seg id="b.1KI.1.15" type="verse">ותבא בת־שבע אל־המלך החדרה והמלך זקן מאד ואבישג השונמית משרת את־המלך׃</seg>
          <seg id="b.1KI.1.16" type="verse">ותקד בת־שבע ותשתחו למלך ויאמר המלך מה־לך׃</seg>
          <seg id="b.1KI.1.17" type="verse">ותאמר לו אדני אתה נשבעת ביהוה אלהיך לאמתך כי־שלמה בנך ימלך אחרי והוא ישב על־כסאי׃</seg>
          <seg id="b.1KI.1.18" type="verse">ועתה הנה אדניה מלך ועתה אדני המלך לא ידעת׃</seg>
          <seg id="b.1KI.1.19" type="verse">ויזבח שור ומריא־וצאן לרב ויקרא לכל־בני המלך ולאביתר הכהן וליאב שר הצבא ולשלמה עבדך לא קרא׃</seg>
          <seg id="b.1KI.1.20" type="verse">ואתה אדני המלך עיני כל־ישראל עליך להגיד להם מי ישב על־כסא אדני־המלך אחריו׃</seg>
          <seg id="b.1KI.1.21" type="verse">והיה כשכב אדני־המלך עם־אבתיו והייתי אני ובני שלמה חטאים׃</seg>
          <seg id="b.1KI.1.22" type="verse">והנה עודנה מדברת עם־המלך ונתן הנביא בא׃</seg>
          <seg id="b.1KI.1.23" type="verse">ויגידו למלך לאמר הנה נתן הנביא ויבא לפני המלך וישתחו למלך על־אפיו ארצה׃</seg>
          <seg id="b.1KI.1.24" type="verse">ויאמר נתן אדני המלך אתה אמרת אדניהו ימלך אחרי והוא ישב על־כסאי׃</seg>
          <seg id="b.1KI.1.25" type="verse">כי ירד היום ויזבח שור ומריא־וצאן לרב ויקרא לכל־בני המלך ולשרי הצבא ולאביתר הכהן והנם אכלים ושתים לפניו ויאמרו יחי המלך אדניהו׃</seg>
          <seg id="b.1KI.1.26" type="verse">ולי אני־עבדך ולצדק הכהן ולבניהו בן־יהוידע ולשלמה עבדך לא קרא׃</seg>
          <seg id="b.1KI.1.27" type="verse">אם מאת אדני המלך נהיה הדבר הזה ולא הודעת את־[כ= עבדיך] [ק= עבדך] מי ישב על־כסא אדני־המלך אחריו׃ ס</seg>
          <seg id="b.1KI.1.28" type="verse">ויען המלך דוד ויאמר קראו־לי לבת־שבע ותבא לפני המלך ותעמד לפני המלך׃</seg>
          <seg id="b.1KI.1.29" type="verse">וישבע המלך ויאמר חי־יהוה אשר־פדה את־נפשי מכל־צרה׃</seg>
          <seg id="b.1KI.1.30" type="verse">כי כאשר נשבעתי לך ביהוה אלהי ישראל לאמר כי־שלמה בנך ימלך אחרי והוא ישב על־כסאי תחתי כי כן אעשה היום הזה׃</seg>
          <seg id="b.1KI.1.31" type="verse">ותקד בת־שבע אפים ארץ ותשתחו למלך ותאמר יחי אדני המלך דוד לעלם׃ ף</seg>
          <seg id="b.1KI.1.32" type="verse">ויאמר המלך דוד קראו־לי לצדוק הכהן ולנתן הנביא ולבניהו בן־יהוידע ויבאו לפני המלך׃</seg>
          <seg id="b.1KI.1.33" type="verse">ויאמר המלך להם קחו עםכם את־עבדי אדניכם והרכבתם את־שלמה בני על־הפרדה אשר־לי והורדתם אתו אל־גחון׃</seg>
          <seg id="b.1KI.1.34" type="verse">ומשח אתו שם צדוק הכהן ונתן הנביא למלך על־ישראל ותקעתם בשופר ואמרתם יחי המלך שלמה׃</seg>
          <seg id="b.1KI.1.35" type="verse">ועליתם אחריו ובא וישב על־כסאי והוא ימלך תחתי ואתו צויתי להיות נגיד על־ישראל ועל־יהודה׃</seg>
          <seg id="b.1KI.1.36" type="verse">ויען בניהו בן־יהוידע את־המלך ויאמר אמן כן יאמר יהוה אלהי אדני המלך׃</seg>
          <seg id="b.1KI.1.37" type="verse">כאשר היה יהוה עם־אדני המלך כן [כ= יהי] [ק= יהיה] עם־שלמה ויגדל את־כסאו מכסא אדני המלך דוד׃</seg>
          <seg id="b.1KI.1.38" type="verse">וירד צדוק הכהן ונתן הנביא ובניהו בן־יהוידע והכרתי והפלתי וירכבו את־שלמה על־פרדת המלך דוד וילכו אתו על־גחון׃</seg>
          <seg id="b.1KI.1.39" type="verse">ויקח צדוק הכהן את־קרן השמן מן־האהל וימשח את־שלמה ויתקעו בשופר ויאמרו כל־העם יחי המלך שלמה׃</seg>
          <seg id="b.1KI.1.40" type="verse">ויעלו כל־העם אחריו והעם מחללים בחללים ושמחים שמחה גדולה ותבקע הארץ בקולם׃</seg>
          <seg id="b.1KI.1.41" type="verse">וישמע אדניהו וכל־הקראים אשר אתו והם כלו לאכל וישמע יואב את־קול השופר ויאמר מדוע קול־הקריה הומה׃</seg>
          <seg id="b.1KI.1.42" type="verse">עודנו מדבר והנה יונתן בן־אביתר הכהן בא ויאמר אדניהו בא כי איש חיל אתה וטוב תבשר׃</seg>
          <seg id="b.1KI.1.43" type="verse">ויען יונתן ויאמר לאדניהו אבל אדנינו המלך־דוד המליך את־שלמה׃</seg>
          <seg id="b.1KI.1.44" type="verse">וישלח אתו־המלך את־צדוק הכהן ואת־נתן הנביא ובניהו בן־יהוידע והכרתי והפלתי וירכבו אתו על פרדת המלך׃</seg>
          <seg id="b.1KI.1.45" type="verse">וימשחו אתו צדוק הכהן ונתן הנביא למלך בגחון ויעלו משם שמחים ותהם הקריה הוא הקול אשר שמעתם׃</seg>
          <seg id="b.1KI.1.46" type="verse">וגם ישב שלמה על כסא המלוכה׃</seg>
          <seg id="b.1KI.1.47" type="verse">וגם־באו עבדי המלך לברך את־אדנינו המלך דוד לאמר ייטב [כ= אלהיך] [ק= אלהים] את־שם שלמה משמך ויגדל את־כסאו מכסאך וישתחו המלך על־המשכב׃</seg>
          <seg id="b.1KI.1.48" type="verse">וגם־ככה אמר המלך ברוך יהוה אלהי ישראל אשר נתן היום ישב על־כסאי ועיני ראות׃</seg>
          <seg id="b.1KI.1.49" type="verse">ויחרדו ויקמו כל־הקראים אשר לאדניהו וילכו איש לדרכו׃</seg>
          <seg id="b.1KI.1.50" type="verse">ואדניהו ירא מפני שלמה ויקם וילך ויחזק בקרנות המזבח׃</seg>
          <seg id="b.1KI.1.51" type="verse">ויגד לשלמה לאמר הנה אדניהו ירא את־המלך שלמה והנה אחז בקרנות המזבח לאמר ישבע־לי כיום המלך שלמה אם־ימית את־עבדו בחרב׃</seg>
          <seg id="b.1KI.1.52" type="verse">ויאמר שלמה אם יהיה לבן־חיל לא־יפל משערתו ארצה ואם־רעה תמצא־בו ומת׃</seg>
          <seg id="b.1KI.1.53" type="verse">וישלח המלך שלמה וירדהו מעל המזבח ויבא וישתחו למלך שלמה ויאמר־לו שלמה לך לביתך׃ ף</seg>
        </div>
        <div id="b.1KI.2" type="chapter">
          <seg id="b.1KI.2.1" type="verse">ויקרבו ימי־דוד למות ויצו את־שלמה בנו לאמר׃</seg>
          <seg id="b.1KI.2.2" type="verse">אנכי הלך בדרך כל־הארץ וחזקת והיית לאיש׃</seg>
          <seg id="b.1KI.2.3" type="verse">ושמרת את־משמרת יהוה אלהיך ללכת בדרכיו לשמר חקתיו מצותיו ומשפטיו ועדותיו ככתוב בתורת משה למען תשכיל את כל־אשר תעשה ואת כל־אשר תפנה שם׃</seg>
          <seg id="b.1KI.2.4" type="verse">למען יקים יהוה את־דברו אשר דבר עלי לאמר אם־ישמרו בניך את־דרכם ללכת לפני באמת בכל־לבבם ובכל־נפשם לאמר לא־יכרת לך איש מעל כסא ישראל׃</seg>
          <seg id="b.1KI.2.5" type="verse">וגם אתה ידעת את אשר־עשה לי יואב בן־צרויה אשר עשה לשני־שרי צבאות ישראל לאבנר בן־נר ולעמשא בן־יתר ויהרגם וישם דמי־מלחמה בשלם ויתן דמי מלחמה בחגרתו אשר במתניו ובנעלו אשר ברגליו׃</seg>
          <seg id="b.1KI.2.6" type="verse">ועשית כחכמתך ולא־תורד שיבתו בשלם שאל׃ ס</seg>
          <seg id="b.1KI.2.7" type="verse">ולבני ברזלי הגלעדי תעשה־חסד והיו באכלי שלחנך כי־כן קרבו אלי בברחי מפני אבשלום אחיך׃</seg>
          <seg id="b.1KI.2.8" type="verse">והנה עמך שמעי בן־גרא בן־הימיני מבחרים והוא קללני קללה נמרצת ביום לכתי מחנים והוא־ירד לקראתי הירדן ואשבע לו ביהוה לאמר אם־אמיתך בחרב׃</seg>
          <seg id="b.1KI.2.9" type="verse">ועתה אל־תנקהו כי איש חכם אתה וידעת את אשר תעשה־לו והורדת את־שיבתו בדם שאול׃</seg>
          <seg id="b.1KI.2.10" type="verse">וישכב דוד עם־אבתיו ויקבר בעיר דוד׃ ף</seg>
          <seg id="b.1KI.2.11" type="verse">והימים אשר מלך דוד על־ישראל ארבעים שנה בחברון מלך שבע שנים ובירושלם מלך שלשים ושלש שנים׃</seg>
          <seg id="b.1KI.2.12" type="verse">ושלמה ישב על־כסא דוד אביו ותכן מלכתו מאד׃</seg>
          <seg id="b.1KI.2.13" type="verse">ויבא אדניהו בן־חגית אל־בת־שבע אם־שלמה ותאמר השלום באך ויאמר שלום׃</seg>
          <seg id="b.1KI.2.14" type="verse">ויאמר דבר לי אליך ותאמר דבר׃</seg>
          <seg id="b.1KI.2.15" type="verse">ויאמר את ידעת כי־לי היתה המלוכה ועלי שמו כל־ישראל פניהם למלך ותסב המלוכה ותהי לאחי כי מיהוה היתה לו׃</seg>
          <seg id="b.1KI.2.16" type="verse">ועתה שאלה אחת אנכי שאל מאתך אל־תשבי את־פני ותאמר אליו דבר׃</seg>
          <seg id="b.1KI.2.17" type="verse">ויאמר אמרי־נא לשלמה המלך כי לא־ישיב את־פניך ויתן־לי את־אבישג השונמית לאשה׃</seg>
          <seg id="b.1KI.2.18" type="verse">ותאמר בת־שבע טוב אנכי אדבר עליך אל־המלך׃</seg>
          <seg id="b.1KI.2.19" type="verse">ותבא בת־שבע אל־המלך שלמה לדבר־לו על־אדניהו ויקם המלך לקראתה וישתחו לה וישב על־כסאו וישם כסא לאם המלך ותשב לימינו׃</seg>
          <seg id="b.1KI.2.20" type="verse">ותאמר שאלה אחת קטנה אנכי שאלת מאתך אל־תשב את־פני ויאמר־לה המלך שאלי אמי כי לא־אשיב את־פניך׃</seg>
          <seg id="b.1KI.2.21" type="verse">ותאמר יתן את־אבישג השנמית לאדניהו אחיך לאשה׃</seg>
          <seg id="b.1KI.2.22" type="verse">ויען המלך שלמה ויאמר לאמו ולמה את שאלת את־אבישג השנמית לאדניהו ושאלי־לו את־המלוכה כי הוא אחי הגדול ממני ולו ולאביתר הכהן וליואב בן־צרויה׃ ף</seg>
          <seg id="b.1KI.2.23" type="verse">וישבע המלך שלמה ביהוה לאמר כה יעשה־לי אלהים וכה יוסיף כי בנפשו דבר אדניהו את־הדבר הזה׃</seg>
          <seg id="b.1KI.2.24" type="verse">ועתה חי־יהוה אשר הכינני [כ= ויושיביני] [ק= ויושיבני] על־כסא דוד אבי ואשר עשה־לי בית כאשר דבר כי היום יומת אדניהו׃</seg>
          <seg id="b.1KI.2.25" type="verse">וישלח המלך שלמה ביד בניהו בן־יהוידע ויפגע־בו וימת׃ ס</seg>
          <seg id="b.1KI.2.26" type="verse">ולאביתר הכהן אמר המלך ענתת לך על־שדיך כי איש מות אתה וביום הזה לא אמיתך כי־נשאת את־ארון אדני יהוה לפני דוד אבי וכי התענית בכל אשר־התענה אבי׃</seg>
          <seg id="b.1KI.2.27" type="verse">ויגרש שלמה את־אביתר מהיות כהן ליהוה למלא את־דבר יהוה אשר דבר על־בית עלי בשלה׃ ף</seg>
          <seg id="b.1KI.2.28" type="verse">והשמעה באה עד־יואב כי יואב נטה אחרי אדניה ואחרי אבשלום לא נטה וינס יואב אל־אהל יהוה ויחזק בקרנות המזבח׃</seg>
          <seg id="b.1KI.2.29" type="verse">ויגד למלך שלמה כי נס יואב אל־אהל יהוה והנה אצל המזבח וישלח שלמה את־בניהו בן־יהוידע לאמר לך פגע־בו׃</seg>
          <seg id="b.1KI.2.30" type="verse">ויבא בניהו אל־אהל יהוה ויאמר אליו כה־אמר המלך צא ויאמר לא כי פה אמות וישב בניהו את־המלך דבר לאמר כה־דבר יואב וכה ענני׃</seg>
          <seg id="b.1KI.2.31" type="verse">ויאמר לו המלך עשה כאשר דבר ופגע־בו וקברתו והסירת דמי חנם אשר שפך יואב מעלי ומעל בית אבי׃</seg>
          <seg id="b.1KI.2.32" type="verse">והשיב יהוה את־דמו על־ראשו אשר פגע בשני־אנשים צדקים וטבים ממנו ויהרגמ* בחרב ואבי דוד לא ידע את־אבנר בן־נר שר־צבא ישראל ואת־עמשא בן־יתר שר־צבא יהודה׃</seg>
          <seg id="b.1KI.2.33" type="verse">ושבו דמיהם בראש יואב ובראש זרעו לעלם ולדוד ולזרעו ולביתו ולכסאו יהיה שלום עד־עולם מעם יהוה׃</seg>
          <seg id="b.1KI.2.34" type="verse">ויעל בניהו בן־יהוידע ויפגע־בו וימתהו ויקבר בביתו במדבר׃</seg>
          <seg id="b.1KI.2.35" type="verse">ויתן המלך את־בניהו בן־יהוידע תחתיו על־הצבא ואת־צדוק הכהן נתן המלך תחת אביתר׃</seg>
          <seg id="b.1KI.2.36" type="verse">וישלח המלך ויקרא לשמעי ויאמר לו בנה־לך בית בירושלם וישבת שם ולא־תצא משם אנה ואנה׃</seg>
          <seg id="b.1KI.2.37" type="verse">והיה ביום צאתך ועברת את־נחל קדרון ידע תדע כי מות תמות דמך יהיה בראשך׃</seg>
          <seg id="b.1KI.2.38" type="verse">ויאמר שמעי למלך טוב הדבר כאשר דבר אדני המלך כן יעשה עבדך וישב שמעי בירושלם ימים רבים׃ ס</seg>
          <seg id="b.1KI.2.39" type="verse">ויהי מקץ שלש שנים ויברחו שני־עבדים לשמעי אל־אכיש בן־מעכה מלך גת ויגידו לשמעי לאמר הנה עבדיך בגת׃</seg>
          <seg id="b.1KI.2.40" type="verse">ויקם שמעי ויחבש את־חמרו וילך גתה אל־אכיש לבקש את־עבדיו וילך שמעי ויבא את־עבדיו מגת׃</seg>
          <seg id="b.1KI.2.41" type="verse">ויגד לשלמה כי־הלך שמעי מירושלם גת וישב׃</seg>
          <seg id="b.1KI.2.42" type="verse">וישלח המלך ויקרא לשמעי ויאמר אליו הלוא השבעתיך ביהוה ואעד בך לאמר ביום צאתך והלכת אנה ואנה ידע תדע כי מות תמות ותאמר אלי טוב הדבר שמעתי׃</seg>
          <seg id="b.1KI.2.43" type="verse">ומדוע לא שמרת את שבעת יהוה ואת־המצוה אשר־צויתי עליך׃</seg>
          <seg id="b.1KI.2.44" type="verse">ויאמר המלך אל־שמעי אתה ידעת את כל־הרעה אשר ידע לבבך אשר עשית לדוד אבי והשיב יהוה את־רעתך בראשך׃</seg>
          <seg id="b.1KI.2.45" type="verse">והמלך שלמה ברוך וכסא דוד יהיה נכון לפני יהוה עד־עולם׃</seg>
          <seg id="b.1KI.2.46" type="verse">ויצו המלך את־בניהו בן־יהוידע ויצא ויפגע־בו וימת והממלכה נכונה ביד־שלמה׃</seg>
        </div>
        <div id="b.1KI.3" type="chapter">
          <seg id="b.1KI.3.1" type="verse">ויתחתן שלמה את־פרעה מלך מצרים ויקח את־בת־פרעה ויביאה אל־עיר דוד עד כלתו לבנות את־ביתו ואת־בית יהוה ואת־חומת ירושלם סביב׃</seg>
          <seg id="b.1KI.3.2" type="verse">רק העם מזבחים בבמות כי לא־נבנה בית לשם יהוה עד הימים ההם׃ ף</seg>
          <seg id="b.1KI.3.3" type="verse">ויאהב שלמה את־יהוה ללכת בחקות דוד אביו רק בבמות הוא מזבח ומקטיר׃</seg>
          <seg id="b.1KI.3.4" type="verse">וילך המלך גבענה לזבח שם כי היא הבמה הגדולה אלף עלות יעלה שלמה על המזבח ההוא׃</seg>
          <seg id="b.1KI.3.5" type="verse">בגבעון נראה יהוה אל־שלמה בחלום הלילה ויאמר אלהים שאל מה אתן־לך׃</seg>
          <seg id="b.1KI.3.6" type="verse">ויאמר שלמה אתה עשית עם־עבדך דוד אבי חסד גדול כאשר הלך לפניך באמת ובצדקה ובישרת לבב עמך ותשמר־לו את־החסד הגדול הזה ותתן־לו בן ישב על־כסאו כיום הזה׃</seg>
          <seg id="b.1KI.3.7" type="verse">ועתה יהוה אלהי אתה המלכת את־עבדך תחת דוד אבי ואנכי נער קטן לא אדע צאת ובא׃</seg>
          <seg id="b.1KI.3.8" type="verse">ועבדך בתוך עמך אשר בחרת עם־רב אשר לא־ימנה ולא יספר מרב׃</seg>
          <seg id="b.1KI.3.9" type="verse">ונתת לעבדך לב שמע לשפט את־עמך להבין בין־טוב לרע כי מי יוכל לשפט את־עמך הכבד הזה׃</seg>
          <seg id="b.1KI.3.10" type="verse">וייטב הדבר בעיני אדני כי שאל שלמה את־הדבר הזה׃</seg>
          <seg id="b.1KI.3.11" type="verse">ויאמר אלהים אליו יען אשר שאלת את־הדבר הזה ולא־שאלת לך ימים רבים ולא־שאלת לך עשר ולא שאלת נפש איביך ושאלת לך הבין לשמע משפט׃</seg>
          <seg id="b.1KI.3.12" type="verse">הנה עשיתי כדבריך הנה נתתי לך לב חכם ונבון אשר כמוך לא־היה לפניך ואחריך לא־יקום כמוך׃</seg>
          <seg id="b.1KI.3.13" type="verse">וגם אשר לא־שאלת נתתי לך גם־עשר גם־כבוד אשר לא־היה כמוך איש במלכים כל־ימיך׃</seg>
          <seg id="b.1KI.3.14" type="verse">ואם תלך בדרכי לשמר חקי ומצותי כאשר הלך דויד אביך והארכתי את־ימיך׃ ס</seg>
          <seg id="b.1KI.3.15" type="verse">ויקץ שלמה והנה חלום ויבוא ירושלם ויעמד לפני ארון ברית־אדני ויעל עלות ויעש שלמים ויעש משתה לכל־עבדיו׃ ף</seg>
          <seg id="b.1KI.3.16" type="verse">אז תבאנה שתים נשים זנות אל־המלך ותעמדנה לפניו׃</seg>
          <seg id="b.1KI.3.17" type="verse">ותאמר האשה האחת בי אדני אני והאשה הזאת ישבת בבית אחד ואלד עמה בבית׃</seg>
          <seg id="b.1KI.3.18" type="verse">ויהי ביום השלישי ללדתי ותלד גם־האשה הזאת ואנחנו יחדו אין־זר אתנו בבית זולתי שתים־אנחנו בבית׃</seg>
          <seg id="b.1KI.3.19" type="verse">וימת בן־האשה הזאת לילה אשר שכבה עליו׃</seg>
          <seg id="b.1KI.3.20" type="verse">ותקם בתוך הלילה ותקח את־בני מאצלי ואמתך ישנה ותשכיבהו בחיקה ואת־בנה המת השכיבה בחיקי׃</seg>
          <seg id="b.1KI.3.21" type="verse">ואקם בבקר להיניק את־בני והנה־מת ואתבוןן אליו בבקר והנה לא־היה בני אשר ילדתי׃</seg>
          <seg id="b.1KI.3.22" type="verse">ותאמר האשה האחרת לא כי בני החי ובנך המת וזאת אמרת לא כי בנך המת ובני החי ותדברנה לפני המלך׃</seg>
          <seg id="b.1KI.3.23" type="verse">ויאמר המלך זאת אמרת זה־בני החי ובנך המת וזאת אמרת לא כי בנך המת ובני החי׃ ף</seg>
          <seg id="b.1KI.3.24" type="verse">ויאמר המלך קחו לי־חרב ויבאו החרב לפני המלך׃</seg>
          <seg id="b.1KI.3.25" type="verse">ויאמר המלך גזרו את־הילד החי לשנים ותנו את־החצי לאחת ואת־החצי לאחת׃</seg>
          <seg id="b.1KI.3.26" type="verse">ותאמר האשה אשר־בנה החי אל־המלך כי־נכמרו רחמיה על־בנה ותאמר בי אדני תנו־לה את־הילוד החי והמת אל־תמיתהו וזאת אמרת גם־לי גם־לך לא יהיה גזרו׃</seg>
          <seg id="b.1KI.3.27" type="verse">ויען המלך ויאמר תנו־לה את־הילוד החי והמת לא תמיתהו היא אמו׃</seg>
          <seg id="b.1KI.3.28" type="verse">וישמעו כל־ישראל את־המשפט אשר שפט המלך ויראו מפני המלך כי ראו כי־חכמת אלהים בקרבו לעשות משפט׃ ס</seg>
        </div>
        <div id="b.1KI.4" type="chapter">
          <seg id="b.1KI.4.1" type="verse">ויהי המלך שלמה מלך על־כל־ישראל׃ ס</seg>
          <seg id="b.1KI.4.2" type="verse">ואלה השרים אשר־לו עזריהו בן־צדוק הכהן׃ ס</seg>
          <seg id="b.1KI.4.3" type="verse">אליחרף ואחיה בני שישא ספרים יהושפט בן־אחילוד המזכיר׃</seg>
          <seg id="b.1KI.4.4" type="verse">ובניהו בן־יהוידע על־הצבא וצדוק ואביתר כהנים׃ ס</seg>
          <seg id="b.1KI.4.5" type="verse">ועזריהו בן־נתן על־הנצבים וזבוד בן־נתן כהן רעה המלך׃</seg>
          <seg id="b.1KI.4.6" type="verse">ואחישר על־הבית ואדנירם בן־עבדא על־המס׃ ס</seg>
          <seg id="b.1KI.4.7" type="verse">ולשלמה שנים־עשר נצבים על־כל־ישראל וכלכלו את־המלך ואת־ביתו חדש בשנה יהיה על־[כ= אחד] [ק= האחד] לכלכל׃ ס</seg>
          <seg id="b.1KI.4.8" type="verse">ואלה שמותם בן־חור בהר אפרים׃ ס</seg>
          <seg id="b.1KI.4.9" type="verse">בן־דקר במקץ ובשעלבים ובית שמש ואילון בית חןן׃ ס</seg>
          <seg id="b.1KI.4.10" type="verse">בן־חסד בארבות לו שכה וכל־ארץ חפר׃ ס</seg>
          <seg id="b.1KI.4.11" type="verse">בן־אבינדב כל־נפת דאר טפת בת־שלמה היתה לו לאשה׃ ס</seg>
          <seg id="b.1KI.4.12" type="verse">בענא בן־אחילוד תענך ומגדו וכל־בית שאן אשר אצל צרתנה מתחת ליזרעאל מבית שאן עד אבל מחולה עד מעבר ליקמעם׃ ס</seg>
          <seg id="b.1KI.4.13" type="verse">בן־גבר ברמת גלעד לו חות יאיר בן־מנשה אשר בגלעד לו* חבל ארגב אשר בבשן ששים ערים גדלות חומה ובריח נחשת׃ ס</seg>
          <seg id="b.1KI.4.14" type="verse">אחינדב בן־עדא מחנימה׃</seg>
          <seg id="b.1KI.4.15" type="verse">אחימעץ בנפתלי גם־הוא לקח את־בשמת בת־שלמה לאשה׃</seg>
          <seg id="b.1KI.4.16" type="verse">בענא בן־חושי באשר ובעלות׃ ס</seg>
          <seg id="b.1KI.4.17" type="verse">יהושפט בן־פרוח ביששכר׃ ס</seg>
          <seg id="b.1KI.4.18" type="verse">שמעי בן־אלא בבנימן׃ ס</seg>
          <seg id="b.1KI.4.19" type="verse">גבר בן־ארי בארץ גלעד ארץ סיחון מלך האמרי ועג מלך הבשן ונציב אחד אשר בארץ׃</seg>
          <seg id="b.1KI.4.20" type="verse">יהודה וישראל רבים כחול אשר־על־הים לרב אכלים ושתים ושמחים׃</seg>
        </div>
        <div id="b.1KI.5" type="chapter">
          <seg id="b.1KI.5.1" type="verse">ושלמה היה מושל בכל־הממלכות מן־הנהר ארץ פלשתים ועד גבול מצרים מגשים מנחה ועבדים את־שלמה כל־ימי חייו׃ ף</seg>
          <seg id="b.1KI.5.2" type="verse">ויהי לחם־שלמה ליום אחד שלשים כר סלת וששים כר קמח׃</seg>
          <seg id="b.1KI.5.3" type="verse">עשרה בקר בראים ועשרים בקר רעי ומאה צאן לבד מאיל וצבי ויחמור וברברים אבוסים׃</seg>
          <seg id="b.1KI.5.4" type="verse">כי־הוא רדה בכל־עבר הנהר מתפסח ועד־עזה בכל־מלכי עבר הנהר ושלום היה לו מכל־עבריו מסביב׃</seg>
          <seg id="b.1KI.5.5" type="verse">וישב יהודה וישראל לבטח איש תחת גפנו ותחת תאנתו מדן ועד־באר שבע כל ימי שלמה׃ ס</seg>
          <seg id="b.1KI.5.6" type="verse">ויהי לשלמה ארבעים אלף ארות סוסים למרכבו ושנים־עשר אלף פרשים׃</seg>
          <seg id="b.1KI.5.7" type="verse">וכלכלו הנצבים האלה את־המלך שלמה ואת כל־הקרב אל־שלחן המלך־שלמה איש חדשו לא יעדרו דבר׃</seg>
          <seg id="b.1KI.5.8" type="verse">והשערים והתבן לסוסים ולרכש יבאו אל־המקום אשר יהיה־שם איש כמשפטו׃ ס</seg>
          <seg id="b.1KI.5.9" type="verse">ויתן אלהים חכמה לשלמה ותבונה הרבה מאד ורחב לב כחול אשר על־שפת הים׃</seg>
          <seg id="b.1KI.5.10" type="verse">ותרב חכמת שלמה מחכמת כל־בני־קדם ומכל חכמת מצרים׃</seg>
          <seg id="b.1KI.5.11" type="verse">ויחכם מכל־האדם מאיתן האזרחי והימן וכלכל ודרדע בני מחול ויהי־שמו בכל־הגוים סביב׃</seg>
          <seg id="b.1KI.5.12" type="verse">וידבר שלשת אלפים משל ויהי שירו חמשה ואלף׃</seg>
          <seg id="b.1KI.5.13" type="verse">וידבר על־העצים מן־הארז אשר בלבנון ועד האזוב אשר יצא בקיר וידבר על־הבהמה ועל־העוף ועל־הרמש ועל־הדגים׃</seg>
          <seg id="b.1KI.5.14" type="verse">ויבאו מכל־העמים לשמע את חכמת שלמה מאת כל־מלכי הארץ אשר שמעו את־חכמתו׃ ס</seg>
          <seg id="b.1KI.5.15" type="verse">וישלח חירם מלך־צור את־עבדיו אל־שלמה כי שמע כי אתו משחו למלך תחת אביהו כי אהב היה חירם לדוד כל־הימים׃ ס</seg>
          <seg id="b.1KI.5.16" type="verse">וישלח שלמה אל־חירם לאמר׃</seg>
          <seg id="b.1KI.5.17" type="verse">אתה ידעת את־דוד אבי כי לא יכל לבנות בית לשם יהוה אלהיו מפני המלחמה אשר סבבהו עד תת־יהוה אתם תחת כפות [כ= רגלו] [ק= רגלי]׃</seg>
          <seg id="b.1KI.5.18" type="verse">ועתה הניח יהוה אלהי לי מסביב אין שטן ואין פגע רע׃</seg>
          <seg id="b.1KI.5.19" type="verse">והנני אמר לבנות בית לשם יהוה אלהי כאשר דבר יהוה אל־דוד אבי לאמר בנך אשר אתן תחתיך על־כסאך הוא־יבנה הבית לשמי׃</seg>
          <seg id="b.1KI.5.20" type="verse">ועתה צוה ויכרתו־לי ארזים מן־הלבנון ועבדי יהיו עם־עבדיך ושכר עבדיך אתן לך ככל אשר תאמר כי אתה ידעת כי אין בנו איש ידע לכרת־עצים כצדנים׃</seg>
          <seg id="b.1KI.5.21" type="verse">ויהי כשמע חירם את־דברי שלמה וישמח מאד ויאמר ברוך יהוה היום אשר נתן לדוד בן חכם על־העם הרב הזה׃</seg>
          <seg id="b.1KI.5.22" type="verse">וישלח חירם אל־שלמה לאמר שמעתי את אשר־שלחת אלי אני אעשה את־כל־חפצך בעצי ארזים ובעצי ברושים׃</seg>
          <seg id="b.1KI.5.23" type="verse">עבדי ירדו מן־הלבנון ימה ואני אשיםם דברות בים עד־המקום אשר־תשלח אלי ונפצתים שם ואתה תשא ואתה תעשה את־חפצי לתת לחם ביתי׃</seg>
          <seg id="b.1KI.5.24" type="verse">ויהי חירום נתן לשלמה עצי ארזים ועצי ברושים כל־חפצו׃</seg>
          <seg id="b.1KI.5.25" type="verse">ושלמה נתן לחירם עשרים אלף כר חטים מכלת לביתו ועשרים כר שמן כתית כה־יתן שלמה לחירם שנה בשנה׃ ף</seg>
          <seg id="b.1KI.5.26" type="verse">ויהוה נתן חכמה לשלמה כאשר דבר־לו ויהי שלם בין חירם ובין שלמה ויכרתו ברית שניהם׃</seg>
          <seg id="b.1KI.5.27" type="verse">ויעל המלך שלמה מס מכל־ישראל ויהי המס שלשים אלף איש׃</seg>
          <seg id="b.1KI.5.28" type="verse">וישלחם לבנונה עשרת אלפים בחדש חליפות חדש יהיו בלבנון שנים חדשים בביתו ואדנירם על־המס׃ ס</seg>
          <seg id="b.1KI.5.29" type="verse">ויהי לשלמה שבעים אלף נשא סבל ושמנים אלף חצב בהר׃</seg>
          <seg id="b.1KI.5.30" type="verse">לבד משרי הנצבים לשלמה אשר על־המלאכה שלשת אלפים ושלש מאות הרדים בעם העשים במלאכה׃</seg>
          <seg id="b.1KI.5.31" type="verse">ויצו המלך ויסעו אבנים גדלות אבנים יקרות ליסד הבית אבני גזית׃</seg>
          <seg id="b.1KI.5.32" type="verse">ויפסלו בני שלמה ובני חירום והגבלים ויכינו העצים והאבנים לבנות הבית׃ ף</seg>
        </div>
        <div id="b.1KI.6" type="chapter">
          <seg id="b.1KI.6.1" type="verse">ויהי בשמונים שנה וארבע מאות שנה לצאת בני־ישראל מארץ־מצרים בשנה הרביעית בחדש זו הוא החדש השני למלך שלמה על־ישראל ויבן הבית ליהוה׃</seg>
          <seg id="b.1KI.6.2" type="verse">והבית אשר בנה המלך שלמה ליהוה ששים־אמה ארכו ועשרים רחבו ושלשים אמה קומתו׃</seg>
          <seg id="b.1KI.6.3" type="verse">והאולם על־פני היכל הבית עשרים אמה ארכו על־פני רחב הבית עשר באמה רחבו על־פני הבית׃</seg>
          <seg id="b.1KI.6.4" type="verse">ויעש לבית חלוני שקפים אטמים׃</seg>
          <seg id="b.1KI.6.5" type="verse">ויבן על־קיר הבית [כ= יצוע] [ק= יציע] סביב את־קירות הבית סביב להיכל ולדביר ויעש צלעות סביב׃</seg>
          <seg id="b.1KI.6.6" type="verse">[כ= היצוע] [ק= היציע] התחתנה חמש באמה רחבה והתיכנה שש באמה רחבה והשלישית שבע באמה רחבה כי מגרעות נתן לבית סביב חוצה לבלתי אחז בקירות־הבית׃</seg>
          <seg id="b.1KI.6.7" type="verse">והבית בהבנתו אבן־שלמה מסע נבנה ומקבות והגרזן כל־כלי ברזל לא־נשמע בבית בהבנתו׃</seg>
          <seg id="b.1KI.6.8" type="verse">פתח הצלע התיכנה אל־כתף הבית הימנית ובלולים יעלו על־התיכנה ומן־התיכנה אל־השלשים׃</seg>
          <seg id="b.1KI.6.9" type="verse">ויבן את־הבית ויכלהו ויספן את־הבית גבים ושדרת בארזים׃</seg>
          <seg id="b.1KI.6.10" type="verse">ויבן את־[כ= היצוע] [ק= היציע] על־כל־הבית חמש אמות קומתו ויאחז את־הבית בעצי ארזים׃ ף</seg>
          <seg id="b.1KI.6.11" type="verse">ויהי דבר־יהוה אל־שלמה לאמר׃</seg>
          <seg id="b.1KI.6.12" type="verse">הבית הזה אשר־אתה בנה אם־תלך בחקתי ואת־משפטי תעשה ושמרת את־כל־מצותי ללכת בהם והקמתי את־דברי אתך אשר דברתי אל־דוד אביך׃</seg>
          <seg id="b.1KI.6.13" type="verse">ושכנתי בתוך בני ישראל ולא אעזב את־עמי ישראל׃ ס</seg>
          <seg id="b.1KI.6.14" type="verse">ויבן שלמה את־הבית ויכלהו׃</seg>
          <seg id="b.1KI.6.15" type="verse">ויבן את־קירות הבית מביתה בצלעות ארזים מקרקע הבית עד־קירות הספן צפה עץ מבית ויצף את־קרקע הבית בצלעות ברושים׃</seg>
          <seg id="b.1KI.6.16" type="verse">ויבן את־עשרים אמה [כ= מירכותי] [ק= מירכתי] הבית בצלעות ארזים מן־הקרקע עד־הקירות ויבן לו מבית לדביר לקדש הקדשים׃</seg>
          <seg id="b.1KI.6.17" type="verse">וארבעים באמה היה הבית הוא ההיכל לפני׃</seg>
          <seg id="b.1KI.6.18" type="verse">וארז אל־הבית פנימה מקלעת פקעים ופטורי צצים הכל ארז אין אבן נראה׃</seg>
          <seg id="b.1KI.6.19" type="verse">ודביר בתוך־הבית מפנימה הכין לתתן שם את־ארון ברית יהוה׃</seg>
          <seg id="b.1KI.6.20" type="verse">ולפני הדביר עשרים אמה ארך ועשרים אמה רחב ועשרים אמה קומתו ויצפהו זהב סגור ויצף מזבח ארז׃</seg>
          <seg id="b.1KI.6.21" type="verse">ויצף שלמה את־הבית מפנימה זהב סגור ויעבר [כ= ברתיקות] [ק= ברתוקות] זהב לפני הדביר ויצפהו זהב׃</seg>
          <seg id="b.1KI.6.22" type="verse">ואת־כל־הבית צפה זהב עד־תם כל־הבית וכל־המזבח אשר־לדביר צפה זהב׃</seg>
          <seg id="b.1KI.6.23" type="verse">ויעש בדביר שני כרובים עצי־שמן עשר אמות קומתו׃</seg>
          <seg id="b.1KI.6.24" type="verse">וחמש אמות כנף הכרוב האחת וחמש אמות כנף הכרוב השנית עשר אמות מקצות כנפיו ועד־קצות כנפיו׃</seg>
          <seg id="b.1KI.6.25" type="verse">ועשר באמה הכרוב השני מדה אחת וקצב אחד לשני הכרבים׃</seg>
          <seg id="b.1KI.6.26" type="verse">קומת הכרוב האחד עשר באמה וכן הכרוב השני׃</seg>
          <seg id="b.1KI.6.27" type="verse">ויתן את־הכרובים בתוך הבית הפנימי ויפרשו את־כנפי הכרבים ותגע כנף־האחד בקיר וכנף הכרוב השני נגעת בקיר השני* וכנפיהם אל־תוך הבית נגעת כנף אל־כנף׃</seg>
          <seg id="b.1KI.6.28" type="verse">ויצף את־הכרובים זהב׃</seg>
          <seg id="b.1KI.6.29" type="verse">ואת כל־קירות הבית מסב קלע פתוחי מקלעות כרובים ותמרת ופטורי צצים מלפנים ולחיצון׃</seg>
          <seg id="b.1KI.6.30" type="verse">ואת־קרקע הבית צפה זהב לפנימה ולחיצון׃</seg>
          <seg id="b.1KI.6.31" type="verse">ואת פתח הדביר עשה דלתות עצי־שמן האיל מזוזות חמשית׃</seg>
          <seg id="b.1KI.6.32" type="verse">ושתי דלתות עצי־שמן וקלע עליהם מקלעות כרובים ותמרות ופטורי צצים וצפה זהב וירד על־הכרובים ועל־התמרות את־הזהב׃</seg>
          <seg id="b.1KI.6.33" type="verse">וכן עשה לפתח ההיכל מזוזות עצי־שמן מאת רבעית׃</seg>
          <seg id="b.1KI.6.34" type="verse">ושתי דלתות עצי ברושים שני צלעים הדלת האחת גלילים ושני קלעים הדלת השנית גלילים׃</seg>
          <seg id="b.1KI.6.35" type="verse">וקלע כרובים ותמרות ופטרי צצים וצפה זהב מישר על־המחקה׃</seg>
          <seg id="b.1KI.6.36" type="verse">ויבן את־החצר הפנימית שלשה טורי גזית וטור כרתת ארזים׃</seg>
          <seg id="b.1KI.6.37" type="verse">בשנה הרביעית יסד בית יהוה בירח זו׃</seg>
          <seg id="b.1KI.6.38" type="verse">ובשנה האחת עשרה בירח בול הוא החדש השמיני כלה הבית לכל־דבריו ולכל־[כ= משפטו] [ק= משפטיו] ויבנהו שבע שנים׃</seg>
        </div>
        <div id="b.1KI.7" type="chapter">
          <seg id="b.1KI.7.1" type="verse">ואת־ביתו בנה שלמה שלש עשרה שנה ויכל את־כל־ביתו׃</seg>
          <seg id="b.1KI.7.2" type="verse">ויבן את־בית יער הלבנון מאה אמה ארכו וחמשים אמה רחבו ושלשים אמה קומתו על ארבעה טורי עמודי ארזים וכרתות ארזים על־העמודים׃</seg>
          <seg id="b.1KI.7.3" type="verse">וספן בארז ממעל על־הצלעת אשר על־העמודים ארבעים וחמשה חמשה עשר הטור׃</seg>
          <seg id="b.1KI.7.4" type="verse">ושקפים שלשה טורים ומחזה אל־מחזה שלש פעמים׃</seg>
          <seg id="b.1KI.7.5" type="verse">וכל־הפתחים והמזוזות רבעים שקף ומול מחזה אל־מחזה שלש פעמים׃</seg>
          <seg id="b.1KI.7.6" type="verse">ואת אולם העמודים עשה חמשים אמה ארכו ושלשים אמה רחבו ואולם על־פניהם ועמדים ועב על־פניהם׃</seg>
          <seg id="b.1KI.7.7" type="verse">ואולם הכסא אשר ישפט־שם אלם המשפט עשה וספון בארז מהקרקע עד־הקרקע׃</seg>
          <seg id="b.1KI.7.8" type="verse">וביתו אשר־ישב שם חצר האחרת מבית לאולם כמעשה הזה היה ובית יעשה לבת־פרעה אשר לקח שלמה כאולם הזה׃</seg>
          <seg id="b.1KI.7.9" type="verse">כל־אלה אבנים יקרת כמדת גזית מגררות במגרה מבית ומחוץ וממסד עד־הטפחות ומחוץ עד־החצר הגדולה׃</seg>
          <seg id="b.1KI.7.10" type="verse">ומיסד אבנים יקרות אבנים גדלות אבני עשר אמות ואבני שמנה אמות׃</seg>
          <seg id="b.1KI.7.11" type="verse">ומלמעלה אבנים יקרות כמדות גזית וארז׃</seg>
          <seg id="b.1KI.7.12" type="verse">וחצר הגדולה סביב שלשה טורים גזית וטור כרתת ארזים ולחצר בית־יהוה הפנימית ולאלם הבית׃ ף</seg>
          <seg id="b.1KI.7.13" type="verse">וישלח המלך שלמה ויקח את־חירם מצר׃</seg>
          <seg id="b.1KI.7.14" type="verse">בן־אשה אלמנה הוא ממטה נפתלי ואביו איש־צרי חרש נחשת וימלא את־החכמה ואת־התבונה ואת־הדעת לעשות כל־מלאכה בנחשת ויבוא אל־המלך שלמה ויעש את־כל־מלאכתו׃</seg>
          <seg id="b.1KI.7.15" type="verse">ויצר את־שני העמודים נחשת שמנה עשרה אמה קומת העמוד האחד וחוט שתים־עשרה אמה יסב את־העמוד השני׃</seg>
          <seg id="b.1KI.7.16" type="verse">ושתי כתרת עשה לתת על־ראשי העמודים מצק נחשת חמש אמות קומת הכתרת האחת וחמש אמות קומת הכתרת השנית׃</seg>
          <seg id="b.1KI.7.17" type="verse">שבכים מעשה שבכה גדלים מעשה שרשרות לכתרת אשר על־ראש העמודים שבעה לכתרת האחת ושבעה לכתרת השנית׃</seg>
          <seg id="b.1KI.7.18" type="verse">ויעש את־העמודים ושני טורים סביב על־השבכה האחת לכסות את־הכתרת אשר על־ראש הרמנים וכן עשה לכתרת השנית׃</seg>
          <seg id="b.1KI.7.19" type="verse">וכתרת אשר על־ראש העמודים מעשה שושן באולם ארבע אמות׃</seg>
          <seg id="b.1KI.7.20" type="verse">וכתרת על־שני העמודים גם־ממעל מלעמת הבטן אשר לעבר [כ= שבכה] [ק= השבכה] והרמונים מאתים טרים סביב על הכתרת השנית׃</seg>
          <seg id="b.1KI.7.21" type="verse">ויקם את־העמדים לאלם ההיכל ויקם את־העמוד הימני ויקרא את־שמו יכין ויקם את־העמוד השמאלי ויקרא את־שמו בעז׃</seg>
          <seg id="b.1KI.7.22" type="verse">ועל ראש העמודים מעשה שושן ותתם מלאכת העמודים׃</seg>
          <seg id="b.1KI.7.23" type="verse">ויעש את־הים מוצק עשר באמה משפתו עד־שפתו עגל סביב וחמש באמה קומתו [כ= וקוה] [ק= וקו] שלשים באמה יסב אתו סביב׃</seg>
          <seg id="b.1KI.7.24" type="verse">ופקעים מתחת לשפתו סביב סבבים אתו עשר באמה מקפים את־הים סביב שני טורים הפקעים יצקים ביצקתו׃</seg>
          <seg id="b.1KI.7.25" type="verse">עמד על־שני עשר בקר שלשה פנים צפונה ושלשה פנים ימה ושלשה פנים נגבה ושלשה פנים מזרחה והים עליהם מלמעלה וכל־אחריהם ביתה׃</seg>
          <seg id="b.1KI.7.26" type="verse">ועביו טפח ושפתו כמעשה שפת־כוס פרח שושן אלפים בת יכיל׃ ף</seg>
          <seg id="b.1KI.7.27" type="verse">ויעש את־המכנות עשר נחשת ארבע באמה ארך המכונה האחת וארבע באמה רחבה ושלש באמה קומתה׃</seg>
          <seg id="b.1KI.7.28" type="verse">וזה מעשה המכונה מסגרת להם ומסגרת בין השלבים׃</seg>
          <seg id="b.1KI.7.29" type="verse">ועל־המסגרות אשר בין השלבים אריות בקר וכרובים ועל־השלבים כן ממעל ומתחת לאריות ולבקר ליות מעשה מורד׃</seg>
          <seg id="b.1KI.7.30" type="verse">וארבעה אופני נחשת למכונה האחת וסרני נחשת וארבעה פעמתיו כתפת להם מתחת לכיר הכתפת יצקות מעבר איש ליות׃</seg>
          <seg id="b.1KI.7.31" type="verse">ופיהו מבית לכתרת ומעלה באמה ופיה עגל מעשה־כן אמה וחצי האמה וגם־על־פיה מקלעות ומסגרתיהם מרבעות לא עגלות׃</seg>
          <seg id="b.1KI.7.32" type="verse">וארבעת האופנים למתחת למסגרות וידות האופנים במכונה וקומת האופן האחד אמה וחצי האמה׃</seg>
          <seg id="b.1KI.7.33" type="verse">ומעשה האופנים כמעשה אופן המרכבה ידותם וגביהם וחשקיהם וחשריהם הכל מוצק׃</seg>
          <seg id="b.1KI.7.34" type="verse">וארבע כתפות אל ארבע פנות המכנה האחת מן־המכנה כתפיה׃</seg>
          <seg id="b.1KI.7.35" type="verse">ובראש המכונה חצי האמה קומה עגל סביב ועל ראש המכנה ידתיה ומסגרתיה ממנה׃</seg>
          <seg id="b.1KI.7.36" type="verse">ויפתח על־הלחת ידתיה ועל [כ= ומסגרתיה] [ק= מסגרתיה] כרובים אריות ותמרת כמער־איש וליות סביב׃</seg>
          <seg id="b.1KI.7.37" type="verse">כזאת עשה את עשר המכנות מוצק אחד מדה אחת קצב אחד לכלהנה׃ ס</seg>
          <seg id="b.1KI.7.38" type="verse">ויעש עשרה כירות נחשת ארבעים בת יכיל הכיור האחד ארבע באמה הכיור האחד כיור אחד על־המכנה האחת לעשר המכונות׃</seg>
          <seg id="b.1KI.7.39" type="verse">ויתן את־המכנות חמש על־כתף הבית מימין וחמש על־כתף הבית משמאלו ואת־הים נתן מכתף הבית הימנית קדמה ממול נגב׃ ס</seg>
          <seg id="b.1KI.7.40" type="verse">ויעש חירום את־הכירות ואת־היעים ואת־המזרקות ויכל חירם לעשות את־כל־המלאכה אשר עשה למלך שלמה בית יהוה׃</seg>
          <seg id="b.1KI.7.41" type="verse">עמדים שנים וגלת הכתרת אשר־על־ראש העמדים שתים והשבכות שתים לכסות את־שתי גלת הכתרת אשר על־ראש העמודים׃</seg>
          <seg id="b.1KI.7.42" type="verse">ואת־הרמנים ארבע מאות לשתי השבכות שני־טורים רמנים לשבכה האחת לכסות את־שתי גלת הכתרת אשר על־פני העמודים׃</seg>
          <seg id="b.1KI.7.43" type="verse">ואת־המכנות עשר ואת־הכירת עשרה על־המכנות׃</seg>
          <seg id="b.1KI.7.44" type="verse">ואת־הים האחד ואת־הבקר שנים־עשר תחת הים׃</seg>
          <seg id="b.1KI.7.45" type="verse">ואת־הסירות ואת־היעים ואת־המזרקות ואת כל־הכלים [כ= האהל] [ק= האלה] אשר עשה חירם למלך שלמה בית יהוה נחשת ממרט׃</seg>
          <seg id="b.1KI.7.46" type="verse">בככר הירדן יצקם המלך במעבה האדמה בין סכות ובין צרתן׃</seg>
          <seg id="b.1KI.7.47" type="verse">וינח שלמה את־כל־הכלים מרב מאד מאד לא נחקר משקל הנחשת׃</seg>
          <seg id="b.1KI.7.48" type="verse">ויעש שלמה את כל־הכלים אשר בית יהוה את מזבח הזהב ואת־השלחן אשר עליו לחם הפנים זהב׃</seg>
          <seg id="b.1KI.7.49" type="verse">ואת־המנרות חמש מימין וחמש משמאול לפני הדביר זהב סגור והפרח והנרת והמלקחים זהב׃</seg>
          <seg id="b.1KI.7.50" type="verse">והספות והמזמרות והמזרקות והכפות והמחתות זהב סגור והפתות לדלתות הבית הפנימי לקדש הקדשים לדלתי הבית להיכל זהב׃ ף</seg>
          <seg id="b.1KI.7.51" type="verse">ותשלם כל־המלאכה אשר עשה המלך שלמה בית יהוה ויבא שלמה את־קדשי דוד אביו את־הכסף ואת־הזהב ואת־הכלים נתן באצרות בית יהוה׃ ף</seg>
        </div>
        <div id="b.1KI.8" type="chapter">
          <seg id="b.1KI.8.1" type="verse">אז יקהל שלמה את־זקני ישראל את־כל־ראשי המטות נשיאי האבות לבני ישראל אל־המלך שלמה ירושלם להעלות את־ארון ברית־יהוה מעיר דוד היא ציון׃</seg>
          <seg id="b.1KI.8.2" type="verse">ויקהלו אל־המלך שלמה כל־איש ישראל בירח האתנים בחג הוא החדש השביעי׃</seg>
          <seg id="b.1KI.8.3" type="verse">ויבאו כל זקני ישראל וישאו הכהנים את־הארון׃</seg>
          <seg id="b.1KI.8.4" type="verse">ויעלו את־ארון יהוה ואת־אהל מועד ואת־כל־כלי הקדש אשר באהל ויעלו אתם הכהנים והלוים׃</seg>
          <seg id="b.1KI.8.5" type="verse">והמלך שלמה וכל־עדת ישראל הנועדים עליו אתו לפני הארון מזבחים צאן ובקר אשר לא־יספרו ולא ימנו מרב׃</seg>
          <seg id="b.1KI.8.6" type="verse">ויבאו הכהנים את־ארון ברית־יהוה אל־מקומו אל־דביר הבית אל־קדש הקדשים אל־תחת כנפי הכרובים׃</seg>
          <seg id="b.1KI.8.7" type="verse">כי הכרובים פרשים כנפים אל־מקום הארון ויסכו הכרבים על־הארון ועל־בדיו מלמעלה׃</seg>
          <seg id="b.1KI.8.8" type="verse">ויארכו הבדים ויראו ראשי הבדים מן־הקדש על־פני הדביר ולא יראו החוצה ויהיו שם עד היום הזה׃</seg>
          <seg id="b.1KI.8.9" type="verse">אין בארון רק שני לחות האבנים אשר הנח שם משה בחרב אשר כרת יהוה עם־בני ישראל בצאתם מארץ מצרים׃</seg>
          <seg id="b.1KI.8.10" type="verse">ויהי בצאת הכהנים מן־הקדש והעןן מלא את־בית יהוה׃</seg>
          <seg id="b.1KI.8.11" type="verse">ולא־יכלו הכהנים לעמד לשרת מפני העןן כי־מלא כבוד־יהוה את־בית יהוה׃ ף</seg>
          <seg id="b.1KI.8.12" type="verse">אז אמר שלמה יהוה אמר לשכן בערפל׃</seg>
          <seg id="b.1KI.8.13" type="verse">בנה בניתי בית זבל לך מכון לשבתך עולמים׃</seg>
          <seg id="b.1KI.8.14" type="verse">ויסב המלך את־פניו ויברך את כל־קהל ישראל וכל־קהל ישראל עמד׃</seg>
          <seg id="b.1KI.8.15" type="verse">ויאמר ברוך יהוה אלהי ישראל אשר דבר בפיו את דוד אבי ובידו מלא לאמר׃</seg>
          <seg id="b.1KI.8.16" type="verse">מן־היום אשר הוצאתי את־עמי את־ישראל ממצרים לא־בחרתי בעיר מכל שבטי ישראל לבנות בית להיות שמי שם ואבחר בדוד להיות על־עמי ישראל׃</seg>
          <seg id="b.1KI.8.17" type="verse">ויהי עם־לבב דוד אבי לבנות בית לשם יהוה אלהי ישראל׃</seg>
          <seg id="b.1KI.8.18" type="verse">ויאמר יהוה אל־דוד אבי יען אשר היה עם־לבבך לבנות בית לשמי הטיבת כי היה עם־לבבך׃</seg>
          <seg id="b.1KI.8.19" type="verse">רק אתה לא תבנה הבית כי אם־בנך היצא מחלציך הוא־יבנה הבית לשמי׃</seg>
          <seg id="b.1KI.8.20" type="verse">ויקם יהוה את־דברו אשר דבר ואקם תחת דוד אבי ואשב על־כסא ישראל כאשר דבר יהוה ואבנה הבית לשם יהוה אלהי ישראל׃</seg>
          <seg id="b.1KI.8.21" type="verse">ואשם שם מקום לארון אשר־שם ברית יהוה אשר כרת עם־אבתינו בהוציאו אתם מארץ מצרים׃ ס</seg>
          <seg id="b.1KI.8.22" type="verse">ויעמד שלמה לפני מזבח יהוה נגד כל־קהל ישראל ויפרש כפיו השמים׃</seg>
          <seg id="b.1KI.8.23" type="verse">ויאמר יהוה אלהי ישראל אין־כמוך אלהים בשמים ממעל ועל־הארץ מתחת שמר הברית והחסד לעבדיך ההלכים לפניך בכל־לבם׃</seg>
          <seg id="b.1KI.8.24" type="verse">אשר שמרת לעבדך דוד אבי את אשר־דברת לו ותדבר בפיך ובידך מלאת כיום הזה׃</seg>
          <seg id="b.1KI.8.25" type="verse">ועתה יהוה אלהי ישראל שמר לעבדך דוד אבי את אשר דברת לו לאמר לא־יכרת לך איש מלפני ישב על־כסא ישראל רק אם־ישמרו בניך את־דרכם ללכת לפני כאשר הלכת לפני׃</seg>
          <seg id="b.1KI.8.26" type="verse">ועתה אלהי ישראל יאמן נא [כ= דבריך] [ק= דברך] אשר דברת לעבדך דוד אבי׃</seg>
          <seg id="b.1KI.8.27" type="verse">כי האמנם ישב אלהים על־הארץ הנה השמים ושמי השמים לא יכלכלוך אף כי־הבית הזה אשר בניתי׃</seg>
          <seg id="b.1KI.8.28" type="verse">ופנית אל־תפלת עבדך ואל־תחנתו יהוה אלהי לשמע אל־הרנה ואל־התפלה אשר עבדך מתפלל לפניך היום׃</seg>
          <seg id="b.1KI.8.29" type="verse">להיות עינך פתחות אל־הבית הזה לילה ויום אל־המקום אשר אמרת יהיה שמי שם לשמע אל־התפלה אשר יתפלל עבדך אל־המקום הזה׃</seg>
          <seg id="b.1KI.8.30" type="verse">ושמעת אל־תחנת עבדך ועמך ישראל אשר יתפללו אל־המקום הזה ואתה תשמע אל־מקום שבתך אל־השמים ושמעת וסלחת׃</seg>
          <seg id="b.1KI.8.31" type="verse">את אשר יחטא איש לרעהו ונשא־בו אלה להאלתו ובא אלה לפני מזבחך בבית הזה׃</seg>
          <seg id="b.1KI.8.32" type="verse">ואתה תשמע השמים ועשית ושפטת את־עבדיך להרשיע רשע לתת דרכו בראשו ולהצדיק צדיק לתת לו כצדקתו׃ ס</seg>
          <seg id="b.1KI.8.33" type="verse">בהנגף עמך ישראל לפני אויב אשר יחטאו־לך ושבו אליך והודו את־שמך והתפללו והתחננו אליך בבית הזה׃</seg>
          <seg id="b.1KI.8.34" type="verse">ואתה תשמע השמים וסלחת לחטאת עמך ישראל והשבתם אל־האדמה אשר נתת לאבותם׃ ס</seg>
          <seg id="b.1KI.8.35" type="verse">בהעצר שמים ולא־יהיה מטר כי יחטאו־לך והתפללו אל־המקום הזה והודו את־שמך ומחטאתם ישובון כי תענם׃</seg>
          <seg id="b.1KI.8.36" type="verse">ואתה תשמע השמים וסלחת לחטאת עבדיך ועמך ישראל כי תורם את־הדרך הטובה אשר ילכו־בה ונתתה מטר על־ארצך אשר־נתתה לעמך לנחלה׃ ס</seg>
          <seg id="b.1KI.8.37" type="verse">רעב כי־יהיה בארץ דבר כי־יהיה שדפון ירקון ארבה חסיל כי יהיה כי יצר־לו איבו בארץ שעריו כל־נגע כל־מחלה׃</seg>
          <seg id="b.1KI.8.38" type="verse">כל־תפלה כל־תחנה אשר תהיה לכל־האדם לכל עמך ישראל אשר ידעון איש נגע לבבו ופרש כפיו אל־הבית הזה׃</seg>
          <seg id="b.1KI.8.39" type="verse">ואתה תשמע השמים מכון שבתך וסלחת ועשית ונתת לאיש ככל־דרכיו אשר תדע את־לבבו כי־אתה ידעת לבדך את־לבב כל־בני האדם׃</seg>
          <seg id="b.1KI.8.40" type="verse">למען יראוך כל־הימים אשר־הם חיים על־פני האדמה אשר נתתה לאבתינו׃</seg>
          <seg id="b.1KI.8.41" type="verse">וגם אל־הנכרי אשר לא־מעמך ישראל הוא ובא מארץ רחוקה למען שמך׃</seg>
          <seg id="b.1KI.8.42" type="verse">כי ישמעון את־שמך הגדול ואת־ידך החזקה וזרעך הנטויה ובא והתפלל אל־הבית הזה׃</seg>
          <seg id="b.1KI.8.43" type="verse">אתה תשמע השמים מכון שבתך ועשית ככל אשר־יקרא אליך הנכרי למען ידעון כל־עמי הארץ את־שמך ליראה אתך כעמך ישראל ולדעת כי־שמך נקרא על־הבית הזה אשר בניתי׃</seg>
          <seg id="b.1KI.8.44" type="verse">כי־יצא עמך למלחמה על־איבו בדרך אשר תשלחם והתפללו אל־יהוה דרך העיר אשר בחרת בה והבית אשר־בנתי לשמך׃</seg>
          <seg id="b.1KI.8.45" type="verse">ושמעת השמים את־תפלתם ואת־תחנתם ועשית משפטם׃</seg>
          <seg id="b.1KI.8.46" type="verse">כי יחטאו־לך כי אין אדם אשר לא־יחטא ואנפת בם ונתתם לפני אויב ושבום שביהם אל־ארץ האויב רחוקה או קרובה׃</seg>
          <seg id="b.1KI.8.47" type="verse">והשיבו אל־לבם בארץ אשר נשבו־שם ושבו והתחננו אליך בארץ שביהם לאמר חטאנו והעוינו רשענו׃</seg>
          <seg id="b.1KI.8.48" type="verse">ושבו אליך בכל־לבבם ובכל־נפשם בארץ איביהם אשר־שבו אתם והתפללו אליך דרך ארצם אשר נתתה לאבותם העיר אשר בחרת והבית אשר־[כ= בנית] [ק= בניתי] לשמך׃</seg>
          <seg id="b.1KI.8.49" type="verse">ושמעת השמים מכון שבתך את־תפלתם ואת־תחנתם ועשית משפטם׃</seg>
          <seg id="b.1KI.8.50" type="verse">וסלחת לעמך אשר חטאו־לך ולכל־פשעיהם אשר פשעו־בך ונתתם לרחמים לפני שביהם ורחמום׃</seg>
          <seg id="b.1KI.8.51" type="verse">כי־עמך ונחלתך הם אשר הוצאת ממצרים מתוך כור הברזל׃</seg>
          <seg id="b.1KI.8.52" type="verse">להיות עיניך פתחות אל־תחנת עבדך ואל־תחנת עמך ישראל לשמע אליהם בכל קראם אליך׃</seg>
          <seg id="b.1KI.8.53" type="verse">כי־אתה הבדלתם לך לנחלה מכל עמי הארץ כאשר דברת ביד משה עבדך בהוציאך את־אבתינו ממצרים אדני יהוה׃ ף</seg>
          <seg id="b.1KI.8.54" type="verse">ויהי ככלות שלמה להתפלל אל־יהוה את כל־התפלה והתחנה הזאת קם מלפני מזבח יהוה מכרע על־ברכיו וכפיו פרשות השמים׃</seg>
          <seg id="b.1KI.8.55" type="verse">ויעמד ויברך את כל־קהל ישראל קול גדול לאמר׃</seg>
          <seg id="b.1KI.8.56" type="verse">ברוך יהוה אשר נתן מנוחה לעמו ישראל ככל אשר דבר לא־נפל דבר אחד מכל דברו הטוב אשר דבר ביד משה עבדו׃</seg>
          <seg id="b.1KI.8.57" type="verse">יהי יהוה אלהינו עמנו כאשר היה עם־אבתינו אל־יעזבנו ואל־יטשנו׃</seg>
          <seg id="b.1KI.8.58" type="verse">להטות לבבנו אליו ללכת בכל־דרכיו ולשמר מצותיו וחקיו ומשפטיו אשר צוה את־אבתינו׃</seg>
          <seg id="b.1KI.8.59" type="verse">ויהיו דברי אלה אשר התחננתי לפני יהוה קרבים אל־יהוה אלהינו יוםם ולילה לעשות משפט עבדו ומשפט עמו ישראל דבר־יום ביומו׃</seg>
          <seg id="b.1KI.8.60" type="verse">למען דעת כל־עמי הארץ כי יהוה הוא האלהים אין עוד׃</seg>
          <seg id="b.1KI.8.61" type="verse">והיה לבבכם שלם עם יהוה אלהינו ללכת בחקיו ולשמר מצותיו כיום הזה׃</seg>
          <seg id="b.1KI.8.62" type="verse">והמלך וכל־ישראל עמו זבחים זבח לפני יהוה׃</seg>
          <seg id="b.1KI.8.63" type="verse">ויזבח שלמה את זבח השלמים אשר זבח ליהוה בקר עשרים ושנים אלף וצאן מאה ועשרים אלף ויחנכו את־בית יהוה המלך וכל־בני ישראל׃</seg>
          <seg id="b.1KI.8.64" type="verse">ביום ההוא קדש המלך את־תוך החצר אשר לפני בית־יהוה כי־עשה שם את־העלה ואת־המנחה ואת חלבי השלמים כי־מזבח הנחשת אשר לפני יהוה קטן מהכיל את־העלה ואת־המנחה ואת חלבי השלמים׃</seg>
          <seg id="b.1KI.8.65" type="verse">ויעש שלמה בעת־ההיא את־החג וכל־ישראל עמו קהל גדול מלבוא חמת עד־נחל מצרים לפני יהוה אלהינו שבעת ימים ושבעת ימים ארבעה עשר יום׃</seg>
          <seg id="b.1KI.8.66" type="verse">ביום השמיני שלח את־העם ויברכו את־המלך וילכו לאהליהם שמחים וטובי לב על כל־הטובה אשר עשה יהוה לדוד עבדו ולישראל עמו׃</seg>
        </div>
        <div id="b.1KI.9" type="chapter">
          <seg id="b.1KI.9.1" type="verse">ויהי ככלות שלמה לבנות את־בית־יהוה ואת־בית המלך ואת כל־חשק שלמה אשר חפץ לעשות׃ ף</seg>
          <seg id="b.1KI.9.2" type="verse">וירא יהוה אל־שלמה שנית כאשר נראה אליו בגבעון׃</seg>
          <seg id="b.1KI.9.3" type="verse">ויאמר יהוה אליו שמעתי את־תפלתך ואת־תחנתך אשר התחננתה לפני הקדשתי את־הבית הזה אשר בנתה לשום־שמי שם עד־עולם והיו עיני ולבי שם כל־הימים׃</seg>
          <seg id="b.1KI.9.4" type="verse">ואתה אם־תלך לפני כאשר הלך דוד אביך בתם־לבב ובישר לעשות ככל אשר צויתיך חקי ומשפטי תשמר׃</seg>
          <seg id="b.1KI.9.5" type="verse">והקמתי את־כסא ממלכתך על־ישראל לעלם כאשר דברתי על־דוד אביך לאמר לא־יכרת לך איש מעל כסא ישראל׃</seg>
          <seg id="b.1KI.9.6" type="verse">אם־שוב תשבון אתם ובניכם מאחרי ולא תשמרו מצותי חקתי אשר נתתי לפניכם והלכתם ועבדתם אלהים אחרים והשתחויתם להם׃</seg>
          <seg id="b.1KI.9.7" type="verse">והכרתי את־ישראל מעל פני האדמה אשר נתתי להם ואת־הבית אשר הקדשתי לשמי אשלח מעל פני והיה ישראל למשל ולשנינה בכל־העמים׃</seg>
          <seg id="b.1KI.9.8" type="verse">והבית הזה יהיה עליון כל־עבר עליו ישם ושרק ואמרו על־מה עשה יהוה ככה לארץ הזאת ולבית הזה׃</seg>
          <seg id="b.1KI.9.9" type="verse">ואמרו על אשר עזבו את־יהוה אלהיהם אשר הוציא את־אבתם מארץ מצרים ויחזקו באלהים אחרים [כ= וישתחו] [ק= וישתחוו] להם ויעבדם על־כן הביא יהוה עליהם את כל־הרעה הזאת׃ ף</seg>
          <seg id="b.1KI.9.10" type="verse">ויהי מקצה עשרים שנה אשר־בנה שלמה את־שני הבתים את־בית יהוה ואת־בית המלך׃</seg>
          <seg id="b.1KI.9.11" type="verse">חירם מלך־צר נשא את־שלמה בעצי ארזים ובעצי ברושים ובזהב לכל־חפצו אז יתן המלך שלמה לחירם עשרים עיר בארץ הגליל׃</seg>
          <seg id="b.1KI.9.12" type="verse">ויצא חירם מצר לראות את־הערים אשר נתן־לו שלמה ולא ישרו בעיניו׃</seg>
          <seg id="b.1KI.9.13" type="verse">ויאמר מה הערים האלה אשר־נתתה לי אחי ויקרא להם ארץ כבול עד היום הזה׃ ף</seg>
          <seg id="b.1KI.9.14" type="verse">וישלח חירם למלך מאה ועשרים ככר זהב׃</seg>
          <seg id="b.1KI.9.15" type="verse">וזה דבר־המס אשר־העלה המלך שלמה לבנות את־בית יהוה ואת־ביתו ואת־המלוא ואת חומת ירושלם ואת־חצר ואת־מגדו ואת־גזר׃</seg>
          <seg id="b.1KI.9.16" type="verse">פרעה מלך־מצרים עלה וילכד את־גזר וישרפה באש ואת־הכנעני הישב בעיר הרג ויתנה שלחים לבתו אשת שלמה׃</seg>
          <seg id="b.1KI.9.17" type="verse">ויבן שלמה את־גזר ואת־בית חרן תחתון׃</seg>
          <seg id="b.1KI.9.18" type="verse">ואת־בעלת ואת־[כ= תמר] [ק= תדמר] במדבר בארץ׃</seg>
          <seg id="b.1KI.9.19" type="verse">ואת כל־ערי המסכנות אשר היו לשלמה ואת ערי הרכב ואת ערי הפרשים ואת חשק שלמה אשר חשק לבנות בירושלם ובלבנון ובכל ארץ ממשלתו׃</seg>
          <seg id="b.1KI.9.20" type="verse">כל־העם הנותר מן־האמרי החתי הפרזי החוי והיבוסי אשר לא־מבני ישראל המה׃</seg>
          <seg id="b.1KI.9.21" type="verse">בניהם אשר נתרו אחריהם בארץ אשר לא־יכלו בני ישראל להחריםם ויעלם שלמה למס־עבד עד היום הזה׃</seg>
          <seg id="b.1KI.9.22" type="verse">ומבני ישראל לא־נתן שלמה עבד כי־הם אנשי המלחמה ועבדיו ושריו ושלשיו ושרי רכבו ופרשיו׃ ס</seg>
          <seg id="b.1KI.9.23" type="verse">אלה שרי הנצבים אשר על־המלאכה לשלמה חמשים וחמש מאות הרדים בעם העשים במלאכה׃</seg>
          <seg id="b.1KI.9.24" type="verse">אך בת־פרעה עלתה מעיר דוד אל־ביתה אשר בנה־לה אז בנה את־המלוא׃</seg>
          <seg id="b.1KI.9.25" type="verse">והעלה שלמה שלש פעמים בשנה עלות ושלמים על־המזבח אשר בנה ליהוה והקטיר אתו אשר לפני יהוה ושלם את־הבית׃</seg>
          <seg id="b.1KI.9.26" type="verse">ואני עשה המלך שלמה בעציון־גבר אשר את־אלות על־שפת ים־סוף בארץ אדום׃</seg>
          <seg id="b.1KI.9.27" type="verse">וישלח חירם באני את־עבדיו אנשי אניות ידעי הים עם עבדי שלמה׃</seg>
          <seg id="b.1KI.9.28" type="verse">ויבאו אופירה ויקחו משם זהב ארבע־מאות ועשרים ככר ויבאו אל־המלך שלמה׃ ף</seg>
        </div>
        <div id="b.1KI.10" type="chapter">
          <seg id="b.1KI.10.1" type="verse">ומלכת־שבא שמעת את־שמע שלמה לשם יהוה ותבא לנסתו בחידות׃</seg>
          <seg id="b.1KI.10.2" type="verse">ותבא ירושלמה בחיל כבד מאד גמלים נשאים בשמים וזהב רב־מאד ואבן יקרה ותבא אל־שלמה ותדבר אליו את כל־אשר היה עם־לבבה׃</seg>
          <seg id="b.1KI.10.3" type="verse">ויגד־לה שלמה את־כל־דבריה לא־היה דבר נעלם מן־המלך אשר לא הגיד לה׃</seg>
          <seg id="b.1KI.10.4" type="verse">ותרא מלכת־שבא את כל־חכמת שלמה והבית אשר בנה׃</seg>
          <seg id="b.1KI.10.5" type="verse">ומאכל שלחנו ומושב עבדיו ומעמד [כ= משרתו] [ק= משרתיו] ומלבשיהם ומשקיו ועלתו אשר יעלה בית יהוה ולא־היה בה עוד רוח׃</seg>
          <seg id="b.1KI.10.6" type="verse">ותאמר אל־המלך אמת היה הדבר אשר שמעתי בארצי על־דבריך ועל־חכמתך׃</seg>
          <seg id="b.1KI.10.7" type="verse">ולא־האמנתי לדברים עד אשר־באתי ותראינה עיני והנה לא־הגד־לי החצי הוספת חכמה וטוב אל־השמועה אשר שמעתי׃</seg>
          <seg id="b.1KI.10.8" type="verse">אשרי אנשיך אשרי עבדיך אלה העמדים לפניך תמיד השמעים את־חכמתך׃</seg>
          <seg id="b.1KI.10.9" type="verse">יהי יהוה אלהיך ברוך אשר חפץ בך לתתך על־כסא ישראל באהבת יהוה את־ישראל לעלם וישימך למלך לעשות משפט וצדקה׃</seg>
          <seg id="b.1KI.10.10" type="verse">ותתן למלך מאה ועשרים ככר זהב ובשמים הרבה מאד ואבן יקרה לא־בא כבשם ההוא עוד לרב אשר־נתנה מלכת־שבא למלך שלמה׃</seg>
          <seg id="b.1KI.10.11" type="verse">וגם אני חירם אשר־נשא זהב מאופיר הביא מאפיר עצי אלמגים הרבה מאד ואבן יקרה׃</seg>
          <seg id="b.1KI.10.12" type="verse">ויעש המלך את־עצי האלמגים מסעד לבית־יהוה ולבית המלך וכנרות ונבלים לשרים לא בא־כן עצי אלמגים ולא נראה עד היום הזה׃</seg>
          <seg id="b.1KI.10.13" type="verse">והמלך שלמה נתן למלכת־שבא את־כל־חפצה אשר שאלה מלבד אשר נתן־לה כיד המלך שלמה ותפן ותלך לארצה היא ועבדיה׃ ס</seg>
          <seg id="b.1KI.10.14" type="verse">ויהי משקל הזהב אשר־בא לשלמה בשנה אחת שש מאות ששים ושש ככר זהב׃</seg>
          <seg id="b.1KI.10.15" type="verse">לבד מאנשי התרים ומסחר הרכלים וכל־מלכי הערב ופחות הארץ׃</seg>
          <seg id="b.1KI.10.16" type="verse">ויעש המלך שלמה מאתים צנה זהב שחוט שש־מאות זהב יעלה על־הצנה האחת׃</seg>
          <seg id="b.1KI.10.17" type="verse">ושלש־מאות מגנים זהב שחוט שלשת מנים זהב יעלה על־המגן האחת ויתנם המלך בית יער הלבנון׃ ף</seg>
          <seg id="b.1KI.10.18" type="verse">ויעש המלך כסא־שן גדול ויצפהו זהב מופז׃</seg>
          <seg id="b.1KI.10.19" type="verse">שש מעלות לכסה וראש־עגל לכסה מאחריו וידת מזה ומזה אל־מקום השבת ושנים אריות עמדים אצל הידות׃</seg>
          <seg id="b.1KI.10.20" type="verse">ושנים עשר אריים עמדים שם על־שש המעלות מזה ומזה לא־נעשה כן לכל־ממלכות׃</seg>
          <seg id="b.1KI.10.21" type="verse">וכל כלי משקה המלך שלמה זהב וכל כלי בית־יער הלבנון זהב סגור אין כסף לא נחשב בימי שלמה למאומה׃</seg>
          <seg id="b.1KI.10.22" type="verse">כי אני תרשיש למלך בים עם אני חירם אחת לשלש שנים תבוא אני תרשיש נשאת זהב וכסף שנהבים וקפים ותכיים׃</seg>
          <seg id="b.1KI.10.23" type="verse">ויגדל המלך שלמה מכל מלכי הארץ לעשר ולחכמה׃</seg>
          <seg id="b.1KI.10.24" type="verse">וכל־הארץ מבקשים את־פני שלמה לשמע את־חכמתו אשר־נתן אלהים בלבו׃</seg>
          <seg id="b.1KI.10.25" type="verse">והמה מבאים איש מנחתו כלי כסף וכלי זהב ושלמות ונשק ובשמים סוסים ופרדים דבר־שנה בשנה׃ ס</seg>
          <seg id="b.1KI.10.26" type="verse">ויאסף שלמה רכב ופרשים ויהי־לו אלף וארבע־מאות רכב ושנים־עשר אלף פרשים וינחם בערי הרכב ועם־המלך בירושלם׃</seg>
          <seg id="b.1KI.10.27" type="verse">ויתן המלך את־הכסף בירושלם כאבנים ואת הארזים נתן כשקמים אשר־בשפלה לרב׃</seg>
          <seg id="b.1KI.10.28" type="verse">ומוצא הסוסים אשר לשלמה ממצרים ומקוה סחרי המלך יקחו מקוה במחיר׃</seg>
          <seg id="b.1KI.10.29" type="verse">ותעלה ותצא מרכבה ממצרים בשש מאות כסף וסוס בחמשים ומאה וכן לכל־מלכי החתים ולמלכי ארם בידם יצאו׃ ף</seg>
        </div>
        <div id="b.1KI.11" type="chapter">
          <seg id="b.1KI.11.1" type="verse">והמלך שלמה אהב נשים נכריות רבות ואת־בת־פרעה מואביות עמניות אדמית צדנית חתית׃</seg>
          <seg id="b.1KI.11.2" type="verse">מן־הגוים אשר אמר־יהוה אל־בני ישראל לא־תבאו בהם והם לא־יבאו בכם אכן יטו את־לבבכם אחרי אלהיהם בהם דבק שלמה לאהבה׃</seg>
          <seg id="b.1KI.11.3" type="verse">ויהי־לו נשים שרות שבע מאות ופלגשים שלש מאות ויטו נשיו את־לבו׃</seg>
          <seg id="b.1KI.11.4" type="verse">ויהי לעת זקנת שלמה נשיו הטו את־לבבו אחרי אלהים אחרים ולא־היה לבבו שלם עם־יהוה אלהיו כלבב דויד אביו׃</seg>
          <seg id="b.1KI.11.5" type="verse">וילך שלמה אחרי עשתרת אלהי צדנים ואחרי מלכם שקץ עמנים׃</seg>
          <seg id="b.1KI.11.6" type="verse">ויעש שלמה הרע בעיני יהוה ולא מלא אחרי יהוה כדוד אביו׃ ס</seg>
          <seg id="b.1KI.11.7" type="verse">אז יבנה שלמה במה לכמוש שקץ מואב בהר אשר על־פני ירושלם ולמלך שקץ בני עמון׃</seg>
          <seg id="b.1KI.11.8" type="verse">וכן עשה לכל־נשיו הנכריות מקטירות ומזבחות לאלהיהן׃</seg>
          <seg id="b.1KI.11.9" type="verse">ויתאנף יהוה בשלמה כי־נטה לבבו מעם יהוה אלהי ישראל הנראה אליו פעמים׃</seg>
          <seg id="b.1KI.11.10" type="verse">וצוה אליו על־הדבר הזה לבלתי־לכת אחרי אלהים אחרים ולא שמר את אשר־צוה יהוה׃ ף</seg>
          <seg id="b.1KI.11.11" type="verse">ויאמר יהוה לשלמה יען אשר היתה־זאת עמך ולא שמרת בריתי וחקתי אשר צויתי עליך קרע אקרע את־הממלכה מעליך ונתתיה לעבדך׃</seg>
          <seg id="b.1KI.11.12" type="verse">אך־בימיך לא אעשנה למען דוד אביך מיד בנך אקרענה׃</seg>
          <seg id="b.1KI.11.13" type="verse">רק את־כל־הממלכה לא אקרע שבט אחד אתן לבנך למען דוד עבדי ולמען ירושלם אשר בחרתי׃</seg>
          <seg id="b.1KI.11.14" type="verse">ויקם יהוה שטן לשלמה את הדד האדמי מזרע המלך הוא באדום׃</seg>
          <seg id="b.1KI.11.15" type="verse">ויהי בהיות דוד את־אדום בעלות יואב שר הצבא לקבר את־החללים ויך כל־זכר באדום׃</seg>
          <seg id="b.1KI.11.16" type="verse">כי ששת חדשים ישב־שם יואב וכל־ישראל עד־הכרית כל־זכר באדום׃</seg>
          <seg id="b.1KI.11.17" type="verse">ויברח אדד הוא ואנשים אדמיים מעבדי אביו אתו לבוא מצרים והדד נער קטן׃</seg>
          <seg id="b.1KI.11.18" type="verse">ויקמו ממדין ויבאו פארן ויקחו אנשים עםם מפארן ויבאו מצרים אל־פרעה מלך־מצרים ויתן־לו בית ולחם אמר לו וארץ נתן לו׃</seg>
          <seg id="b.1KI.11.19" type="verse">וימצא הדד חן בעיני פרעה מאד ויתן־לו אשה את־אחות אשתו אחות תחפניס הגבירה׃</seg>
          <seg id="b.1KI.11.20" type="verse">ותלד לו אחות תחפניס את גנבת בנו ותגמלהו תחפנס בתוך בית פרעה ויהי גנבת בית פרעה בתוך בני פרעה׃</seg>
          <seg id="b.1KI.11.21" type="verse">והדד שמע במצרים כי־שכב דוד עם־אבתיו וכי־מת יואב שר־הצבא ויאמר הדד אל־פרעה שלחני ואלך אל־ארצי׃</seg>
          <seg id="b.1KI.11.22" type="verse">ויאמר לו פרעה כי מה־אתה חסר עמי והנך מבקש ללכת אל־ארצך ויאמר לא כי שלח תשלחני׃</seg>
          <seg id="b.1KI.11.23" type="verse">ויקם אלהים לו שטן את־רזון בן־אלידע אשר ברח מאת הדדעזר מלך־צובה אדניו׃</seg>
          <seg id="b.1KI.11.24" type="verse">ויקבץ עליו אנשים ויהי שר־גדוד בהרג דוד אתם וילכו דמשק וישבו בה וימלכו בדמשק׃</seg>
          <seg id="b.1KI.11.25" type="verse">ויהי שטן לישראל כל־ימי שלמה ואת־הרעה אשר הדד ויקץ בישראל וימלך על־ארם׃ ף</seg>
          <seg id="b.1KI.11.26" type="verse">וירבעם בן־נבט אפרתי מן־הצרדה ושם אמו צרועה אשה אלמנה עבד לשלמה וירם יד במלך׃</seg>
          <seg id="b.1KI.11.27" type="verse">וזה הדבר אשר־הרים יד במלך שלמה בנה את־המלוא סגר את־פרץ עיר דוד אביו׃</seg>
          <seg id="b.1KI.11.28" type="verse">והאיש ירבעם גבור חיל וירא שלמה את־הנער כי־עשה מלאכה הוא ויפקד אתו לכל־סבל בית יוסף׃ ס</seg>
          <seg id="b.1KI.11.29" type="verse">ויהי בעת ההיא וירבעם יצא מירושלם וימצא אתו אחיה השילני הנביא בדרך והוא מתכסה בשלמה חדשה ושניהם לבדם בשדה׃</seg>
          <seg id="b.1KI.11.30" type="verse">ויתפש אחיה בשלמה החדשה אשר עליו ויקרעה שנים עשר קרעים׃</seg>
          <seg id="b.1KI.11.31" type="verse">ויאמר לירבעם קח־לך עשרה קרעים כי כה אמר יהוה אלהי ישראל הנני קרע את־הממלכה מיד שלמה ונתתי לך את עשרה השבטים׃</seg>
          <seg id="b.1KI.11.32" type="verse">והשבט האחד יהיה־לו למען עבדי דוד ולמען ירושלם העיר אשר בחרתי בה מכל שבטי ישראל׃</seg>
          <seg id="b.1KI.11.33" type="verse">יען אשר עזבוני וישתחוו לעשתרת אלהי צדנין לכמוש אלהי מואב ולמלכם אלהי בני־עמון ולא־הלכו בדרכי לעשות הישר בעיני וחקתי ומשפטי כדוד אביו׃</seg>
          <seg id="b.1KI.11.34" type="verse">ולא־אקח את־כל־הממלכה מידו כי נשיא אשתנו כל ימי חייו למען דוד עבדי אשר בחרתי אתו אשר שמר מצותי וחקתי׃</seg>
          <seg id="b.1KI.11.35" type="verse">ולקחתי המלוכה מיד בנו ונתתיה לך את עשרת השבטים׃</seg>
          <seg id="b.1KI.11.36" type="verse">ולבנו אתן שבט־אחד למען היות־ניר לדויד־עבדי כל־הימים לפני בירושלם העיר אשר בחרתי לי לשום שמי שם׃</seg>
          <seg id="b.1KI.11.37" type="verse">ואתך אקח ומלכת בכל אשר־תאוה נפשך והיית מלך על־ישראל׃</seg>
          <seg id="b.1KI.11.38" type="verse">והיה אם־תשמע את־כל־אשר אצוך והלכת בדרכי ועשית הישר בעיני לשמור חקותי ומצותי כאשר עשה דוד עבדי והייתי עמך ובניתי לך בית־נאמן כאשר בניתי לדוד ונתתי לך את־ישראל׃</seg>
          <seg id="b.1KI.11.39" type="verse">ואענה את־זרע דוד למען זאת אך לא כל־הימים׃ ס</seg>
          <seg id="b.1KI.11.40" type="verse">ויבקש שלמה להמית את־ירבעם ויקם ירבעם ויברח מצרים אל־שישק מלך־מצרים ויהי במצרים עד־מות שלמה׃</seg>
          <seg id="b.1KI.11.41" type="verse">ויתר דברי שלמה וכל־אשר עשה וחכמתו הלוא־הם כתבים על־ספר דברי שלמה׃</seg>
          <seg id="b.1KI.11.42" type="verse">והימים אשר מלך שלמה בירושלם על־כל־ישראל ארבעים שנה׃</seg>
          <seg id="b.1KI.11.43" type="verse">וישכב שלמה עם־אבתיו ויקבר בעיר דוד אביו וימלך רחבעם בנו תחתיו׃ ס</seg>
        </div>
        <div id="b.1KI.12" type="chapter">
          <seg id="b.1KI.12.1" type="verse">וילך רחבעם שכם כי שכם בא כל־ישראל להמליך אתו׃</seg>
          <seg id="b.1KI.12.2" type="verse">ויהי כשמע ירבעם בן־נבט והוא עודנו במצרים אשר ברח מפני המלך שלמה וישב ירבעם במצרים׃</seg>
          <seg id="b.1KI.12.3" type="verse">וישלחו ויקראו־לו [כ= ויבאו] [ק= ויבא] ירבעם וכל־קהל ישראל וידברו אל־רחבעם לאמר׃</seg>
          <seg id="b.1KI.12.4" type="verse">אביך הקשה את־עלנו ואתה עתה הקל מעבדת אביך הקשה ומעלו הכבד אשר־נתן עלינו ונעבדך׃</seg>
          <seg id="b.1KI.12.5" type="verse">ויאמר אליהם לכו עד שלשה ימים ושובו אלי וילכו העם׃</seg>
          <seg id="b.1KI.12.6" type="verse">ויועץ המלך רחבעם את־הזקנים אשר־היו עמדים את־פני שלמה אביו בהיתו חי לאמר איך אתם נועצים להשיב את־העם־הזה דבר׃</seg>
          <seg id="b.1KI.12.7" type="verse">[כ= וידבר] [ק= וידברו] אליו לאמר אם־היום תהיה־עבד לעם הזה ועבדתם ועניתם ודברת אליהם דברים טובים והיו לך עבדים כל־הימים׃</seg>
          <seg id="b.1KI.12.8" type="verse">ויעזב את־עצת הזקנים אשר יעצהו ויועץ את־הילדים אשר גדלו אתו אשר העמדים לפניו׃</seg>
          <seg id="b.1KI.12.9" type="verse">ויאמר אליהם מה אתם נועצים ונשיב דבר את־העם הזה אשר דברו אלי לאמר הקל מן־העל אשר־נתן אביך עלינו׃</seg>
          <seg id="b.1KI.12.10" type="verse">וידברו אליו הילדים אשר גדלו אתו לאמר כה־תאמר לעם הזה אשר דברו אליך לאמר אביך הכביד את־עלנו ואתה הקל מעלינו כה תדבר אליהם קטני עבה ממתני אבי׃</seg>
          <seg id="b.1KI.12.11" type="verse">ועתה אבי העמיס עליכם על כבד ואני אוסיף על־עלכם אבי יסר אתכם בשוטים ואני איסר אתכם בעקרבים׃</seg>
          <seg id="b.1KI.12.12" type="verse">[כ= ויבו] [ק= ויבוא] ירבעם וכל־העם אל־רחבעם ביום השלישי כאשר דבר המלך לאמר שובו אלי ביום השלישי׃</seg>
          <seg id="b.1KI.12.13" type="verse">ויען המלך את־העם קשה ויעזב את־עצת הזקנים אשר יעצהו׃</seg>
          <seg id="b.1KI.12.14" type="verse">וידבר אליהם כעצת הילדים לאמר אבי הכביד את־עלכם ואני אסיף על־עלכם אבי יסר אתכם בשוטים ואני איסר אתכם בעקרבים׃</seg>
          <seg id="b.1KI.12.15" type="verse">ולא־שמע המלך אל־העם כי־היתה סבה מעם יהוה למען הקים את־דברו אשר דבר יהוה ביד אחיה השילני אל־ירבעם בן־נבט׃</seg>
          <seg id="b.1KI.12.16" type="verse">וירא כל־ישראל כי לא־שמע המלך אליהם וישבו העם את־המלך דבר לאמר מה־לנו חלק בדוד ולא־נחלה בבן־ישי לאהליך ישראל עתה ראה ביתך דוד וילך ישראל לאהליו׃</seg>
          <seg id="b.1KI.12.17" type="verse">ובני ישראל הישבים בערי יהודה וימלך עליהם רחבעם׃ ף</seg>
          <seg id="b.1KI.12.18" type="verse">וישלח המלך רחבעם את־אדרם אשר על־המס וירגמו כל־ישראל בו אבן וימת והמלך רחבעם התאמץ לעלות במרכבה לנוס ירושלם׃</seg>
          <seg id="b.1KI.12.19" type="verse">ויפשעו ישראל בבית דוד עד היום הזה׃ ס</seg>
          <seg id="b.1KI.12.20" type="verse">ויהי כשמע כל־ישראל כי־שב ירבעם וישלחו ויקראו אתו אל־העדה וימליכו אתו על־כל־ישראל לא היה אחרי בית־דוד זולתי שבט־יהודה לבדו׃</seg>
          <seg id="b.1KI.12.21" type="verse">[כ= ויבאו] [ק= ויבא] רחבעם ירושלם ויקהל את־כל־בית יהודה ואת־שבט בנימן מאה ושמנים אלף בחור עשה מלחמה להלחם עם־בית ישראל להשיב את־המלוכה לרחבעם בן־שלמה׃ ף</seg>
          <seg id="b.1KI.12.22" type="verse">ויהי דבר האלהים אל־שמעיה איש־האלהים לאמר׃</seg>
          <seg id="b.1KI.12.23" type="verse">אמר אל־רחבעם בן־שלמה מלך יהודה ואל־כל־בית יהודה ובנימין ויתר העם לאמר׃</seg>
          <seg id="b.1KI.12.24" type="verse">כה אמר יהוה לא־תעלו ולא־תלחמון עם־אחיכם בני־ישראל שובו איש לביתו כי מאתי נהיה הדבר הזה וישמעו את־דבר יהוה וישבו ללכת כדבר יהוה׃ ס</seg>
          <seg id="b.1KI.12.25" type="verse">ויבן ירבעם את־שכם בהר אפרים וישב בה ויצא משם ויבן את־פנואל׃</seg>
          <seg id="b.1KI.12.26" type="verse">ויאמר ירבעם בלבו עתה תשוב הממלכה לבית דוד׃</seg>
          <seg id="b.1KI.12.27" type="verse">אם־יעלה העם הזה לעשות זבחים בבית־יהוה בירושלם ושב לב העם הזה אל־אדניהם אל־רחבעם מלך יהודה והרגני ושבו אל־רחבעם מלך־יהודה׃</seg>
          <seg id="b.1KI.12.28" type="verse">ויועץ המלך ויעש שני עגלי זהב ויאמר אלהם רב־לכם מעלות ירושלם הנה אלהיך ישראל אשר העלוך מארץ מצרים׃</seg>
          <seg id="b.1KI.12.29" type="verse">וישם את־האחד בבית־אל ואת־האחד נתן בדן׃</seg>
          <seg id="b.1KI.12.30" type="verse">ויהי הדבר הזה לחטאת וילכו העם לפני האחד עד־דן׃</seg>
          <seg id="b.1KI.12.31" type="verse">ויעש את־בית במות ויעש כהנים מקצות העם אשר לא־היו מבני לוי׃</seg>
          <seg id="b.1KI.12.32" type="verse">ויעש ירבעם חג בחדש השמיני בחמשה־עשר יום לחדש כחג אשר ביהודה ויעל על־המזבח כן עשה בבית־אל לזבח לעגלים אשר־עשה והעמיד בבית אל את־כהני הבמות אשר עשה׃</seg>
          <seg id="b.1KI.12.33" type="verse">ויעל על־המזבח אשר־עשה בבית־אל בחמשה עשר יום בחדש השמיני בחדש אשר־בדא [כ= מלבד] [ק= מלבו] ויעש חג לבני ישראל ויעל על־המזבח להקטיר׃ ף</seg>
        </div>
        <div id="b.1KI.13" type="chapter">
          <seg id="b.1KI.13.1" type="verse">והנה איש אלהים בא מיהודה בדבר יהוה אל־בית־אל וירבעם עמד על־המזבח להקטיר׃</seg>
          <seg id="b.1KI.13.2" type="verse">ויקרא על־המזבח בדבר יהוה ויאמר מזבח מזבח כה אמר יהוה הנה־בן נולד לבית־דוד יאשיהו שמו וזבח עליך את־כהני הבמות המקטרים עליך ועצמות אדם ישרפו עליך׃</seg>
          <seg id="b.1KI.13.3" type="verse">ונתן ביום ההוא מופת לאמר זה המופת אשר דבר יהוה הנה המזבח נקרע ונשפך הדשן אשר־עליו׃</seg>
          <seg id="b.1KI.13.4" type="verse">ויהי כשמע המלך את־דבר איש־האלהים אשר קרא על־המזבח בבית־אל וישלח ירבעם את־ידו מעל המזבח לאמר תפשהו ותיבש ידו אשר שלח עליו ולא יכל להשיבה אליו׃</seg>
          <seg id="b.1KI.13.5" type="verse">והמזבח נקרע וישפך הדשן מן־המזבח כמופת אשר נתן איש האלהים בדבר יהוה׃</seg>
          <seg id="b.1KI.13.6" type="verse">ויען המלך ויאמר אל־איש האלהים חל־נא את־פני יהוה אלהיך והתפלל בעדי ותשב ידי אלי ויחל איש־האלהים את־פני יהוה ותשב יד־המלך אליו ותהי כבראשנה׃</seg>
          <seg id="b.1KI.13.7" type="verse">וידבר המלך אל־איש האלהים באה־אתי הביתה וסעדה ואתנה לך מתת׃</seg>
          <seg id="b.1KI.13.8" type="verse">ויאמר איש־האלהים אל־המלך אם־תתן־לי את־חצי ביתך לא אבא עמך ולא־אכל לחם ולא אשתה־מים במקום הזה׃</seg>
          <seg id="b.1KI.13.9" type="verse">כי־כן צוה אתי בדבר יהוה לאמר לא־תאכל לחם ולא תשתה־מים ולא תשוב בדרך אשר הלכת׃</seg>
          <seg id="b.1KI.13.10" type="verse">וילך בדרך אחר ולא־שב בדרך אשר בא בה אל־בית־אל׃ ף</seg>
          <seg id="b.1KI.13.11" type="verse">ונביא אחד זקן ישב בבית־אל ויבוא בנו ויספר־לו את־כל־המעשה אשר־עשה איש־האלהים היום בבית־אל את־הדברים אשר דבר אל־המלך ויספרום לאביהם׃</seg>
          <seg id="b.1KI.13.12" type="verse">וידבר אלהם אביהם אי־זה הדרך הלך ויראו בניו את־הדרך אשר הלך איש האלהים אשר־בא מיהודה׃</seg>
          <seg id="b.1KI.13.13" type="verse">ויאמר אל־בניו חבשו־לי החמור ויחבשו־לו החמור וירכב עליו׃</seg>
          <seg id="b.1KI.13.14" type="verse">וילך אחרי איש האלהים וימצאהו ישב תחת האלה ויאמר אליו האתה איש־האלהים אשר־באת מיהודה ויאמר אני׃</seg>
          <seg id="b.1KI.13.15" type="verse">ויאמר אליו לך אתי הביתה ואכל לחם׃</seg>
          <seg id="b.1KI.13.16" type="verse">ויאמר לא אוכל לשוב אתך ולבוא אתך ולא־אכל לחם ולא־אשתה אתך מים במקום הזה׃</seg>
          <seg id="b.1KI.13.17" type="verse">כי־דבר אלי בדבר יהוה לא־תאכל לחם ולא־תשתה שם מים לא־תשוב ללכת בדרך אשר־הלכת בה׃</seg>
          <seg id="b.1KI.13.18" type="verse">ויאמר לו גם־אני נביא כמוך ומלאך דבר אלי בדבר יהוה לאמר השבהו אתך אל־ביתך ויאכל לחם וישת מים כחש לו׃</seg>
          <seg id="b.1KI.13.19" type="verse">וישב אתו ויאכל לחם בביתו וישת מים׃</seg>
          <seg id="b.1KI.13.20" type="verse">ויהי הם ישבים אל־השלחן ף ויהי דבר־יהוה אל־הנביא אשר השיבו׃</seg>
          <seg id="b.1KI.13.21" type="verse">ויקרא אל־איש האלהים אשר־בא מיהודה לאמר כה אמר יהוה יען כי מרית פי יהוה ולא שמרת את־המצוה אשר צוך יהוה אלהיך׃</seg>
          <seg id="b.1KI.13.22" type="verse">ותשב ותאכל לחם ותשת מים במקום אשר דבר אליך אל־תאכל לחם ואל־תשת מים לא־תבוא נבלתך אל־קבר אבתיך׃</seg>
          <seg id="b.1KI.13.23" type="verse">ויהי אחרי אכלו לחם ואחרי שתותו ויחבש־לו החמור לנביא אשר השיבו׃</seg>
          <seg id="b.1KI.13.24" type="verse">וילך וימצאהו אריה בדרך וימיתהו ותהי נבלתו משלכת בדרך והחמור עמד אצלה והאריה עמד אצל הנבלה׃</seg>
          <seg id="b.1KI.13.25" type="verse">והנה אנשים עברים ויראו את־הנבלה משלכת בדרך ואת־האריה עמד אצל הנבלה ויבאו וידברו בעיר אשר הנביא הזקן ישב בה׃</seg>
          <seg id="b.1KI.13.26" type="verse">וישמע הנביא אשר השיבו מן־הדרך ויאמר איש האלהים הוא אשר מרה את־פי יהוה ויתנהו יהוה לאריה וישברהו וימתהו כדבר יהוה אשר דבר־לו׃</seg>
          <seg id="b.1KI.13.27" type="verse">וידבר אל־בניו לאמר חבשו־לי את־החמור ויחבשו׃</seg>
          <seg id="b.1KI.13.28" type="verse">וילך וימצא את־נבלתו משלכת בדרך וחמור והאריה עמדים אצל הנבלה לא־אכל האריה את־הנבלה ולא שבר את־החמור׃</seg>
          <seg id="b.1KI.13.29" type="verse">וישא הנביא את־נבלת איש־האלהים וינחהו אל־החמור וישיבהו ויבא אל־עיר הנביא הזקן לספד ולקברו׃</seg>
          <seg id="b.1KI.13.30" type="verse">וינח את־נבלתו בקברו ויספדו עליו הוי אחי׃</seg>
          <seg id="b.1KI.13.31" type="verse">ויהי אחרי קברו אתו ויאמר אל־בניו לאמר במותי וקברתם אתי בקבר אשר איש האלהים קבור בו אצל עצמתיו הניחו את־עצמתי׃</seg>
          <seg id="b.1KI.13.32" type="verse">כי היה יהיה הדבר אשר קרא בדבר יהוה על־המזבח אשר בבית־אל ועל כל־בתי הבמות אשר בערי שמרון׃ ף</seg>
          <seg id="b.1KI.13.33" type="verse">אחר הדבר הזה לא־שב ירבעם מדרכו הרעה וישב ויעש מקצות העם כהני במות החפץ ימלא את־ידו ויהי כהני במות׃</seg>
          <seg id="b.1KI.13.34" type="verse">ויהי בדבר הזה לחטאת בית ירבעם ולהכחיד ולהשמיד מעל פני האדמה׃ ף</seg>
        </div>
        <div id="b.1KI.14" type="chapter">
          <seg id="b.1KI.14.1" type="verse">בעת ההיא חלה אביה בן־ירבעם׃</seg>
          <seg id="b.1KI.14.2" type="verse">ויאמר ירבעם לאשתו קומי נא והשתנית ולא ידעו כי־[כ= אתי] [ק= את] אשת ירבעם והלכת שלה הנה־שם אחיה הנביא הוא־דבר עלי למלך על־העם הזה׃</seg>
          <seg id="b.1KI.14.3" type="verse">ולקחת בידך עשרה לחם ונקדים ובקבק דבש ובאת אליו הוא יגיד לך מה־יהיה לנער׃</seg>
          <seg id="b.1KI.14.4" type="verse">ותעש כן אשת ירבעם ותקם ותלך שלה ותבא בית אחיה ואחיהו לא־יכל לראות כי קמו עיניו משיבו׃ ס</seg>
          <seg id="b.1KI.14.5" type="verse">ויהוה אמר אל־אחיהו הנה אשת ירבעם באה לדרש דבר מעמך אל־בנה כי־חלה הוא כזה וכזה תדבר אליה ויהי כבאה והיא מתנכרה׃</seg>
          <seg id="b.1KI.14.6" type="verse">ויהי כשמע אחיהו את־קול רגליה באה בפתח ויאמר באי אשת ירבעם למה זה את מתנכרה ואנכי שלוח אליך קשה׃</seg>
          <seg id="b.1KI.14.7" type="verse">לכי אמרי לירבעם כה־אמר יהוה אלהי ישראל יען אשר הרימתיך מתוך העם ואתנך נגיד על עמי ישראל׃</seg>
          <seg id="b.1KI.14.8" type="verse">ואקרע את־הממלכה מבית דוד ואתנה לך ולא־היית כעבדי דוד אשר שמר מצותי ואשר־הלך אחרי בכל־לבבו לעשות רק הישר בעיני׃</seg>
          <seg id="b.1KI.14.9" type="verse">ותרע לעשות מכל אשר־היו לפניך ותלך ותעשה־לך אלהים אחרים ומסכות להכעיסני ואתי השלכת אחרי גוך׃ ס</seg>
          <seg id="b.1KI.14.10" type="verse">לכן הנני מביא רעה אל־בית ירבעם והכרתי לירבעם משתין בקיר עצור ועזוב בישראל ובערתי אחרי בית־ירבעם כאשר יבער הגלל עד־תמו׃</seg>
          <seg id="b.1KI.14.11" type="verse">המת לירבעם בעיר יאכלו הכלבים והמת בשדה יאכלו עוף השמים כי יהוה דבר׃</seg>
          <seg id="b.1KI.14.12" type="verse">ואת קומי לכי לביתך בבאה רגליך העירה ומת הילד׃</seg>
          <seg id="b.1KI.14.13" type="verse">וספדו־לו כל־ישראל וקברו אתו כי־זה לבדו יבא לירבעם אל־קבר יען נמצא־בו דבר טוב אל־יהוה אלהי ישראל בבית ירבעם׃</seg>
          <seg id="b.1KI.14.14" type="verse">והקים יהוה לו מלך על־ישראל אשר יכרית את־בית ירבעם זה היום ומה גם־עתה׃</seg>
          <seg id="b.1KI.14.15" type="verse">והכה יהוה את־ישראל כאשר ינוד הקנה במים ונתש את־ישראל מעל האדמה הטובה הזאת אשר נתן לאבותיהם וזרם מעבר לנהר יען אשר עשו את־אשריהם מכעיסים את־יהוה׃</seg>
          <seg id="b.1KI.14.16" type="verse">ויתן את־ישראל בגלל חטאות ירבעם אשר חטא ואשר החטיא את־ישראל׃</seg>
          <seg id="b.1KI.14.17" type="verse">ותקם אשת ירבעם ותלך ותבא תרצתה היא באה בסף־הבית והנער מת׃</seg>
          <seg id="b.1KI.14.18" type="verse">ויקברו אתו ויספדו־לו כל־ישראל כדבר יהוה אשר דבר ביד־עבדו אחיהו הנביא׃</seg>
          <seg id="b.1KI.14.19" type="verse">ויתר דברי ירבעם אשר נלחם ואשר מלך הנם כתובים על־ספר דברי הימים למלכי ישראל׃</seg>
          <seg id="b.1KI.14.20" type="verse">והימים אשר מלך ירבעם עשרים ושתים שנה וישכב עם־אבתיו וימלך נדב בנו תחתיו׃ ף</seg>
          <seg id="b.1KI.14.21" type="verse">ורחבעם בן־שלמה מלך ביהודה בן־ארבעים ואחת שנה רחבעם במלכו ושבע עשרה שנה מלך בירושלם העיר אשר־בחר יהוה לשום את־שמו שם מכל שבטי ישראל ושם אמו נעמה העמנית׃</seg>
          <seg id="b.1KI.14.22" type="verse">ויעש יהודה הרע בעיני יהוה ויקנאו אתו מכל אשר עשו אבתם בחטאתם אשר חטאו׃</seg>
          <seg id="b.1KI.14.23" type="verse">ויבנו גם־המה להם במות ומצבות ואשרים על כל־גבעה גבהה ותחת כל־עץ רעןן׃</seg>
          <seg id="b.1KI.14.24" type="verse">וגם־קדש היה בארץ עשו ככל התועבת הגוים אשר הוריש יהוה מפני בני ישראל׃ ף</seg>
          <seg id="b.1KI.14.25" type="verse">ויהי בשנה החמישית למלך רחבעם עלה [כ= שושק] [ק= שישק] מלך־מצרים על־ירושלם׃</seg>
          <seg id="b.1KI.14.26" type="verse">ויקח את־אצרות בית־יהוה ואת־אוצרות בית המלך ואת־הכל לקח ויקח את־כל־מגני הזהב אשר עשה שלמה׃</seg>
          <seg id="b.1KI.14.27" type="verse">ויעש המלך רחבעם תחתם מגני נחשת והפקיד על־יד שרי הרצים השמרים פתח בית המלך׃</seg>
          <seg id="b.1KI.14.28" type="verse">ויהי מדי־בא המלך בית יהוה ישאום הרצים והשיבום אל־תא הרצים׃</seg>
          <seg id="b.1KI.14.29" type="verse">ויתר דברי רחבעם וכל־אשר עשה הלא־המה כתובים על־ספר דברי הימים למלכי יהודה׃</seg>
          <seg id="b.1KI.14.30" type="verse">ומלחמה היתה בין־רחבעם ובין ירבעם כל־הימים׃</seg>
          <seg id="b.1KI.14.31" type="verse">וישכב רחבעם עם־אבתיו ויקבר עם־אבתיו בעיר דוד ושם אמו נעמה העמנית וימלך אבים בנו תחתיו׃ ף</seg>
        </div>
        <div id="b.1KI.15" type="chapter">
          <seg id="b.1KI.15.1" type="verse">ובשנת שמנה עשרה למלך ירבעם בן־נבט מלך אבים על־יהודה׃</seg>
          <seg id="b.1KI.15.2" type="verse">שלש שנים מלך בירושלם ושם אמו מעכה בת־אבישלום׃</seg>
          <seg id="b.1KI.15.3" type="verse">וילך בכל־חטאות אביו אשר־עשה לפניו ולא־היה לבבו שלם עם־יהוה אלהיו כלבב דוד אביו׃</seg>
          <seg id="b.1KI.15.4" type="verse">כי למען דוד נתן יהוה אלהיו לו ניר בירושלם להקים את־בנו אחריו ולהעמיד את־ירושלם׃</seg>
          <seg id="b.1KI.15.5" type="verse">אשר עשה דוד את־הישר בעיני יהוה ולא־סר מכל אשר־צוהו כל ימי חייו רק בדבר אוריה החתי׃</seg>
          <seg id="b.1KI.15.6" type="verse">ומלחמה היתה בין־רחבעם ובין ירבעם כל־ימי חייו׃</seg>
          <seg id="b.1KI.15.7" type="verse">ויתר דברי אבים וכל־אשר עשה הלוא־הם כתובים על־ספר דברי הימים למלכי יהודה ומלחמה היתה בין אבים ובין ירבעם׃</seg>
          <seg id="b.1KI.15.8" type="verse">וישכב אבים עם־אבתיו ויקברו אתו בעיר דוד וימלך אסא בנו תחתיו׃ ף</seg>
          <seg id="b.1KI.15.9" type="verse">ובשנת עשרים לירבעם מלך ישראל מלך אסא מלך יהודה׃</seg>
          <seg id="b.1KI.15.10" type="verse">וארבעים ואחת שנה מלך בירושלם ושם אמו מעכה בת־אבישלום׃</seg>
          <seg id="b.1KI.15.11" type="verse">ויעש אסא הישר בעיני יהוה כדוד אביו׃</seg>
          <seg id="b.1KI.15.12" type="verse">ויעבר הקדשים מן־הארץ ויסר את־כל־הגללים אשר עשו אבתיו׃</seg>
          <seg id="b.1KI.15.13" type="verse">וגם את־מעכה אמו ויסרה מגבירה אשר־עשתה מפלצת לאשרה ויכרת אסא את־מפלצתה וישרף בנחל קדרון׃</seg>
          <seg id="b.1KI.15.14" type="verse">והבמות לא־סרו רק לבב־אסא היה שלם עם־יהוה כל־ימיו׃</seg>
          <seg id="b.1KI.15.15" type="verse">ויבא את־קדשי אביו [כ= וקדשו] [ק= וקדשי] בית יהוה כסף וזהב וכלים׃</seg>
          <seg id="b.1KI.15.16" type="verse">ומלחמה היתה בין אסא ובין בעשא מלך־ישראל כל־ימיהם׃</seg>
          <seg id="b.1KI.15.17" type="verse">ויעל בעשא מלך־ישראל על־יהודה ויבן את־הרמה לבלתי תת יצא ובא לאסא מלך יהודה׃</seg>
          <seg id="b.1KI.15.18" type="verse">ויקח אסא את־כל־הכסף והזהב הנותרים באוצרות בית־יהוה ואת־אוצרות בית [כ= מלך] [ק= המלך] ויתנם ביד־עבדיו וישלחם המלך אסא אל־בן־הדד בן־טברמן בן־חזיון מלך ארם הישב בדמשק לאמר׃</seg>
          <seg id="b.1KI.15.19" type="verse">ברית ביני ובינך בין אבי ובין אביך הנה שלחתי לך שחד כסף וזהב לך הפרה את־בריתך את־בעשא מלך־ישראל ויעלה מעלי׃</seg>
          <seg id="b.1KI.15.20" type="verse">וישמע בן־הדד אל־המלך אסא וישלח את־שרי החילים אשר־לו על־ערי ישראל ויך את־עיון ואת־דן ואת אבל בית־מעכה ואת כל־כנרות על כל־ארץ נפתלי׃</seg>
          <seg id="b.1KI.15.21" type="verse">ויהי כשמע בעשא ויחדל מבנות את־הרמה וישב בתרצה׃</seg>
          <seg id="b.1KI.15.22" type="verse">והמלך אסא השמיע את־כל־יהודה אין נקי וישאו את־אבני הרמה ואת־עציה אשר בנה בעשא ויבן בם המלך אסא את־גבע בנימן ואת־המצפה׃</seg>
          <seg id="b.1KI.15.23" type="verse">ויתר כל־דברי־אסא וכל־גבורתו וכל־אשר עשה והערים אשר בנה הלא־המה כתובים על־ספר דברי הימים למלכי יהודה רק לעת זקנתו חלה את־רגליו׃</seg>
          <seg id="b.1KI.15.24" type="verse">וישכב אסא עם־אבתיו ויקבר עם־אבתיו בעיר דוד אביו וימלך יהושפט בנו תחתיו׃ ף</seg>
          <seg id="b.1KI.15.25" type="verse">ונדב בן־ירבעם מלך על־ישראל בשנת שתים לאסא מלך יהודה וימלך על־ישראל שנתים׃</seg>
          <seg id="b.1KI.15.26" type="verse">ויעש הרע בעיני יהוה וילך בדרך אביו ובחטאתו אשר החטיא את־ישראל׃</seg>
          <seg id="b.1KI.15.27" type="verse">ויקשר עליו בעשא בן־אחיה לבית יששכר ויכהו בעשא בגבתון אשר לפלשתים ונדב וכל־ישראל צרים על־גבתון׃</seg>
          <seg id="b.1KI.15.28" type="verse">וימתהו בעשא בשנת שלש לאסא מלך יהודה וימלך תחתיו׃</seg>
          <seg id="b.1KI.15.29" type="verse">ויהי כמלכו הכה את־כל־בית ירבעם לא־השאיר כל־נשמה לירבעם עד־השמדו כדבר יהוה אשר דבר ביד־עבדו אחיה השילני׃</seg>
          <seg id="b.1KI.15.30" type="verse">על־חטאות ירבעם אשר חטא ואשר החטיא את־ישראל בכעסו אשר הכעיס את־יהוה אלהי ישראל׃</seg>
          <seg id="b.1KI.15.31" type="verse">ויתר דברי נדב וכל־אשר עשה הלא־הם כתובים על־ספר דברי הימים למלכי ישראל׃</seg>
          <seg id="b.1KI.15.32" type="verse">ומלחמה היתה בין אסא ובין בעשא מלך־ישראל כל־ימיהם׃ ף</seg>
          <seg id="b.1KI.15.33" type="verse">בשנת שלש לאסא מלך יהודה מלך בעשא בן־אחיה על־כל־ישראל בתרצה עשרים וארבע שנה׃</seg>
          <seg id="b.1KI.15.34" type="verse">ויעש הרע בעיני יהוה וילך בדרך ירבעם ובחטאתו אשר החטיא את־ישראל׃ ס</seg>
        </div>
        <div id="b.1KI.16" type="chapter">
          <seg id="b.1KI.16.1" type="verse">ויהי דבר־יהוה אל־יהוא בן־חנני על־בעשא לאמר׃</seg>
          <seg id="b.1KI.16.2" type="verse">יען אשר הרימתיך מן־העפר ואתנך נגיד על עמי ישראל ותלך בדרך ירבעם ותחטא את־עמי ישראל להכעיסני בחטאתם׃</seg>
          <seg id="b.1KI.16.3" type="verse">הנני מבעיר אחרי בעשא ואחרי ביתו ונתתי את־ביתך כבית ירבעם בן־נבט׃</seg>
          <seg id="b.1KI.16.4" type="verse">המת לבעשא בעיר יאכלו הכלבים והמת לו בשדה יאכלו עוף השמים׃</seg>
          <seg id="b.1KI.16.5" type="verse">ויתר דברי בעשא ואשר עשה וגבורתו הלא־הם כתובים על־ספר דברי הימים למלכי ישראל׃</seg>
          <seg id="b.1KI.16.6" type="verse">וישכב בעשא עם־אבתיו ויקבר בתרצה וימלך אלה בנו תחתיו׃</seg>
          <seg id="b.1KI.16.7" type="verse">וגם ביד־יהוא בן־חנני הנביא דבר־יהוה היה אל־בעשא ואל־ביתו ועל כל־הרעה אשר־עשה בעיני יהוה להכעיסו במעשה ידיו להיות כבית ירבעם ועל אשר־הכה אתו׃ ף</seg>
          <seg id="b.1KI.16.8" type="verse">בשנת עשרים ושש שנה לאסא מלך יהודה מלך אלה בן־בעשא על־ישראל בתרצה שנתים׃</seg>
          <seg id="b.1KI.16.9" type="verse">ויקשר עליו עבדו זמרי שר מחצית הרכב והוא בתרצה שתה שכור בית ארצא אשר על־הבית בתרצה׃</seg>
          <seg id="b.1KI.16.10" type="verse">ויבא זמרי ויכהו וימיתהו בשנת עשרים ושבע לאסא מלך יהודה וימלך תחתיו׃</seg>
          <seg id="b.1KI.16.11" type="verse">ויהי במלכו כשבתו על־כסאו הכה את־כל־בית בעשא לא־השאיר לו משתין בקיר וגאליו ורעהו׃</seg>
          <seg id="b.1KI.16.12" type="verse">וישמד זמרי את כל־בית בעשא כדבר יהוה אשר דבר אל־בעשא ביד יהוא הנביא׃</seg>
          <seg id="b.1KI.16.13" type="verse">אל כל־חטאות בעשא וחטאות אלה בנו אשר חטאו ואשר החטיאו את־ישראל להכעיס את־יהוה אלהי ישראל בהבליהם׃</seg>
          <seg id="b.1KI.16.14" type="verse">ויתר דברי אלה וכל־אשר עשה הלוא־הם כתובים על־ספר דברי הימים למלכי ישראל׃ ף</seg>
          <seg id="b.1KI.16.15" type="verse">בשנת עשרים ושבע שנה לאסא מלך יהודה מלך זמרי שבעת ימים בתרצה והעם חנים על־גבתון אשר לפלשתים׃</seg>
          <seg id="b.1KI.16.16" type="verse">וישמע העם החנים לאמר קשר זמרי וגם הכה את־המלך וימלכו כל־ישראל את־עמרי שר־צבא על־ישראל ביום ההוא במחנה׃</seg>
          <seg id="b.1KI.16.17" type="verse">ויעלה עמרי וכל־ישראל עמו מגבתון ויצרו על־תרצה׃</seg>
          <seg id="b.1KI.16.18" type="verse">ויהי כראות זמרי כי־נלכדה העיר ויבא אל־ארמון בית־המלך וישרף עליו את־בית־מלך באש וימת׃</seg>
          <seg id="b.1KI.16.19" type="verse">על־[כ= חטאתו] [ק= חטאתיו] אשר חטא לעשות הרע בעיני יהוה ללכת בדרך ירבעם ובחטאתו אשר עשה להחטיא את־ישראל׃</seg>
          <seg id="b.1KI.16.20" type="verse">ויתר דברי זמרי וקשרו אשר קשר הלא־הם כתובים על־ספר דברי הימים למלכי ישראל׃ ף</seg>
          <seg id="b.1KI.16.21" type="verse">אז יחלק העם ישראל לחצי חצי העם היה אחרי תבני בן־גינת להמליכו והחצי אחרי עמרי׃</seg>
          <seg id="b.1KI.16.22" type="verse">ויחזק העם אשר אחרי עמרי את־העם אשר אחרי תבני בן־גינת וימת תבני וימלך עמרי׃ ף</seg>
          <seg id="b.1KI.16.23" type="verse">בשנת שלשים ואחת שנה לאסא מלך יהודה מלך עמרי על־ישראל שתים עשרה שנה בתרצה מלך שש־שנים׃</seg>
          <seg id="b.1KI.16.24" type="verse">ויקן את־ההר שמרון מאת שמר בככרים כסף ויבן את־ההר ויקרא את־שם העיר אשר בנה על שם־שמר אדני ההר שמרון׃</seg>
          <seg id="b.1KI.16.25" type="verse">ויעשה עמרי הרע בעיני יהוה וירע מכל אשר לפניו׃</seg>
          <seg id="b.1KI.16.26" type="verse">וילך בכל־דרך ירבעם בן־נבט [כ= ובחטאתיו] [ק= ובחטאתו] אשר החטיא את־ישראל להכעיס את־יהוה אלהי ישראל בהבליהם׃*</seg>
          <seg id="b.1KI.16.27" type="verse">ויתר דברי עמרי אשר עשה וגבורתו אשר עשה הלא־הם כתובים על־ספר דברי הימים למלכי ישראל׃</seg>
          <seg id="b.1KI.16.28" type="verse">וישכב עמרי עם־אבתיו ויקבר בשמרון וימלך אחאב בנו תחתיו׃ ף</seg>
          <seg id="b.1KI.16.29" type="verse">ואחאב בן־עמרי מלך על־ישראל בשנת שלשים ושמנה שנה לאסא מלך יהודה וימלך אחאב בן־עמרי על־ישראל בשמרון עשרים ושתים שנה׃</seg>
          <seg id="b.1KI.16.30" type="verse">ויעש אחאב בן־עמרי הרע בעיני יהוה מכל אשר לפניו׃</seg>
          <seg id="b.1KI.16.31" type="verse">ויהי הנקל לכתו בחטאות ירבעם בן־נבט ויקח אשה את־איזבל בת־אתבעל מלך צידנים וילך ויעבד את־הבעל וישתחו לו׃</seg>
          <seg id="b.1KI.16.32" type="verse">ויקם מזבח לבעל בית הבעל אשר בנה בשמרון׃</seg>
          <seg id="b.1KI.16.33" type="verse">ויעש אחאב את־האשרה ויוסף אחאב לעשות להכעיס את־יהוה אלהי ישראל מכל מלכי ישראל אשר היו לפניו׃</seg>
          <seg id="b.1KI.16.34" type="verse">בימיו בנה חיאל בית האלי את־יריחה באבירם בכרו יסדה [כ= ובשגיב] [ק= ובשגוב] צעירו הציב דלתיה כדבר יהוה אשר דבר ביד יהושע בן־נון׃ ס</seg>
        </div>
        <div id="b.1KI.17" type="chapter">
          <seg id="b.1KI.17.1" type="verse">ויאמר אליהו התשבי מתשבי גלעד אל־אחאב חי־יהוה אלהי ישראל אשר עמדתי לפניו אם־יהיה השנים האלה טל ומטר כי אם־לפי דברי׃ ס</seg>
          <seg id="b.1KI.17.2" type="verse">ויהי דבר־יהוה אליו לאמר׃</seg>
          <seg id="b.1KI.17.3" type="verse">לך מזה ופנית לך קדמה ונסתרת בנחל כרית אשר על־פני הירדן׃</seg>
          <seg id="b.1KI.17.4" type="verse">והיה מהנחל תשתה ואת־הערבים צויתי לכלכלך שם׃</seg>
          <seg id="b.1KI.17.5" type="verse">וילך ויעש כדבר יהוה וילך וישב בנחל כרית אשר על־פני הירדן׃</seg>
          <seg id="b.1KI.17.6" type="verse">והערבים מביאים לו לחם ובשר בבקר ולחם ובשר בערב ומן־הנחל ישתה׃</seg>
          <seg id="b.1KI.17.7" type="verse">ויהי מקץ ימים וייבש הנחל כי לא־היה גשם בארץ׃ ס</seg>
          <seg id="b.1KI.17.8" type="verse">ויהי דבר־יהוה אליו לאמר׃</seg>
          <seg id="b.1KI.17.9" type="verse">קום לך צרפתה אשר לצידון וישבת שם הנה צויתי שם אשה אלמנה לכלכלך׃</seg>
          <seg id="b.1KI.17.10" type="verse">ויקם וילך צרפתה ויבא אל־פתח העיר והנה־שם אשה אלמנה מקששת עצים ויקרא אליה ויאמר קחי־נא לי מעט־מים בכלי ואשתה׃</seg>
          <seg id="b.1KI.17.11" type="verse">ותלך לקחת ויקרא אליה ויאמר לקחי־נא לי פת־לחם בידך׃</seg>
          <seg id="b.1KI.17.12" type="verse">ותאמר חי־יהוה אלהיך אם־יש־לי מעוג כי אם־מלא כף־קמח בכד ומעט־שמן בצפחת והנני מקששת שנים עצים ובאתי ועשיתיהו לי ולבני ואכלנהו ומתנו׃</seg>
          <seg id="b.1KI.17.13" type="verse">ויאמר אליה אליהו אל־תיראי באי עשי כדברך אך עשי־לי משם עגה קטנה בראשנה והוצאת לי ולך ולבנך תעשי באחרנה׃ ס</seg>
          <seg id="b.1KI.17.14" type="verse">כי כה אמר יהוה אלהי ישראל כד הקמח לא תכלה וצפחת השמן לא תחסר עד יום [כ= תתן] [ק= תת]־יהוה גשם על־פני האדמה׃</seg>
          <seg id="b.1KI.17.15" type="verse">ותלך ותעשה כדבר אליהו ותאכל [כ= הוא] [ק= היא]־[כ= והיא] [ק= והוא] וביתה ימים׃</seg>
          <seg id="b.1KI.17.16" type="verse">כד הקמח לא כלתה וצפחת השמן לא חסר כדבר יהוה אשר דבר ביד אליהו׃ ף</seg>
          <seg id="b.1KI.17.17" type="verse">ויהי אחר הדברים האלה חלה בן־האשה בעלת הבית ויהי חליו חזק מאד עד אשר לא־נותרה־בו נשמה׃</seg>
          <seg id="b.1KI.17.18" type="verse">ותאמר אל־אליהו מה־לי ולך איש האלהים באת אלי להזכיר את־עוני ולהמית את־בני׃</seg>
          <seg id="b.1KI.17.19" type="verse">ויאמר אליה תני־לי את־בנך ויקחהו מחיקה ויעלהו אל־העליה אשר־הוא ישב שם וישכבהו על־מטתו׃</seg>
          <seg id="b.1KI.17.20" type="verse">ויקרא אל־יהוה ויאמר יהוה אלהי הגם על־האלמנה אשר־אני מתגורר עמה הרעות להמית את־בנה׃</seg>
          <seg id="b.1KI.17.21" type="verse">ויתמדד על־הילד שלש פעמים ויקרא אל־יהוה ויאמר יהוה אלהי תשב נא נפש־הילד הזה על־קרבו׃</seg>
          <seg id="b.1KI.17.22" type="verse">וישמע יהוה בקול אליהו ותשב נפש־הילד על־קרבו ויחי׃</seg>
          <seg id="b.1KI.17.23" type="verse">ויקח אליהו את־הילד וירדהו מן־העליה הביתה ויתנהו לאמו ויאמר אליהו ראי חי בנך׃</seg>
          <seg id="b.1KI.17.24" type="verse">ותאמר האשה אל־אליהו עתה זה ידעתי כי איש אלהים אתה ודבר־יהוה בפיך אמת׃ ף</seg>
        </div>
        <div id="b.1KI.18" type="chapter">
          <seg id="b.1KI.18.1" type="verse">ויהי ימים רבים ודבר־יהוה היה אל־אליהו בשנה השלישית לאמר לך הראה אל־אחאב ואתנה מטר על־פני האדמה׃</seg>
          <seg id="b.1KI.18.2" type="verse">וילך אליהו להראות אל־אחאב והרעב חזק בשמרון׃</seg>
          <seg id="b.1KI.18.3" type="verse">ויקרא אחאב אל־עבדיהו אשר על־הבית ועבדיהו היה ירא את־יהוה מאד׃</seg>
          <seg id="b.1KI.18.4" type="verse">ויהי בהכרית איזבל את נביאי יהוה ויקח עבדיהו מאה נבאים ויחביאם חמשים איש במערה וכלכלם לחם ומים׃</seg>
          <seg id="b.1KI.18.5" type="verse">ויאמר אחאב אל־עבדיהו לך בארץ אל־כל־מעיני המים ואל כל־הנחלים אולי נמצא חציר ונחיה סוס ופרד ולוא נכרית מהבהמה׃</seg>
          <seg id="b.1KI.18.6" type="verse">ויחלקו להם את־הארץ לעבר־בה אחאב הלך בדרך אחד לבדו ועבדיהו הלך בדרך־אחד לבדו׃</seg>
          <seg id="b.1KI.18.7" type="verse">ויהי עבדיהו בדרך והנה אליהו לקראתו ויכרהו ויפל על־פניו ויאמר האתה זה אדני אליהו׃</seg>
          <seg id="b.1KI.18.8" type="verse">ויאמר לו אני לך אמר לאדניך הנה אליהו׃</seg>
          <seg id="b.1KI.18.9" type="verse">ויאמר מה חטאתי כי־אתה נתן את־עבדך ביד־אחאב להמיתני׃</seg>
          <seg id="b.1KI.18.10" type="verse">חי יהוה אלהיך אם־יש־גוי וממלכה אשר לא־שלח אדני שם לבקשך ואמרו אין והשביע את־הממלכה ואת־הגוי כי לא ימצאכה׃</seg>
          <seg id="b.1KI.18.11" type="verse">ועתה אתה אמר לך אמר לאדניך הנה אליהו׃</seg>
          <seg id="b.1KI.18.12" type="verse">והיה אני אלך מאתך ורוח יהוה ישאך על אשר לא־אדע ובאתי להגיד לאחאב ולא ימצאך והרגני ועבדך ירא את־יהוה מנערי׃</seg>
          <seg id="b.1KI.18.13" type="verse">הלא־הגד לאדני את אשר־עשיתי בהרג איזבל את נביאי יהוה ואחבא מנביאי יהוה מאה איש חמשים חמשים איש במערה ואכלכלם לחם ומים׃</seg>
          <seg id="b.1KI.18.14" type="verse">ועתה אתה אמר לך אמר לאדניך הנה אליהו והרגני׃ ס</seg>
          <seg id="b.1KI.18.15" type="verse">ויאמר אליהו חי יהוה צבאות אשר עמדתי לפניו כי היום אראה אליו׃</seg>
          <seg id="b.1KI.18.16" type="verse">וילך עבדיהו לקראת אחאב ויגד־לו וילך אחאב לקראת אליהו׃</seg>
          <seg id="b.1KI.18.17" type="verse">ויהי כראות אחאב את־אליהו ויאמר אחאב אליו האתה זה עכר ישראל׃</seg>
          <seg id="b.1KI.18.18" type="verse">ויאמר לא עכרתי את־ישראל כי אם־אתה ובית אביך בעזבכם את־מצות יהוה ותלך אחרי הבעלים׃</seg>
          <seg id="b.1KI.18.19" type="verse">ועתה שלח קבץ אלי את־כל־ישראל אל־הר הכרמל ואת־נביאי הבעל ארבע מאות וחמשים ונביאי האשרה ארבע מאות אכלי שלחן איזבל׃</seg>
          <seg id="b.1KI.18.20" type="verse">וישלח אחאב בכל־בני ישראל ויקבץ את־הנביאים אל־הר הכרמל׃</seg>
          <seg id="b.1KI.18.21" type="verse">ויגש אליהו אל־כל־העם ויאמר עד־מתי אתם פסחים על־שתי הסעפים אם־יהוה האלהים לכו אחריו ואם־הבעל לכו אחריו ולא־ענו העם אתו דבר׃</seg>
          <seg id="b.1KI.18.22" type="verse">ויאמר אליהו אל־העם אני נותרתי נביא ליהוה לבדי ונביאי הבעל ארבע־מאות וחמשים איש׃</seg>
          <seg id="b.1KI.18.23" type="verse">ויתנו־לנו שנים פרים ויבחרו להם הפר האחד וינתחהו וישימו על־העצים ואש לא ישימו ואני אעשה את־הפר האחד ונתתי על־העצים ואש לא אשים׃</seg>
          <seg id="b.1KI.18.24" type="verse">וקראתם בשם אלהיכם ואני אקרא בשם־יהוה והיה האלהים אשר־יענה באש הוא האלהים ויען כל־העם ויאמרו טוב הדבר׃</seg>
          <seg id="b.1KI.18.25" type="verse">ויאמר אליהו לנביאי הבעל בחרו לכם הפר האחד ועשו ראשנה כי אתם הרבים וקראו בשם אלהיכם ואש לא תשימו׃</seg>
          <seg id="b.1KI.18.26" type="verse">ויקחו את־הפר אשר־נתן להם ויעשו ויקראו בשם־הבעל מהבקר ועד־הצהרים לאמר הבעל עננו ואין קול ואין ענה ויפסחו על־המזבח אשר עשה׃</seg>
          <seg id="b.1KI.18.27" type="verse">ויהי בצהרים ויהתל בהם אליהו ויאמר קראו בקול־גדול כי־אלהים הוא כי שיח וכי־שיג לו וכי־דרך לו אולי ישן הוא ויקץ׃</seg>
          <seg id="b.1KI.18.28" type="verse">ויקראו בקול גדול ויתגדדו כמשפטם בחרבות וברמחים עד־שפך־דם עליהם׃</seg>
          <seg id="b.1KI.18.29" type="verse">ויהי כעבר הצהרים ויתנבאו עד לעלות המנחה ואין־קול ואין־ענה ואין קשב׃</seg>
          <seg id="b.1KI.18.30" type="verse">ויאמר אליהו לכל־העם גשו אלי ויגשו כל־העם אליו וירפא את־מזבח יהוה ההרוס׃</seg>
          <seg id="b.1KI.18.31" type="verse">ויקח אליהו שתים עשרה אבנים כמספר שבטי בני־יעקב אשר היה דבר־יהוה אליו לאמר ישראל יהיה שמך׃</seg>
          <seg id="b.1KI.18.32" type="verse">ויבנה את־האבנים מזבח בשם יהוה ויעש תעלה כבית סאתים זרע סביב למזבח׃</seg>
          <seg id="b.1KI.18.33" type="verse">ויערך את־העצים וינתח את־הפר וישם על־העצים׃</seg>
          <seg id="b.1KI.18.34" type="verse">ויאמר מלאו ארבעה כדים מים ויצקו על־העלה ועל־העצים</seg>
          <seg id="b.1KI.18.34" type="verse">ויאמר שנו וישנו ויאמר שלשו וישלשו׃</seg>
          <seg id="b.1KI.18.35" type="verse">וילכו המים סביב למזבח וגם את־התעלה מלא־מים׃</seg>
          <seg id="b.1KI.18.36" type="verse">ויהי בעלות המנחה ויגש אליהו הנביא ויאמר יהוה אלהי אברהם יצחק וישראל היום יודע כי־אתה אלהים בישראל ואני עבדך [כ= ובדבריך] [ק= ובדברך] עשיתי את כל־הדברים האלה׃</seg>
          <seg id="b.1KI.18.37" type="verse">ענני יהוה ענני וידעו העם הזה כי־אתה יהוה האלהים ואתה הסבת את־לבם אחרנית׃</seg>
          <seg id="b.1KI.18.38" type="verse">ותפל אש־יהוה ותאכל את־העלה ואת־העצים ואת־האבנים ואת־העפר ואת־המים אשר־בתעלה לחכה׃</seg>
          <seg id="b.1KI.18.39" type="verse">וירא כל־העם ויפלו על־פניהם ויאמרו יהוה הוא האלהים יהוה הוא האלהים׃</seg>
          <seg id="b.1KI.18.40" type="verse">ויאמר אליהו להם תפשו את־נביאי הבעל איש אל־ימלט מהם ויתפשום ויורדם אליהו אל־נחל קישון וישחטם שם׃</seg>
          <seg id="b.1KI.18.41" type="verse">ויאמר אליהו לאחאב עלה אכל ושתה כי־קול המון הגשם׃</seg>
          <seg id="b.1KI.18.42" type="verse">ויעלה אחאב לאכל ולשתות ואליהו עלה אל־ראש הכרמל ויגהר ארצה וישם פניו בין [כ= ברכו] [ק= ברכיו]׃</seg>
          <seg id="b.1KI.18.43" type="verse">ויאמר אל־נערו עלה־נא הבט דרך־ים ויעל ויבט ויאמר אין מאומה ויאמר שב שבע פעמים׃</seg>
          <seg id="b.1KI.18.44" type="verse">ויהי בשבעית ויאמר הנה־עב קטנה ככף־איש עלה מים ויאמר עלה אמר אל־אחאב אסר ורד ולא יעצרכה הגשם׃</seg>
          <seg id="b.1KI.18.45" type="verse">ויהי עד־כה ועד־כה והשמים התקדרו עבים ורוח ויהי גשם גדול וירכב אחאב וילך יזרעאלה׃</seg>
          <seg id="b.1KI.18.46" type="verse">ויד־יהוה היתה אל־אליהו וישנס מתניו וירץ לפני אחאב עד־באכה יזרעאלה׃</seg>
        </div>
        <div id="b.1KI.19" type="chapter">
          <seg id="b.1KI.19.1" type="verse">ויגד אחאב לאיזבל את כל־אשר עשה אליהו ואת כל־אשר הרג את־כל־הנביאים בחרב׃</seg>
          <seg id="b.1KI.19.2" type="verse">ותשלח איזבל מלאך אל־אליהו לאמר כה־יעשון אלהים וכה יוספון כי־כעת מחר אשים את־נפשך כנפש אחד מהם׃</seg>
          <seg id="b.1KI.19.3" type="verse">וירא ויקם וילך אל־נפשו ויבא באר שבע אשר ליהודה וינח את־נערו שם׃</seg>
          <seg id="b.1KI.19.4" type="verse">והוא־הלך במדבר דרך יום ויבא וישב תחת רתם [כ= אחת] [ק= אחד] וישאל את־נפשו למות ויאמר רב עתה יהוה קח נפשי כי־לא־טוב אנכי מאבתי׃</seg>
          <seg id="b.1KI.19.5" type="verse">וישכב ויישן תחת רתם אחד והנה־זה מלאך נגע בו ויאמר לו קום אכול׃</seg>
          <seg id="b.1KI.19.6" type="verse">ויבט והנה מראשתיו עגת רצפים וצפחת מים ויאכל וישת וישב וישכב׃</seg>
          <seg id="b.1KI.19.7" type="verse">וישב מלאך יהוה שנית ויגע־בו ויאמר קום אכל כי רב ממך הדרך׃</seg>
          <seg id="b.1KI.19.8" type="verse">ויקם ויאכל וישתה וילך בכח האכילה ההיא ארבעים יום וארבעים לילה עד הר האלהים חרב׃</seg>
          <seg id="b.1KI.19.9" type="verse">ויבא־שם אל־המערה וילן שם והנה דבר־יהוה אליו ויאמר לו מה־לך פה אליהו׃</seg>
          <seg id="b.1KI.19.10" type="verse">ויאמר קנא קנאתי ליהוה אלהי צבאות כי־עזבו בריתך בני ישראל את־מזבחתיך הרסו ואת־נביאיך הרגו בחרב ואותר אני לבדי ויבקשו את־נפשי לקחתה׃</seg>
          <seg id="b.1KI.19.11" type="verse">ויאמר צא ועמדת בהר לפני יהוה והנה יהוה עבר ורוח גדולה וחזק מפרק הרים ומשבר סלעים לפני יהוה לא ברוח יהוה ואחר הרוח רעש לא ברעש יהוה׃</seg>
          <seg id="b.1KI.19.12" type="verse">ואחר הרעש אש לא באש יהוה ואחר האש קול דממה דקה׃</seg>
          <seg id="b.1KI.19.13" type="verse">ויהי כשמע אליהו וילט פניו באדרתו ויצא ויעמד פתח המערה והנה אליו קול ויאמר מה־לך פה אליהו׃</seg>
          <seg id="b.1KI.19.14" type="verse">ויאמר קנא קנאתי ליהוה אלהי צבאות כי־עזבו בריתך בני ישראל את־מזבחתיך הרסו ואת־נביאיך הרגו בחרב ואותר אני לבדי ויבקשו את־נפשי לקחתה׃ ס</seg>
          <seg id="b.1KI.19.15" type="verse">ויאמר יהוה אליו לך שוב לדרךך מדברה דמשק ובאת ומשחת את־חזאל למלך על־ארם׃</seg>
          <seg id="b.1KI.19.16" type="verse">ואת יהוא בן־נמשי תמשח למלך על־ישראל ואת־אלישע בן־שפט מאבל מחולה תמשח לנביא תחתיך׃</seg>
          <seg id="b.1KI.19.17" type="verse">והיה הנמלט מחרב חזאל ימית יהוא והנמלט מחרב יהוא ימית אלישע׃</seg>
          <seg id="b.1KI.19.18" type="verse">והשארתי בישראל שבעת אלפים כל־הברכים אשר לא־כרעו לבעל וכל־הפה אשר לא־נשק לו׃</seg>
          <seg id="b.1KI.19.19" type="verse">וילך משם וימצא את־אלישע בן־שפט והוא חרש שנים־עשר צמדים לפניו והוא בשנים העשר ויעבר אליהו אליו וישלך אדרתו אליו׃</seg>
          <seg id="b.1KI.19.20" type="verse">ויעזב את־הבקר וירץ אחרי אליהו ויאמר אשקה־נא לאבי ולאמי ואלכה אחריך ויאמר לו לך שוב כי מה־עשיתי לך׃</seg>
          <seg id="b.1KI.19.21" type="verse">וישב מאחריו ויקח את־צמד הבקר ויזבחהו ובכלי הבקר בשלם הבשר ויתן לעם ויאכלו ויקם וילך אחרי אליהו וישרתהו׃ ף</seg>
        </div>
        <div id="b.1KI.20" type="chapter">
          <seg id="b.1KI.20.1" type="verse">ובן־הדד מלך־ארם קבץ את־כל־חילו ושלשים ושנים מלך אתו וסוס ורכב ויעל ויצר על־שמרון וילחם בה׃</seg>
          <seg id="b.1KI.20.2" type="verse">וישלח מלאכים אל־אחאב מלך־ישראל העירה׃</seg>
          <seg id="b.1KI.20.3" type="verse">ויאמר לו כה אמר בן־הדד</seg>
          <seg id="b.1KI.20.3" type="verse">כספך וזהבך לי־הוא ונשיך ובניך הטובים לי־הם׃</seg>
          <seg id="b.1KI.20.4" type="verse">ויען מלך־ישראל ויאמר כדברך אדני המלך לך אני וכל־אשר־לי׃</seg>
          <seg id="b.1KI.20.5" type="verse">וישבו המלאכים ויאמרו כה־אמר בן־הדד לאמר כי־שלחתי אליך לאמר כספך וזהבך ונשיך ובניך לי תתן׃</seg>
          <seg id="b.1KI.20.6" type="verse">כי אם־כעת מחר אשלח את־עבדי אליך וחפשו את־ביתך ואת בתי עבדיך והיה כל־מחמד עיניך ישימו בידם ולקחו׃</seg>
          <seg id="b.1KI.20.7" type="verse">ויקרא מלך־ישראל לכל־זקני הארץ ויאמר דעו־נא וראו כי רעה זה מבקש כי־שלח אלי לנשי ולבני ולכספי ולזהבי ולא מנעתי ממנו׃</seg>
          <seg id="b.1KI.20.8" type="verse">ויאמרו אליו כל־הזקנים וכל־העם אל־תשמע ולוא תאבה׃</seg>
          <seg id="b.1KI.20.9" type="verse">ויאמר למלאכי בן־הדד אמרו לאדני המלך כל אשר־שלחת אל־עבדך בראשנה אעשה והדבר הזה לא אוכל לעשות וילכו המלאכים וישבהו דבר׃</seg>
          <seg id="b.1KI.20.10" type="verse">וישלח אליו בן־הדד ויאמר כה־יעשון לי אלהים וכה יוספו אם־ישפק עפר שמרון לשעלים לכל־העם אשר ברגלי׃</seg>
          <seg id="b.1KI.20.11" type="verse">ויען מלך־ישראל ויאמר דברו אל־יתהלל חגר כמפתח׃</seg>
          <seg id="b.1KI.20.12" type="verse">ויהי כשמע את־הדבר הזה והוא שתה הוא והמלכים בסכות ויאמר אל־עבדיו שימו וישימו על־העיר׃</seg>
          <seg id="b.1KI.20.13" type="verse">והנה נביא אחד נגש אל־אחאב מלך־ישראל ויאמר כה אמר יהוה הראית את כל־ההמון הגדול הזה הנני נתנו בידך היום וידעת כי־אני יהוה׃</seg>
          <seg id="b.1KI.20.14" type="verse">ויאמר אחאב במי ויאמר כה־אמר יהוה בנערי שרי המדינות ויאמר מי־יאסר המלחמה ויאמר אתה׃</seg>
          <seg id="b.1KI.20.15" type="verse">ויפקד את־נערי שרי המדינות ויהיו מאתים שנים ושלשים ואחריהם פקד את־כל־העם כל־בני ישראל שבעת אלפים׃</seg>
          <seg id="b.1KI.20.16" type="verse">ויצאו בצהרים ובן־הדד שתה שכור בסכות הוא והמלכים שלשים־ושנים מלך עזר אתו׃</seg>
          <seg id="b.1KI.20.17" type="verse">ויצאו נערי שרי המדינות בראשנה וישלח בן־הדד ויגידו לו לאמר אנשים יצאו משמרון׃</seg>
          <seg id="b.1KI.20.18" type="verse">ויאמר אם־לשלום יצאו תפשום חיים ואם למלחמה יצאו חיים תפשום׃</seg>
          <seg id="b.1KI.20.19" type="verse">ואלה יצאו מן־העיר נערי שרי המדינות והחיל אשר אחריהם׃</seg>
          <seg id="b.1KI.20.20" type="verse">ויכו איש אישו וינסו ארם וירדפם ישראל וימלט בן־הדד מלך ארם על־סוס ופרשים׃</seg>
          <seg id="b.1KI.20.21" type="verse">ויצא מלך ישראל ויך את־הסוס ואת־הרכב והכה בארם מכה גדולה׃</seg>
          <seg id="b.1KI.20.22" type="verse">ויגש הנביא אל־מלך ישראל ויאמר לו לך התחזק ודע וראה את אשר־תעשה כי לתשובת השנה מלך ארם עלה עליך׃ ס</seg>
          <seg id="b.1KI.20.23" type="verse">ועבדי מלך־ארם אמרו אליו אלהי הרים אלהיהם על־כן חזקו ממנו ואולם נלחם אתם במישור אם־לא נחזק מהם׃</seg>
          <seg id="b.1KI.20.24" type="verse">ואת־הדבר הזה עשה הסר המלכים איש ממקמו ושים פחות תחתיהם׃</seg>
          <seg id="b.1KI.20.25" type="verse">ואתה תמנה־לך חיל כחיל הנפל מאותך וסוס כסוס ורכב כרכב ונלחמה אותם במישור אם־לא נחזק מהם וישמע לקלם ויעש כן׃ ף</seg>
          <seg id="b.1KI.20.26" type="verse">ויהי לתשובת השנה ויפקד בן־הדד את־ארם ויעל אפקה למלחמה עם־ישראל׃</seg>
          <seg id="b.1KI.20.27" type="verse">ובני ישראל התפקדו וכלכלו וילכו לקראתם ויחנו בני־ישראל נגדם כשני חשפי עזים וארם מלאו את־הארץ׃</seg>
          <seg id="b.1KI.20.28" type="verse">ויגש איש האלהים ויאמר אל־מלך ישראל ויאמר כה־אמר יהוה יען אשר אמרו ארם אלהי הרים יהוה ולא־אלהי עמקים הוא ונתתי את־כל־ההמון הגדול הזה בידך וידעתם כי־אני יהוה׃</seg>
          <seg id="b.1KI.20.29" type="verse">ויחנו אלה נכח אלה שבעת ימים ויהי ביום השביעי ותקרב המלחמה ויכו בני־ישראל את־ארם מאה־אלף רגלי ביום אחד׃</seg>
          <seg id="b.1KI.20.30" type="verse">וינסו הנותרים אפקה אל־העיר ותפל החומה על־עשרים ושבעה אלף איש הנותרים ובן־הדד נס ויבא אל־העיר חדר בחדר׃ ס</seg>
          <seg id="b.1KI.20.31" type="verse">ויאמרו אליו עבדיו הנה־נא שמענו כי מלכי בית ישראל כי־מלכי חסד הם נשימה נא שקים במתנינו וחבלים בראשנו ונצא אל־מלך ישראל אולי יחיה את־נפשך׃</seg>
          <seg id="b.1KI.20.32" type="verse">ויחגרו שקים במתניהם וחבלים בראשיהם ויבאו אל־מלך ישראל ויאמרו עבדך בן־הדד אמר תחי־נא נפשי ויאמר העודנו חי אחי הוא׃</seg>
          <seg id="b.1KI.20.33" type="verse">והאנשים ינחשו וימהרו ויחלטו הממנו ויאמרו אחיך בן־הדד ויאמר באו קחהו ויצא אליו בן־הדד ויעלהו על־המרכבה׃</seg>
          <seg id="b.1KI.20.34" type="verse">ויאמר אליו הערים אשר־לקח־אבי מאת אביך אשיב וחוצות תשים לך בדמשק כאשר־שם אבי בשמרון ואני בברית אשלחך ויכרת־לו ברית וישלחהו׃ ס</seg>
          <seg id="b.1KI.20.35" type="verse">ואיש אחד מבני הנביאים אמר אל־רעהו בדבר יהוה הכיני נא וימאן האיש להכתו׃</seg>
          <seg id="b.1KI.20.36" type="verse">ויאמר לו יען אשר לא־שמעת בקול יהוה הנך הולך מאתי והךך האריה וילך מאצלו וימצאהו האריה ויכהו׃</seg>
          <seg id="b.1KI.20.37" type="verse">וימצא איש אחר ויאמר הכיני נא ויכהו האיש הכה ופצע׃</seg>
          <seg id="b.1KI.20.38" type="verse">וילך הנביא ויעמד למלך על־הדרך ויתחפש באפר על־עיניו׃</seg>
          <seg id="b.1KI.20.39" type="verse">ויהי המלך עבר והוא צעק אל־המלך ויאמר עבדך יצא בקרב־המלחמה והנה־איש סר ויבא אלי איש ויאמר שמר את־האיש הזה אם־הפקד יפקד והיתה נפשך תחת נפשו או ככר־כסף תשקול׃</seg>
          <seg id="b.1KI.20.40" type="verse">ויהי עבדך עשה הנה והנה והוא איננו ויאמר אליו מלך־ישראל כן משפטך אתה חרצת׃</seg>
          <seg id="b.1KI.20.41" type="verse">וימהר ויסר את־האפר [כ= מעל] [ק= מעלי] עיניו ויכר אתו מלך ישראל כי מהנבאים הוא׃</seg>
          <seg id="b.1KI.20.42" type="verse">ויאמר אליו כה אמר יהוה יען שלחת את־איש־חרמי מיד והיתה נפשך תחת נפשו ועמך תחת עמו׃</seg>
          <seg id="b.1KI.20.43" type="verse">וילך מלך־ישראל על־ביתו סר וזעף ויבא שמרונה׃ ף</seg>
        </div>
        <div id="b.1KI.21" type="chapter">
          <seg id="b.1KI.21.1" type="verse">ויהי אחר הדברים האלה כרם היה לנבות היזרעאלי אשר ביזרעאל אצל היכל אחאב מלך שמרון׃</seg>
          <seg id="b.1KI.21.2" type="verse">וידבר אחאב אל־נבות לאמר תנה־לי את־כרמך ויהי־לי לגן־ירק כי הוא קרוב אצל ביתי ואתנה לך תחתיו כרם טוב ממנו אם טוב בעיניך אתנה־לך כסף מחיר זה׃</seg>
          <seg id="b.1KI.21.3" type="verse">ויאמר נבות אל־אחאב חלילה לי מיהוה מתתי את־נחלת אבתי לך׃</seg>
          <seg id="b.1KI.21.4" type="verse">ויבא אחאב אל־ביתו סר וזעף על־הדבר אשר־דבר אליו נבות היזרעאלי ויאמר לא־אתן לך את־נחלת אבותי וישכב על־מטתו ויסב את־פניו ולא־אכל לחם׃</seg>
          <seg id="b.1KI.21.5" type="verse">ותבא אליו איזבל אשתו ותדבר אליו מה־זה רוחך סרה ואינך אכל לחם׃</seg>
          <seg id="b.1KI.21.6" type="verse">וידבר אליה כי־אדבר אל־נבות היזרעאלי ואמר לו תנה־לי את־כרמך בכסף או אם־חפץ אתה אתנה־לך כרם תחתיו ויאמר לא־אתן לך את־כרמי׃</seg>
          <seg id="b.1KI.21.7" type="verse">ותאמר אליו איזבל אשתו אתה עתה תעשה מלוכה על־ישראל קום אכל־לחם ויטב לבך אני אתן לך את־כרם נבות היזרעאלי׃</seg>
          <seg id="b.1KI.21.8" type="verse">ותכתב ספרים בשם אחאב ותחתם בחתמו ותשלח [כ= הספרים] [ק= ספרים] אל־הזקנים ואל־החרים אשר בעירו הישבים את־נבות׃</seg>
          <seg id="b.1KI.21.9" type="verse">ותכתב בספרים לאמר קראו־צום והושיבו את־נבות בראש העם׃</seg>
          <seg id="b.1KI.21.10" type="verse">והושיבו שנים אנשים בני־בליעל נגדו ויעדהו לאמר ברכת אלהים ומלך והוציאהו וסקלהו וימת׃</seg>
          <seg id="b.1KI.21.11" type="verse">ויעשו אנשי עירו הזקנים והחרים אשר הישבים בעירו כאשר שלחה אליהם איזבל כאשר כתוב בספרים אשר שלחה אליהם׃</seg>
          <seg id="b.1KI.21.12" type="verse">קראו צום והשיבו את־נבות בראש העם׃</seg>
          <seg id="b.1KI.21.13" type="verse">ויבאו שני האנשים בני־בליעל וישבו נגדו ויעדהו אנשי הבליעל את־נבות נגד העם לאמר ברך נבות אלהים ומלך ויצאהו מחוץ לעיר ויסקלהו באבנים וימת׃</seg>
          <seg id="b.1KI.21.14" type="verse">וישלחו אל־איזבל לאמר סקל נבות וימת׃</seg>
          <seg id="b.1KI.21.15" type="verse">ויהי כשמע איזבל כי־סקל נבות וימת ותאמר איזבל אל־אחאב קום רש את־כרם נבות היזרעאלי אשר מאן לתת־לך בכסף כי אין נבות חי כי־מת׃</seg>
          <seg id="b.1KI.21.16" type="verse">ויהי כשמע אחאב כי מת נבות ויקם אחאב לרדת אל־כרם נבות היזרעאלי לרשתו׃ ס</seg>
          <seg id="b.1KI.21.17" type="verse">ויהי דבר־יהוה אל־אליהו התשבי לאמר׃</seg>
          <seg id="b.1KI.21.18" type="verse">קום רד לקראת אחאב מלך־ישראל אשר בשמרון הנה בכרם נבות אשר־ירד שם לרשתו׃</seg>
          <seg id="b.1KI.21.19" type="verse">ודברת אליו לאמר כה אמר יהוה הרצחת וגם־ירשת ודברת אליו לאמר כה אמר יהוה במקום אשר לקקו הכלבים את־דם נבות ילקו הכלבים את־דמך גם־אתה׃</seg>
          <seg id="b.1KI.21.20" type="verse">ויאמר אחאב אל־אליהו המצאתני איבי ויאמר מצאתי יען התמכרך לעשות הרע בעיני יהוה׃</seg>
          <seg id="b.1KI.21.21" type="verse">הנני [כ= מבי] [ק= מביא] אליך רעה ובערתי אחריך והכרתי לאחאב משתין בקיר ועצור ועזוב בישראל׃</seg>
          <seg id="b.1KI.21.22" type="verse">ונתתי את־ביתך כבית ירבעם בן־נבט וכבית בעשא בן־אחיה אל־הכעס אשר הכעסת ותחטא את־ישראל׃</seg>
          <seg id="b.1KI.21.23" type="verse">וגם־לאיזבל דבר יהוה לאמר הכלבים יאכלו את־איזבל בחל יזרעאל׃</seg>
          <seg id="b.1KI.21.24" type="verse">המת לאחאב בעיר יאכלו הכלבים והמת בשדה יאכלו עוף השמים׃</seg>
          <seg id="b.1KI.21.25" type="verse">רק לא־היה כאחאב אשר התמכר לעשות הרע בעיני יהוה אשר־הסתה אתו איזבל אשתו׃</seg>
          <seg id="b.1KI.21.26" type="verse">ויתעב מאד ללכת אחרי הגללים ככל אשר עשו האמרי אשר הוריש יהוה מפני בני ישראל׃ ס</seg>
          <seg id="b.1KI.21.27" type="verse">ויהי כשמע אחאב את־הדברים האלה ויקרע בגדיו וישם־שק על־בשרו ויצום וישכב בשק ויהלך אט׃ ס</seg>
          <seg id="b.1KI.21.28" type="verse">ויהי דבר־יהוה אל־אליהו התשבי לאמר׃</seg>
          <seg id="b.1KI.21.29" type="verse">הראית כי־נכנע אחאב מלפני יען כי־נכנע מפני לא־[כ= אבי] [ק= אביא] הרעה בימיו בימי בנו אביא הרעה על־ביתו׃</seg>
        </div>
        <div id="b.1KI.22" type="chapter">
          <seg id="b.1KI.22.1" type="verse">וישבו שלש שנים אין מלחמה בין ארם ובין ישראל׃ ף</seg>
          <seg id="b.1KI.22.2" type="verse">ויהי בשנה השלישית וירד יהושפט מלך־יהודה אל־מלך ישראל׃</seg>
          <seg id="b.1KI.22.3" type="verse">ויאמר מלך־ישראל אל־עבדיו הידעתם כי־לנו רמת גלעד ואנחנו מחשים מקחת אתה מיד מלך ארם׃</seg>
          <seg id="b.1KI.22.4" type="verse">ויאמר אל־יהושפט התלך אתי למלחמה רמת גלעד ויאמר יהושפט אל־מלך ישראל כמוני כמוך כעמי כעמך כסוסי כסוסיך׃</seg>
          <seg id="b.1KI.22.5" type="verse">ויאמר יהושפט אל־מלך ישראל דרש־נא כיום את־דבר יהוה׃</seg>
          <seg id="b.1KI.22.6" type="verse">ויקבץ מלך־ישראל את־הנביאים כארבע מאות איש ויאמר אלהם האלך על־רמת גלעד למלחמה אם־אחדל ויאמרו עלה ויתן אדני ביד המלך׃</seg>
          <seg id="b.1KI.22.7" type="verse">ויאמר יהושפט האין פה נביא ליהוה עוד ונדרשה מאותו׃</seg>
          <seg id="b.1KI.22.8" type="verse">ויאמר מלך־ישראל אל־יהושפט עוד איש־אחד לדרש את־יהוה מאתו ואני שנאתיו כי לא־יתנבא עלי טוב כי אם־רע מיכיהו בן־ימלה ויאמר יהושפט אל־יאמר המלך כן׃</seg>
          <seg id="b.1KI.22.9" type="verse">ויקרא מלך ישראל אל־סריס אחד ויאמר מהרה מיכיהו בן־ימלה׃</seg>
          <seg id="b.1KI.22.10" type="verse">ומלך ישראל ויהושפט מלך־יהודה ישבים איש על־כסאו מלבשים בגדים בגרן פתח שער שמרון וכל־הנביאים מתנבאים לפניהם׃</seg>
          <seg id="b.1KI.22.11" type="verse">ויעש לו צדקיה בן־כנענה קרני ברזל ויאמר כה־אמר יהוה באלה תנגח את־ארם עד־כלתם׃</seg>
          <seg id="b.1KI.22.12" type="verse">וכל־הנבאים נבאים כן לאמר עלה רמת גלעד והצלח ונתן יהוה ביד המלך׃</seg>
          <seg id="b.1KI.22.13" type="verse">והמלאך אשר־הלך לקרא מיכיהו דבר אליו לאמר הנה־נא דברי הנביאים פה־אחד טוב אל־המלך יהי־נא [כ= דבריך] [ק= דברך] כדבר אחד מהם ודברת טוב׃</seg>
          <seg id="b.1KI.22.14" type="verse">ויאמר מיכיהו חי־יהוה כי את־אשר יאמר יהוה אלי אתו אדבר׃</seg>
          <seg id="b.1KI.22.15" type="verse">ויבוא אל־המלך ויאמר המלך אליו מיכיהו הנלך אל־רמת גלעד למלחמה אם־נחדל ויאמר אליו עלה והצלח ונתן יהוה ביד המלך׃</seg>
          <seg id="b.1KI.22.16" type="verse">ויאמר אליו המלך עד־כמה פעמים אני משבעך אשר לא־תדבר אלי רק־אמת בשם יהוה׃</seg>
          <seg id="b.1KI.22.17" type="verse">ויאמר ראיתי את־כל־ישראל נפצים אל־ההרים כצאן אשר אין־להם רעה ויאמר יהוה לא־אדנים לאלה ישובו איש־לביתו בשלום׃</seg>
          <seg id="b.1KI.22.18" type="verse">ויאמר מלך־ישראל אל־יהושפט הלוא אמרתי אליך לוא־יתנבא עלי טוב כי אם־רע׃</seg>
          <seg id="b.1KI.22.19" type="verse">ויאמר לכן שמע דבר־יהוה ראיתי את־יהוה ישב על־כסאו וכל־צבא השמים עמד עליו מימינו ומשמאלו׃</seg>
          <seg id="b.1KI.22.20" type="verse">ויאמר יהוה מי יפתה את־אחאב ויעל ויפל ברמת גלעד ויאמר זה בכה וזה אמר בכה׃</seg>
          <seg id="b.1KI.22.21" type="verse">ויצא הרוח ויעמד לפני יהוה ויאמר אני אפתנו ויאמר יהוה אליו במה׃</seg>
          <seg id="b.1KI.22.22" type="verse">ויאמר אצא והייתי רוח שקר בפי כל־נביאיו ויאמר תפתה וגם־תוכל צא ועשה־כן׃</seg>
          <seg id="b.1KI.22.23" type="verse">ועתה הנה נתן יהוה רוח שקר בפי כל־נביאיך אלה ויהוה דבר עליך רעה׃</seg>
          <seg id="b.1KI.22.24" type="verse">ויגש צדקיהו בן־כנענה ויכה את־מיכיהו על־הלחי ויאמר אי־זה עבר רוח־יהוה מאתי לדבר אותך׃</seg>
          <seg id="b.1KI.22.25" type="verse">ויאמר מיכיהו הנך ראה ביום ההוא אשר תבא חדר בחדר להחבה׃</seg>
          <seg id="b.1KI.22.26" type="verse">ויאמר מלך ישראל קח את־מיכיהו והשיבהו אל־אמן שר־העיר ואל־יואש בן־המלך׃</seg>
          <seg id="b.1KI.22.27" type="verse">ואמרת כה אמר המלך שימו את־זה בית הכלא והאכילהו לחם לחץ ומים לחץ עד באי בשלום׃</seg>
          <seg id="b.1KI.22.28" type="verse">ויאמר מיכיהו אם־שוב תשוב בשלום לא־דבר יהוה בי ויאמר שמעו עמים כלם׃</seg>
          <seg id="b.1KI.22.29" type="verse">ויעל מלך־ישראל ויהושפט מלך־יהודה רמת גלעד׃</seg>
          <seg id="b.1KI.22.30" type="verse">ויאמר מלך ישראל אל־יהושפט התחפש ובא במלחמה ואתה לבש בגדיך ויתחפש מלך ישראל ויבוא במלחמה׃</seg>
          <seg id="b.1KI.22.31" type="verse">ומלך ארם צוה את־שרי הרכב אשר־לו שלשים ושנים לאמר לא תלחמו את־קטן ואת־גדול כי אם־את־מלך ישראל לבדו׃</seg>
          <seg id="b.1KI.22.32" type="verse">ויהי כראות שרי הרכב את־יהושפט והמה אמרו אך מלך־ישראל הוא ויסרו עליו להלחם ויזעק יהושפט׃</seg>
          <seg id="b.1KI.22.33" type="verse">ויהי כראות שרי הרכב כי־לא־מלך ישראל הוא וישובו מאחריו׃</seg>
          <seg id="b.1KI.22.34" type="verse">ואיש משך בקשת לתמו ויכה את־מלך ישראל בין הדבקים ובין השרין ויאמר לרכבו הפך ידך והוציאני מן־המחנה כי החליתי׃</seg>
          <seg id="b.1KI.22.35" type="verse">ותעלה המלחמה ביום ההוא והמלך היה מעמד במרכבה נכח ארם וימת בערב ויצק דם־המכה אל־חיק הרכב׃</seg>
          <seg id="b.1KI.22.36" type="verse">ויעבר הרנה במחנה כבא השמש לאמר איש אל־עירו ואיש אל־ארצו׃</seg>
          <seg id="b.1KI.22.37" type="verse">וימת המלך ויבוא שמרון ויקברו את־המלך בשמרון׃</seg>
          <seg id="b.1KI.22.38" type="verse">וישטף את־הרכב על ברכת שמרון וילקו הכלבים את־דמו והזנות רחצו כדבר יהוה אשר דבר׃</seg>
          <seg id="b.1KI.22.39" type="verse">ויתר דברי אחאב וכל־אשר עשה ובית השן אשר בנה וכל־הערים אשר בנה הלוא־הם כתובים על־ספר דברי הימים למלכי ישראל׃</seg>
          <seg id="b.1KI.22.40" type="verse">וישכב אחאב עם־אבתיו וימלך אחזיהו בנו תחתיו׃ ף</seg>
          <seg id="b.1KI.22.41" type="verse">ויהושפט בן־אסא מלך על־יהודה בשנת ארבע לאחאב מלך ישראל׃</seg>
          <seg id="b.1KI.22.42" type="verse">יהושפט בן־שלשים וחמש שנה במלכו ועשרים וחמש שנה מלך בירושלם ושם אמו עזובה בת־שלחי׃</seg>
          <seg id="b.1KI.22.43" type="verse">וילך בכל־דרך אסא אביו לא־סר ממנו לעשות הישר בעיני יהוה׃</seg>
          <seg id="b.1KI.22.44" type="verse">אך הבמות לא־סרו עוד העם מזבחים ומקטרים בבמות׃</seg>
          <seg id="b.1KI.22.45" type="verse">וישלם יהושפט עם־מלך ישראל׃</seg>
          <seg id="b.1KI.22.46" type="verse">ויתר דברי יהושפט וגבורתו אשר־עשה ואשר נלחם הלא־הם כתובים על־ספר דברי הימים למלכי יהודה׃</seg>
          <seg id="b.1KI.22.47" type="verse">ויתר הקדש אשר נשאר בימי אסא אביו בער מן־הארץ׃</seg>
          <seg id="b.1KI.22.48" type="verse">ומלך אין באדום נצב מלך׃</seg>
          <seg id="b.1KI.22.49" type="verse">יהושפט [כ= עשר] [ק= עשה] אניות תרשיש ללכת אופירה לזהב ולא הלך כי־[כ= נשברה] [ק= נשברו] אניות בעציון גבר׃</seg>
          <seg id="b.1KI.22.50" type="verse">אז אמר אחזיהו בן־אחאב אל־יהושפט ילכו עבדי עם־עבדיך באניות ולא אבה יהושפט׃</seg>
          <seg id="b.1KI.22.51" type="verse">וישכב יהושפט עם־אבתיו ויקבר עם־אבתיו בעיר דוד אביו וימלך יהורם בנו תחתיו׃ ס</seg>
          <seg id="b.1KI.22.52" type="verse">אחזיהו בן־אחאב מלך על־ישראל בשמרון בשנת שבע עשרה ליהושפט מלך יהודה וימלך על־ישראל שנתים׃</seg>
          <seg id="b.1KI.22.53" type="verse">ויעש הרע בעיני יהוה וילך בדרכ* אביו ובדרך אמו ובדרך ירבעם בן־נבט אשר החטיא את־ישראל׃</seg>
          <seg id="b.1KI.22.54" type="verse">ויעבד את־הבעל וישתחוה לו ויכעס את־יהוה אלהי ישראל ככל אשר־עשה אביו׃</seg>
        </div>
      </div>
      <div id="b.2KI" type="book">
        <div id="b.2KI.1" type="chapter">
          <seg id="b.2KI.1.1" type="verse">ויפשע מואב בישראל אחרי מות אחאב׃</seg>
          <seg id="b.2KI.1.2" type="verse">ויפל אחזיה בעד השבכה בעליתו אשר בשמרון ויחל וישלח מלאכים ויאמר אלהם לכו דרשו בבעל זבוב אלהי עקרון אם־אחיה מחלי זה׃ ס</seg>
          <seg id="b.2KI.1.3" type="verse">ומלאך יהוה דבר אל־אליה התשבי קום עלה לקראת מלאכי מלך־שמרון ודבר אלהם המבלי אין־אלהים בישראל אתם הלכים לדרש בבעל זבוב אלהי עקרון׃</seg>
          <seg id="b.2KI.1.4" type="verse">ולכן כה־אמר יהוה המטה אשר־עלית שם לא־תרד ממנה כי מות תמות וילך אליה׃</seg>
          <seg id="b.2KI.1.5" type="verse">וישובו המלאכים אליו ויאמר אליהם מה־זה שבתם׃</seg>
          <seg id="b.2KI.1.6" type="verse">ויאמרו אליו איש עלה לקראתנו ויאמר אלינו לכו שובו אל־המלך אשר־שלח אתכם ודברתם אליו כה אמר יהוה המבלי אין־אלהים בישראל אתה שלח לדרש בבעל זבוב אלהי עקרון לכן המטה אשר־עלית שם לא־תרד ממנה כי־מות תמות׃</seg>
          <seg id="b.2KI.1.7" type="verse">וידבר אלהם מה משפט האיש אשר עלה לקראתכם וידבר אליכם את־הדברים האלה׃</seg>
          <seg id="b.2KI.1.8" type="verse">ויאמרו אליו איש בעל שער ואזור עור אזור במתניו ויאמר אליה התשבי הוא׃</seg>
          <seg id="b.2KI.1.9" type="verse">וישלח אליו שר־חמשים וחמשיו ויעל אליו והנה ישב על־ראש ההר וידבר אליו איש האלהים המלך דבר רדה׃</seg>
          <seg id="b.2KI.1.10" type="verse">ויענה אליהו וידבר אל־שר החמשים ואם־איש אלהים אני תרד אש מן־השמים ותאכל אתך ואת־חמשיך ותרד אש מן־השמים ותאכל אתו ואת־חמשיו׃</seg>
          <seg id="b.2KI.1.11" type="verse">וישב וישלח אליו שר־חמשים אחר וחמשיו ויען וידבר אליו איש האלהים כה־אמר המלך מהרה רדה׃</seg>
          <seg id="b.2KI.1.12" type="verse">ויען אליה וידבר אליהם אם־איש האלהים אני תרד אש מן־השמים ותאכל אתך ואת־חמשיך ותרד אש־אלהים מן־השמים ותאכל אתו ואת־חמשיו׃</seg>
          <seg id="b.2KI.1.13" type="verse">וישב וישלח שר־חמשים שלשים וחמשיו ויעל ויבא שר־החמשים השלישי ויכרע על־ברכיו לנגד אליהו ויתחןן אליו וידבר אליו איש האלהים תיקר־נא נפשי ונפש עבדיך אלה חמשים בעיניך׃</seg>
          <seg id="b.2KI.1.14" type="verse">הנה ירדה אש מן־השמים ותאכל את־שני שרי החמשים הראשנים ואת־חמשיהם ועתה תיקר נפשי בעיניך׃ ס</seg>
          <seg id="b.2KI.1.15" type="verse">וידבר מלאך יהוה אל־אליהו רד אותו אל־תירא מפניו ויקם וירד אותו אל־המלך׃</seg>
          <seg id="b.2KI.1.16" type="verse">וידבר אליו כה־אמר יהוה יען אשר־שלחת מלאכים לדרש בבעל זבוב אלהי עקרון המבלי אין־אלהים בישראל לדרש בדברו לכן המטה אשר־עלית שם לא־תרד ממנה כי־מות תמות׃</seg>
          <seg id="b.2KI.1.17" type="verse">וימת כדבר יהוה אשר־דבר אליהו וימלך יהורם תחתיו ף בשנת שתים ליהורם בן־יהושפט מלך יהודה כי לא־היה לו בן׃</seg>
          <seg id="b.2KI.1.18" type="verse">ויתר דברי אחזיהו אשר עשה הלוא־המה כתובים על־ספר דברי הימים למלכי ישראל׃ ף</seg>
        </div>
        <div id="b.2KI.2" type="chapter">
          <seg id="b.2KI.2.1" type="verse">ויהי בהעלות יהוה את־אליהו בסערה השמים וילך אליהו ואלישע מן־הגלגל׃</seg>
          <seg id="b.2KI.2.2" type="verse">ויאמר אליהו אל־אלישע שב־נא פה כי יהוה שלחני עד־בית־אל ויאמר אלישע חי־יהוה וחי־נפשך אם־אעזבך וירדו בית־אל׃</seg>
          <seg id="b.2KI.2.3" type="verse">ויצאו בני־הנביאים אשר־בית־אל אל־אלישע ויאמרו אליו הידעת כי היום יהוה לקח את־אדניך מעל ראשך ויאמר גם־אני ידעתי החשו׃</seg>
          <seg id="b.2KI.2.4" type="verse">ויאמר לו אליהו אלישע שב־נא פה כי יהוה שלחני יריחו ויאמר חי־יהוה וחי־נפשך אם־אעזבך ויבאו יריחו׃</seg>
          <seg id="b.2KI.2.5" type="verse">ויגשו בני־הנביאים אשר־ביריחו אל־אלישע ויאמרו אליו הידעת כי היום יהוה לקח את־אדניך מעל ראשך ויאמר גם־אני ידעתי החשו׃</seg>
          <seg id="b.2KI.2.6" type="verse">ויאמר לו אליהו שב־נא פה כי יהוה שלחני הירדנה ויאמר חי־יהוה וחי־נפשך אם־אעזבך וילכו שניהם׃</seg>
          <seg id="b.2KI.2.7" type="verse">וחמשים איש מבני הנביאים הלכו ויעמדו מנגד מרחוק ושניהם עמדו על־הירדן׃</seg>
          <seg id="b.2KI.2.8" type="verse">ויקח אליהו את־אדרתו ויגלם ויכה את־המים ויחצו הנה והנה ויעברו שניהם בחרבה׃</seg>
          <seg id="b.2KI.2.9" type="verse">ויהי כעברם ואליהו אמר אל־אלישע שאל מה אעשה־לך בטרם אלקח מעמך ויאמר אלישע ויהי־נא פי־שנים ברוחך אלי׃</seg>
          <seg id="b.2KI.2.10" type="verse">ויאמר הקשית לשאול אם־תראה אתי לקח מאתך יהי־לך כן ואם־אין לא יהיה׃</seg>
          <seg id="b.2KI.2.11" type="verse">ויהי המה הלכים הלוך ודבר והנה רכב־אש וסוסי אש ויפרדו בין שניהם ויעל אליהו בסערה* השמים׃</seg>
          <seg id="b.2KI.2.12" type="verse">ואלישע ראה והוא מצעק אבי אבי רכב ישראל ופרשיו ולא ראהו עוד ויחזק בבגדיו ויקרעם לשנים קרעים׃</seg>
          <seg id="b.2KI.2.13" type="verse">וירם את־אדרת אליהו אשר נפלה מעליו וישב ויעמד על־שפת הירדן׃</seg>
          <seg id="b.2KI.2.14" type="verse">ויקח את־אדרת אליהו אשר־נפלה מעליו ויכה את־המים ויאמר איה יהוה אלהי אליהו אף־הוא ויכה את־המים ויחצו הנה והנה ויעבר אלישע׃</seg>
          <seg id="b.2KI.2.15" type="verse">ויראהו בני־הנביאים אשר־ביריחו מנגד ויאמרו נחה רוח אליהו על־אלישע ויבאו לקראתו וישתחוו־לו ארצה׃</seg>
          <seg id="b.2KI.2.16" type="verse">ויאמרו אליו הנה־נא יש־את־עבדיך חמשים אנשים בני־חיל ילכו נא ויבקשו את־אדניך פן־נשאו רוח יהוה וישלכהו באחד ההרים או באחת [כ= הגיאות] [ק= הגאיות] ויאמר לא תשלחו׃</seg>
          <seg id="b.2KI.2.17" type="verse">ויפצרו־בו עד־בש ויאמר שלחו וישלחו חמשים איש ויבקשו שלשה־ימים ולא מצאהו׃</seg>
          <seg id="b.2KI.2.18" type="verse">וישבו אליו והוא ישב ביריחו ויאמר אלהם הלוא־אמרתי אליכם אל־תלכו׃</seg>
          <seg id="b.2KI.2.19" type="verse">ויאמרו אנשי העיר אל־אלישע הנה־נא מושב העיר טוב כאשר אדני ראה והמים רעים והארץ משכלת׃</seg>
          <seg id="b.2KI.2.20" type="verse">ויאמר קחו־לי צלחית חדשה ושימו שם מלח ויקחו אליו׃</seg>
          <seg id="b.2KI.2.21" type="verse">ויצא אל־מוצא המים וישלך־שם מלח ויאמר כה־אמר יהוה רפאתי למים האלה לא־יהיה משם עוד מות ומשכלת׃</seg>
          <seg id="b.2KI.2.22" type="verse">וירפו המים עד היום הזה כדבר אלישע אשר דבר׃ ף</seg>
          <seg id="b.2KI.2.23" type="verse">ויעל משם בית־אל והוא עלה בדרך ונערים קטנים יצאו מן־העיר ויתקלסו־בו ויאמרו לו עלה קרח עלה קרח׃</seg>
          <seg id="b.2KI.2.24" type="verse">ויפן אחריו ויראם ויקללם בשם יהוה ותצאנה שתים דבים מן־היער ותבקענה מהם ארבעים ושני ילדים׃</seg>
          <seg id="b.2KI.2.25" type="verse">וילך משם אל־הר הכרמל ומשם שב שמרון׃ ף</seg>
        </div>
        <div id="b.2KI.3" type="chapter">
          <seg id="b.2KI.3.1" type="verse">ויהורם בן־אחאב מלך על־ישראל בשמרון בשנת שמנה עשרה ליהושפט מלך יהודה וימלך שתים־עשרה שנה׃</seg>
          <seg id="b.2KI.3.2" type="verse">ויעשה הרע בעיני יהוה רק לא כאביו וכאמו ויסר את־מצבת הבעל אשר עשה אביו׃</seg>
          <seg id="b.2KI.3.3" type="verse">רק בחטאות ירבעם בן־נבט אשר־החטיא את־ישראל דבק לא־סר ממנה׃ ס</seg>
          <seg id="b.2KI.3.4" type="verse">ומישע מלך־מואב היה נקד והשיב למלך־ישראל מאה־אלף כרים ומאה אלף אילים צמר׃</seg>
          <seg id="b.2KI.3.5" type="verse">ויהי כמות אחאב ויפשע מלך־מואב במלך ישראל׃</seg>
          <seg id="b.2KI.3.6" type="verse">ויצא המלך יהורם ביום ההוא משמרון ויפקד את־כל־ישראל׃</seg>
          <seg id="b.2KI.3.7" type="verse">וילך וישלח אל־יהושפט מלך־יהודה לאמר מלך מואב פשע בי התלך אתי אל־מואב למלחמה ויאמר אעלה כמוני כמוך כעמי כעמך כסוסי כסוסיך׃</seg>
          <seg id="b.2KI.3.8" type="verse">ויאמר אי־זה הדרך נעלה ויאמר דרך מדבר אדום׃</seg>
          <seg id="b.2KI.3.9" type="verse">וילך מלך ישראל ומלך־יהודה* ומלך אדום ויסבו דרך שבעת ימים ולא־היה מים למחנה ולבהמה אשר ברגליהם׃</seg>
          <seg id="b.2KI.3.10" type="verse">ויאמר מלך ישראל אהה כי־קרא יהוה לשלשת* המלכים האלה לתת אותם ביד־מואב׃</seg>
          <seg id="b.2KI.3.11" type="verse">ויאמר יהושפט האין פה נביא ליהוה ונדרשה את־יהוה מאותו ויען אחד מעבדי מלך־ישראל ויאמר פה אלישע בן־שפט אשר־יצק מים על־ידי אליהו׃</seg>
          <seg id="b.2KI.3.12" type="verse">ויאמר יהושפט יש אותו דבר־יהוה וירדו אליו מלך ישראל ויהושפט ומלך אדום׃</seg>
          <seg id="b.2KI.3.13" type="verse">ויאמר אלישע אל־מלך ישראל מה־לי ולך לך אל־נביאי אביך ואל־נביאי אמך ויאמר לו מלך ישראל אל כי־קרא יהוה לשלשת המלכים האלה לתת אותם ביד־מואב׃</seg>
          <seg id="b.2KI.3.14" type="verse">ויאמר אלישע חי־יהוה צבאות אשר עמדתי לפניו כי לולי פני יהושפט מלך־יהודה אני נשא אם־אביט אליך ואם־אראך׃</seg>
          <seg id="b.2KI.3.15" type="verse">ועתה קחו־לי מנגן והיה כנגן המנגן ותהי עליו יד־יהוה׃</seg>
          <seg id="b.2KI.3.16" type="verse">ויאמר כה אמר יהוה עשה הנחל הזה גבים גבים׃</seg>
          <seg id="b.2KI.3.17" type="verse">כי־כה אמר יהוה לא־תראו רוח ולא־תראו גשם והנחל ההוא ימלא מים ושתיתם אתם ומקניכם ובהמתכם׃</seg>
          <seg id="b.2KI.3.18" type="verse">ונקל זאת בעיני יהוה ונתן את־מואב בידכם׃</seg>
          <seg id="b.2KI.3.19" type="verse">והכיתם כל־עיר מבצר וכל־עיר מבחור וכל־עץ טוב תפילו וכל־מעיני־מים תסתמו וכל החלקה הטובה תכאבו באבנים׃</seg>
          <seg id="b.2KI.3.20" type="verse">ויהי בבקר כעלות המנחה והנה־מים באים מדרך אדום ותמלא הארץ את־המים׃</seg>
          <seg id="b.2KI.3.21" type="verse">וכל־מואב שמעו כי־עלו המלכים להלחם בם ויצעקו מכל חגר חגרה ומעלה ויעמדו על־הגבול׃</seg>
          <seg id="b.2KI.3.22" type="verse">וישכימו בבקר והשמש זרחה על־המים ויראו מואב מנגד את־המים אדמים כדם׃</seg>
          <seg id="b.2KI.3.23" type="verse">ויאמרו דם זה החרב נחרבו המלכים ויכו איש את־רעהו ועתה לשלל מואב׃</seg>
          <seg id="b.2KI.3.24" type="verse">ויבאו אל־מחנה ישראל ויקמו ישראל ויכו את־מואב וינסו מפניהם [כ= ויבו] [ק= ויכו]־בה והכות את־מואב׃</seg>
          <seg id="b.2KI.3.25" type="verse">והערים יהרסו וכל־חלקה טובה ישליכו איש־אבנו ומלאוה וכל־מעין־מים יסתמו וכל־עץ־טוב יפילו עד־השאיר אבניה בקיר חרשת ויסבו הקלעים ויכוה׃</seg>
          <seg id="b.2KI.3.26" type="verse">וירא מלך מואב כי־חזק ממנו המלחמה ויקח אותו שבע־מאות איש שלף חרב להבקיע אל־מלך אדום ולא יכלו׃</seg>
          <seg id="b.2KI.3.27" type="verse">ויקח את־בנו הבכור אשר־ימלך תחתיו ויעלהו עלה על־החמה ויהי קצף־גדול על־ישראל ויסעו מעליו וישבו לארץ׃ ף</seg>
        </div>
        <div id="b.2KI.4" type="chapter">
          <seg id="b.2KI.4.1" type="verse">ואשה אחת מנשי בני־הנביאים צעקה אל־אלישע לאמר עבדך אישי מת ואתה ידעת כי עבדך היה ירא את־יהוה והנשה בא לקחת את־שני ילדי לו לעבדים׃</seg>
          <seg id="b.2KI.4.2" type="verse">ויאמר אליה אלישע מה אעשה־לך הגידי לי מה־יש־[כ= לכי] [ק= לך] בבית ותאמר אין לשפחתך כל בבית כי אם־אסוך שמן׃</seg>
          <seg id="b.2KI.4.3" type="verse">ויאמר לכי שאלי־לך כלים מן־החוץ מאת כל־[כ= שכנכי] [ק= שכניך] כלים רקים אל־תמעיטי׃</seg>
          <seg id="b.2KI.4.4" type="verse">ובאת וסגרת הדלת בעדך ובעד־בניך ויצקת על כל־הכלים האלה והמלא תסיעי׃</seg>
          <seg id="b.2KI.4.5" type="verse">ותלך מאתו ותסגר הדלת בעדה ובעד בניה הם מגשים אליה והיא [כ= מיצקת] [ק= מוצקת]׃</seg>
          <seg id="b.2KI.4.6" type="verse">ויהי כמלאת הכלים ותאמר אל־בנה הגישה אלי עוד כלי ויאמר אליה אין עוד כלי ויעמד השמן׃</seg>
          <seg id="b.2KI.4.7" type="verse">ותבא ותגד לאיש האלהים ויאמר לכי מכרי את־השמן ושלמי את־[כ= נשיכי] [ק= נשיך] ואת [כ= בניכי] [ק= ובניך] תחיי בנותר׃ ף</seg>
          <seg id="b.2KI.4.8" type="verse">ויהי היום ויעבר אלישע אל־שונם ושם אשה גדולה ותחזק־בו לאכל־לחם ויהי מדי עברו יסר שמה לאכל־לחם׃</seg>
          <seg id="b.2KI.4.9" type="verse">ותאמר אל־אישה הנה־נא ידעתי כי איש אלהים קדוש הוא עבר עלינו תמיד׃</seg>
          <seg id="b.2KI.4.10" type="verse">נעשה־נא עלית־קיר קטנה ונשים לו שם מטה ושלחן וכסא ומנורה והיה בבאו אלינו יסור שמה׃</seg>
          <seg id="b.2KI.4.11" type="verse">ויהי היום ויבא שמה ויסר אל־העליה וישכב־שמה׃</seg>
          <seg id="b.2KI.4.12" type="verse">ויאמר אל־גחזי נערו קרא לשונמית הזאת ויקרא־לה ותעמד לפניו׃</seg>
          <seg id="b.2KI.4.13" type="verse">ויאמר לו אמר־נא אליה הנה חרדת אלינו את־כל־החרדה הזאת מה לעשות לך היש לדבר־לך אל־המלך או אל־שר הצבא ותאמר בתוך עמי אנכי ישבת׃</seg>
          <seg id="b.2KI.4.14" type="verse">ויאמר ומה לעשות לה ויאמר גיחזי אבל בן אין־לה ואישה זקן׃</seg>
          <seg id="b.2KI.4.15" type="verse">ויאמר קרא־לה ויקרא־לה ותעמד בפתח׃</seg>
          <seg id="b.2KI.4.16" type="verse">ויאמר למועד הזה כעת חיה [כ= אתי] [ק= את] חבקת בן ותאמר אל־אדני איש האלהים אל־תכזב בשפחתך׃</seg>
          <seg id="b.2KI.4.17" type="verse">ותהר האשה ותלד בן למועד הזה כעת חיה אשר־דבר אליה אלישע׃</seg>
          <seg id="b.2KI.4.18" type="verse">ויגדל הילד ויהי היום ויצא אל־אביו אל־הקצרים׃</seg>
          <seg id="b.2KI.4.19" type="verse">ויאמר אל־אביו ראשי ראשי ויאמר אל־הנער שאהו אל־אמו׃</seg>
          <seg id="b.2KI.4.20" type="verse">וישאהו ויביאהו אל־אמו וישב על־ברכיה עד־הצהרים וימת׃</seg>
          <seg id="b.2KI.4.21" type="verse">ותעל ותשכבהו על־מטת איש האלהים ותסגר בעדו ותצא׃</seg>
          <seg id="b.2KI.4.22" type="verse">ותקרא אל־אישה ותאמר שלחה נא לי אחד מן־הנערים ואחת האתנות וארוצה עד־איש האלהים ואשובה׃</seg>
          <seg id="b.2KI.4.23" type="verse">ויאמר מדוע [כ= אתי] [ק= את] [כ= הלכתי] [ק= הלכת] אליו היום לא־חדש ולא שבת ותאמר שלום׃</seg>
          <seg id="b.2KI.4.24" type="verse">ותחבש האתון ותאמר אל־נערה נהג ולך אל־תעצר־לי לרכב כי אם־אמרתי לך׃</seg>
          <seg id="b.2KI.4.25" type="verse">ותלך ותבוא אל־איש האלהים אל־הר הכרמל ויהי כראות איש־האלהים אתה מנגד ויאמר אל־גיחזי נערו הנה השונמית הלז׃</seg>
          <seg id="b.2KI.4.26" type="verse">עתה רוץ־נא לקראתה ואמר־לה השלום לך השלום לאישך השלום לילד ותאמר שלום׃</seg>
          <seg id="b.2KI.4.27" type="verse">ותבא אל־איש האלהים אל־ההר ותחזק ברגליו ויגש גיחזי להדפה ויאמר איש האלהים הרפה־לה כי־נפשה מרה־לה ויהוה העלים ממני ולא הגיד לי׃</seg>
          <seg id="b.2KI.4.28" type="verse">ותאמר השאלתי בן מאת אדני הלא אמרתי לא תשלה אתי׃</seg>
          <seg id="b.2KI.4.29" type="verse">ויאמר לגיחזי חגר מתניך וקח משענתי בידך ולך כי־תמצא איש לא תברכנו וכי־יברךך איש לא תעננו ושמת משענתי על־פני הנער׃</seg>
          <seg id="b.2KI.4.30" type="verse">ותאמר אם הנער חי־יהוה וחי־נפשך אם־אעזבך ויקם וילך אחריה׃</seg>
          <seg id="b.2KI.4.31" type="verse">וגחזי עבר לפניהם וישם את־המשענת על־פני הנער ואין קול ואין קשב וישב לקראתו ויגד־לו לאמר לא הקיץ הנער׃</seg>
          <seg id="b.2KI.4.32" type="verse">ויבא אלישע הביתה והנה הנער מת משכב על־מטתו׃</seg>
          <seg id="b.2KI.4.33" type="verse">ויבא ויסגר הדלת בעד שניהם ויתפלל אל־יהוה׃</seg>
          <seg id="b.2KI.4.34" type="verse">ויעל וישכב על־הילד וישם פיו על־פיו ועיניו על־עיניו וכפיו על־[כ= כפו] [ק= כפיו] ויגהר עליו ויחם בשר הילד׃</seg>
          <seg id="b.2KI.4.35" type="verse">וישב וילך בבית אחת הנה ואחת הנה ויעל ויגהר עליו ויזורר הנער עד־שבע פעמים ויפקח הנער את־עיניו׃</seg>
          <seg id="b.2KI.4.36" type="verse">ויקרא אל־גיחזי ויאמר קרא אל־השנמית הזאת ויקראה ותבוא אליו ויאמר שאי בנך׃</seg>
          <seg id="b.2KI.4.37" type="verse">ותבא ותפל על־רגליו ותשתחו ארצה ותשא את־בנה ותצא׃ ף</seg>
          <seg id="b.2KI.4.38" type="verse">ואלישע שב הגלגלה והרעב בארץ ובני הנביאים ישבים לפניו ויאמר לנערו שפת הסיר הגדולה ובשל נזיד לבני הנביאים׃</seg>
          <seg id="b.2KI.4.39" type="verse">ויצא אחד אל־השדה ללקט ארת וימצא גפן שדה וילקט ממנו פקעת שדה מלא בגדו ויבא ויפלח אל־סיר הנזיד כי־לא ידעו׃</seg>
          <seg id="b.2KI.4.40" type="verse">ויצקו לאנשים לאכול ויהי כאכלם מהנזיד והמה צעקו ויאמרו מות בסיר איש האלהים ולא יכלו לאכל׃</seg>
          <seg id="b.2KI.4.41" type="verse">ויאמר וקחו־קמח וישלך אל־הסיר ויאמר צק לעם ויאכלו ולא היה דבר רע בסיר׃ ס</seg>
          <seg id="b.2KI.4.42" type="verse">ואיש בא מבעל שלשה ויבא לאיש האלהים לחם בכורים עשרים־לחם שערים וכרמל בצקלנו ויאמר תן לעם ויאכלו׃</seg>
          <seg id="b.2KI.4.43" type="verse">ויאמר משרתו מה אתן זה לפני מאה איש ויאמר תן לעם ויאכלו כי כה אמר יהוה אכל והותר׃</seg>
          <seg id="b.2KI.4.44" type="verse">ויתן לפניהם ויאכלו ויותרו כדבר יהוה׃ ף</seg>
        </div>
        <div id="b.2KI.5" type="chapter">
          <seg id="b.2KI.5.1" type="verse">ונעמן שר־צבא מלך־ארם היה איש גדול לפני אדניו ונשא פנים כי־בו נתן־יהוה תשועה לארם והאיש היה גבור חיל מצרע׃</seg>
          <seg id="b.2KI.5.2" type="verse">וארם יצאו גדודים וישבו מארץ ישראל נערה קטנה ותהי לפני אשת נעמן׃</seg>
          <seg id="b.2KI.5.3" type="verse">ותאמר אל־גברתה אחלי אדני לפני הנביא אשר בשמרון אז יאסף אתו מצרעתו׃</seg>
          <seg id="b.2KI.5.4" type="verse">ויבא ויגד לאדניו לאמר כזאת וכזאת דברה הנערה אשר מארץ ישראל׃</seg>
          <seg id="b.2KI.5.5" type="verse">ויאמר מלך־ארם לך־בא ואשלחה ספר אל־מלך ישראל וילך ויקח בידו עשר ככרי־כסף וששת אלפים זהב ועשר חליפות בגדים׃</seg>
          <seg id="b.2KI.5.6" type="verse">ויבא הספר אל־מלך ישראל לאמר ועתה כבוא הספר הזה אליך הנה שלחתי אליך את־נעמן עבדי ואספתו מצרעתו׃</seg>
          <seg id="b.2KI.5.7" type="verse">ויהי כקרא מלך־ישראל את־הספר ויקרע בגדיו ויאמר האלהים אני להמית ולהחיות כי־זה שלח אלי לאסף איש מצרעתו כי אך־דעו־נא וראו כי־מתאנה הוא לי׃</seg>
          <seg id="b.2KI.5.8" type="verse">ויהי כשמע אלישע איש־האלהים כי־קרע מלך־ישראל את־בגדיו וישלח אל־המלך לאמר למה קרעת בגדיך יבא־נא אלי וידע כי יש נביא בישראל׃</seg>
          <seg id="b.2KI.5.9" type="verse">ויבא נעמן [כ= בסוסו] [ק= בסוסיו] וברכבו ויעמד פתח־הבית לאלישע׃</seg>
          <seg id="b.2KI.5.10" type="verse">וישלח אליו אלישע מלאך לאמר הלוך ורחצת שבע־פעמים בירדן וישב בשרך לך וטהר׃</seg>
          <seg id="b.2KI.5.11" type="verse">ויקצף נעמן וילך ויאמר הנה אמרתי אלי יצא יצוא ועמד וקרא בשם־יהוה אלהיו והניף ידו אל־המקום ואסף המצרע׃</seg>
          <seg id="b.2KI.5.12" type="verse">הלא טוב [כ= אבנה] [ק= אמנה] ופרפר נהרות דמשק מכל מימי ישראל הלא־ארחץ בהם וטהרתי ויפן וילך בחמה׃</seg>
          <seg id="b.2KI.5.13" type="verse">ויגשו עבדיו וידברו אליו ויאמרו אבי דבר גדול הנביא דבר אליך הלוא תעשה ואף כי־אמר אליך רחץ וטהר׃</seg>
          <seg id="b.2KI.5.14" type="verse">וירד ויטבל בירדן שבע פעמים כדבר איש האלהים וישב בשרו כבשר נער קטן ויטהר׃</seg>
          <seg id="b.2KI.5.15" type="verse">וישב אל־איש האלהים הוא וכל־מחנהו ויבא ויעמד לפניו ויאמר הנה־נא ידעתי כי אין אלהים בכל־הארץ כי אם־בישראל ועתה קח־נא ברכה מאת עבדך׃</seg>
          <seg id="b.2KI.5.16" type="verse">ויאמר חי־יהוה אשר־עמדתי לפניו אם־אקח ויפצר־בו לקחת וימאן׃</seg>
          <seg id="b.2KI.5.17" type="verse">ויאמר נעמן ולא יתן־נא לעבדך משא צמד־פרדים אדמה כי לוא־יעשה עוד עבדך עלה וזבח לאלהים אחרים כי אם־ליהוה׃</seg>
          <seg id="b.2KI.5.18" type="verse">לדבר הזה יסלח יהוה לעבדך בבוא אדני בית־רמון להשתחות שמה והוא נשען על־ידי והשתחויתי בית רמן בהשתחויתי בית רמן יסלח־[כ= נא] [ק= זז] יהוה לעבדך בדבר הזה׃</seg>
          <seg id="b.2KI.5.19" type="verse">ויאמר לו לך לשלום וילך מאתו כברת־ארץ׃ ס</seg>
          <seg id="b.2KI.5.20" type="verse">ויאמר גיחזי נער אלישע איש־האלהים הנה חשך אדני את־נעמן הארמי הזה מקחת מידו את אשר־הביא חי־יהוה כי־אם־רצתי אחריו ולקחתי מאתו מאומה׃</seg>
          <seg id="b.2KI.5.21" type="verse">וירדף גיחזי אחרי נעמן ויראה נעמן רץ אחריו ויפל מעל המרכבה לקראתו ויאמר השלום׃</seg>
          <seg id="b.2KI.5.22" type="verse">ויאמר שלום אדני שלחני לאמר הנה עתה זה באו אלי שני־נערים מהר אפרים מבני הנביאים תנה־נא להם ככר־כסף ושתי חלפות בגדים׃</seg>
          <seg id="b.2KI.5.23" type="verse">ויאמר נעמן הואל קח ככרים ויפרץ־בו ויצר ככרים כסף בשני חרטים ושתי חלפות בגדים ויתן אל־שני נעריו וישאו לפניו׃</seg>
          <seg id="b.2KI.5.24" type="verse">ויבא אל־העפל ויקח מידם ויפקד בבית וישלח את־האנשים וילכו׃</seg>
          <seg id="b.2KI.5.25" type="verse">והוא־בא ויעמד אל־אדניו ויאמר אליו אלישע [כ= מאן] [ק= מאין] גחזי ויאמר לא־הלך עבדך אנה ואנה׃</seg>
          <seg id="b.2KI.5.26" type="verse">ויאמר אליו לא־לבי הלך כאשר הפך־איש מעל מרכבתו לקראתך העת לקחת את־הכסף ולקחת בגדים וזיתים וכרמים וצאן ובקר ועבדים ושפחות׃</seg>
          <seg id="b.2KI.5.27" type="verse">וצרעת נעמן תדבק־בך ובזרעך לעולם ויצא מלפניו מצרע כשלג׃ ס</seg>
        </div>
        <div id="b.2KI.6" type="chapter">
          <seg id="b.2KI.6.1" type="verse">ויאמרו בני־הנביאים אל־אלישע הנה־נא המקום אשר אנחנו ישבים שם לפניך צר ממנו׃</seg>
          <seg id="b.2KI.6.2" type="verse">נלכה־נא עד־הירדן ונקחה משם איש קורה אחת ונעשה־לנו שם מקום לשבת שם ויאמר לכו׃</seg>
          <seg id="b.2KI.6.3" type="verse">ויאמר האחד הואל נא ולך את־עבדיך ויאמר אני אלך׃</seg>
          <seg id="b.2KI.6.4" type="verse">וילך אתם ויבאו הירדנה ויגזרו העצים׃</seg>
          <seg id="b.2KI.6.5" type="verse">ויהי האחד מפיל הקורה ואת־הברזל נפל אל־המים ויצעק ויאמר אהה אדני והוא שאול׃</seg>
          <seg id="b.2KI.6.6" type="verse">ויאמר איש־האלהים אנה נפל ויראהו את־המקום ויקצב־עץ וישלך־שמה ויצף הברזל׃</seg>
          <seg id="b.2KI.6.7" type="verse">ויאמר הרם לך וישלח ידו ויקחהו׃ ף</seg>
          <seg id="b.2KI.6.8" type="verse">ומלך ארם היה נלחם בישראל ויועץ אל־עבדיו לאמר אל־מקום פלני אלמני תחנתי׃</seg>
          <seg id="b.2KI.6.9" type="verse">וישלח איש האלהים אל־מלך ישראל לאמר השמר מעבר המקום הזה כי־שם ארם נחתים׃</seg>
          <seg id="b.2KI.6.10" type="verse">וישלח מלך ישראל אל־המקום אשר אמר־לו איש־האלהים [כ= והזהירה] [ק= והזהירו] ונשמר שם לא אחת ולא שתים׃</seg>
          <seg id="b.2KI.6.11" type="verse">ויסער לב מלך־ארם על־הדבר הזה ויקרא אל־עבדיו ויאמר אליהם הלוא תגידו לי מי משלנו אל־מלך ישראל׃</seg>
          <seg id="b.2KI.6.12" type="verse">ויאמר אחד מעבדיו לוא אדני המלך כי־אלישע הנביא אשר בישראל יגיד למלך ישראל את־הדברים אשר תדבר בחדר משכבך׃</seg>
          <seg id="b.2KI.6.13" type="verse">ויאמר לכו וראו איכה הוא ואשלח ואקחהו ויגד־לו לאמר הנה בדתן׃</seg>
          <seg id="b.2KI.6.14" type="verse">וישלח־שמה סוסים ורכב וחיל כבד ויבאו לילה ויקפו על־העיר׃</seg>
          <seg id="b.2KI.6.15" type="verse">וישכם משרת איש האלהים לקום ויצא והנה־חיל סובב את־העיר וסוס ורכב ויאמר נערו אליו אהה אדני איכה נעשה׃</seg>
          <seg id="b.2KI.6.16" type="verse">ויאמר אל־תירא כי רבים אשר אתנו מאשר אותם׃</seg>
          <seg id="b.2KI.6.17" type="verse">ויתפלל אלישע ויאמר יהוה פקח־נא את־עיניו ויראה ויפקח יהוה את־עיני הנער וירא והנה ההר מלא סוסים ורכב אש סביבת אלישע׃</seg>
          <seg id="b.2KI.6.18" type="verse">וירדו אליו ויתפלל אלישע אל־יהוה ויאמר הך־נא את־הגוי־הזה בסנורים ויכם בסנורים כדבר אלישע׃</seg>
          <seg id="b.2KI.6.19" type="verse">ויאמר אלהם אלישע לא זה הדרך ולא זה העיר לכו אחרי ואוליכה אתכם אל־האיש אשר תבקשון וילך אותם שמרונה׃</seg>
          <seg id="b.2KI.6.20" type="verse">ויהי כבאם שמרון ויאמר אלישע יהוה פקח את־עיני־אלה ויראו ויפקח יהוה את־עיניהם ויראו והנה בתוך שמרון׃</seg>
          <seg id="b.2KI.6.21" type="verse">ויאמר מלך־ישראל אל־אלישע כראתו אותם האכה אכה אבי׃</seg>
          <seg id="b.2KI.6.22" type="verse">ויאמר לא תכה האשר שבית בחרבך ובקשתך אתה מכה שים לחם ומים לפניהם ויאכלו וישתו וילכו אל־אדניהם׃</seg>
          <seg id="b.2KI.6.23" type="verse">ויכרה להם כרה גדולה ויאכלו וישתו וישלחם וילכו אל־אדניהם ולא־יספו עוד גדודי ארם לבוא בארץ ישראל׃ ף</seg>
          <seg id="b.2KI.6.24" type="verse">ויהי אחרי־כן ויקבץ בן־הדד מלך־ארם את־כל־מחנהו ויעל ויצר על־שמרון׃</seg>
          <seg id="b.2KI.6.25" type="verse">ויהי רעב גדול בשמרון והנה צרים עליה עד היות ראש־חמור בשמנים כסף ורבע הקב [כ= חרייונים] [ק= דביונים] בחמשה־כסף׃</seg>
          <seg id="b.2KI.6.26" type="verse">ויהי מלך ישראל עבר על־החמה ואשה צעקה אליו לאמר הושיעה אדני המלך׃</seg>
          <seg id="b.2KI.6.27" type="verse">ויאמר אל־יושעך יהוה מאין אושיעך המן־הגרן או מן־היקב׃</seg>
          <seg id="b.2KI.6.28" type="verse">ויאמר־לה המלך מה־לך ותאמר האשה הזאת אמרה אלי תני את־בנך ונאכלנו היום ואת־בני נאכל מחר׃</seg>
          <seg id="b.2KI.6.29" type="verse">ונבשל את־בני ונאכלהו ואמר אליה ביום האחר תני את־בנך ונאכלנו ותחבא את־בנה׃</seg>
          <seg id="b.2KI.6.30" type="verse">ויהי כשמע המלך את־דברי האשה ויקרע את־בגדיו והוא עבר על־החמה וירא העם והנה השק על־בשרו מבית׃</seg>
          <seg id="b.2KI.6.31" type="verse">ויאמר כה־יעשה־לי אלהים וכה יוסף אם־יעמד ראש אלישע בן־שפט עליו היום׃</seg>
          <seg id="b.2KI.6.32" type="verse">ואלישע ישב בביתו והזקנים ישבים אתו וישלח איש מלפניו בטרם יבא המלאך אליו והוא אמר אל־הזקנים הראיתם כי־שלח בן־המרצח הזה להסיר את־ראשי ראו כבא המלאך סגרו הדלת ולחצתם אתו בדלת הלוא קול רגלי אדניו אחריו׃</seg>
          <seg id="b.2KI.6.33" type="verse">עודנו מדבר עםם והנה המלאך ירד אליו ויאמר הנה־זאת הרעה מאת יהוה מה־אוחיל ליהוה עוד׃ ס</seg>
        </div>
        <div id="b.2KI.7" type="chapter">
          <seg id="b.2KI.7.1" type="verse">ויאמר אלישע שמעו דבר־יהוה כה אמר יהוה כעת מחר סאה־סלת בשקל וסאתים שערים בשקל בשער שמרון׃</seg>
          <seg id="b.2KI.7.2" type="verse">ויען השליש אשר־למלך נשען על־ידו את־איש האלהים ויאמר הנה יהוה עשה ארבות בשמים היהיה הדבר הזה ויאמר הנכה ראה בעיניך ומשם לא תאכל׃ ס</seg>
          <seg id="b.2KI.7.3" type="verse">וארבעה אנשים היו מצרעים פתח השער ויאמרו איש אל־רעהו מה אנחנו ישבים פה עד־מתנו׃</seg>
          <seg id="b.2KI.7.4" type="verse">אם־אמרנו נבוא העיר והרעב בעיר ומתנו שם ואם־ישבנו פה ומתנו ועתה לכו ונפלה אל־מחנה ארם אם־יחינו נחיה ואם־ימיתנו ומתנו׃</seg>
          <seg id="b.2KI.7.5" type="verse">ויקומו בנשף לבוא אל־מחנה ארם ויבאו עד־קצה מחנה ארם והנה אין־שם איש׃</seg>
          <seg id="b.2KI.7.6" type="verse">ואדני השמיע את־מחנה ארם קול רכב קול סוס קול חיל גדול ויאמרו איש אל־אחיו הנה שכר־עלינו מלך ישראל את־מלכי החתים ואת־מלכי מצרים לבוא עלינו׃</seg>
          <seg id="b.2KI.7.7" type="verse">ויקומו וינוסו בנשף ויעזבו את־אהליהם ואת־סוסיהם ואת־חמריהם המחנה כאשר־היא וינסו אל־נפשם׃</seg>
          <seg id="b.2KI.7.8" type="verse">ויבאו המצרעים האלה עד־קצה המחנה ויבאו אל־אהל אחד ויאכלו וישתו וישאו משם כסף וזהב ובגדים וילכו ויטמנו וישבו ויבאו אל־אהל אחר וישאו משם וילכו ויטמנו׃</seg>
          <seg id="b.2KI.7.9" type="verse">ויאמרו איש אל־רעהו לא־כן אנחנו עשים היום הזה יום־בשרה הוא ואנחנו מחשים וחכינו עד־אור הבקר ומצאנו עוון ועתה לכו ונבאה ונגידה בית המלך׃</seg>
          <seg id="b.2KI.7.10" type="verse">ויבאו ויקראו אל־שער העיר ויגידו להם לאמר באנו אל־מחנה ארם והנה אין־שם איש וקול אדם כי אם־הסוס אסור והחמור אסור ואהלים כאשר־המה׃</seg>
          <seg id="b.2KI.7.11" type="verse">ויקרא השערים ויגידו בית המלך פנימה׃</seg>
          <seg id="b.2KI.7.12" type="verse">ויקם המלך לילה ויאמר אל־עבדיו אגידה־נא לכם את אשר־עשו לנו ארם ידעו כי־רעבים אנחנו ויצאו מן־המחנה להחבה [כ= בהשדה] [ק= בשדה] לאמר כי־יצאו מן־העיר ונתפשם חיים ואל־העיר נבא׃</seg>
          <seg id="b.2KI.7.13" type="verse">ויען אחד מעבדיו ויאמר ויקחו־נא חמשה מן־הסוסים הנשארים אשר נשארו־בה הנם ככל־[כ= ההמון] [ק= המון] ישראל אשר נשארו־בה הנם ככל־המון ישראל אשר־תמו ונשלחה ונראה׃</seg>
          <seg id="b.2KI.7.14" type="verse">ויקחו שני רכב סוסים וישלח המלך אחרי מחנה־ארם לאמר לכו וראו׃</seg>
          <seg id="b.2KI.7.15" type="verse">וילכו אחריהם עד־הירדן והנה כל־הדרך מלאה בגדים וכלים אשר־השליכו ארם [כ= בהחפזם] [ק= בחפזם] וישבו המלאכים ויגדו למלך׃</seg>
          <seg id="b.2KI.7.16" type="verse">ויצא העם ויבזו את מחנה ארם ויהי סאה־סלת בשקל וסאתים שערים בשקל כדבר יהוה׃</seg>
          <seg id="b.2KI.7.17" type="verse">והמלך הפקיד את־השליש אשר־נשען על־ידו על־השער וירמסהו העם בשער וימת כאשר דבר איש האלהים אשר דבר ברדת המלך אליו׃</seg>
          <seg id="b.2KI.7.18" type="verse">ויהי כדבר איש האלהים אל־המלך לאמר סאתים שערים בשקל וסאה־סלת בשקל יהיה כעת מחר בשער שמרון׃</seg>
          <seg id="b.2KI.7.19" type="verse">ויען השליש את־איש האלהים ויאמר והנה יהוה עשה ארבות בשמים היהיה כדבר הזה ויאמר הנך ראה בעיניך ומשם לא תאכל׃</seg>
          <seg id="b.2KI.7.20" type="verse">ויהי־לו כן וירמסו אתו העם בשער וימת׃ ס</seg>
        </div>
        <div id="b.2KI.8" type="chapter">
          <seg id="b.2KI.8.1" type="verse">ואלישע דבר אל־האשה אשר־החיה את־בנה לאמר קומי ולכי [כ= אתי] [ק= את] וביתך וגורי באשר תגורי כי־קרא יהוה לרעב וגם־בא אל־הארץ שבע שנים׃</seg>
          <seg id="b.2KI.8.2" type="verse">ותקם האשה ותעש כדבר איש האלהים ותלך היא וביתה ותגר בארץ־פלשתים שבע שנים׃</seg>
          <seg id="b.2KI.8.3" type="verse">ויהי מקצה שבע שנים ותשב האשה מארץ פלשתים ותצא לצעק אל־המלך אל־ביתה ואל־שדה׃</seg>
          <seg id="b.2KI.8.4" type="verse">והמלך מדבר אל־גחזי נער איש־האלהים לאמר ספרה־נא לי את כל־הגדלות אשר־עשה אלישע׃</seg>
          <seg id="b.2KI.8.5" type="verse">ויהי הוא מספר למלך את אשר־החיה את־המת והנה האשה אשר־החיה את־בנה צעקת אל־המלך על־ביתה ועל־שדה ויאמר גחזי אדני המלך זאת* האשה וזה־בנה אשר־החיה אלישע׃</seg>
          <seg id="b.2KI.8.6" type="verse">וישאל המלך לאשה ותספר־לו ויתן־לה המלך סריס אחד לאמר השיב את־כל־אשר־לה ואת כל־תבואת השדה מיום עזבה את־הארץ ועד־עתה׃ ף</seg>
          <seg id="b.2KI.8.7" type="verse">ויבא אלישע דמשק ובן־הדד מלך־ארם חלה ויגד־לו לאמר בא איש האלהים עד־הנה׃</seg>
          <seg id="b.2KI.8.8" type="verse">ויאמר המלך אל־חזהאל קח בידך מנחה ולך לקראת איש האלהים ודרשת את־יהוה מאותו לאמר האחיה מחלי זה׃</seg>
          <seg id="b.2KI.8.9" type="verse">וילך חזאל לקראתו ויקח מנחה בידו וכל־טוב דמשק משא ארבעים גמל ויבא ויעמד לפניו ויאמר בנך בן־הדד מלך־ארם שלחני אליך לאמר האחיה מחלי זה׃</seg>
          <seg id="b.2KI.8.10" type="verse">ויאמר אליו אלישע לך אמר־[כ= לא] [ק= לו] חיה תחיה והראני יהוה כי־מות ימות׃</seg>
          <seg id="b.2KI.8.11" type="verse">ויעמד את־פניו וישם עד־בש ויבך איש האלהים׃</seg>
          <seg id="b.2KI.8.12" type="verse">ויאמר חזאל מדוע אדני בכה ויאמר כי־ידעתי את אשר־תעשה לבני ישראל רעה מבצריהם תשלח באש ובחריהם בחרב תהרג ועלליהם תרטש והרתיהם תבקע׃</seg>
          <seg id="b.2KI.8.13" type="verse">ויאמר חזהאל כי מה עבדך הכלב כי יעשה הדבר הגדול הזה ויאמר אלישע הראני יהוה אתך מלך על־ארם׃</seg>
          <seg id="b.2KI.8.14" type="verse">וילך מאת אלישע ויבא אל־אדניו ויאמר לו מה־אמר לך אלישע ויאמר אמר לי חיה תחיה׃</seg>
          <seg id="b.2KI.8.15" type="verse">ויהי ממחרת ויקח המכבר ויטבל במים ויפרש על־פניו וימת וימלך חזהאל תחתיו׃ ף</seg>
          <seg id="b.2KI.8.16" type="verse">ובשנת חמש ליורם בן־אחאב מלך ישראל ויהושפט מלך יהודה מלך יהורם בן־יהושפט מלך יהודה׃</seg>
          <seg id="b.2KI.8.17" type="verse">בן־שלשים ושתים שנה היה במלכו ושמנה [כ= שנה] [ק= שנים] מלך בירושלם׃</seg>
          <seg id="b.2KI.8.18" type="verse">וילך בדרך מלכי ישראל כאשר עשו בית אחאב כי בת־אחאב היתה־לו לאשה ויעש הרע בעיני יהוה׃</seg>
          <seg id="b.2KI.8.19" type="verse">ולא־אבה יהוה להשחית את־יהודה למען דוד עבדו כאשר אמר־לו לתת לו ניר לבניו כל־הימים׃</seg>
          <seg id="b.2KI.8.20" type="verse">בימיו פשע אדום מתחת יד־יהודה וימלכו עליהם מלך׃</seg>
          <seg id="b.2KI.8.21" type="verse">ויעבר יורם צעירה וכל־הרכב עמו ויהי־הוא קם לילה ויכה את־אדום הסביב אליו ואת שרי הרכב וינס העם לאהליו׃</seg>
          <seg id="b.2KI.8.22" type="verse">ויפשע אדום מתחת יד־יהודה עד היום הזה אז תפשע לבנה בעת ההיא׃</seg>
          <seg id="b.2KI.8.23" type="verse">ויתר דברי יורם וכל־אשר עשה הלוא־הם כתובים על־ספר דברי הימים למלכי יהודה׃</seg>
          <seg id="b.2KI.8.24" type="verse">וישכב יורם עם־אבתיו ויקבר עם־אבתיו בעיר דוד וימלך אחזיהו בנו תחתיו׃ ף</seg>
          <seg id="b.2KI.8.25" type="verse">בשנת שתים־עשרה שנה ליורם בן־אחאב מלך ישראל מלך אחזיהו בן־יהורם מלך יהודה׃</seg>
          <seg id="b.2KI.8.26" type="verse">בן־עשרים ושתים שנה אחזיהו במלכו ושנה אחת מלך בירושלם ושם אמו עתליהו בת־עמרי מלך ישראל׃</seg>
          <seg id="b.2KI.8.27" type="verse">וילך בדרך בית אחאב ויעש הרע בעיני יהוה כבית אחאב כי חתן בית־אחאב הוא׃</seg>
          <seg id="b.2KI.8.28" type="verse">וילך את־יורם בן־אחאב למלחמה עם־חזהאל מלך־ארם ברמת גלעד ויכו ארמים את־יורם׃</seg>
          <seg id="b.2KI.8.29" type="verse">וישב יורם המלך להתרפא ביזרעאל מן־המכים אשר יכהו ארמים ברמה בהלחמו את־חזהאל מלך ארם ואחזיהו בן־יהורם מלך יהודה ירד לראות את־יורם בן־אחאב ביזרעאל כי־חלה הוא׃ ף</seg>
        </div>
        <div id="b.2KI.9" type="chapter">
          <seg id="b.2KI.9.1" type="verse">ואלישע הנביא קרא לאחד מבני הנביאים ויאמר לו חגר מתניך וקח פך השמן הזה בידך ולך רמת גלעד׃</seg>
          <seg id="b.2KI.9.2" type="verse">ובאת שמה וראה־שם יהוא בן־יהושפט בן־נמשי ובאת והקמתו מתוך אחיו והביאת אתו חדר בחדר׃</seg>
          <seg id="b.2KI.9.3" type="verse">ולקחת פך־השמן ויצקת על־ראשו ואמרת כה־אמר יהוה משחתיך למלך אל־ישראל ופתחת הדלת ונסתה ולא תחכה׃</seg>
          <seg id="b.2KI.9.4" type="verse">וילך הנער הנער הנביא רמת גלעד׃</seg>
          <seg id="b.2KI.9.5" type="verse">ויבא והנה שרי החיל ישבים ויאמר דבר לי אליך השר ויאמר יהוא אל־מי מכלנו ויאמר אליך השר׃</seg>
          <seg id="b.2KI.9.6" type="verse">ויקם ויבא הביתה ויצק השמן אל־ראשו ויאמר לו כה־אמר יהוה אלהי ישראל משחתיך למלך אל־עם יהוה אל־ישראל׃</seg>
          <seg id="b.2KI.9.7" type="verse">והכיתה את־בית אחאב אדניך ונקמתי דמי עבדי הנביאים ודמי כל־עבדי יהוה מיד איזבל׃</seg>
          <seg id="b.2KI.9.8" type="verse">ואבד כל־בית אחאב והכרתי לאחאב משתין בקיר ועצור ועזוב בישראל׃</seg>
          <seg id="b.2KI.9.9" type="verse">ונתתי את־בית אחאב כבית ירבעם בן־נבט וכבית בעשא בן־אחיה׃</seg>
          <seg id="b.2KI.9.10" type="verse">ואת־איזבל יאכלו הכלבים בחלק יזרעאל ואין קבר ויפתח הדלת וינס׃</seg>
          <seg id="b.2KI.9.11" type="verse">ויהוא יצא אל־עבדי אדניו ויאמר לו השלום מדוע בא־המשגע הזה אליך ויאמר אליהם אתם ידעתם את־האיש ואת־שיחו׃</seg>
          <seg id="b.2KI.9.12" type="verse">ויאמרו שקר הגד־נא לנו ויאמר כזאת וכזאת אמר אלי לאמר כה אמר יהוה משחתיך למלך אל־ישראל׃</seg>
          <seg id="b.2KI.9.13" type="verse">וימהרו ויקחו איש בגדו וישימו תחתיו אל־גרם המעלות ויתקעו בשופר ויאמרו מלך יהוא׃</seg>
          <seg id="b.2KI.9.14" type="verse">ויתקשר יהוא בן־יהושפט בן־נמשי אל־יורם ויורם היה שמר ברמת גלעד הוא וכל־ישראל מפני חזאל מלך־ארם׃</seg>
          <seg id="b.2KI.9.15" type="verse">וישב יהורם המלך להתרפא ביזרעאל מן־המכים אשר יכהו ארמים בהלחמו את־חזאל מלך ארם ויאמר יהוא אם־יש נפשכם אל־יצא פליט מן־העיר ללכת [כ= לגיד] [ק= להגיד] ביזרעאל׃</seg>
          <seg id="b.2KI.9.16" type="verse">וירכב יהוא וילך יזרעאלה כי יורם שכב שמה ואחזיה מלך יהודה ירד לראות את־יורם׃</seg>
          <seg id="b.2KI.9.17" type="verse">והצפה עמד על־המגדל ביזרעאל וירא את־שפעת יהוא בבאו ויאמר שפעת אני ראה ויאמר יהורם קח רכב ושלח לקראתם ויאמר השלום׃</seg>
          <seg id="b.2KI.9.18" type="verse">וילך רכב הסוס לקראתו ויאמר כה־אמר המלך השלום ויאמר יהוא מה־לך ולשלום סב אל־אחרי ויגד הצפה לאמר בא־המלאך עד־הם ולא־שב׃</seg>
          <seg id="b.2KI.9.19" type="verse">וישלח רכב סוס שני ויבא אלהם ויאמר כה־אמר המלך שלום ויאמר יהוא מה־לך ולשלום סב אל־אחרי׃</seg>
          <seg id="b.2KI.9.20" type="verse">ויגד הצפה לאמר בא עד־אליהם ולא־שב והמנהג כמנהג יהוא בן־נמשי כי בשגעון ינהג׃</seg>
          <seg id="b.2KI.9.21" type="verse">ויאמר יהורם אסר ויאסר רכבו ויצא יהורם מלך־ישראל ואחזיהו מלך־יהודה איש ברכבו ויצאו לקראת יהוא וימצאהו בחלקת נבות היזרעאלי׃</seg>
          <seg id="b.2KI.9.22" type="verse">ויהי כראות יהורם את־יהוא ויאמר השלום יהוא ויאמר מה השלום עד־זנוני איזבל אמך וכשפיה הרבים׃</seg>
          <seg id="b.2KI.9.23" type="verse">ויהפך יהורם ידיו וינס ויאמר אל־אחזיהו מרמה אחזיה׃</seg>
          <seg id="b.2KI.9.24" type="verse">ויהוא מלא ידו בקשת ויך את־יהורם בין זרעיו ויצא החצי מלבו ויכרע ברכבו׃</seg>
          <seg id="b.2KI.9.25" type="verse">ויאמר אל־בדקר [כ= שלשה] [ק= שלשו] שא השלכהו בחלקת שדה נבות היזרעאלי כי־זכר אני ואתה את רכבים צמדים אחרי אחאב אביו ויהוה נשא עליו את־המשא הזה׃</seg>
          <seg id="b.2KI.9.26" type="verse">אם־לא את־דמי נבות ואת־דמי בניו ראיתי אמש נאם־יהוה ושלמתי לך בחלקה הזאת נאם־יהוה ועתה שא השלכהו בחלקה כדבר יהוה׃</seg>
          <seg id="b.2KI.9.27" type="verse">ואחזיה מלך־יהודה ראה וינס דרך בית הגן וירדף אחריו יהוא ויאמר גם־אתו הכהו אל־המרכבה במעלה־גור אשר את־יבלעם וינס מגדו וימת שם׃</seg>
          <seg id="b.2KI.9.28" type="verse">וירכבו אתו עבדיו ירושלמה ויקברו אתו בקברתו עם־אבתיו בעיר דוד׃ ף</seg>
          <seg id="b.2KI.9.29" type="verse">ובשנת אחת עשרה שנה ליורם בן־אחאב מלך אחזיה על־יהודה׃</seg>
          <seg id="b.2KI.9.30" type="verse">ויבוא יהוא יזרעאלה ואיזבל שמעה ותשם בפוך עיניה ותיטב את־ראשה ותשקף בעד החלון׃</seg>
          <seg id="b.2KI.9.31" type="verse">ויהוא בא בשער ותאמר השלום זמרי הרג אדניו׃</seg>
          <seg id="b.2KI.9.32" type="verse">וישא פניו אל־החלון ויאמר מי אתי מי וישקיפו אליו שנים שלשה סריסים׃</seg>
          <seg id="b.2KI.9.33" type="verse">ויאמר [כ= שמטהו] [ק= שמטוה] וישמטוה ויז מדמה אל־הקיר ואל־הסוסים וירמסנה׃</seg>
          <seg id="b.2KI.9.34" type="verse">ויבא ויאכל וישת ויאמר פקדו־נא את־הארורה הזאת וקברוה כי בת־מלך היא׃</seg>
          <seg id="b.2KI.9.35" type="verse">וילכו לקברה ולא־מצאו בה כי אם־הגלגלת והרגלים וכפות הידים׃</seg>
          <seg id="b.2KI.9.36" type="verse">וישבו ויגידו לו ויאמר דבר־יהוה הוא אשר דבר ביד־עבדו אליהו התשבי לאמר בחלק יזרעאל יאכלו הכלבים את־בשר איזבל׃</seg>
          <seg id="b.2KI.9.37" type="verse">[כ= והית] [ק= והיתה] נבלת איזבל כדמן על־פני השדה בחלק יזרעאל אשר לא־יאמרו זאת איזבל׃ ף</seg>
        </div>
        <div id="b.2KI.10" type="chapter">
          <seg id="b.2KI.10.1" type="verse">ולאחאב שבעים בנים בשמרון ויכתב יהוא ספרים וישלח שמרון אל־שרי יזרעאל הזקנים ואל־האמנים אחאב לאמר׃</seg>
          <seg id="b.2KI.10.2" type="verse">ועתה כבא* הספר הזה אליכם ואתכם בני אדניכם ואתכם הרכב והסוסים ועיר מבצר והנשק׃</seg>
          <seg id="b.2KI.10.3" type="verse">וראיתם הטוב והישר מבני אדניכם ושמתם על־כסא אביו והלחמו על־בית אדניכם׃</seg>
          <seg id="b.2KI.10.4" type="verse">ויראו מאד מאד ויאמרו הנה שני המלכים לא עמדו לפניו ואיך נעמד אנחנו׃</seg>
          <seg id="b.2KI.10.5" type="verse">וישלח אשר־על־הבית ואשר על־העיר והזקנים והאמנים אל־יהוא לאמר עבדיך אנחנו וכל אשר־תאמר אלינו נעשה לא־נמליך איש הטוב בעיניך עשה׃</seg>
          <seg id="b.2KI.10.6" type="verse">ויכתב אליהם ספר שנית לאמר אם־לי אתם ולקלי אתם שמעים קחו את־ראשי אנשי בני־אדניכם ובאו אלי כעת מחר יזרעאלה ובני המלך שבעים איש את־גדלי העיר מגדלים אותם׃</seg>
          <seg id="b.2KI.10.7" type="verse">ויהי כבא הספר אליהם ויקחו את־בני המלך וישחטו שבעים איש וישימו את־ראשיהם בדודים וישלחו אליו יזרעאלה׃</seg>
          <seg id="b.2KI.10.8" type="verse">ויבא המלאך ויגד־לו לאמר הביאו ראשי בני־המלך ויאמר שימו אתם שני צברים פתח השער עד־הבקר׃</seg>
          <seg id="b.2KI.10.9" type="verse">ויהי בבקר ויצא ויעמד ויאמר אל־כל־העם צדקים אתם הנה אני קשרתי על־אדני ואהרגהו ומי הכה את־כל־אלה׃</seg>
          <seg id="b.2KI.10.10" type="verse">דעו אפוא כי לא יפל מדבר יהוה ארצה אשר־דבר יהוה על־בית אחאב ויהוה עשה את אשר דבר ביד עבדו אליהו׃</seg>
          <seg id="b.2KI.10.11" type="verse">ויך יהוא את כל־הנשארים לבית־אחאב ביזרעאל וכל־גדליו ומידעיו וכהניו עד־בלתי השאיר־לו שריד׃</seg>
          <seg id="b.2KI.10.12" type="verse">ויקם ויבא וילך שמרון הוא בית־עקד הרעים בדרך׃</seg>
          <seg id="b.2KI.10.13" type="verse">ויהוא מצא את־אחי אחזיהו מלך־יהודה ויאמר מי אתם ויאמרו אחי אחזיהו אנחנו ונרד לשלום בני־המלך ובני הגבירה׃</seg>
          <seg id="b.2KI.10.14" type="verse">ויאמר תפשום חיים ויתפשום חיים וישחטום אל־בור בית־עקד ארבעים ושנים איש ולא־השאיר איש מהם׃ ס</seg>
          <seg id="b.2KI.10.15" type="verse">וילך משם וימצא את־יהונדב בן־רכב לקראתו ויברכהו ויאמר אליו היש את־לבבך ישר כאשר לבבי עם־לבבך ויאמר יהונדב יש ויש תנה את־ידך ויתן ידו ויעלהו אליו אל־המרכבה׃</seg>
          <seg id="b.2KI.10.16" type="verse">ויאמר לכה אתי וראה בקנאתי ליהוה וירכבו אתו ברכבו׃</seg>
          <seg id="b.2KI.10.17" type="verse">ויבא שמרון ויך את־כל־הנשארים לאחאב בשמרון עד־השמידו כדבר יהוה אשר דבר אל־אליהו׃ ף</seg>
          <seg id="b.2KI.10.18" type="verse">ויקבץ יהוא את־כל־העם ויאמר אלהם אחאב עבד את־הבעל מעט יהוא יעבדנו הרבה׃</seg>
          <seg id="b.2KI.10.19" type="verse">ועתה כל־נביאי הבעל כל־עבדיו וכל־כהניו קראו אלי איש אל־יפקד כי זבח גדול לי לבעל כל אשר־יפקד לא יחיה ויהוא עשה בעקבה למען האביד את־עבדי הבעל׃</seg>
          <seg id="b.2KI.10.20" type="verse">ויאמר יהוא קדשו עצרה לבעל ויקראו׃</seg>
          <seg id="b.2KI.10.21" type="verse">וישלח יהוא בכל־ישראל ויבאו כל־עבדי הבעל ולא־נשאר איש אשר לא־בא ויבאו בית הבעל וימלא בית־הבעל פה לפה׃</seg>
          <seg id="b.2KI.10.22" type="verse">ויאמר לאשר על־המלתחה הוצא לבוש לכל עבדי הבעל ויצא להם המלבוש׃</seg>
          <seg id="b.2KI.10.23" type="verse">ויבא יהוא ויהונדב בן־רכב בית הבעל ויאמר לעבדי הבעל חפשו וראו פן־יש־פה עםכם מעבדי יהוה כי אם־עבדי הבעל לבדם׃</seg>
          <seg id="b.2KI.10.24" type="verse">ויבאו לעשות זבחים ועלות ויהוא שם־לו בחוץ שמנים איש ויאמר האיש אשר־ימלט מן־האנשים אשר אני מביא על־ידיכם נפשו תחת נפשו׃</seg>
          <seg id="b.2KI.10.25" type="verse">ויהי ככלתו לעשות העלה ויאמר יהוא לרצים ולשלשים באו הכום איש אל־יצא ויכום לפי־חרב וישלכו הרצים והשלשים וילכו עד־עיר בית־הבעל׃</seg>
          <seg id="b.2KI.10.26" type="verse">ויצאו את־מצבות בית־הבעל וישרפוה׃</seg>
          <seg id="b.2KI.10.27" type="verse">ויתצו את מצבת הבעל ויתצו את־בית הבעל וישמהו [כ= למחראות] [ק= למוצאות] עד־היום׃</seg>
          <seg id="b.2KI.10.28" type="verse">וישמד יהוא את־הבעל מישראל׃</seg>
          <seg id="b.2KI.10.29" type="verse">רק חטאי ירבעם בן־נבט אשר החטיא את־ישראל לא־סר יהוא מאחריהם עגלי הזהב אשר בית־אל ואשר בדן׃ ס</seg>
          <seg id="b.2KI.10.30" type="verse">ויאמר יהוה אל־יהוא יען אשר־הטיבת לעשות הישר בעיני ככל אשר בלבבי עשית לבית אחאב בני רבעים ישבו לך על־כסא ישראל׃</seg>
          <seg id="b.2KI.10.31" type="verse">ויהוא לא שמר ללכת בתורת־יהוה אלהי־ישראל בכל־לבבו לא סר מעל חטאות ירבעם אשר החטיא את־ישראל׃</seg>
          <seg id="b.2KI.10.32" type="verse">בימים ההם החל יהוה לקצות בישראל ויכם חזאל בכל־גבול ישראל׃</seg>
          <seg id="b.2KI.10.33" type="verse">מן־הירדן מזרח השמש את כל־ארץ הגלעד הגדי והראובני והמנשי מערער אשר על־נחל ארןן והגלעד והבשן׃</seg>
          <seg id="b.2KI.10.34" type="verse">ויתר דברי יהוא וכל־אשר עשה וכל־גבורתו הלוא־הם כתובים על־ספר דברי הימים למלכי ישראל׃</seg>
          <seg id="b.2KI.10.35" type="verse">וישכב יהוא עם־אבתיו ויקברו אתו בשמרון וימלך יהואחז בנו תחתיו׃</seg>
          <seg id="b.2KI.10.36" type="verse">והימים אשר מלך יהוא על־ישראל עשרים ושמנה־שנה בשמרון׃ ף</seg>
        </div>
        <div id="b.2KI.11" type="chapter">
          <seg id="b.2KI.11.1" type="verse">ועתליה אם אחזיהו [כ= וראתה] [ק= ראתה] כי מת בנה ותקם ותאבד את כל־זרע הממלכה׃</seg>
          <seg id="b.2KI.11.2" type="verse">ותקח יהושבע בת־המלך־יורם אחות אחזיהו את־יואש בן־אחזיה ותגנב אתו מתוך בני־המלך [כ= הממותתים] [ק= המומתים] אתו ואת־מינקתו בחדר המטות ויסתרו אתו מפני עתליהו ולא הומת׃</seg>
          <seg id="b.2KI.11.3" type="verse">ויהי אתה בית יהוה מתחבא שש שנים ועתליה מלכת על־הארץ׃ ף</seg>
          <seg id="b.2KI.11.4" type="verse">ובשנה השביעית שלח יהוידע ויקח את־שרי [כ= המאיות] [ק= המאות] לכרי ולרצים ויבא אתם אליו בית יהוה ויכרת להם ברית וישבע אתם בבית יהוה וירא אתם את־בן־המלך׃</seg>
          <seg id="b.2KI.11.5" type="verse">ויצום לאמר זה הדבר אשר תעשון השלשית םכם באי השבת ושמרי משמרת בית המלך׃</seg>
          <seg id="b.2KI.11.6" type="verse">והשלשית בשער סור והשלשית בשער אחר הרצים ושמרתם את־משמרת הבית מסח׃</seg>
          <seg id="b.2KI.11.7" type="verse">ושתי הידות בכם כל יצאי השבת ושמרו את־משמרת בית־יהוה אל־המלך׃</seg>
          <seg id="b.2KI.11.8" type="verse">והקפתם על־המלך סביב איש וכליו בידו והבא אל־השדרות יומת והיו את־המלך בצאתו ובבאו׃</seg>
          <seg id="b.2KI.11.9" type="verse">ויעשו שרי [כ= המאיות] [ק= המאות] ככל אשר־צוה יהוידע הכהן ויקחו איש את־אנשיו באי השבת עם יצאי השבת ויבאו אל־יהוידע הכהן׃</seg>
          <seg id="b.2KI.11.10" type="verse">ויתן הכהן לשרי [כ= המאיות] [ק= המאות] את־החנית ואת־השלטים אשר למלך דוד אשר בבית יהוה׃</seg>
          <seg id="b.2KI.11.11" type="verse">ויעמדו הרצים איש וכליו בידו מכתף הבית הימנית עד־כתף הבית השמאלית למזבח ולבית על־המלך סביב׃</seg>
          <seg id="b.2KI.11.12" type="verse">ויוצא את־בן־המלך ויתן עליו את־הנזר ואת־העדות וימלכו אתו וימשחהו ויכו־כף ויאמרו יחי המלך׃ ס</seg>
          <seg id="b.2KI.11.13" type="verse">ותשמע עתליה את־קול הרצין העם ותבא אל־העם בית יהוה׃</seg>
          <seg id="b.2KI.11.14" type="verse">ותרא והנה המלך עמד על־העמוד כמשפט והשרים והחצצרות אל־המלך וכל־עם הארץ שמח ותקע בחצצרות ותקרע עתליה את־בגדיה ותקרא קשר קשר׃ ס</seg>
          <seg id="b.2KI.11.15" type="verse">ויצו יהוידע הכהן את־שרי [כ= המיאות] [ק= המאות] פקדי החיל ויאמר אליהם הוציאו אתה אל־מבית לשדרת והבא אחריה המת בחרב כי אמר הכהן אל־תומת בית יהוה׃</seg>
          <seg id="b.2KI.11.16" type="verse">וישמו לה ידים ותבוא דרך־מבוא הסוסים בית המלך ותומת שם׃ ס</seg>
          <seg id="b.2KI.11.17" type="verse">ויכרת יהוידע את־הברית בין יהוה ובין המלך ובין העם להיות לעם ליהוה ובין המלך ובין העם׃</seg>
          <seg id="b.2KI.11.18" type="verse">ויבאו כל־עם הארץ בית־הבעל ויתצהו את־[כ= מזבחתו] [ק= מזבחתיו] ואת־צלמיו שברו היטב ואת מתן כהן הבעל הרגו לפני המזבחות וישם הכהן פקדות על־בית יהוה׃</seg>
          <seg id="b.2KI.11.19" type="verse">ויקח את־שרי המאות ואת־הכרי ואת־הרצים ואת כל־עם הארץ וירידו את־המלך מבית יהוה ויבואו דרך־שער הרצים בית המלך וישב על־כסא המלכים׃</seg>
          <seg id="b.2KI.11.20" type="verse">וישמח כל־עם־הארץ והעיר שקטה ואת־עתליהו המיתו בחרב בית [כ= מלך] [ק= המלך]׃ ס</seg>
        </div>
        <div id="b.2KI.12" type="chapter">
          <seg id="b.2KI.12.1" type="verse">בן־שבע שנים יהואש במלכו׃ ף</seg>
          <seg id="b.2KI.12.2" type="verse">בשנת־שבע ליהוא מלך יהואש וארבעים שנה מלך בירושלם ושם אמו צביה מבאר שבע׃</seg>
          <seg id="b.2KI.12.3" type="verse">ויעש יהואש הישר בעיני יהוה כל־ימיו אשר הורהו יהוידע הכהן׃</seg>
          <seg id="b.2KI.12.4" type="verse">רק הבמות לא־סרו עוד העם מזבחים ומקטרים בבמות׃</seg>
          <seg id="b.2KI.12.5" type="verse">ויאמר יהואש אל־הכהנים כל כסף הקדשים אשר־יובא בית־יהוה כסף עובר איש כסף נפשות ערכו כל־כסף אשר יעלה על לב־איש להביא בית יהוה׃</seg>
          <seg id="b.2KI.12.6" type="verse">יקחו להם הכהנים איש מאת מכרו והם יחזקו את־בדק הבית לכל אשר־ימצא שם בדק׃ ף</seg>
          <seg id="b.2KI.12.7" type="verse">ויהי בשנת עשרים ושלש שנה למלך יהואש לא־חזקו הכהנים את־בדק הבית׃</seg>
          <seg id="b.2KI.12.8" type="verse">ויקרא המלך יהואש ליהוידע הכהן ולכהנים ויאמר אלהם מדוע אינכם מחזקים את־בדק הבית ועתה אל־תקחו־כסף מאת מכריכם כי־לבדק הבית תתנהו׃</seg>
          <seg id="b.2KI.12.9" type="verse">ויאתו הכהנים לבלתי קחת־כסף מאת העם ולבלתי חזק את־בדק הבית׃</seg>
          <seg id="b.2KI.12.10" type="verse">ויקח יהוידע הכהן ארון אחד ויקב חר בדלתו ויתן אתו אצל המזבח [כ= בימין] [ק= מימין] בבוא־איש בית יהוה ונתנו־שמה הכהנים שמרי הסף את־כל־הכסף המובא בית־יהוה׃</seg>
          <seg id="b.2KI.12.11" type="verse">ויהי כראותם כי־רב הכסף בארון ויעל ספר המלך והכהן הגדול ויצרו וימנו את־הכסף הנמצא בית־יהוה׃</seg>
          <seg id="b.2KI.12.12" type="verse">ונתנו את־הכסף המתכן על־[כ= יד] [ק= ידי] עשי המלאכה [כ= הפקדים] [ק= המפקדים] בית יהוה ויוציאהו לחרשי העץ ולבנים העשים בית יהוה׃</seg>
          <seg id="b.2KI.12.13" type="verse">ולגדרים ולחצבי האבן ולקנות עצים ואבני מחצב לחזק את־בדק בית־יהוה ולכל אשר־יצא על־הבית לחזקה׃</seg>
          <seg id="b.2KI.12.14" type="verse">אך לא יעשה בית יהוה ספות כסף מזמרות מזרקות חצצרות כל־כלי זהב וכלי־כסף מן־הכסף המובא בית־יהוה׃</seg>
          <seg id="b.2KI.12.15" type="verse">כי־לעשי המלאכה יתנהו וחזקו־בו את־בית יהוה׃</seg>
          <seg id="b.2KI.12.16" type="verse">ולא יחשבו את־האנשים אשר יתנו את־הכסף על־ידם לתת לעשי המלאכה כי באמנה הם עשים׃</seg>
          <seg id="b.2KI.12.17" type="verse">כסף אשם וכסף חטאות לא יובא בית יהוה לכהנים יהיו׃ ף</seg>
          <seg id="b.2KI.12.18" type="verse">אז יעלה חזאל מלך ארם וילחם על־גת וילכדה וישם חזאל פניו לעלות על־ירושלם׃</seg>
          <seg id="b.2KI.12.19" type="verse">ויקח יהואש מלך־יהודה את כל־הקדשים אשר־הקדישו יהושפט ויהורם ואחזיהו אבתיו מלכי יהודה ואת־קדשיו ואת כל־הזהב הנמצא באצרות בית־יהוה ובית המלך וישלח לחזאל מלך ארם ויעל מעל ירושלם׃</seg>
          <seg id="b.2KI.12.20" type="verse">ויתר דברי יואש וכל־אשר עשה הלוא־הם כתובים על־ספר דברי הימים למלכי יהודה׃</seg>
          <seg id="b.2KI.12.21" type="verse">ויקמו עבדיו ויקשרו־קשר ויכו את־יואש בית מלא היורד סלא׃</seg>
          <seg id="b.2KI.12.22" type="verse">ויוזבד בן־שמעת ויהוזבד בן־שמר עבדיו הכהו וימת ויקברו אתו עם־אבתיו בעיר דוד וימלך אמציה בנו תחתיו׃ ף</seg>
        </div>
        <div id="b.2KI.13" type="chapter">
          <seg id="b.2KI.13.1" type="verse">בשנת עשרים ושלש שנה ליואש בן־אחזיהו מלך יהודה מלך יהואחז בן־יהוא על־ישראל בשמרון שבע עשרה שנה׃</seg>
          <seg id="b.2KI.13.2" type="verse">ויעש הרע בעיני יהוה וילך אחר חטאת ירבעם בן־נבט אשר־החטיא את־ישראל לא־סר ממנה׃</seg>
          <seg id="b.2KI.13.3" type="verse">ויחר־אף יהוה בישראל ויתנם ביד חזאל מלך־ארם וביד בן־הדד בן־חזאל כל־הימים׃</seg>
          <seg id="b.2KI.13.4" type="verse">ויחל יהואחז את־פני יהוה וישמע אליו יהוה כי ראה את־לחץ ישראל כי־לחץ אתם מלך ארם׃</seg>
          <seg id="b.2KI.13.5" type="verse">ויתן יהוה לישראל מושיע ויצאו מתחת יד־ארם וישבו בני־ישראל באהליהם כתמול שלשום׃</seg>
          <seg id="b.2KI.13.6" type="verse">אך לא־סרו מחטאות בית־ירבעם אשר־[כ= החטי] [ק= החטיא] את־ישראל בה הלך וגם האשרה עמדה בשמרון׃</seg>
          <seg id="b.2KI.13.7" type="verse">כי לא השאיר ליהואחז עם כי אם־חמשים פרשים ועשרה רכב ועשרת אלפים רגלי כי אבדם מלך ארם וישםם כעפר לדש׃</seg>
          <seg id="b.2KI.13.8" type="verse">ויתר* דברי יהואחז וכל־אשר עשה וגבורתו הלוא־הם כתובים על־ספר דברי הימים למלכי ישראל׃</seg>
          <seg id="b.2KI.13.9" type="verse">וישכב יהואחז עם־אבתיו ויקברהו בשמרון וימלך יואש בנו תחתיו׃ ף</seg>
          <seg id="b.2KI.13.10" type="verse">בשנת שלשים ושבע שנה ליואש מלך יהודה מלך יהואש בן־יהואחז על־ישראל בשמרון שש עשרה שנה׃</seg>
          <seg id="b.2KI.13.11" type="verse">ויעשה הרע בעיני יהוה לא סר מכל־חטאות ירבעם בן־נבט אשר־החטיא את־ישראל בה הלך׃</seg>
          <seg id="b.2KI.13.12" type="verse">ויתר דברי יואש וכל־אשר עשה וגבורתו אשר נלחם עם אמציה מלך־יהודה הלוא־הם כתובים על־ספר דברי הימים למלכי ישראל׃</seg>
          <seg id="b.2KI.13.13" type="verse">וישכב יואש עם־אבתיו וירבעם ישב על־כסאו ויקבר יואש בשמרון עם מלכי ישראל׃ ף</seg>
          <seg id="b.2KI.13.14" type="verse">ואלישע חלה את־חליו אשר ימות בו וירד אליו יואש מלך־ישראל ויבך על־פניו ויאמר אבי אבי רכב ישראל ופרשיו׃</seg>
          <seg id="b.2KI.13.15" type="verse">ויאמר לו אלישע קח קשת וחצים ויקח אליו קשת וחצים׃</seg>
          <seg id="b.2KI.13.16" type="verse">ויאמר למלך ישראל הרכב ידך על־הקשת וירכב ידו וישם אלישע ידיו על־ידי המלך׃</seg>
          <seg id="b.2KI.13.17" type="verse">ויאמר פתח החלון קדמה ויפתח ויאמר אלישע ירה ויור ויאמר חץ־תשועה ליהוה וחץ תשועה בארם והכית את־ארם באפק עד־כלה׃</seg>
          <seg id="b.2KI.13.18" type="verse">ויאמר קח החצים ויקח ויאמר למלך־ישראל הך־ארצה ויך שלש־פעמים ויעמד׃</seg>
          <seg id="b.2KI.13.19" type="verse">ויקצף עליו איש האלהים ויאמר להכות חמש או־שש פעמים אז הכית את־ארם עד־כלה ועתה שלש פעמים תכה את־ארם׃ ס</seg>
          <seg id="b.2KI.13.20" type="verse">וימת אלישע ויקברהו וגדודי מואב יבאו בארץ בא שנה׃</seg>
          <seg id="b.2KI.13.21" type="verse">ויהי הם קברים איש והנה ראו את־הגדוד וישליכו את־האיש בקבר אלישע וילך ויגע האיש בעצמות אלישע ויחי ויקם על־רגליו׃ ף</seg>
          <seg id="b.2KI.13.22" type="verse">וחזאל מלך ארם לחץ את־ישראל כל ימי יהואחז׃</seg>
          <seg id="b.2KI.13.23" type="verse">ויחן יהוה אתם וירחםם ויפן אליהם למען בריתו את־אברהם יצחק ויעקב ולא אבה השחיתם ולא־השליכם מעל־פניו עד־עתה׃</seg>
          <seg id="b.2KI.13.24" type="verse">וימת חזאל מלך־ארם וימלך בן־הדד בנו תחתיו׃</seg>
          <seg id="b.2KI.13.25" type="verse">וישב יהואש בן־יהואחז ויקח את־הערים מיד בן־הדד בן־חזאל אשר לקח מיד יהואחז אביו במלחמה שלש פעמים הכהו יואש וישב את־ערי ישראל׃ ף</seg>
        </div>
        <div id="b.2KI.14" type="chapter">
          <seg id="b.2KI.14.1" type="verse">בשנת שתים ליואש בן־יואחז מלך ישראל מלך אמציהו בן־יואש מלך יהודה׃</seg>
          <seg id="b.2KI.14.2" type="verse">בן־עשרים וחמש שנה היה במלכו ועשרים ותשע שנה מלך בירושלם ושם אמו [כ= יהועדין] [ק= יהועדן] מן־ירושלם׃</seg>
          <seg id="b.2KI.14.3" type="verse">ויעש הישר בעיני יהוה רק לא כדוד אביו ככל אשר־עשה יואש אביו עשה׃</seg>
          <seg id="b.2KI.14.4" type="verse">רק הבמות לא־סרו עוד העם מזבחים ומקטרים בבמות׃</seg>
          <seg id="b.2KI.14.5" type="verse">ויהי כאשר חזקה הממלכה בידו ויך את־עבדיו המכים את־המלך אביו׃</seg>
          <seg id="b.2KI.14.6" type="verse">ואת־בני המכים לא המית ככתוב בספר תורת־משה אשר־צוה יהוה לאמר לא־יומתו אבות על־בנים ובנים לא־יומתו על־אבות כי אם־איש בחטאו [כ= ימות] [ק= יומת]׃</seg>
          <seg id="b.2KI.14.7" type="verse">הוא־הכה את־אדום בגיא־[כ= המלח] [ק= מלח] עשרת אלפים ותפש את־הסלע במלחמה ויקרא את־שמה יקתאל עד היום הזה׃ ף</seg>
          <seg id="b.2KI.14.8" type="verse">אז שלח אמציה מלאכים אל־יהואש בן־יהואחז בן־יהוא מלך ישראל לאמר לכה נתראה פנים׃</seg>
          <seg id="b.2KI.14.9" type="verse">וישלח יהואש מלך־ישראל אל־אמציהו מלך־יהודה לאמר החוח אשר בלבנון שלח אל־הארז אשר בלבנון לאמר תנה־את־בתך לבני לאשה ותעבר חית השדה אשר בלבנון ותרמס את־החוח׃</seg>
          <seg id="b.2KI.14.10" type="verse">הכה הכית את־אדום ונשאך לבך הכבד ושב בביתך ולמה תתגרה ברעה ונפלתה אתה ויהודה עמך׃</seg>
          <seg id="b.2KI.14.11" type="verse">ולא־שמע אמציהו ויעל יהואש מלך־ישראל ויתראו פנים הוא ואמציהו מלך־יהודה בבית שמש אשר ליהודה׃</seg>
          <seg id="b.2KI.14.12" type="verse">וינגף יהודה לפני ישראל וינסו איש [כ= לאהלו] [ק= לאהליו]׃</seg>
          <seg id="b.2KI.14.13" type="verse">ואת אמציהו מלך־יהודה בן־יהואש בן־אחזיהו תפש יהואש מלך־ישראל בבית שמש [כ= ויבאו] [ק= ויבא] ירושלם ויפרץ בחומת ירושלם בשער אפרים עד־שער הפנה ארבע מאות אמה׃</seg>
          <seg id="b.2KI.14.14" type="verse">ולקח את־כל־הזהב־והכסף ואת כל־הכלים הנמצאים בית־יהוה ובאצרות בית המלך ואת בני התערבות וישב שמרונה׃</seg>
          <seg id="b.2KI.14.15" type="verse">ויתר דברי יהואש אשר עשה וגבורתו ואשר נלחם עם אמציהו מלך־יהודה הלא־הם כתובים על־ספר דברי הימים למלכי ישראל׃</seg>
          <seg id="b.2KI.14.16" type="verse">וישכב יהואש עם־אבתיו ויקבר בשמרון עם מלכי ישראל וימלך ירבעם בנו תחתיו׃ ף</seg>
          <seg id="b.2KI.14.17" type="verse">ויחי אמציהו בן־יואש מלך יהודה אחרי מות יהואש בן־יהואחז מלך ישראל חמש עשרה שנה׃</seg>
          <seg id="b.2KI.14.18" type="verse">ויתר דברי אמציהו הלא־הם כתובים על־ספר דברי הימים למלכי יהודה׃</seg>
          <seg id="b.2KI.14.19" type="verse">ויקשרו עליו קשר בירושלם וינס לכישה וישלחו אחריו לכישה וימתהו שם׃</seg>
          <seg id="b.2KI.14.20" type="verse">וישאו אתו על־הסוסים ויקבר בירושלם עם־אבתיו בעיר דוד׃</seg>
          <seg id="b.2KI.14.21" type="verse">ויקחו כל־עם יהודה את־עזריה והוא בן־שש עשרה שנה וימלכו אתו תחת אביו אמציהו׃</seg>
          <seg id="b.2KI.14.22" type="verse">הוא בנה את־אילת וישבה ליהודה אחרי שכב־המלך עם־אבתיו׃ ף</seg>
          <seg id="b.2KI.14.23" type="verse">בשנת חמש־עשרה* שנה לאמציהו בן־יואש מלך יהודה מלך ירבעם בן־יואש מלך־ישראל בשמרון ארבעים ואחת שנה׃</seg>
          <seg id="b.2KI.14.24" type="verse">ויעש הרע בעיני יהוה לא סר מכל־חטאות ירבעם בן־נבט אשר החטיא את־ישראל׃</seg>
          <seg id="b.2KI.14.25" type="verse">הוא השיב את־גבול ישראל מלבוא חמת עד־ים הערבה כדבר יהוה אלהי ישראל אשר דבר ביד־עבדו יונה בן־אמתי הנביא אשר מגת החפר׃</seg>
          <seg id="b.2KI.14.26" type="verse">כי־ראה יהוה את־עני ישראל מרה מאד ואפס עצור ואפס עזוב ואין עזר לישראל׃</seg>
          <seg id="b.2KI.14.27" type="verse">ולא־דבר יהוה למחות את־שם ישראל מתחת השמים ויושיעם ביד ירבעם בן־יואש׃</seg>
          <seg id="b.2KI.14.28" type="verse">ויתר דברי ירבעם וכל־אשר עשה וגבורתו אשר־נלחם ואשר השיב את־דמשק ואת־חמת ליהודה בישראל הלא־הם כתובים על־ספר דברי הימים למלכי ישראל׃</seg>
          <seg id="b.2KI.14.29" type="verse">וישכב ירבעם עם־אבתיו עם מלכי ישראל וימלך זכריה בנו תחתיו׃ ף</seg>
        </div>
        <div id="b.2KI.15" type="chapter">
          <seg id="b.2KI.15.1" type="verse">בשנת עשרים ושבע שנה לירבעם מלך ישראל מלך עזריה בן־אמציה מלך יהודה׃</seg>
          <seg id="b.2KI.15.2" type="verse">בן־שש עשרה שנה היה במלכו וחמשים ושתים שנה מלך בירושלם ושם אמו יכליהו מירושלם׃</seg>
          <seg id="b.2KI.15.3" type="verse">ויעש הישר בעיני יהוה ככל אשר־עשה אמציהו אביו׃</seg>
          <seg id="b.2KI.15.4" type="verse">רק הבמות לא־סרו עוד העם מזבחים ומקטרים בבמות׃</seg>
          <seg id="b.2KI.15.5" type="verse">וינגע יהוה את־המלך ויהי מצרע עד־יום מתו וישב בבית החפשית ויותם בן־המלך על־הבית שפט את־עם הארץ׃</seg>
          <seg id="b.2KI.15.6" type="verse">ויתר דברי עזריהו וכל־אשר עשה הלא־הם כתובים על־ספר דברי הימים למלכי יהודה׃</seg>
          <seg id="b.2KI.15.7" type="verse">וישכב עזריה עם־אבתיו ויקברו אתו עם־אבתיו בעיר דוד וימלך יותם בנו תחתיו׃ ף</seg>
          <seg id="b.2KI.15.8" type="verse">בשנת שלשים ושמנה שנה לעזריהו מלך יהודה מלך זכריהו בן־ירבעם על־ישראל בשמרון ששה חדשים׃</seg>
          <seg id="b.2KI.15.9" type="verse">ויעש הרע בעיני יהוה כאשר עשו אבתיו לא סר מחטאות ירבעם בן־נבט אשר החטיא את־ישראל׃</seg>
          <seg id="b.2KI.15.10" type="verse">ויקשר עליו שלם בן־יבש ויכהו קבלעמ* וימיתהו וימלך תחתיו׃</seg>
          <seg id="b.2KI.15.11" type="verse">ויתר דברי זכריה הנם כתובים על־ספר דברי הימים למלכי ישראל׃</seg>
          <seg id="b.2KI.15.12" type="verse">הוא דבר־יהוה אשר דבר אל־יהוא לאמר בני רביעים ישבו לך על־כסא ישראל ויהי־כן׃ ף</seg>
          <seg id="b.2KI.15.13" type="verse">שלום בן־יביש מלך בשנת שלשים ותשע שנה לעזיה מלך יהודה וימלך ירח־ימים בשמרון׃</seg>
          <seg id="b.2KI.15.14" type="verse">ויעל מנחם בן־גדי מתרצה ויבא שמרון ויך את־שלום בן־יביש בשמרון וימיתהו וימלך תחתיו׃</seg>
          <seg id="b.2KI.15.15" type="verse">ויתר דברי שלום וקשרו אשר קשר הנם כתבים על־ספר דברי הימים למלכי ישראל׃ ס</seg>
          <seg id="b.2KI.15.16" type="verse">אז יכה־מנחם את־תפסח ואת־כל־אשר־בה ואת־גבוליה מתרצה כי לא פתח ויך את כל־ההרותיה בקע׃ ף</seg>
          <seg id="b.2KI.15.17" type="verse">בשנת שלשים ותשע שנה לעזריה מלך יהודה מלך מנחם בן־גדי על־ישראל עשר שנים בשמרון׃</seg>
          <seg id="b.2KI.15.18" type="verse">ויעש הרע בעיני יהוה לא סר מעל חטאות ירבעם בן־נבט אשר־החטיא את־ישראל כל־ימיו׃</seg>
          <seg id="b.2KI.15.19" type="verse">בא פול מלך־אשור על־הארץ ויתן מנחם לפול אלף ככר־כסף להיות ידיו אתו להחזיק הממלכה בידו׃</seg>
          <seg id="b.2KI.15.20" type="verse">ויצא מנחם את־הכסף על־ישראל על כל־גבורי החיל לתת למלך אשור חמשים שקלים כסף לאיש אחד וישב מלך אשור ולא־עמד שם בארץ׃</seg>
          <seg id="b.2KI.15.21" type="verse">ויתר דברי מנחם וכל־אשר עשה הלוא־הם כתובים על־ספר דברי הימים למלכי ישראל׃</seg>
          <seg id="b.2KI.15.22" type="verse">וישכב מנחם עם־אבתיו וימלך פקחיה בנו תחתיו׃ ף</seg>
          <seg id="b.2KI.15.23" type="verse">בשנת חמשים שנה לעזריה מלך יהודה מלך פקחיה בן־מנחם על־ישראל בשמרון שנתים׃</seg>
          <seg id="b.2KI.15.24" type="verse">ויעש הרע בעיני יהוה לא סר מחטאות ירבעם בן־נבט אשר החטיא את־ישראל׃</seg>
          <seg id="b.2KI.15.25" type="verse">ויקשר עליו פקח בן־רמליהו שלישו ויכהו בשמרון בארמון בית־[כ= מלך] [ק= המלך] את־ארגב ואת־האריה ועמו חמשים איש מבני גלעדים וימיתהו וימלך תחתיו׃</seg>
          <seg id="b.2KI.15.26" type="verse">ויתר דברי פקחיה וכל־אשר עשה הנם כתובים על־ספר דברי הימים למלכי ישראל׃ ף</seg>
          <seg id="b.2KI.15.27" type="verse">בשנת חמשים ושתים שנה לעזריה מלך יהודה מלך פקח בן־רמליהו על־ישראל בשמרון עשרים שנה׃</seg>
          <seg id="b.2KI.15.28" type="verse">ויעש הרע בעיני יהוה לא סר מן־חטאות ירבעם בן־נבט אשר החטיא את־ישראל׃</seg>
          <seg id="b.2KI.15.29" type="verse">בימי פקח מלך־ישראל בא תגלת פלאסר מלך אשור ויקח את־עיון ואת־אבל בית־מעכה ואת־ינוח ואת־קדש ואת־חצור ואת־הגלעד ואת־הגלילה כל ארץ נפתלי ויגלם אשורה׃</seg>
          <seg id="b.2KI.15.30" type="verse">ויקשר־קשר הושע בן־אלה על־פקח בן־רמליהו ויכהו וימיתהו וימלך תחתיו בשנת עשרים ליותם בן־עזיה׃</seg>
          <seg id="b.2KI.15.31" type="verse">ויתר דברי־פקח וכל־אשר עשה הנם כתובים על־ספר דברי הימים למלכי ישראל׃ ף</seg>
          <seg id="b.2KI.15.32" type="verse">בשנת שתים לפקח בן־רמליהו מלך ישראל מלך יותם בן־עזיהו מלך יהודה׃</seg>
          <seg id="b.2KI.15.33" type="verse">בן־עשרים וחמש שנה היה במלכו ושש־עשרה שנה מלך בירושלם ושם אמו ירושא בת־צדוק׃</seg>
          <seg id="b.2KI.15.34" type="verse">ויעש הישר בעיני יהוה ככל אשר־עשה עזיהו אביו עשה׃</seg>
          <seg id="b.2KI.15.35" type="verse">רק הבמות לא סרו עוד העם מזבחים ומקטרים בבמות הוא בנה את־שער בית־יהוה העליון׃</seg>
          <seg id="b.2KI.15.36" type="verse">ויתר דברי יותם אשר עשה הלא־הם כתובים על־ספר דברי הימים למלכי יהודה׃</seg>
          <seg id="b.2KI.15.37" type="verse">בימים ההם החל יהוה להשליח ביהודה רצין מלך ארם ואת פקח בן־רמליהו׃</seg>
          <seg id="b.2KI.15.38" type="verse">וישכב יותם עם־אבתיו ויקבר עם־אבתיו בעיר דוד אביו וימלך אחז בנו תחתיו׃ ף</seg>
        </div>
        <div id="b.2KI.16" type="chapter">
          <seg id="b.2KI.16.1" type="verse">בשנת שבע־עשרה שנה לפקח בן־רמליהו מלך אחז בן־יותם מלך יהודה׃</seg>
          <seg id="b.2KI.16.2" type="verse">בן־עשרים שנה אחז במלכו ושש־עשרה שנה מלך בירושלם ולא־עשה הישר בעיני יהוה אלהיו כדוד אביו׃</seg>
          <seg id="b.2KI.16.3" type="verse">וילך בדרך מלכי ישראל וגם את־בנו העביר באש כתעבות הגוים אשר הוריש יהוה אתם מפני בני ישראל׃</seg>
          <seg id="b.2KI.16.4" type="verse">ויזבח ויקטר בבמות ועל־הגבעות ותחת כל־עץ רעןן׃</seg>
          <seg id="b.2KI.16.5" type="verse">אז יעלה רצין מלך־ארם ופקח בן־רמליהו מלך־ישראל ירושלם למלחמה ויצרו על־אחז ולא יכלו להלחם׃</seg>
          <seg id="b.2KI.16.6" type="verse">בעת ההיא השיב רצין מלך־ארם את־אילת לארם וינשל את־היהודים מאילות [כ= וארמים] [ק= ואדומימ*] באו אילת וישבו שם עד היום הזה׃ ף</seg>
          <seg id="b.2KI.16.7" type="verse">וישלח אחז מלאכים אל־תגלת פלסר מלך־אשור לאמר עבדך ובנך אני עלה והושעני מכף מלך־ארם ומכף מלך ישראל הקומים עלי׃</seg>
          <seg id="b.2KI.16.8" type="verse">ויקח אחז את־הכסף ואת־הזהב הנמצא בית יהוה ובאצרות בית המלך וישלח למלך־אשור שחד׃</seg>
          <seg id="b.2KI.16.9" type="verse">וישמע אליו מלך אשור ויעל מלך אשור אל־דמשק ויתפשה ויגלה קירה ואת־רצין המית׃</seg>
          <seg id="b.2KI.16.10" type="verse">וילך המלך אחז לקראת תגלת פלאסר מלך־אשור דומשק וירא את־המזבח אשר בדמשק וישלח המלך אחז אל־אוריה הכהן את־דמות המזבח ואת־תבניתו לכל־מעשהו׃</seg>
          <seg id="b.2KI.16.11" type="verse">ויבן אוריה הכהן את־המזבח ככל אשר־שלח המלך אחז מדמשק כן עשה אוריה הכהן עד־בוא המלך־אחז מדמשק׃</seg>
          <seg id="b.2KI.16.12" type="verse">ויבא המלך מדמשק וירא המלך את־המזבח ויקרב המלך על־המזבח ויעל עליו׃</seg>
          <seg id="b.2KI.16.13" type="verse">ויקטר את־עלתו ואת־מנחתו ויסך את־נסכו ויזרק את־דם־השלמים אשר־לו על־המזבח׃</seg>
          <seg id="b.2KI.16.14" type="verse">ואת המזבח הנחשת אשר לפני יהוה ויקרב מאת פני הבית מבין המזבח ומבין בית יהוה ויתן אתו על־ירך המזבח צפונה׃</seg>
          <seg id="b.2KI.16.15" type="verse">[כ= ויצוהו] [ק= ויצוה] המלך־אחז את־אוריה הכהן לאמר על המזבח הגדול הקטר את־עלת־הבקר ואת־מנחת הערב ואת־עלת המלך ואת־מנחתו ואת עלת כל־עם הארץ ומנחתם ונסכיהם וכל־דם עלה וכל־דם־זבח עליו תזרק ומזבח הנחשת יהיה־לי לבקר׃</seg>
          <seg id="b.2KI.16.16" type="verse">ויעש אוריה הכהן ככל אשר־צוה המלך אחז׃</seg>
          <seg id="b.2KI.16.17" type="verse">ויקץץ המלך אחז את־המסגרות המכנות ויסר מעליהם [כ= ואת] [ק= את]־הכיר ואת־הים הורד מעל הבקר הנחשת אשר תחתיה ויתן אתו על מרצפת אבנים׃</seg>
          <seg id="b.2KI.16.18" type="verse">ואת־[כ= מיסך] [ק= מוסך] השבת אשר־בנו בבית ואת־מבוא המלך החיצונה הסב בית יהוה מפני מלך אשור׃</seg>
          <seg id="b.2KI.16.19" type="verse">ויתר דברי אחז אשר עשה הלא־הם כתובים על־ספר דברי הימים למלכי יהודה׃</seg>
          <seg id="b.2KI.16.20" type="verse">וישכב אחז עם־אבתיו ויקבר עם־אבתיו בעיר דוד וימלך חזקיהו בנו תחתיו׃ ף</seg>
        </div>
        <div id="b.2KI.17" type="chapter">
          <seg id="b.2KI.17.1" type="verse">בשנת שתים עשרה לאחז מלך יהודה מלך הושע בן־אלה בשמרון על־ישראל תשע שנים׃</seg>
          <seg id="b.2KI.17.2" type="verse">ויעש הרע בעיני יהוה רק לא כמלכי ישראל אשר היו לפניו׃</seg>
          <seg id="b.2KI.17.3" type="verse">עליו עלה שלמנאסר מלך אשור ויהי־לו הושע עבד וישב לו מנחה׃</seg>
          <seg id="b.2KI.17.4" type="verse">וימצא מלך־אשור בהושע קשר אשר שלח מלאכים אל־סוא מלך־מצרים ולא־העלה מנחה למלך אשור כשנה בשנה ויעצרהו מלך אשור ויאסרהו בית כלא׃</seg>
          <seg id="b.2KI.17.5" type="verse">ויעל מלך־אשור בכל־הארץ ויעל שמרון ויצר עליה שלש שנים׃</seg>
          <seg id="b.2KI.17.6" type="verse">בשנת התשיעית* להושע לכד מלך־אשור את־שמרון ויגל את־ישראל אשורה וישב אתם בחלח ובחבור נהר גוזן וערי מדי׃ ף</seg>
          <seg id="b.2KI.17.7" type="verse">ויהי כי־חטאו בני־ישראל ליהוה אלהיהם המעלה אתם מארץ מצרים מתחת יד פרעה מלך־מצרים וייראו אלהים אחרים׃</seg>
          <seg id="b.2KI.17.8" type="verse">וילכו בחקות הגוים אשר הוריש יהוה מפני בני ישראל ומלכי ישראל אשר עשו׃</seg>
          <seg id="b.2KI.17.9" type="verse">ויחפאו בני־ישראל דברים אשר לא־כן על־יהוה אלהיהם ויבנו להם במות בכל־עריהם ממגדל נוצרים עד־עיר מבצר׃</seg>
          <seg id="b.2KI.17.10" type="verse">ויצבו להם מצבות ואשרים על כל־גבעה גבהה ותחת כל־עץ רעןן׃</seg>
          <seg id="b.2KI.17.11" type="verse">ויקטרו־שם בכל־במות כגוים אשר־הגלה יהוה מפניהם ויעשו דברים רעים להכעיס את־יהוה׃</seg>
          <seg id="b.2KI.17.12" type="verse">ויעבדו הגללים אשר אמר יהוה להם לא תעשו את־הדבר הזה׃</seg>
          <seg id="b.2KI.17.13" type="verse">ויעד יהוה בישראל וביהודה ביד כל־[כ= נביאו] [ק= נביאי] כל־חזה לאמר שבו* מדרכיכם הרעים ושמרו מצותי חקותי ככל־התורה אשר צויתי את־אבתיכם ואשר שלחתי אליכם ביד עבדי הנביאים׃</seg>
          <seg id="b.2KI.17.14" type="verse">ולא שמעו ויקשו את־ערפם כערף אבותם אשר לא האמינו ביהוה אלהיהם׃</seg>
          <seg id="b.2KI.17.15" type="verse">וימאסו את־חקיו ואת־בריתו אשר כרת את־אבותם ואת עדותיו אשר העיד בם וילכו אחרי ההבל ויהבלו ואחרי הגוים אשר סביבתם אשר צוה יהוה אתם לבלתי עשות כהם׃</seg>
          <seg id="b.2KI.17.16" type="verse">ויעזבו את־כל־מצות יהוה אלהיהם ויעשו להם מסכה [כ= שנים] [ק= שני] עגלים ויעשו אשירה וישתחוו לכל־צבא השמים ויעבדו את־הבעל׃</seg>
          <seg id="b.2KI.17.17" type="verse">ויעבירו את־בניהם ואת־בנותיהם באש ויקסמו קסמים וינחשו ויתמכרו לעשות הרע בעיני יהוה להכעיסו׃</seg>
          <seg id="b.2KI.17.18" type="verse">ויתאנף יהוה מאד בישראל ויסרם מעל פניו לא נשאר רק שבט יהודה לבדו׃</seg>
          <seg id="b.2KI.17.19" type="verse">גם־יהודה לא שמר את־מצות יהוה אלהיהם וילכו בחקות ישראל אשר עשו׃</seg>
          <seg id="b.2KI.17.20" type="verse">וימאס יהוה בכל־זרע ישראל ויענם ויתנם ביד־שסים עד אשר השליכם מפניו׃</seg>
          <seg id="b.2KI.17.21" type="verse">כי־קרע ישראל מעל בית דוד וימליכו את־ירבעם בן־נבט [כ= וידא] [ק= וידח] ירבעם את־ישראל מאחרי יהוה והחטיאם חטאה גדולה׃</seg>
          <seg id="b.2KI.17.22" type="verse">וילכו בני ישראל בכל־חטאות ירבעם אשר עשה לא־סרו ממנה׃</seg>
          <seg id="b.2KI.17.23" type="verse">עד אשר־הסיר יהוה את־ישראל מעל פניו כאשר דבר ביד כל־עבדיו הנביאים ויגל ישראל מעל אדמתו אשורה עד היום הזה׃ ף</seg>
          <seg id="b.2KI.17.24" type="verse">ויבא מלך־אשור מבבל ומכותה* ומעוא ומחמת וספרוים וישב בערי שמרון תחת בני ישראל וירשו את־שמרון וישבו בעריה׃</seg>
          <seg id="b.2KI.17.25" type="verse">ויהי בתחלת שבתם שם לא יראו את־יהוה וישלח יהוה בהם את־האריות ויהיו הרגים בהם׃</seg>
          <seg id="b.2KI.17.26" type="verse">ויאמרו למלך אשור לאמר הגוים אשר הגלית ותושב בערי שמרון לא ידעו את־משפט אלהי הארץ וישלח־בם את־האריות והנם ממיתים אותם כאשר אינם ידעים את־משפט אלהי הארץ׃</seg>
          <seg id="b.2KI.17.27" type="verse">ויצו מלך־אשור לאמר הליכו שמה אחד מהכהנים אשר הגליתם משם וילכו וישבו שם וירם את־משפט אלהי הארץ׃</seg>
          <seg id="b.2KI.17.28" type="verse">ויבא אחד מהכהנים אשר הגלו משמרון וישב בבית־אל ויהי מורה אתם איך ייראו את־יהוה׃</seg>
          <seg id="b.2KI.17.29" type="verse">ויהיו עשים גוי גוי אלהיו ויניחו בבית הבמות אשר עשו השמרנים גוי גוי בעריהם אשר הם ישבים שם׃</seg>
          <seg id="b.2KI.17.30" type="verse">ואנשי בבל עשו את־סכות בנות ואנשי־כות* עשו את־נרגל ואנשי חמת עשו את־אשימא׃</seg>
          <seg id="b.2KI.17.31" type="verse">והעוים עשו נבחז ואת־תרתק והספרוים שרפים את־בניהם באש לאדרמלך וענמלך [כ= אלה] [ק= אלהי] [כ= ספרים] [ק= ספרוים]׃</seg>
          <seg id="b.2KI.17.32" type="verse">ויהיו יראים את־יהוה ויעשו להם מקצותם כהני במות ויהיו עשים להם בבית הבמות׃</seg>
          <seg id="b.2KI.17.33" type="verse">את־יהוה היו יראים ואת־אלהיהם היו עבדים כמשפט הגוים אשר־הגלו אתם משם׃</seg>
          <seg id="b.2KI.17.34" type="verse">עד היום הזה הם עשים כמשפטים הראשנים אינם יראים את־יהוה ואינם עשים כחקתם וכמשפטם וכתורה וכמצוה אשר צוה יהוה את־בני יעקב אשר־שם שמו ישראל׃</seg>
          <seg id="b.2KI.17.35" type="verse">ויכרת יהוה אתם ברית ויצום לאמר לא תיראו אלהים אחרים ולא־תשתחוו להם ולא תעבדום ולא תזבחו להם׃</seg>
          <seg id="b.2KI.17.36" type="verse">כי אם־את־יהוה אשר העלה אתכם מארץ מצרים בכח גדול ובזרוע נטויה אתו תיראו ולו תשתחוו ולו תזבחו׃</seg>
          <seg id="b.2KI.17.37" type="verse">ואת־החקים ואת־המשפטים והתורה והמצוה אשר כתב לכם תשמרון לעשות כל־הימים ולא תיראו אלהים אחרים׃</seg>
          <seg id="b.2KI.17.38" type="verse">והברית אשר־כרתי אתכם לא תשכחו ולא תיראו אלהים אחרים׃</seg>
          <seg id="b.2KI.17.39" type="verse">כי אם־את־יהוה אלהיכם תיראו והוא יציל אתכם מיד כל־איביכם׃</seg>
          <seg id="b.2KI.17.40" type="verse">ולא שמעו כי אם־כמשפטם הראשון הם עשים׃</seg>
          <seg id="b.2KI.17.41" type="verse">ויהיו הגוים האלה יראים את־יהוה ואת־פסיליהם היו עבדים גם־בניהם ובני בניהם כאשר עשו אבתם הם עשים עד היום הזה׃ ף</seg>
        </div>
        <div id="b.2KI.18" type="chapter">
          <seg id="b.2KI.18.1" type="verse">ויהי בשנת שלש להושע בן־אלה מלך ישראל מלך חזקיה בן־אחז מלך יהודה׃</seg>
          <seg id="b.2KI.18.2" type="verse">בן־עשרים וחמש שנה היה במלכו ועשרים ותשע שנה מלך בירושלם ושם אמו אבי בת־זכריה׃</seg>
          <seg id="b.2KI.18.3" type="verse">ויעש הישר בעיני יהוה ככל אשר־עשה דוד אביו׃</seg>
          <seg id="b.2KI.18.4" type="verse">הוא הסיר את־הבמות ושבר את־המצבת וכרת את־האשרה וכתת נחש הנחשת אשר־עשה משה כי עד־הימים ההמה היו בני־ישראל מקטרים לו ויקרא־לו נחשתן׃</seg>
          <seg id="b.2KI.18.5" type="verse">ביהוה אלהי־ישראל בטח ואחריו לא־היה כמהו בכל מלכי יהודה ואשר היו לפניו׃</seg>
          <seg id="b.2KI.18.6" type="verse">וידבק ביהוה לא־סר מאחריו וישמר מצותיו אשר־צוה יהוה את־משה׃</seg>
          <seg id="b.2KI.18.7" type="verse">והיה יהוה עמו בכל אשר־יצא ישכיל וימרד במלך־אשור ולא עבדו׃</seg>
          <seg id="b.2KI.18.8" type="verse">הוא־הכה את־פלשתים עד־עזה ואת־גבוליה ממגדל נוצרים עד־עיר מבצר׃ ף</seg>
          <seg id="b.2KI.18.9" type="verse">ויהי בשנה הרביעית למלך חזקיהו היא השנה השביעית להושע בן־אלה מלך ישראל עלה שלמנאסר מלך־אשור על־שמרון ויצר עליה׃</seg>
          <seg id="b.2KI.18.10" type="verse">וילכדה מקצה שלש שנים בשנת־שש לחזקיה היא שנת־תשע להושע מלך ישראל נלכדה שמרון׃</seg>
          <seg id="b.2KI.18.11" type="verse">ויגל מלך־אשור את־ישראל אשורה וינחם בחלח ובחבור נהר גוזן וערי מדי׃</seg>
          <seg id="b.2KI.18.12" type="verse">על אשר לא־שמעו בקול יהוה אלהיהם ויעברו את־בריתו את כל־אשר צוה משה עבד יהוה ולא שמעו ולא עשו׃ ף</seg>
          <seg id="b.2KI.18.13" type="verse">ובארבע עשרה שנה למלך חזקיה עלה סנחריב מלך־אשור על כל־ערי יהודה הבצרות ויתפשם׃</seg>
          <seg id="b.2KI.18.14" type="verse">וישלח חזקיה מלך־יהודה אל־מלך־אשור לכישה לאמר חטאתי שוב מעלי את אשר־תתן עלי אשא וישם מלך־אשור על־חזקיה מלך־יהודה שלש מאות ככר־כסף ושלשים ככר זהב׃</seg>
          <seg id="b.2KI.18.15" type="verse">ויתן חזקיה את־כל־הכסף הנמצא בית־יהוה ובאצרות בית המלך׃</seg>
          <seg id="b.2KI.18.16" type="verse">בעת ההיא קץץ חזקיה את־דלתות היכל יהוה ואת־האמנות אשר צפה חזקיה מלך יהודה ויתנם למלך אשור׃ ף</seg>
          <seg id="b.2KI.18.17" type="verse">וישלח מלך־אשור את־תרתן ואת־רב־סריס ואת־רב־שקה מן־לכיש אל־המלך חזקיהו בחיל כבד ירושלם ויעלו ויבאו ירושלם ויעלו ויבאו ויעמדו בתעלת הברכה העליונה אשר במסלת שדה כובס׃</seg>
          <seg id="b.2KI.18.18" type="verse">ויקראו אל־המלך ויצא אלהם אליקים בן־חלקיהו אשר על־הבית ושבנה הספר ויואח בן־אסף המזכיר׃</seg>
          <seg id="b.2KI.18.19" type="verse">ויאמר אלהם רב־שקה אמרו־נא אל־חזקיהו כה־אמר המלך הגדול מלך אשור מה הבטחון הזה אשר בטחת׃</seg>
          <seg id="b.2KI.18.20" type="verse">אמרת אך־דבר־שפתים עצה וגבורה למלחמה עתה על־מי בטחת כי מרדת בי׃</seg>
          <seg id="b.2KI.18.21" type="verse">עתה הנה בטחת לך על־משענת הקנה הרצוץ הזה על־מצרים אשר יסמך איש עליו ובא בכפו ונקבה כן פרעה מלך־מצרים לכל־הבטחים עליו׃</seg>
          <seg id="b.2KI.18.22" type="verse">וכי־תאמרון אלי אל־יהוה אלהינו בטחנו הלוא־הוא אשר הסיר חזקיהו את־במתיו ואת־מזבחתיו ויאמר ליהודה ולירושלם לפני המזבח הזה תשתחוו בירושלם׃</seg>
          <seg id="b.2KI.18.23" type="verse">ועתה התערב נא את־אדני את־מלך אשור ואתנה לך אלפים סוסים אם־תוכל לתת לך רכבים עליהם׃</seg>
          <seg id="b.2KI.18.24" type="verse">ואיך תשיב את פני פחת אחד עבדי אדני הקטנים ותבטח לך על־מצרים לרכב ולפרשים׃</seg>
          <seg id="b.2KI.18.25" type="verse">עתה המבלעדי יהוה עליתי על־המקום הזה להשחתו יהוה אמר אלי עלה על־הארץ הזאת והשחיתה׃</seg>
          <seg id="b.2KI.18.26" type="verse">ויאמר אליקים בן־חלקיהו ושבנה ויואח אל־רב־שקה דבר־נא אל־עבדיך ארמית כי שמעים אנחנו ואל־תדבר עמנו יהודית באזני העם אשר על־החמה׃</seg>
          <seg id="b.2KI.18.27" type="verse">ויאמר אליהם רב־שקה העל אדניך ואליך שלחני אדני לדבר את־הדברים האלה הלא על־האנשים הישבים על־החמה לאכל את־[כ= חריהם] [ק= צואתם] ולשתות את־[כ= שיניהם] [ק= מימי] [ק= רגליהם] עםכם׃</seg>
          <seg id="b.2KI.18.28" type="verse">ויעמד רב־שקה ויקרא בקול־גדול יהודית וידבר ויאמר שמעו דבר־המלך הגדול מלך אשור׃</seg>
          <seg id="b.2KI.18.29" type="verse">כה אמר המלך אל־ישיא לכם חזקיהו כי־לא יוכל להציל אתכם מידו׃</seg>
          <seg id="b.2KI.18.30" type="verse">ואל־יבטח אתכם חזקיהו אל־יהוה לאמר הצל יצילנו יהוה ולא תנתן את־העיר הזאת ביד מלך אשור׃</seg>
          <seg id="b.2KI.18.31" type="verse">אל־תשמעו אל־חזקיהו כי כה אמר מלך אשור עשו־אתי ברכה וצאו אלי ואכלו איש־גפנו ואיש תאנתו ושתו איש מי־בורו׃</seg>
          <seg id="b.2KI.18.32" type="verse">עד־באי ולקחתי אתכם אל־ארץ כארצכם ארץ דגן ותירוש ארץ לחם וכרמים ארץ זית יצהר ודבש וחיו ולא תמתו ואל־תשמעו אל־חזקיהו כי־יסית אתכם לאמר יהוה יצילנו׃</seg>
          <seg id="b.2KI.18.33" type="verse">ההצל הצילו אלהי הגוים איש את־ארצו מיד מלך אשור׃</seg>
          <seg id="b.2KI.18.34" type="verse">איה אלהי חמת וארפד איה אלהי ספרוים הנע ועוה כי־הצילו את־שמרון מידי׃</seg>
          <seg id="b.2KI.18.35" type="verse">מי בכל־אלהי הארצות אשר־הצילו את־ארצם מידי כי־יציל יהוה את־ירושלם מידי׃</seg>
          <seg id="b.2KI.18.36" type="verse">והחרישו העם ולא־ענו אתו דבר כי־מצות המלך היא לאמר לא תענהו׃</seg>
          <seg id="b.2KI.18.37" type="verse">ויבא אליקים בן־חלקיה אשר־על־הבית ושבנא הספר ויואח בן־אסף המזכיר אל־חזקיהו קרועי בגדים ויגדו לו דברי רב־שקה׃</seg>
        </div>
        <div id="b.2KI.19" type="chapter">
          <seg id="b.2KI.19.1" type="verse">ויהי כשמע המלך חזקיהו ויקרע את־בגדיו ויתכס בשק ויבא בית יהוה׃</seg>
          <seg id="b.2KI.19.2" type="verse">וישלח את־אליקים אשר־על־הבית ושבנא הספר ואת זקני הכהנים מתכסים בשקים אל־ישעיהו הנביא בן־אמוץ׃</seg>
          <seg id="b.2KI.19.3" type="verse">ויאמרו אליו כה אמר חזקיהו יום־צרה ותוכחה ונאצה היום הזה כי באו בנים עד־משבר וכח אין ללדה׃</seg>
          <seg id="b.2KI.19.4" type="verse">אולי ישמע יהוה אלהיך את כל־דברי רב־שקה אשר שלחו מלך־אשור אדניו לחרף אלהים חי והוכיח בדברים אשר שמע יהוה אלהיך ונשאת תפלה בעד השארית הנמצאה׃</seg>
          <seg id="b.2KI.19.5" type="verse">ויבאו עבדי המלך חזקיהו אל־ישעיהו׃</seg>
          <seg id="b.2KI.19.6" type="verse">ויאמר להם ישעיהו כה תאמרון אל־אדניכם כה אמר יהוה אל־תירא מפני הדברים אשר שמעת אשר גדפו נערי מלך־אשור אתי׃</seg>
          <seg id="b.2KI.19.7" type="verse">הנני נתן בו רוח ושמע שמועה ושב לארצו והפלתיו בחרב בארצו׃</seg>
          <seg id="b.2KI.19.8" type="verse">וישב רב־שקה וימצא את־מלך אשור נלחם על־לבנה כי שמע כי נסע מלכיש׃</seg>
          <seg id="b.2KI.19.9" type="verse">וישמע אל־תרהקה מלך־כוש לאמר הנה יצא להלחם אתך וישב וישלח מלאכים אל־חזקיהו לאמר׃</seg>
          <seg id="b.2KI.19.10" type="verse">כה תאמרון אל־חזקיהו מלך־יהודה לאמר אל־ישאך אלהיך אשר אתה בטח בו לאמר לא תנתן ירושלם ביד מלך אשור׃</seg>
          <seg id="b.2KI.19.11" type="verse">הנה אתה שמעת את אשר עשו מלכי אשור לכל־הארצות להחריםם ואתה תנצל׃</seg>
          <seg id="b.2KI.19.12" type="verse">ההצילו אתם אלהי הגוים אשר שחתו אבותי את־גוזן ואת־חרן ורצף ובני־עדן אשר בתלאשר׃</seg>
          <seg id="b.2KI.19.13" type="verse">איו מלך־חמת ומלך ארפד ומלך לעיר ספרוים הנע ועוה׃</seg>
          <seg id="b.2KI.19.14" type="verse">ויקח חזקיהו את־הספרים מיד המלאכים ויקראם ויעל בית יהוה ויפרשהו חזקיהו לפני יהוה׃ ף</seg>
          <seg id="b.2KI.19.15" type="verse">ויתפלל חזקיהו לפני יהוה ויאמר יהוה אלהי ישראל ישב הכרבים אתה־הוא האלהים לבדך לכל ממלכות הארץ אתה עשית את־השמים ואת־הארץ׃</seg>
          <seg id="b.2KI.19.16" type="verse">הטה יהוה אזנך ושמע פקח יהוה עיניך וראה ושמע את דברי סנחריב אשר שלחו לחרף אלהים חי׃</seg>
          <seg id="b.2KI.19.17" type="verse">אמנם יהוה החריבו מלכי אשור את־הגוים ואת־ארצם׃</seg>
          <seg id="b.2KI.19.18" type="verse">ונתנו את־אלהיהם באש כי לא אלהים המה כי אם־מעשה ידי־אדם עץ ואבן ויאבדום׃</seg>
          <seg id="b.2KI.19.19" type="verse">ועתה יהוה אלהינו הושיענו נא מידו וידעו כל־ממלכות הארץ כי אתה יהוה אלהים לבדך׃ ס</seg>
          <seg id="b.2KI.19.20" type="verse">וישלח ישעיהו בן־אמוץ אל־חזקיהו לאמר כה־אמר יהוה אלהי ישראל אשר התפללת אלי אל־סנחרב מלך־אשור שמעתי׃</seg>
          <seg id="b.2KI.19.21" type="verse">זה הדבר אשר־דבר יהוה עליו בזה לך לעגה לך בתולת בת־ציון אחריך ראש הניעה בת ירושלם׃</seg>
          <seg id="b.2KI.19.22" type="verse">את־מי חרפת וגדפת ועל־מי הרימות קול ותשא מרום עיניך על־קדוש ישראל׃</seg>
          <seg id="b.2KI.19.23" type="verse">ביד מלאכיך חרפת אדני ותאמר [כ= ברכב] [ק= ברב] רכבי אני עליתי מרום הרים ירכתי לבנון ואכרת קומת ארזיו מבחור ברשיו ואבואה מלון קצה* יער כרמלו׃</seg>
          <seg id="b.2KI.19.24" type="verse">אני קרתי ושתיתי מים זרים ואחרב בכף־פעמי כל יארי מצור׃</seg>
          <seg id="b.2KI.19.25" type="verse">הלא־שמעת למרחוק אתה עשיתי למימי קדם ויצרתיה עתה הביאתיה ותהי להשות גלים נצים ערים בצרות׃</seg>
          <seg id="b.2KI.19.26" type="verse">וישביהן קצרי־יד חתו ויבשו היו עשב שדה וירק דשא חציר גגות ושדפה לפני קמה׃</seg>
          <seg id="b.2KI.19.27" type="verse">ושבתך וצאתך ובאך ידעתי ואת התרגזך אלי׃</seg>
          <seg id="b.2KI.19.28" type="verse">יען התרגזך אלי ושאננך עלה באזני ושמתי חחי באפך ומתגי בשפתיך והשבתיך בדרך אשר־באת בה׃</seg>
          <seg id="b.2KI.19.29" type="verse">וזה־לך האות אכול השנה ספיח ובשנה השנית סחיש ובשנה השלישית זרעו וקצרו* ונטעו כרמים ואכלו פרים׃</seg>
          <seg id="b.2KI.19.30" type="verse">ויספה פליטת בית־יהודה הנשארה שרש למטה ועשה פרי למעלה׃</seg>
          <seg id="b.2KI.19.31" type="verse">כי מירושלם תצא שארית ופליטה מהר ציון קנאת יהוה [כ= זז] [ק= צבאות] תעשה־זאת׃ ס</seg>
          <seg id="b.2KI.19.32" type="verse">לכן כה־אמר יהוה אל־מלך אשור לא יבא אל־העיר הזאת ולא־יורה שם חץ ולא־יקדמנה מגן ולא־ישפך עליה סללה׃</seg>
          <seg id="b.2KI.19.33" type="verse">בדרך אשר־יבא בה ישוב ואל־העיר הזאת לא יבא נאם־יהוה׃</seg>
          <seg id="b.2KI.19.34" type="verse">וגנותי אל־העיר הזאת להושיעה למעני ולמען דוד עבדי׃</seg>
          <seg id="b.2KI.19.35" type="verse">ויהי בלילה ההוא ויצא מלאך יהוה ויך במחנה אשור מאה שמונים וחמשה אלף וישכימו בבקר והנה כלם פגרים מתים׃</seg>
          <seg id="b.2KI.19.36" type="verse">ויסע וילך וישב סנחריב מלך־אשור וישב בנינוה׃</seg>
          <seg id="b.2KI.19.37" type="verse">ויהי הוא משתחוה בית נסרך אלהיו ואדרמלך ושראצר [כ= זז] [ק= בניו] הכהו בחרב והמה נמלטו ארץ אררט וימלך אסר־חדן בנו תחתיו׃ ף</seg>
        </div>
        <div id="b.2KI.20" type="chapter">
          <seg id="b.2KI.20.1" type="verse">בימים ההם חלה חזקיהו למות ויבא אליו ישעיהו בן־אמוץ הנביא ויאמר אליו כה־אמר יהוה צו לביתך כי מת אתה ולא תחיה׃</seg>
          <seg id="b.2KI.20.2" type="verse">ויסב את־פניו אל־הקיר ויתפלל אל־יהוה לאמר׃</seg>
          <seg id="b.2KI.20.3" type="verse">אנה יהוה זכר־נא את אשר התהלכתי לפניך באמת ובלבב שלם והטוב בעיניך עשיתי ויבך חזקיהו בכי גדול׃ ס</seg>
          <seg id="b.2KI.20.4" type="verse">ויהי ישעיהו לא יצא [כ= העיר] [ק= חצר] התיכנה ודבר־יהוה היה אליו לאמר׃</seg>
          <seg id="b.2KI.20.5" type="verse">שוב ואמרת אל־חזקיהו נגיד־עמי כה־אמר יהוה אלהי דוד אביך שמעתי את־תפלתך ראיתי את־דמעתך הנני רפא לך ביום השלישי תעלה בית יהוה׃</seg>
          <seg id="b.2KI.20.6" type="verse">והספתי על־ימיך חמש עשרה שנה ומכף מלך־אשור אצילך ואת העיר הזאת וגנותי על־העיר הזאת למעני ולמען דוד עבדי׃</seg>
          <seg id="b.2KI.20.7" type="verse">ויאמר ישעיהו קחו דבלת תאנים ויקחו וישימו על־השחין ויחי׃</seg>
          <seg id="b.2KI.20.8" type="verse">ויאמר חזקיהו אל־ישעיהו מה אות כי־ירפא יהוה לי ועליתי ביום השלישי בית יהוה׃</seg>
          <seg id="b.2KI.20.9" type="verse">ויאמר ישעיהו זה־לך האות מאת יהוה כי יעשה יהוה את־הדבר אשר דבר הלך הצל עשר מעלות אם־ישוב עשר מעלות׃</seg>
          <seg id="b.2KI.20.10" type="verse">ויאמר יחזקיהו נקל לצל לנטות עשר מעלות לא כי ישוב הצל אחרנית עשר מעלות׃</seg>
          <seg id="b.2KI.20.11" type="verse">ויקרא ישעיהו הנביא אל־יהוה וישב את־הצל במעלות אשר ירדה במעלות אחז אחרנית עשר מעלות׃ ף</seg>
          <seg id="b.2KI.20.12" type="verse">בעת ההיא שלח בראדך בלאדן בן־בלאדן מלך־בבל ספרים ומנחה אל־חזקיהו כי שמע כי חלה חזקיהו׃</seg>
          <seg id="b.2KI.20.13" type="verse">וישמע עליהם חזקיהו ויראם את־כל־בית נכתהק את־הכסף ואת־הזהב ואת־הבשמים ואת שמן הטוב ואת בית כליו ואת כל־אשר נמצא באוצרתיו לא־היה דבר אשר לא־הראם חזקיהו בביתו ובכל־ממשלתו׃</seg>
          <seg id="b.2KI.20.14" type="verse">ויבא ישעיהו הנביא אל־המלך חזקיהו ויאמר אליו מה אמרו האנשים האלה ומאין יבאו אליך ויאמר חזקיהו מארץ רחוקה באו מבבל׃</seg>
          <seg id="b.2KI.20.15" type="verse">ויאמר מה ראו בביתך ויאמר חזקיהו את כל־אשר בביתי ראו לא־היה דבר אשר לא־הראיתם באצרתי׃</seg>
          <seg id="b.2KI.20.16" type="verse">ויאמר ישעיהו אל־חזקיהו שמע דבר־יהוה׃</seg>
          <seg id="b.2KI.20.17" type="verse">הנה ימים באים ונשא כל־אשר בביתך ואשר אצרו אבתיך עד־היום הזה בבלה לא־יותר דבר אמר יהוה׃</seg>
          <seg id="b.2KI.20.18" type="verse">ומבניך אשר יצאו ממך אשר תוליד [כ= יקח] [ק= יקחו] והיו סריסים בהיכל מלך בבל׃</seg>
          <seg id="b.2KI.20.19" type="verse">ויאמר חזקיהו אל־ישעיהו טוב דבר־יהוה אשר דברת ויאמר הלוא אם־שלום ואמת יהיה בימי׃</seg>
          <seg id="b.2KI.20.20" type="verse">ויתר דברי חזקיהו וכל־גבורתו ואשר עשה את־הברכה ואת־התעלה ויבא את־המים העירה הלא־הם כתובים על־ספר דברי הימים למלכי יהודה׃</seg>
          <seg id="b.2KI.20.21" type="verse">וישכב חזקיהו עם־אבתיו וימלך מנשה בנו תחתיו׃ ף</seg>
        </div>
        <div id="b.2KI.21" type="chapter">
          <seg id="b.2KI.21.1" type="verse">בן־שתים עשרה שנה מנשה במלכו וחמשים וחמש שנה מלך בירושלם ושם אמו חפצי־בה׃</seg>
          <seg id="b.2KI.21.2" type="verse">ויעש הרע בעיני יהוה כתועבת הגוים אשר הוריש יהוה מפני בני ישראל׃</seg>
          <seg id="b.2KI.21.3" type="verse">וישב ויבן את־הבמות אשר אבד חזקיהו אביו ויקם מזבחת לבעל ויעש אשרה כאשר עשה אחאב מלך ישראל וישתחו לכל־צבא השמים ויעבד אתם׃</seg>
          <seg id="b.2KI.21.4" type="verse">ובנה מזבחת בבית יהוה אשר אמר יהוה בירושלם אשים את־שמי׃</seg>
          <seg id="b.2KI.21.5" type="verse">ויבן מזבחות לכל־צבא השמים בשתי חצרות בית־יהוה׃</seg>
          <seg id="b.2KI.21.6" type="verse">והעביר את־בנו באש ועוןן ונחש ועשה אוב וידענים הרבה לעשות הרע בעיני יהוה להכעיס׃</seg>
          <seg id="b.2KI.21.7" type="verse">וישם את־פסל האשרה אשר עשה בבית אשר אמר יהוה אל־דוד ואל־שלמה בנו בבית הזה ובירושלם אשר בחרתי מכל שבטי ישראל אשים את־שמי לעולם׃</seg>
          <seg id="b.2KI.21.8" type="verse">ולא אסיף להניד רגל ישראל מן־האדמה אשר נתתי לאבותם רק אם־ישמרו לעשות ככל אשר צויתים ולכל־התורה אשר־צוה אתם עבדי משה׃</seg>
          <seg id="b.2KI.21.9" type="verse">ולא שמעו ויתעם מנשה לעשות את־הרע מן־הגוים אשר השמיד יהוה מפני בני ישראל׃</seg>
          <seg id="b.2KI.21.10" type="verse">וידבר יהוה ביד־עבדיו הנביאים לאמר׃</seg>
          <seg id="b.2KI.21.11" type="verse">יען אשר עשה מנשה מלך־יהודה התעבות האלה הרע מכל אשר־עשו האמרי אשר לפניו ויחטא גם־את־יהודה בגלוליו׃ ף</seg>
          <seg id="b.2KI.21.12" type="verse">לכן כה־אמר יהוה אלהי ישראל הנני מביא רעה על־ירושלם ויהודה אשר כל־[כ= שמעיו] [ק= שמעה] תצלנה שתי אזניו׃</seg>
          <seg id="b.2KI.21.13" type="verse">ונטיתי על־ירושלם את קו שמרון ואת־משקלת בית אחאב ומחיתי את־ירושלם כאשר־ימחה את־הצלחת מחה והפך על־פניה׃</seg>
          <seg id="b.2KI.21.14" type="verse">ונטשתי את שארית נחלתי ונתתים ביד איביהם והיו לבז ולמשסה לכל־איביהם׃</seg>
          <seg id="b.2KI.21.15" type="verse">יען אשר עשו את־הרע בעיני ויהיו מכעסים אתי מן־היום אשר יצאו אבותם ממצרים ועד היום הזה׃</seg>
          <seg id="b.2KI.21.16" type="verse">וגם דם נקי שפך מנשה הרבה מאד עד אשר־מלא את־ירושלם פה לפה לבד מחטאתו אשר החטיא את־יהודה לעשות הרע בעיני יהוה׃</seg>
          <seg id="b.2KI.21.17" type="verse">ויתר דברי מנשה וכל־אשר עשה וחטאתו אשר חטא הלא־הם כתובים על־ספר דברי הימים למלכי יהודה׃</seg>
          <seg id="b.2KI.21.18" type="verse">וישכב מנשה עם־אבתיו ויקבר בגן־ביתו בגן־עזא וימלך אמון בנו תחתיו׃ ף</seg>
          <seg id="b.2KI.21.19" type="verse">בן־עשרים ושתים שנה אמון במלכו ושתים שנים מלך בירושלם ושם אמו משלמת בת־חרוץ מן־יטבה׃</seg>
          <seg id="b.2KI.21.20" type="verse">ויעש הרע בעיני יהוה כאשר עשה מנשה אביו׃</seg>
          <seg id="b.2KI.21.21" type="verse">וילך בכל־הדרך אשר־הלך אביו ויעבד את־הגללים אשר עבד אביו וישתחו להם׃</seg>
          <seg id="b.2KI.21.22" type="verse">ויעזב את־יהוה אלהי אבתיו ולא הלך בדרך יהוה׃</seg>
          <seg id="b.2KI.21.23" type="verse">ויקשרו עבדי־אמון עליו וימיתו את־המלך בביתו׃</seg>
          <seg id="b.2KI.21.24" type="verse">ויך עם־הארץ את כל־הקשרים על־המלך אמון וימליכו עם־הארץ את־יאשיהו בנו תחתיו׃</seg>
          <seg id="b.2KI.21.25" type="verse">ויתר דברי אמון אשר עשה הלא־הם כתובים על־ספר דברי הימים למלכי יהודה׃</seg>
          <seg id="b.2KI.21.26" type="verse">ויקבר אתו בקברתו בגן־עזא וימלך יאשיהו בנו תחתיו׃ ף</seg>
        </div>
        <div id="b.2KI.22" type="chapter">
          <seg id="b.2KI.22.1" type="verse">בן־שמנה שנה יאשיהו במלכו ושלשים ואחת שנה מלך בירושלם ושם אמו ידידה בת־עדיה מבצקת׃</seg>
          <seg id="b.2KI.22.2" type="verse">ויעש הישר בעיני יהוה וילך בכל־דרך דוד אביו ולא־סר ימין ושמאול׃ ף</seg>
          <seg id="b.2KI.22.3" type="verse">ויהי בשמנה עשרה שנה למלך יאשיהו שלח המלך את־שפן בן־אצליהו בן־משלם הספר בית יהוה לאמר׃</seg>
          <seg id="b.2KI.22.4" type="verse">עלה אל־חלקיהו הכהן הגדול ויתם את־הכסף המובא בית יהוה אשר אספו שמרי הסף מאת העם׃</seg>
          <seg id="b.2KI.22.5" type="verse">[כ= ויתנה] [ק= ויתנהו] על־יד עשי המלאכה המפקדים [כ= בבית] [ק= בית] יהוה ויתנו אתו לעשי המלאכה אשר בבית יהוה לחזק בדק הבית׃</seg>
          <seg id="b.2KI.22.6" type="verse">לחרשים ולבנים ולגדרים ולקנות עצים ואבני מחצב לחזק את־הבית׃</seg>
          <seg id="b.2KI.22.7" type="verse">אך לא־יחשב אתם הכסף הנתן על־ידם כי באמונה הם עשים׃</seg>
          <seg id="b.2KI.22.8" type="verse">ויאמר חלקיהו הכהן הגדול על־שפן הספר ספר התורה מצאתי בבית יהוה ויתן חלקיה את־הספר אל־שפן ויקראהו׃</seg>
          <seg id="b.2KI.22.9" type="verse">ויבא שפן הספר אל־המלך וישב את־המלך דבר ויאמר התיכו עבדיך את־הכסף הנמצא בבית ויתנהו על־יד עשי המלאכה המפקדים בית יהוה׃</seg>
          <seg id="b.2KI.22.10" type="verse">ויגד שפן הספר למלך לאמר ספר נתן לי חלקיה הכהן ויקראהו שפן לפני המלך׃</seg>
          <seg id="b.2KI.22.11" type="verse">ויהי כשמע המלך את־דברי ספר התורה ויקרע את־בגדיו׃</seg>
          <seg id="b.2KI.22.12" type="verse">ויצו המלך את־חלקיה הכהן ואת־אחיקם בן־שפן ואת־עכבור בן־מיכיה ואת שפן הספר ואת עשיה עבד־המלך לאמר׃</seg>
          <seg id="b.2KI.22.13" type="verse">לכו דרשו את־יהוה בעדי ובעד־העם ובעד כל־יהודה על־דברי הספר הנמצא הזה כי־גדולה חמת יהוה אשר־היא נצתה בנו על אשר לא־שמעו אבתינו על־דברי הספר הזה לעשות ככל־הכתוב עלינו׃</seg>
          <seg id="b.2KI.22.14" type="verse">וילך חלקיהו הכהן ואחיקם ועכבור ושפן ועשיה אל־חלדה הנביאה אשת שלם בן־תקוה בן־חרחס שמר הבגדים והיא ישבת בירושלם במשנה וידברו אליה׃</seg>
          <seg id="b.2KI.22.15" type="verse">ותאמר אליהם כה־אמר יהוה אלהי ישראל אמרו לאיש אשר־שלח אתכם אלי׃</seg>
          <seg id="b.2KI.22.16" type="verse">כה אמר יהוה הנני מביא רעה אל־המקום הזה ועל־ישביו את כל־דברי הספר אשר קרא מלך יהודה׃</seg>
          <seg id="b.2KI.22.17" type="verse">תחת אשר עזבוני ויקטרו לאלהים אחרים למען הכעיסני בכל מעשה ידיהם ונצתה חמתי במקום הזה ולא תכבה׃</seg>
          <seg id="b.2KI.22.18" type="verse">ואל־מלך יהודה השלח אתכם לדרש את־יהוה כה תאמרו אליו כה־אמר יהוה אלהי ישראל הדברים אשר שמעת׃</seg>
          <seg id="b.2KI.22.19" type="verse">יען רך־לבבך ותכנע מפני יהוה בשמעך אשר דברתי על־המקום הזה ועל־ישביו להיות לשמה ולקללה ותקרע את־בגדיך ותבכה לפני וגם אנכי שמעתי נאם־יהוה׃</seg>
          <seg id="b.2KI.22.20" type="verse">לכן הנני אספך על־אבתיך ונאספת אל־קברתיך בשלום ולא־תראינה עיניך בכל הרעה אשר־אני מביא על־המקום הזה וישיבו את־המלך דבר׃</seg>
        </div>
        <div id="b.2KI.23" type="chapter">
          <seg id="b.2KI.23.1" type="verse">וישלח המלך ויאספו אליו כל־זקני יהודה וירושלם׃</seg>
          <seg id="b.2KI.23.2" type="verse">ויעל המלך בית־יהוה וכל־איש יהודה וכל־ישבי ירושלם אתו והכהנים והנביאים וכל־העם למקטן ועד־גדול ויקרא באזניהם את־כל־דברי ספר הברית הנמצא בבית יהוה׃</seg>
          <seg id="b.2KI.23.3" type="verse">ויעמד המלך על־העמוד ויכרת את־הברית לפני יהוה ללכת אחר יהוה ולשמר מצותיו ואת־עדותיו ואת־חקתיו בכל־לב ובכל־נפש להקים את־דברי הברית הזאת הכתבים על־הספר הזה ויעמד כל־העם בברית׃</seg>
          <seg id="b.2KI.23.4" type="verse">ויצו המלך את־חלקיהו הכהן הגדול ואת־כהני המשנה ואת־שמרי הסף להוציא מהיכל יהוה את כל־הכלים העשוים לבעל ולאשרה ולכל צבא השמים וישרפם מחוץ לירושלם בשדמות קדרון ונשא את־עפרם בית־אל׃</seg>
          <seg id="b.2KI.23.5" type="verse">והשבית את־הכמרים אשר נתנו מלכי יהודה ויקטר בבמות בערי יהודה ומסבי ירושלם ואת־המקטרים לבעל לשמש ולירח ולמזלות ולכל צבא השמים׃</seg>
          <seg id="b.2KI.23.6" type="verse">ויצא את־האשרה מבית יהוה מחוץ לירושלם אל־נחל קדרון וישרף אתה בנחל קדרון וידק לעפר וישלך את־עפרה על־קבר בני העם׃</seg>
          <seg id="b.2KI.23.7" type="verse">ויתץ את־בתי הקדשים אשר בבית יהוה אשר הנשים ארגות שם בתים לאשרה׃</seg>
          <seg id="b.2KI.23.8" type="verse">ויבא את־כל־הכהנים מערי יהודה ויטמא את־הבמות אשר קטרו־שמה הכהנים מגבע עד־באר שבע ונתץ את־במות השערים אשר־פתח שער יהושע שר־העיר אשר־על־שמאול איש בשער העיר׃</seg>
          <seg id="b.2KI.23.9" type="verse">אך לא יעלו כהני הבמות אל־מזבח יהוה בירושלם כי אם־אכלו מצות בתוך אחיהם׃</seg>
          <seg id="b.2KI.23.10" type="verse">וטמא את־התפת אשר בגי [כ= בני] [ק= בן]־הנם לבלתי להעביר איש את־בנו ואת־בתו באש למלך׃</seg>
          <seg id="b.2KI.23.11" type="verse">וישבת את־הסוסים אשר נתנו מלכי יהודה לשמש מבא בית־יהוה אל־לשכת נתן־מלך הסריס אשר בפרורים ואת־מרכבות השמש שרף באש׃</seg>
          <seg id="b.2KI.23.12" type="verse">ואת־המזבחות אשר על־הגג עלית אחז אשר־עשו מלכי יהודה ואת־המזבחות אשר־עשה מנשה בשתי חצרות בית־יהוה נתץ המלך וירץ משם והשליך את־עפרם אל־נחל קדרון׃</seg>
          <seg id="b.2KI.23.13" type="verse">ואת־הבמות אשר על־פני ירושלם אשר מימין להר־המשחית אשר בנה שלמה מלך־ישראל לעשתרת שקץ צידנים ולכמוש שקץ מואב ולמלכם תועבת בני־עמון טמא המלך׃</seg>
          <seg id="b.2KI.23.14" type="verse">ושבר את־המצבות ויכרת את־האשרים וימלא את־מקוםם עצמות אדם׃</seg>
          <seg id="b.2KI.23.15" type="verse">וגם את־המזבח אשר בבית־אל הבמה אשר עשה ירבעם בן־נבט אשר החטיא את־ישראל גם את־המזבח ההוא ואת־הבמה נתץ וישרף את־הבמה הדק לעפר ושרף אשרה׃</seg>
          <seg id="b.2KI.23.16" type="verse">ויפן יאשיהו וירא את־הקברים אשר־שם בהר וישלח ויקח את־העצמות מן־הקברים וישרף על־המזבח ויטמאהו כדבר יהוה אשר קרא איש האלהים אשר קרא את־הדברים האלה׃</seg>
          <seg id="b.2KI.23.17" type="verse">ויאמר מה הציון הלז אשר אני ראה ויאמרו אליו אנשי העיר הקבר איש־האלהים אשר־בא מיהודה ויקרא את־הדברים האלה אשר עשית על המזבח בית־אל׃</seg>
          <seg id="b.2KI.23.18" type="verse">ויאמר הניחו לו איש אל־ינע עצמתיו וימלטו עצמתיו את עצמות הנביא אשר־בא משמרון׃</seg>
          <seg id="b.2KI.23.19" type="verse">וגם את־כל־בתי הבמות אשר בערי שמרון אשר עשו מלכי ישראל להכעיס הסיר יאשיהו ויעש להם ככל־המעשים אשר עשה בבית־אל׃</seg>
          <seg id="b.2KI.23.20" type="verse">ויזבח את־כל־כהני הבמות אשר־שם על־המזבחות וישרף את־עצמות אדם עליהם וישב ירושלם׃</seg>
          <seg id="b.2KI.23.21" type="verse">ויצו המלך את־כל־העם לאמר עשו פסח ליהוה אלהיכם ככתוב על ספר הברית הזה׃</seg>
          <seg id="b.2KI.23.22" type="verse">כי לא נעשה כפסח הזה מימי השפטים אשר שפטו את־ישראל וכל ימי מלכי ישראל ומלכי יהודה׃</seg>
          <seg id="b.2KI.23.23" type="verse">כי אם־בשמנה עשרה שנה למלך יאשיהו נעשה הפסח הזה ליהוה בירושלם׃</seg>
          <seg id="b.2KI.23.24" type="verse">וגם את־האבות ואת־הידענים ואת־התרפים ואת־הגללים ואת כל־השקצים אשר נראו בארץ יהודה ובירושלם בער יאשיהו למען הקים את־דברי התורה הכתבים על־הספר אשר מצא חלקיהו הכהן בית יהוה׃</seg>
          <seg id="b.2KI.23.25" type="verse">וכמהו לא־היה לפניו מלך אשר־שב אל־יהוה בכל־לבבו ובכל־נפשו ובכל־מאדו ככל תורת משה ואחריו לא־קם כמהו׃</seg>
          <seg id="b.2KI.23.26" type="verse">אך לא־שב יהוה מחרון אפו הגדול אשר־חרה אפו ביהודה על כל־הכעסים אשר הכעיסו מנשה׃</seg>
          <seg id="b.2KI.23.27" type="verse">ויאמר יהוה גם את־יהודה אסיר מעל פני כאשר הסרתי את־ישראל ומאסתי את־העיר הזאת אשר־בחרתי את־ירושלם ואת־הבית אשר אמרתי יהיה שמי שם׃</seg>
          <seg id="b.2KI.23.28" type="verse">ויתר דברי יאשיהו וכל־אשר עשה הלא־הם כתובים על־ספר דברי הימים למלכי יהודה׃</seg>
          <seg id="b.2KI.23.29" type="verse">בימיו עלה פרעה נכה מלך־מצרים על־מלך אשור על־נהר־פרת וילך המלך יאשיהו לקראתו וימיתהו במגדו כראתו אתו׃</seg>
          <seg id="b.2KI.23.30" type="verse">וירכבהו עבדיו מת ממגדו ויבאהו ירושלם ויקברהו בקברתו ויקח עם־הארץ את־יהואחז בן־יאשיהו וימשחו אתו וימליכו אתו תחת אביו׃ ף</seg>
          <seg id="b.2KI.23.31" type="verse">בן־עשרים ושלש שנה יהואחז במלכו ושלשה חדשים מלך בירושלם ושם אמו חמוטל בת־ירמיהו מלבנה׃</seg>
          <seg id="b.2KI.23.32" type="verse">ויעש הרע בעיני יהוה ככל אשר־עשו אבתיו׃</seg>
          <seg id="b.2KI.23.33" type="verse">ויאסרהו פרעה נכה ברבלה בארץ חמת [כ= במלך] [ק= ממלך] בירושלם ויתן־ענש על־הארץ מאה ככר־כסף וככר זהב׃</seg>
          <seg id="b.2KI.23.34" type="verse">וימלך פרעה נכה את־אליקים בן־יאשיהו תחת יאשיהו אביו ויסב את־שמו יהויקים ואת־יהואחז לקח ויבא מצרים וימת שם׃</seg>
          <seg id="b.2KI.23.35" type="verse">והכסף והזהב נתן יהויקים לפרעה אך העריך את־הארץ לתת את־הכסף על־פי פרעה איש כערכו נגש את־הכסף ואת־הזהב את־עם הארץ לתת לפרעה נכה׃ ס</seg>
          <seg id="b.2KI.23.36" type="verse">בן־עשרים וחמש שנה יהויקים במלכו ואחת עשרה שנה מלך בירושלם ושם אמו [כ= זבידה] [ק= זבודה] בת־פדיה מן־רומה׃</seg>
          <seg id="b.2KI.23.37" type="verse">ויעש הרע בעיני יהוה ככל אשר־עשו אבתיו׃</seg>
        </div>
        <div id="b.2KI.24" type="chapter">
          <seg id="b.2KI.24.1" type="verse">בימיו עלה נבכדנאצר מלך בבל ויהי־לו יהויקים עבד שלש שנים וישב וימרד־בו׃</seg>
          <seg id="b.2KI.24.2" type="verse">וישלח יהוה בו את־גדודי כשדים ואת־גדודי ארם ואת גדודי מואב ואת גדודי בני־עמון וישלחם ביהודה להאבידו כדבר יהוה אשר דבר ביד עבדיו הנביאים׃</seg>
          <seg id="b.2KI.24.3" type="verse">אך על־פי יהוה היתה ביהודה להסיר מעל פניו בחטאת מנשה ככל אשר עשה׃</seg>
          <seg id="b.2KI.24.4" type="verse">וגם דם־הנקי אשר שפך וימלא את־ירושלם דם נקי ולא־אבה יהוה לסלח׃</seg>
          <seg id="b.2KI.24.5" type="verse">ויתר דברי יהויקים וכל־אשר עשה הלא־הם כתובים על־ספר דברי הימים למלכי יהודה׃</seg>
          <seg id="b.2KI.24.6" type="verse">וישכב יהויקים עם־אבתיו וימלך יהויכין בנו תחתיו׃</seg>
          <seg id="b.2KI.24.7" type="verse">ולא־הסיף עוד מלך מצרים לצאת מארצו כי־לקח מלך בבל מנחל מצרים עד־נהר־פרת כל אשר היתה למלך מצרים׃ ף</seg>
          <seg id="b.2KI.24.8" type="verse">בן־שמנה עשרה שנה יהויכין במלכו ושלשה חדשים מלך בירושלם ושם אמו נחשתא בת־אלנתן מירושלם׃</seg>
          <seg id="b.2KI.24.9" type="verse">ויעש הרע בעיני יהוה ככל אשר־עשה אביו׃</seg>
          <seg id="b.2KI.24.10" type="verse">בעת ההיא [כ= עלה] [ק= עלו] עבדי נבכדנאצר מלך־בבל ירושלם ותבא העיר במצור׃</seg>
          <seg id="b.2KI.24.11" type="verse">ויבא נבוכדנאצר מלך־בבל על־העיר ועבדיו צרים עליה׃</seg>
          <seg id="b.2KI.24.12" type="verse">ויצא יהויכין מלך־יהודה על־מלך בבל הוא ואמו ועבדיו ושריו וסריסיו ויקח אתו מלך בבל בשנת שמנה למלכו׃</seg>
          <seg id="b.2KI.24.13" type="verse">ויוצא משם את־כל־אוצרות בית יהוה ואוצרות בית המלך ויקץץ את־כל־כלי הזהב אשר עשה שלמה מלך־ישראל בהיכל יהוה כאשר דבר יהוה׃</seg>
          <seg id="b.2KI.24.14" type="verse">והגלה את־כל־ירושלם ואת־כל־השרים ואת כל־גבורי החיל [כ= עשרה] [ק= עשרת] אלפים גולה וכל־החרש והמסגר לא נשאר זולת דלת עם־הארץ׃</seg>
          <seg id="b.2KI.24.15" type="verse">ויגל את־יהויכין בבלה ואת־אם המלך ואת־נשי המלך ואת־סריסיו ואת [כ= אולי] [ק= אילי] הארץ הוליך גולה מירושלם בבלה׃</seg>
          <seg id="b.2KI.24.16" type="verse">ואת כל־אנשי החיל שבעת אלפים והחרש והמסגר אלף הכל גבורים עשי מלחמה ויביאם מלך־בבל גולה בבלה׃</seg>
          <seg id="b.2KI.24.17" type="verse">וימלך מלך־בבל את־מתניה דדו תחתיו ויסב את־שמו צדקיהו׃ ף</seg>
          <seg id="b.2KI.24.18" type="verse">בן־עשרים ואחת שנה צדקיהו במלכו ואחת עשרה שנה מלך בירושלם ושם אמו [כ= חמיטל] [ק= חמוטל] בת־ירמיהו מלבנה׃</seg>
          <seg id="b.2KI.24.19" type="verse">ויעש הרע בעיני יהוה ככל אשר־עשה יהויקים׃</seg>
          <seg id="b.2KI.24.20" type="verse">כי על־אף יהוה היתה בירושלם וביהודה עד־השלכו אתם מעל פניו וימרד צדקיהו במלך בבל׃ ס</seg>
        </div>
        <div id="b.2KI.25" type="chapter">
          <seg id="b.2KI.25.1" type="verse">ויהי בשנת התשיעית למלכו בחדש העשירי בעשור לחדש בא נבכדנאצר מלך־בבל הוא וכל־חילו על־ירושלם ויחן עליה ויבנו עליה דיק סביב׃</seg>
          <seg id="b.2KI.25.2" type="verse">ותבא העיר במצור עד עשתי עשרה שנה למלך צדקיהו׃</seg>
          <seg id="b.2KI.25.3" type="verse">בתשעה לחדש ויחזק הרעב בעיר ולא־היה לחם לעם הארץ׃</seg>
          <seg id="b.2KI.25.4" type="verse">ותבקע העיר וכל־אנשי המלחמה הלילה דרך שער בין החמתים אשר על־גן המלך וכשדים על־העיר סביב וילך דרך הערבה׃</seg>
          <seg id="b.2KI.25.5" type="verse">וירדפו חיל־כשדים אחר המלך וישגו אתו בערבות ירחו וכל־חילו נפצו מעליו׃</seg>
          <seg id="b.2KI.25.6" type="verse">ויתפשו את־המלך ויעלו אתו אל־מלך בבל רבלתה וידברו אתו משפט׃</seg>
          <seg id="b.2KI.25.7" type="verse">ואת־בני צדקיהו שחטו לעיניו ואת־עיני צדקיהו עור ויאסרהו בנחשתים ויבאהו בבל׃ ס</seg>
          <seg id="b.2KI.25.8" type="verse">ובחדש החמישי בשבעה לחדש היא שנת תשע־עשרה שנה למלך נבכדנאצר מלך־בבל בא נבוזראדן רב־טבחים עבד מלך־בבל ירושלם׃</seg>
          <seg id="b.2KI.25.9" type="verse">וישרף את־בית־יהוה ואת־בית המלך ואת כל־בתי ירושלם ואת־כל־בית גדול שרף באש׃</seg>
          <seg id="b.2KI.25.10" type="verse">ואת־חומת ירושלם סביב נתצו כל־חיל כשדים אשר רב־טבחים׃</seg>
          <seg id="b.2KI.25.11" type="verse">ואת יתר העם הנשארים בעיר ואת־הנפלים אשר נפלו על־המלך בבל ואת יתר ההמון הגלה נבוזראדן רב־טבחים׃</seg>
          <seg id="b.2KI.25.12" type="verse">ומדלת הארץ השאיר רב־טבחים לכרמים וליגבים׃</seg>
          <seg id="b.2KI.25.13" type="verse">ואת־עמודי הנחשת אשר בית־יהוה ואת־המכנות ואת־ים הנחשת אשר בבית־יהוה שברו כשדים וישאו את־נחשתם בבלה׃</seg>
          <seg id="b.2KI.25.14" type="verse">ואת־הסירת ואת־היעים ואת־המזמרות ואת־הכפות ואת כל־כלי הנחשת אשר ישרתו־בם לקחו׃</seg>
          <seg id="b.2KI.25.15" type="verse">ואת־המחתות ואת־המזרקות אשר זהב זהב ואשר־כסף כסף לקח רב־טבחים׃</seg>
          <seg id="b.2KI.25.16" type="verse">העמודים שנים הים האחד והמכנות אשר־עשה שלמה לבית יהוה לא־היה משקל לנחשת כל־הכלים האלה׃</seg>
          <seg id="b.2KI.25.17" type="verse">שמנה עשרה אמה קומת העמוד האחד וכתרת עליו נחשת וקומת הכתרת שלש [כ= אמה] [ק= אמות] ושבכה ורמנים על־הכתרת סביב הכל נחשת וכאלה לעמוד השני על־השבכה׃</seg>
          <seg id="b.2KI.25.18" type="verse">ויקח רב־טבחים את־שריה כהן הראש ואת־צפניהו כהן משנה ואת־שלשת שמרי הסף׃</seg>
          <seg id="b.2KI.25.19" type="verse">ומן־העיר לקח סריס אחד אשר־הוא פקיד על־אנשי המלחמה וחמשה אנשים מראי פני־המלך אשר נמצאו בעיר ואת הספר שר הצבא המצבא את־עם הארץ וששים איש מעם הארץ הנמצאים בעיר׃</seg>
          <seg id="b.2KI.25.20" type="verse">ויקח אתם נבוזראדן רב־טבחים וילך אתם על־מלך בבל רבלתה׃</seg>
          <seg id="b.2KI.25.21" type="verse">ויך אתם מלך בבל וימיתם ברבלה בארץ חמת ויגל יהודה מעל אדמתו׃</seg>
          <seg id="b.2KI.25.22" type="verse">והעם הנשאר בארץ יהודה אשר השאיר נבוכדנאצר מלך בבל ויפקד עליהם את־גדליהו בן־אחיקם בן־שפן׃ ף</seg>
          <seg id="b.2KI.25.23" type="verse">וישמעו כל־שרי החילים המה והאנשים כי־הפקיד מלך־בבל את־גדליהו ויבאו אל־גדליהו המצפה וישמעאל בן־נתניה ויוחןן בן־קרח ושריה בן־תנחמת הנטפתי ויאזניהו בן־המעכתי המה ואנשיהם׃</seg>
          <seg id="b.2KI.25.24" type="verse">וישבע להם גדליהו ולאנשיהם ויאמר להם אל־תיראו מעבדי הכשדים שבו בארץ ועבדו את־מלך בבל ויטב לכם׃ ס</seg>
          <seg id="b.2KI.25.25" type="verse">ויהי בחדש השביעי בא ישמעאל בן־נתניה בן־אלישמע מזרע המלוכה ועשרה אנשים אתו ויכו את־גדליהו וימת ואת־היהודים ואת־הכשדים אשר־היו אתו במצפה׃</seg>
          <seg id="b.2KI.25.26" type="verse">ויקמו כל־העם מקטן ועד־גדול ושרי החילים ויבאו מצרים כי יראו מפני כשדים׃ ף</seg>
          <seg id="b.2KI.25.27" type="verse">ויהי בשלשים ושבע שנה לגלות יהויכין מלך־יהודה בשנים עשר חדש בעשרים ושבעה לחדש נשא אויל מרדך מלך בבל בשנת מלכו את־ראש יהויכין מלך־יהודה מבית כלא׃</seg>
          <seg id="b.2KI.25.28" type="verse">וידבר אתו טבות ויתן את־כסאו מעל כסא המלכים אשר אתו בבבל׃</seg>
          <seg id="b.2KI.25.29" type="verse">ושנא את בגדי כלאו ואכל לחם תמיד לפניו כל־ימי חייו׃</seg>
          <seg id="b.2KI.25.30" type="verse">וארחתו ארחת תמיד נתנה־לו מאת המלך דבר־יום ביומו כל ימי חיו׃</seg>
        </div>
      </div>
      <div id="b.1CH" type="book">
        <div id="b.1CH.1" type="chapter">
          <seg id="b.1CH.1.1" type="verse">אדם שת אנוש׃</seg>
          <seg id="b.1CH.1.2" type="verse">קיןן מהללאל ירד׃</seg>
          <seg id="b.1CH.1.3" type="verse">חנוך מתושלח למך׃</seg>
          <seg id="b.1CH.1.4" type="verse">נח שם חם ויפת׃ ס</seg>
          <seg id="b.1CH.1.5" type="verse">בני יפת גמר ומגוג ומדי ויון ותבל ומשך ותירס׃ ס</seg>
          <seg id="b.1CH.1.6" type="verse">ובני גמר אשכנז ודיפת ותוגרמה׃</seg>
          <seg id="b.1CH.1.7" type="verse">ובני יון אלישה ותרשישה כתים ורודנים׃ ס</seg>
          <seg id="b.1CH.1.8" type="verse">בני חם כוש ומצרים פוט וכנען׃</seg>
          <seg id="b.1CH.1.9" type="verse">ובני כוש סבא וחוילה וסבתא ורעמא וסבתכא ובני רעמא שבא ודדן׃ ס</seg>
          <seg id="b.1CH.1.10" type="verse">וכוש ילד את־נמרוד הוא החל להיות גבור בארץ׃ ס</seg>
          <seg id="b.1CH.1.11" type="verse">ומצרים ילד את־[כ= לודיים] [ק= לודים] ואת־ענמים ואת־להבים ואת־נפתחים׃</seg>
          <seg id="b.1CH.1.12" type="verse">ואת־פתרסים ואת־כסלחים אשר יצאו משם פלשתים ואת־כפתרים׃ ס</seg>
          <seg id="b.1CH.1.13" type="verse">וכנען ילד את־צידון בכרו ואת־חת׃</seg>
          <seg id="b.1CH.1.14" type="verse">ואת־היבוסי ואת־האמרי ואת הגרגשי׃</seg>
          <seg id="b.1CH.1.15" type="verse">ואת־החוי ואת־הערקי ואת־הסיני׃</seg>
          <seg id="b.1CH.1.16" type="verse">ואת־הארודי ואת־הצמרי ואת־החמתי׃ ס</seg>
          <seg id="b.1CH.1.17" type="verse">בני שם עילם ואשור וארפכשד ולוד וארם ועוץ וחול וגתר ומשך׃ ס</seg>
          <seg id="b.1CH.1.18" type="verse">וארפכשד ילד את־שלח ושלח ילד את־עבר׃</seg>
          <seg id="b.1CH.1.19" type="verse">ולעבר ילד שני בנים שם האחד פלג כי בימיו נפלגה הארץ ושם אחיו יקטן׃</seg>
          <seg id="b.1CH.1.20" type="verse">ויקטן ילד את־אלמודד ואת־שלף ואת־חצרמות ואת־ירח׃</seg>
          <seg id="b.1CH.1.21" type="verse">ואת־הדורם ואת־אוזל ואת־דקלה׃</seg>
          <seg id="b.1CH.1.22" type="verse">ואת־עיבל ואת־אבימאל ואת־שבא׃</seg>
          <seg id="b.1CH.1.23" type="verse">ואת־אופיר ואת־חוילה ואת־יובב כל־אלה בני יקטן׃ ס</seg>
          <seg id="b.1CH.1.24" type="verse">שם ארפכשד שלח׃</seg>
          <seg id="b.1CH.1.25" type="verse">עבר פלג רעו׃</seg>
          <seg id="b.1CH.1.26" type="verse">שרוג נחור תרח׃</seg>
          <seg id="b.1CH.1.27" type="verse">אברם הוא אברהם׃ ס</seg>
          <seg id="b.1CH.1.28" type="verse">בני אברהם יצחק וישמעאל׃ ס</seg>
          <seg id="b.1CH.1.29" type="verse">אלה תלדותם בכור ישמעאל נביות וקדר ואדבאל ומבשם׃</seg>
          <seg id="b.1CH.1.30" type="verse">משמע ודומה משא חדד ותימא׃</seg>
          <seg id="b.1CH.1.31" type="verse">יטור נפיש וקדמה אלה הם בני ישמעאל׃ ס</seg>
          <seg id="b.1CH.1.32" type="verse">ובני קטורה פילגש אברהם ילדה את־זמרן ויקשן ומדן ומדין וישבק ושוח ובני יקשן שבא ודדן׃ ס</seg>
          <seg id="b.1CH.1.33" type="verse">ובני מדין עיפה ועפר וחנוך ואבידע ואלדעה כל־אלה בני קטורה׃ ס</seg>
          <seg id="b.1CH.1.34" type="verse">ויולד אברהם את־יצחק ס בני יצחק עשו וישראל׃ ס</seg>
          <seg id="b.1CH.1.35" type="verse">בני עשו אליפז רעואל ויעוש ויעלם וקרח׃ ס</seg>
          <seg id="b.1CH.1.36" type="verse">בני אליפז תימן ואומר צפי וגעתם קנז ותמנע ועמלק׃ ס</seg>
          <seg id="b.1CH.1.37" type="verse">בני רעואל נחת זרח שמה ומזה׃ ס</seg>
          <seg id="b.1CH.1.38" type="verse">ובני שעיר לוטן ושובל וצבעון וענה ודישן ואצר ודישן׃</seg>
          <seg id="b.1CH.1.39" type="verse">ובני לוטן חרי והוםם ואחות לוטן תמנע׃ ס</seg>
          <seg id="b.1CH.1.40" type="verse">בני שובל עלין ומנחת ועיבל שפי ואונם ס ובני צבעון איה וענה׃</seg>
          <seg id="b.1CH.1.41" type="verse">בני ענה דישון ס ובני דישון חמרן ואשבן ויתרן וכרן׃ ס</seg>
          <seg id="b.1CH.1.42" type="verse">בני־אצר בלהן וזעון יעקנ* בני דישון עוץ וארן׃ ף</seg>
          <seg id="b.1CH.1.43" type="verse">ואלה המלכים אשר מלכו בארץ אדום לפני מלך־מלך לבני ישראל בלע בן־בעור ושם עירו דנהבה׃</seg>
          <seg id="b.1CH.1.44" type="verse">וימת בלע וימלך תחתיו יובב בן־זרח מבצרה׃</seg>
          <seg id="b.1CH.1.45" type="verse">וימת יובב וימלך תחתיו חושם מארץ התימני׃</seg>
          <seg id="b.1CH.1.46" type="verse">וימת חושם וימלך תחתיו הדד בן־בדד המכה את־מדין בשדה מואב ושם עירו [כ= עיות] [ק= עוית]׃</seg>
          <seg id="b.1CH.1.47" type="verse">וימת הדד וימלך תחתיו שמלה ממשרקה׃</seg>
          <seg id="b.1CH.1.48" type="verse">וימת שמלה וימלך תחתיו שאול מרחבות הנהר׃</seg>
          <seg id="b.1CH.1.49" type="verse">וימת שאול וימלך תחתיו בעל חןן בן־עכבור׃</seg>
          <seg id="b.1CH.1.50" type="verse">וימת בעל חןן וימלך תחתיו הדד ושם עירו פעי ושם אשתו מהיטבאל בת־מטרד בת מי זהב׃</seg>
          <seg id="b.1CH.1.51" type="verse">וימת הדד ס ויהיו אלופי אדום אלוף תמנע אלוף [כ= עליה] [ק= עלוה] אלוף יתת׃</seg>
          <seg id="b.1CH.1.52" type="verse">אלוף אהליבמה אלוף אלה אלוף פיןן׃</seg>
          <seg id="b.1CH.1.53" type="verse">אלוף קנז אלוף תימן אלוף מבצר׃</seg>
          <seg id="b.1CH.1.54" type="verse">אלוף מגדיאל אלוף עירם אלה אלופי אדום׃ ף</seg>
        </div>
        <div id="b.1CH.2" type="chapter">
          <seg id="b.1CH.2.1" type="verse">אלה בני ישראל ראובן שמעון לוי ויהודה יששכר וזבלון׃</seg>
          <seg id="b.1CH.2.2" type="verse">דן יוסף ובנימן נפתלי גד ואשר׃ ס</seg>
          <seg id="b.1CH.2.3" type="verse">בני יהודה ער ואוןן ושלה* שלושה נולד לו מבת־שוע הכנענית ויהי ער בכור יהודה רע בעיני יהוה וימיתהו׃ ס</seg>
          <seg id="b.1CH.2.4" type="verse">ותמר כלתו ילדה לו את־פרץ ואת־זרח כל־בני יהודה חמשה׃ ס</seg>
          <seg id="b.1CH.2.5" type="verse">בני־פרץ חצרון וחמול׃ ס</seg>
          <seg id="b.1CH.2.6" type="verse">ובני זרח זמרי ואיתן והימן וכלכל ודרע כלם חמשה׃ ס</seg>
          <seg id="b.1CH.2.7" type="verse">ובני כרמי עכר עוכר ישראל אשר מעל בחרם׃ ס</seg>
          <seg id="b.1CH.2.8" type="verse">ובני איתן עזריה׃</seg>
          <seg id="b.1CH.2.9" type="verse">ובני חצרון אשר נולד־לו את־ירחמאל ואת־רם ואת־כלובי׃</seg>
          <seg id="b.1CH.2.10" type="verse">ורם הוליד את־עמינדב ועמינדב הוליד את־נחשון נשיא בני יהודה׃</seg>
          <seg id="b.1CH.2.11" type="verse">ונחשון הוליד את־שלמא ושלמא הוליד את־בעז׃</seg>
          <seg id="b.1CH.2.12" type="verse">ובעז הוליד את־עובד ועובד הוליד את־ישי׃</seg>
          <seg id="b.1CH.2.13" type="verse">ואישי הוליד את־בכרו את־אליאב ואבינדב השני ושמעא השלישי׃</seg>
          <seg id="b.1CH.2.14" type="verse">נתנאל הרביעי רדי החמישי׃</seg>
          <seg id="b.1CH.2.15" type="verse">אצם הששי דויד השבעי׃</seg>
          <seg id="b.1CH.2.16" type="verse">[כ= ואחיתיהם] [ק= ואחיותיהם] צרויה ואביגיל ובני צרויה אבשי ויואב ועשה־אל שלשה׃</seg>
          <seg id="b.1CH.2.17" type="verse">ואביגיל ילדה את־עמשא ואבי עמשא יתר הישמעאלי׃</seg>
          <seg id="b.1CH.2.18" type="verse">וכלב בן־חצרון הוליד את־עזובה אשה ואת־יריעות ואלה בניה ישר ושובב וארדון׃</seg>
          <seg id="b.1CH.2.19" type="verse">ותמת עזובה ויקח־לו כלב את־אפרת ותלד לו את־חור׃</seg>
          <seg id="b.1CH.2.20" type="verse">וחור הוליד את־אורי ואורי הוליד את־בצלאל׃ ס</seg>
          <seg id="b.1CH.2.21" type="verse">ואחר בא חצרון אל־בת־מכיר אבי גלעד והוא לקחה והוא בן־ששים שנה ותלד לו את־שגוב׃</seg>
          <seg id="b.1CH.2.22" type="verse">ושגוב הוליד את־יאיר ויהי־לו עשרים ושלוש ערים בארץ הגלעד׃</seg>
          <seg id="b.1CH.2.23" type="verse">ויקח גשור־וארם את־חות יאיר מאתם את־קנת ואת־בנתיה ששים עיר כל־אלה בני מכיר אבי־גלעד׃</seg>
          <seg id="b.1CH.2.24" type="verse">ואחר מות־חצרון בכלב אפרתה ואשת חצרון אביה ותלד לו את־אשחור אבי תקוע׃</seg>
          <seg id="b.1CH.2.25" type="verse">ויהיו בני־ירחמאל בכור חצרון הבכור רם ובונה וארן ואצם אחיה׃</seg>
          <seg id="b.1CH.2.26" type="verse">ותהי אשה אחרת לירחמאל ושמה עטרה היא אם אונם׃ ס</seg>
          <seg id="b.1CH.2.27" type="verse">ויהיו בני־רם בכור ירחמאל מעץ וימין ועקר׃</seg>
          <seg id="b.1CH.2.28" type="verse">ויהיו בני־אונם שמי וידע ובני שמי נדב ואבישור׃</seg>
          <seg id="b.1CH.2.29" type="verse">ושם אשת אבישור אביהיל ותלד לו את־אחבן ואת־מוליד׃</seg>
          <seg id="b.1CH.2.30" type="verse">ובני נדב סלד ואפים וימת סלד לא בנים׃ ס</seg>
          <seg id="b.1CH.2.31" type="verse">ובני אפים ישעי ובני ישעי ששן ובני ששן אחלי׃</seg>
          <seg id="b.1CH.2.32" type="verse">ובני ידע אחי שמי יתר ויונתן וימת יתר לא בנים׃ ס</seg>
          <seg id="b.1CH.2.33" type="verse">ובני יונתן פלת וזזא אלה היו בני ירחמאל׃</seg>
          <seg id="b.1CH.2.34" type="verse">ולא־היה לששן בנים כי אם־בנות ולששן עבד מצרי ושמו ירחע׃</seg>
          <seg id="b.1CH.2.35" type="verse">ויתנ* ששן את־בתו לירחע עבדו לאשה ותלד לו את־עתי׃</seg>
          <seg id="b.1CH.2.36" type="verse">ועתי הליד את־נתן ונתן הוליד את־זבד׃</seg>
          <seg id="b.1CH.2.37" type="verse">וזבד הוליד את־אפלל ואפלל הוליד את־עובד׃</seg>
          <seg id="b.1CH.2.38" type="verse">ועובד הוליד את־יהוא ויהוא הוליד את־עזריה׃</seg>
          <seg id="b.1CH.2.39" type="verse">ועזריה הליד את־חלץ וחלץ הליד את־אלעשה׃</seg>
          <seg id="b.1CH.2.40" type="verse">ואלעשה הליד את־ססמי וססמי הליד את־שלום׃</seg>
          <seg id="b.1CH.2.41" type="verse">ושלום הוליד את־יקמיה ויקמיה הליד את־אלישמע׃</seg>
          <seg id="b.1CH.2.42" type="verse">ובני כלב אחי ירחמאל מישע בכרו הוא אבי־זיף ובני מרשה אבי חברון׃</seg>
          <seg id="b.1CH.2.43" type="verse">ובני חברון קרח ותפח ורקם ושמע׃</seg>
          <seg id="b.1CH.2.44" type="verse">ושמע הוליד את־רחם אבי ירקעם ורקם הוליד את־שמי׃</seg>
          <seg id="b.1CH.2.45" type="verse">ובן־שמי מעון ומעון אבי בית־צור׃</seg>
          <seg id="b.1CH.2.46" type="verse">ועיפה פילגש כלב ילדה את־חרן ואת־מוצא ואת־גזז וחרן הליד את־גזז׃ ס</seg>
          <seg id="b.1CH.2.47" type="verse">ובני יהדי רגם ויותם וגישן ופלט ועיפה ושעף׃</seg>
          <seg id="b.1CH.2.48" type="verse">פלגש כלב מעכה ילד שבר ואת־תרחנה׃</seg>
          <seg id="b.1CH.2.49" type="verse">ותלד שעף אבי מדמנה את־שוא אבי מכבנה ואבי גבעא ובת־כלב עכסה׃ ס</seg>
          <seg id="b.1CH.2.50" type="verse">אלה היו בני כלב בן־חור בכור אפרתה שובל אבי קרית יערים׃</seg>
          <seg id="b.1CH.2.51" type="verse">שלמא אבי בית־לחם חרף אבי בית־גדר׃</seg>
          <seg id="b.1CH.2.52" type="verse">ויהיו בנים לשובל אבי קרית יערים הראה חצי המנחות׃</seg>
          <seg id="b.1CH.2.53" type="verse">ומשפחות קרית יערים היתרי והפותי והשמתי והמשרעי מאלה יצאו הצרעתי והאשתאלי׃ ס</seg>
          <seg id="b.1CH.2.54" type="verse">בני שלמא בית לחם ונטופתי עטרות בית יואב וחצי המנחתי הצרעי׃</seg>
          <seg id="b.1CH.2.55" type="verse">ומשפחות ספרים [כ= ישבו] [ק= ישבי] יעבץ תרעתים שמעתים שוכתים המה הקינים הבאים מחמת אבי בית־רכב׃ ס</seg>
        </div>
        <div id="b.1CH.3" type="chapter">
          <seg id="b.1CH.3.1" type="verse">ואלה היו בני דויד אשר נולד־לו בחברון הבכור אמןן לאחינעם היזרעאלית שני דניאל לאביגיל הכרמלית׃</seg>
          <seg id="b.1CH.3.2" type="verse">השלשי לאבשלום בן־מעכה בת־תלמי מלך גשור הרביעי אדניה בן־חגית׃</seg>
          <seg id="b.1CH.3.3" type="verse">החמישי שפטיה לאביטל הששי יתרעם לעגלה אשתו׃</seg>
          <seg id="b.1CH.3.4" type="verse">ששה נולד־לו בחברון וימלך־שם שבע שנים וששה חדשים ושלשים ושלוש שנה מלך בירושלם׃ ס</seg>
          <seg id="b.1CH.3.5" type="verse">ואלה נולדו־לו בירושלים שמעא ושובב ונתן ושלמה ארבעה לבת־שוע בת־עמיאל׃</seg>
          <seg id="b.1CH.3.6" type="verse">ויבחר ואלישמע ואליפלט׃</seg>
          <seg id="b.1CH.3.7" type="verse">ונגה ונפג ויפיע׃</seg>
          <seg id="b.1CH.3.8" type="verse">ואלישמע ואלידע ואליפלט תשעה׃</seg>
          <seg id="b.1CH.3.9" type="verse">כל בני דויד מלבד בני־פילגשים ותמר אחותם׃ ף</seg>
          <seg id="b.1CH.3.10" type="verse">ובן־שלמה רחבעם אביה בנו אסא בנו יהושפט בנו׃</seg>
          <seg id="b.1CH.3.11" type="verse">יורם בנו אחזיהו בנו יואש בנו׃</seg>
          <seg id="b.1CH.3.12" type="verse">אמציהו בנו עזריה בנו יותם בנו׃</seg>
          <seg id="b.1CH.3.13" type="verse">אחז בנו חזקיהו בנו מנשה בנו׃</seg>
          <seg id="b.1CH.3.14" type="verse">אמון בנו יאשיהו בנו׃</seg>
          <seg id="b.1CH.3.15" type="verse">ובני יאשיהו הבכור יוחןן השני יהויקים השלשי צדקיהו הרביעי שלום׃</seg>
          <seg id="b.1CH.3.16" type="verse">ובני יהויקים יכניה בנו צדקיה בנו׃</seg>
          <seg id="b.1CH.3.17" type="verse">ובני יכניה אסר שאלתיאל בנו׃</seg>
          <seg id="b.1CH.3.18" type="verse">ומלכירם ופדיה ושנאצר יקמיה הושמע ונדביה׃</seg>
          <seg id="b.1CH.3.19" type="verse">ובני פדיה זרבבל ושמעי ובן־זרבבל משלם וחנניה ושלמית אחותם׃</seg>
          <seg id="b.1CH.3.20" type="verse">וחשבה ואהל וברכיה וחסדיה יושב חסד חמש׃</seg>
          <seg id="b.1CH.3.21" type="verse">ובן־חנניה פלטיה וישעיה בני רפיה בני ארןן בני עבדיה בני שכניה׃ ס</seg>
          <seg id="b.1CH.3.22" type="verse">ובני שכניה שמעיה ובני שמעיה חטוש ויגאל ובריח ונעריה ושפט ששה׃</seg>
          <seg id="b.1CH.3.23" type="verse">ובן־נעריה אליועיני וחזקיה ועזריקם שלשה׃</seg>
          <seg id="b.1CH.3.24" type="verse">ובני אליועיני [כ= הדיוהו] [ק= הודויהו] ואלישיב ופליה ועקוב ויוחןן ודליה וענני שבעה׃ ס</seg>
        </div>
        <div id="b.1CH.4" type="chapter">
          <seg id="b.1CH.4.1" type="verse">בני יהודה פרץ חצרון וכרמי וחור ושובל׃</seg>
          <seg id="b.1CH.4.2" type="verse">וראיה בן־שובל הוליד את־יחת ויחת הליד את־אחומי ואת־להד אלה משפחות הצרעתי׃ ס</seg>
          <seg id="b.1CH.4.3" type="verse">ואלה אבי עיטם יזרעאל וישמא וידבש ושם אחותם הצללפוני׃</seg>
          <seg id="b.1CH.4.4" type="verse">ופנואל אבי גדר ועזר אבי חושה אלה בני־חור בכור אפרתה אבי בית לחם׃</seg>
          <seg id="b.1CH.4.5" type="verse">ולאשחור אבי תקוע היו שתי נשים חלאה ונערה׃</seg>
          <seg id="b.1CH.4.6" type="verse">ותלד לו נערה את־אחזם ואת־חפר ואת־תימני ואת־האחשתרי אלה בני נערה׃</seg>
          <seg id="b.1CH.4.7" type="verse">ובני חלאה צרת [כ= יצחר] [ק= וצחר] ואתןן׃</seg>
          <seg id="b.1CH.4.8" type="verse">וקוץ הוליד את־ענוב ואת־הצבבה ומשפחות אחרחל בן־הרום׃</seg>
          <seg id="b.1CH.4.9" type="verse">ויהי יעבץ נכבד מאחיו ואמו קראה שמו יעבץ לאמר כי ילדתי בעצב׃</seg>
          <seg id="b.1CH.4.10" type="verse">ויקרא יעבץ לאלהי ישראל לאמר אם־ברך תברכני והרבית את־גבולי והיתה ידך עמי ועשית מרעה לבלתי עצבי ויבא אלהים את אשר־שאל׃</seg>
          <seg id="b.1CH.4.11" type="verse">וכלוב אחי־שוחה הוליד את־מחיר הוא אבי אשתון׃</seg>
          <seg id="b.1CH.4.12" type="verse">ואשתון הוליד את־בית רפא ואת־פסח ואת־תחנה אבי עיר נחש אלה אנשי רכה׃ ס</seg>
          <seg id="b.1CH.4.13" type="verse">ובני קנז עתניאל ושריה ובני עתניאל חתת׃</seg>
          <seg id="b.1CH.4.14" type="verse">ומעונתי הוליד את־עפרה ושריה הוליד את־יואב אבי גיא חרשים כי חרשים היו׃ ף</seg>
          <seg id="b.1CH.4.15" type="verse">ובני כלב בן־יפנה עירו אלה ונעם ובני אלה וקנז׃</seg>
          <seg id="b.1CH.4.16" type="verse">ובני יהללאל זיף וזיפה תיריא ואשראל׃</seg>
          <seg id="b.1CH.4.17" type="verse">ובן־עזרה יתר ומרד ועפר וילון ותהר את־מרים ואת־שמי ואת־ישבח אבי אשתמע׃</seg>
          <seg id="b.1CH.4.18" type="verse">ואשתו היהדיה ילדה את־ירד אבי גדור ואת־חבר אבי שוכו ואת־יקותיאל אבי זנוח ואלה בני בתיה בת־פרעה אשר לקח מרד׃ ס</seg>
          <seg id="b.1CH.4.19" type="verse">ובני אשת הודיה אחות נחם אבי קעילה הגרמי ואשתמע המעכתי׃</seg>
          <seg id="b.1CH.4.20" type="verse">ובני שימון אמנון ורנה בן־חןן [כ= ותולון] [ק= ותילון] ובני ישעי זוחת ובן־זוחת׃</seg>
          <seg id="b.1CH.4.21" type="verse">בני שלה בן־יהודה ער אבי לכה ולעדה אבי מרשה ומשפחות בית־עבדת הבץ לבית אשבע׃</seg>
          <seg id="b.1CH.4.22" type="verse">ויוקים ואנשי כזבא ויואש ושרף אשר־בעלו למואב וישבי לחם והדברים עתיקים׃</seg>
          <seg id="b.1CH.4.23" type="verse">המה היוצרים וישבי נטעים וגדרה עם־המלך במלאכתו ישבו שם׃ ס</seg>
          <seg id="b.1CH.4.24" type="verse">בני שמעון נמואל וימין יריב זרח שאול׃</seg>
          <seg id="b.1CH.4.25" type="verse">שלם בנו מבשם בנו משמע בנו׃</seg>
          <seg id="b.1CH.4.26" type="verse">ובני משמע חמואל בנו זכור בנו שמעי בנו׃</seg>
          <seg id="b.1CH.4.27" type="verse">ולשמעי בנים ששה עשר ובנות שש ולאחיו אין בנים רבים וכל משפחתם לא הרבו עד־בני יהודה׃ ס</seg>
          <seg id="b.1CH.4.28" type="verse">וישבו בבאר־שבע ומולדה וחצר שועל׃</seg>
          <seg id="b.1CH.4.29" type="verse">ובבלהה ובעצם ובתולד׃</seg>
          <seg id="b.1CH.4.30" type="verse">ובבתואל ובחרמה ובציקלג׃</seg>
          <seg id="b.1CH.4.31" type="verse">ובבית מרכבות ובחצר סוסים ובבית בראי ובשערים אלה עריהם עד־מלך דויד׃</seg>
          <seg id="b.1CH.4.32" type="verse">וחצריהם עיטם ועין רמון ותכן ועשן ערים חמש׃</seg>
          <seg id="b.1CH.4.33" type="verse">וכל־חצריהם אשר סביבות הערים האלה עד־בעל זאת מושבתם והתיחשם להם׃</seg>
          <seg id="b.1CH.4.34" type="verse">ומשובב וימלך ויושה בן־אמציה׃</seg>
          <seg id="b.1CH.4.35" type="verse">ויואל ויהוא בן־יושביה בן־שריה בן־עשיאל׃</seg>
          <seg id="b.1CH.4.36" type="verse">ואליועיני ויעקבה וישוחיה ועשיה ועדיאל וישימאל ובניה׃</seg>
          <seg id="b.1CH.4.37" type="verse">וזיזא בן־שפעי בן־אלון בן־ידיה בן־שמרי בן־שמעיה׃</seg>
          <seg id="b.1CH.4.38" type="verse">אלה הבאים בשמות נשיאים במשפחותם ובית אבותיהם פרצו לרוב׃</seg>
          <seg id="b.1CH.4.39" type="verse">וילכו למבוא גדר עד למזרח הגיא לבקש מרעה לצאנם׃</seg>
          <seg id="b.1CH.4.40" type="verse">וימצאו מרעה שמן וטוב והארץ רחבת ידים ושקטת ושלוה כי מן־חם הישבים שם לפנים׃</seg>
          <seg id="b.1CH.4.41" type="verse">ויבאו אלה הכתובים בשמות בימי יחזקיהו מלך־יהודה ויכו את־אהליהם ואת־[כ= המעינים] [ק= המעונים] אשר נמצאו־שמה ויחריםם עד־היום הזה וישבו תחתיהם כי־מרעה לצאנם שם׃</seg>
          <seg id="b.1CH.4.42" type="verse">ומהם מן־בני שמעון הלכו להר שעיר אנשים חמש מאות ופלטיה ונעריה ורפיה ועזיאל בני ישעי בראשם׃</seg>
          <seg id="b.1CH.4.43" type="verse">ויכו את־שארית הפלטה לעמלק וישבו שם עד היום הזה׃</seg>
        </div>
        <div id="b.1CH.5" type="chapter">
          <seg id="b.1CH.5.1" type="verse">ובני ראובן בכור־ישראל כי הוא הבכור ובחללו יצועי אביו נתנה בכרתו לבני יוסף בן־ישראל ולא להתיחש לבכרה׃</seg>
          <seg id="b.1CH.5.2" type="verse">כי יהודה גבר באחיו ולנגיד ממנו והבכרה ליוסף׃ ס</seg>
          <seg id="b.1CH.5.3" type="verse">בני ראובן בכור ישראל חנוך ופלוא חצרון וכרמי׃</seg>
          <seg id="b.1CH.5.4" type="verse">בני יואל שמעיה בנו גוג בנו שמעי בנו׃</seg>
          <seg id="b.1CH.5.5" type="verse">מיכה בנו ראיה בנו בעל בנו׃</seg>
          <seg id="b.1CH.5.6" type="verse">בארה בנו אשר הגלה תלגת פלנאסר מלך אשר הוא נשיא לראובני׃</seg>
          <seg id="b.1CH.5.7" type="verse">ואחיו למשפחתיו בהתיחש לתלדותם הראש יעיאל וזכריהו׃</seg>
          <seg id="b.1CH.5.8" type="verse">ובלע בן־עזז בן־שמע בן־יואל הוא יושב בערער ועד־נבו ובעל מעון׃</seg>
          <seg id="b.1CH.5.9" type="verse">ולמזרח ישב עד־לבוא מדברה למן־הנהר פרת כי מקניהם רבו בארץ גלעד׃</seg>
          <seg id="b.1CH.5.10" type="verse">ובימי שאול עשו מלחמה עם־ההגראים ויפלו בידם וישבו באהליהם על־כל־פני מזרח לגלעד׃ ף</seg>
          <seg id="b.1CH.5.11" type="verse">ובני־גד לנגדם ישבו בארץ הבשן עד־סלכה׃</seg>
          <seg id="b.1CH.5.12" type="verse">יואל הראש ושפם המשנה ויעני ושפט בבשן׃</seg>
          <seg id="b.1CH.5.13" type="verse">ואחיהם לבית אבותיהם מיכאל ומשלם ושבע ויורי ויעכן וזיע ועבר שבעה׃ ס</seg>
          <seg id="b.1CH.5.14" type="verse">אלה בני אביחיל בן־חורי בן־ירוח בן־גלעד בן־מיכאל בן־ישישי בן־יחדו בן־בוז׃</seg>
          <seg id="b.1CH.5.15" type="verse">אחי בן־עבדיאל בן־גוני ראש לבית אבותם׃</seg>
          <seg id="b.1CH.5.16" type="verse">וישבו בגלעד בבשן ובבנתיה ובכל־מגרשי שרון על־תוצאותם׃</seg>
          <seg id="b.1CH.5.17" type="verse">כלם התיחשו בימי יותם מלך־יהודה ובימי ירבעם מלך־ישראל׃ ף</seg>
          <seg id="b.1CH.5.18" type="verse">בני־ראובן וגדי וחצי שבט־מנשה מן־בני־חיל אנשים נשאי מגן וחרב ודרכי קשת ולמודי מלחמה ארבעים וארבעה אלף ושבע־מאות וששים יצאי צבא׃</seg>
          <seg id="b.1CH.5.19" type="verse">ויעשו מלחמה עם־ההגריאים ויטור ונפיש ונודב׃</seg>
          <seg id="b.1CH.5.20" type="verse">ויעזרו עליהם וינתנו בידם ההגריאים וכל שעמהם כי לאלהים זעקו במלחמה ונעתור להם כי־בטחו בו׃</seg>
          <seg id="b.1CH.5.21" type="verse">וישבו מקניהם גמליהם חמשים אלף וצאן מאתים וחמשים אלף וחמורים אלפים ונפש אדם מאה אלף׃</seg>
          <seg id="b.1CH.5.22" type="verse">כי־חללים רבים נפלו כי מהאלהים המלחמה וישבו תחתיהם עד־הגלה׃ ף</seg>
          <seg id="b.1CH.5.23" type="verse">ובני חצי שבט מנשה ישבו בארץ מבשן עד־בעל חרמון ושניר והר־חרמון המה רבו׃</seg>
          <seg id="b.1CH.5.24" type="verse">ואלה ראשי בית־אבותם ועפר וישעי ואליאל ועזריאל וירמיה והודויה ויחדיאל אנשים גבורי חיל אנשי שמות ראשים לבית אבותם׃</seg>
          <seg id="b.1CH.5.25" type="verse">וימעלו באלהי אבותיהם ויזנו אחרי אלהי עמי־הארץ אשר־השמיד אלהים מפניהם׃</seg>
          <seg id="b.1CH.5.26" type="verse">ויער אלהי ישראל את־רוח פול מלך־אשור ואת־רוח תלגת פלנסר מלך אשור ויגלם לראובני ולגדי ולחצי שבט מנשה ויביאם לחלח וחבור והרא ונהר גוזן עד היום הזה׃ ף</seg>
          <seg id="b.1CH.5.27" type="verse">בני לוי גרשון קהת ומררי׃</seg>
          <seg id="b.1CH.5.28" type="verse">ובני קהת עמרם יצהר וחברון ועזיאל׃ ס</seg>
          <seg id="b.1CH.5.29" type="verse">ובני עמרם אהרן ומשה ומרים ס ובני אהרן נדב ואביהוא אלעזר ואיתמר׃ ס</seg>
          <seg id="b.1CH.5.30" type="verse">אלעזר הוליד את־פינחס פינחס הליד את־אבישוע׃</seg>
          <seg id="b.1CH.5.31" type="verse">ואבישוע הוליד את־בקי ובקי הוליד את־עזי׃</seg>
          <seg id="b.1CH.5.32" type="verse">ועזי הוליד את־זרחיה וזרחיה הוליד את־מריות׃</seg>
          <seg id="b.1CH.5.33" type="verse">מריות הוליד את־אמריה ואמריה הוליד את־אחיטוב׃</seg>
          <seg id="b.1CH.5.34" type="verse">ואחיטוב הוליד את־צדוק וצדוק הוליד את־אחימעץ׃</seg>
          <seg id="b.1CH.5.35" type="verse">ואחימעץ הוליד את־עזריה ועזריה הוליד את־יוחןן׃</seg>
          <seg id="b.1CH.5.36" type="verse">ויוחןן הוליד את־עזריה הוא אשר כהן בבית אשר־בנה שלמה בירושלם׃</seg>
          <seg id="b.1CH.5.37" type="verse">ויולד עזריה את־אמריה ואמריה הוליד את־אחיטוב׃</seg>
          <seg id="b.1CH.5.38" type="verse">ואחיטוב הוליד את־צדוק וצדוק הוליד את־שלום׃</seg>
          <seg id="b.1CH.5.39" type="verse">ושלום הוליד את־חלקיה וחלקיה הוליד את־עזריה׃</seg>
          <seg id="b.1CH.5.40" type="verse">ועזריה הוליד את־שריה ושריה הוליד את־יהוצדק׃</seg>
          <seg id="b.1CH.5.41" type="verse">ויהוצדק הלך בהגלות יהוה את־יהודה וירושלם ביד נבכדנאצר׃ ס</seg>
        </div>
        <div id="b.1CH.6" type="chapter">
          <seg id="b.1CH.6.1" type="verse">בני לוי גרשם קהת ומררי׃</seg>
          <seg id="b.1CH.6.2" type="verse">ואלה שמות בני־גרשום לבני ושמעי׃</seg>
          <seg id="b.1CH.6.3" type="verse">ובני קהת עמרם ויצהר וחברון ועזיאל׃</seg>
          <seg id="b.1CH.6.4" type="verse">בני* מררי מחלי ומשי ואלה משפחות הלוי לאבותיהם׃</seg>
          <seg id="b.1CH.6.5" type="verse">לגרשום לבני בנו יחת בנו זמה בנו׃</seg>
          <seg id="b.1CH.6.6" type="verse">יואח בנו עדו בנו זרח בנו יאתרי בנו׃</seg>
          <seg id="b.1CH.6.7" type="verse">בני קהת עמינדב בנו קרח בנו אסיר בנו׃</seg>
          <seg id="b.1CH.6.8" type="verse">אלקנה בנו ואביסף בנו ואסיר בנו׃</seg>
          <seg id="b.1CH.6.9" type="verse">תחת בנו אוריאל בנו עזיה בנו ושאול בנו׃</seg>
          <seg id="b.1CH.6.10" type="verse">ובני אלקנה עמשי ואחימות׃</seg>
          <seg id="b.1CH.6.11" type="verse">אלקנה [כ= בנו] [ק= בני] אלקנה צופי בנו ונחת בנו׃</seg>
          <seg id="b.1CH.6.12" type="verse">אליאב בנו ירחם בנו אלקנה בנו׃</seg>
          <seg id="b.1CH.6.13" type="verse">ובני שמואל הבכר ושני ואביה׃ ס</seg>
          <seg id="b.1CH.6.14" type="verse">בני מררי מחלי לבני בנו שמעי בנו עזה בנו׃</seg>
          <seg id="b.1CH.6.15" type="verse">שמעא בנו חגיה בנו עשיה בנו׃ ף</seg>
          <seg id="b.1CH.6.16" type="verse">ואלה אשר העמיד דויד על־ידי־שיר בית יהוה ממנוח הארון׃</seg>
          <seg id="b.1CH.6.17" type="verse">ויהיו משרתים לפני משכן אהל־מועד בשיר עד־בנות שלמה את־בית יהוה בירושלם ויעמדו כמשפטם על־עבודתם׃</seg>
          <seg id="b.1CH.6.18" type="verse">ואלה העמדים ובניהם מבני הקהתי הימן המשורר בן־יואל בן־שמואל׃</seg>
          <seg id="b.1CH.6.19" type="verse">בן־אלקנה בן־ירחם בן־אליאל בן־תוח׃</seg>
          <seg id="b.1CH.6.20" type="verse">בן־[כ= ציף] [ק= צוף] בן־אלקנה בן־מחת בן־עמשי׃</seg>
          <seg id="b.1CH.6.21" type="verse">בן־אלקנה בן־יואל בן־עזריה בן־צפניה׃</seg>
          <seg id="b.1CH.6.22" type="verse">בן־תחת בן־אסיר בן־אביסף בן־קרח׃</seg>
          <seg id="b.1CH.6.23" type="verse">בן־יצהר בן־קהת בן־לוי בן־ישראל׃</seg>
          <seg id="b.1CH.6.24" type="verse">ואחיו אסף העמד על־ימינו אסף בן־ברכיהו בן־שמעא׃</seg>
          <seg id="b.1CH.6.25" type="verse">בן־מיכאל בן־בעשיה בן־מלכיה׃</seg>
          <seg id="b.1CH.6.26" type="verse">בן־אתני בן־זרח בן־עדיה׃</seg>
          <seg id="b.1CH.6.27" type="verse">בן־איתן בן־זמה בן־שמעי׃</seg>
          <seg id="b.1CH.6.28" type="verse">בן־יחת בן־גרשם בן־לוי׃ ס</seg>
          <seg id="b.1CH.6.29" type="verse">ובני מררי אחיהם על־השמאול איתן בן־קישי בן־עבדי בן־מלוך׃</seg>
          <seg id="b.1CH.6.30" type="verse">בן־חשביה בן־אמציה בן־חלקיה׃</seg>
          <seg id="b.1CH.6.31" type="verse">בן־אמצי בן־בני בן־שמר׃</seg>
          <seg id="b.1CH.6.32" type="verse">בן־מחלי בן־מושי בן־מררי בן־לוי׃ ס</seg>
          <seg id="b.1CH.6.33" type="verse">ואחיהם הלוים נתונים לכל־עבודת משכן בית האלהים׃</seg>
          <seg id="b.1CH.6.34" type="verse">ואהרן ובניו מקטירים על־מזבח העולה ועל־מזבח הקטרת לכל מלאכת קדש הקדשים ולכפר על־ישראל ככל אשר צוה משה עבד האלהים׃ ף</seg>
          <seg id="b.1CH.6.35" type="verse">ואלה בני אהרן אלעזר בנו פינחס בנו אבישוע בנו׃</seg>
          <seg id="b.1CH.6.36" type="verse">בקי בנו עזי בנו זרחיה בנו׃</seg>
          <seg id="b.1CH.6.37" type="verse">מריות בנו אמריה בנו אחיטוב בנו׃</seg>
          <seg id="b.1CH.6.38" type="verse">צדוק בנו אחימעץ בנו׃ ס</seg>
          <seg id="b.1CH.6.39" type="verse">ואלה מושבותם לטירותם בגבולם לבני אהרן למשפחת הקהתי כי להם היה הגורל׃</seg>
          <seg id="b.1CH.6.40" type="verse">ויתנו להם את־חברון בארץ יהודה ואת־מגרשיה סביבתיה׃</seg>
          <seg id="b.1CH.6.41" type="verse">ואת־שדה העיר ואת־חצריה נתנו לכלב בן־יפנה׃ ס</seg>
          <seg id="b.1CH.6.42" type="verse">ולבני אהרן נתנו את־ערי המקלט את־חברון ואת־לבנה ואת־מגרשיה ואת־יתר ואת־אשתמע ואת־מגרשיה׃</seg>
          <seg id="b.1CH.6.43" type="verse">ואת־חילז ואת־מגרשיה את־דביר ואת־מגרשיה׃</seg>
          <seg id="b.1CH.6.44" type="verse">ואת־עשן ואת־מגרשיה ואת־בית שמש ואת־מגרשיה׃ ס</seg>
          <seg id="b.1CH.6.45" type="verse">וממטה בנימן את־גבע ואת־מגרשיה ואת־עלמת ואת־מגרשיה ואת־ענתות ואת־מגרשיה כל־עריהם שלש־עשרה עיר במשפחותיהם׃ ס</seg>
          <seg id="b.1CH.6.46" type="verse">ולבני קהת הנותרים ממשפחת המטה ממחצית מטה חצי מנשה בגורל ערים עשר׃ ס</seg>
          <seg id="b.1CH.6.47" type="verse">ולבני גרשום למשפחותם ממטה יששכר וממטה אשר וממטה נפתלי וממטה מנשה בבשן ערים שלש עשרה׃ ס</seg>
          <seg id="b.1CH.6.48" type="verse">לבני מררי למשפחותם ממטה ראובן וממטה־גד וממטה זבולן בגורל ערים שתים עשרה׃</seg>
          <seg id="b.1CH.6.49" type="verse">ויתנו בני־ישראל ללוים את־הערים ואת־מגרשיהם׃</seg>
          <seg id="b.1CH.6.50" type="verse">ויתנו בגורל ממטה בני־יהודה וממטה בני־שמעון וממטה בני בנימן את הערים האלה אשר־יקראו אתהם בשמות׃ ס</seg>
          <seg id="b.1CH.6.51" type="verse">וממשפחות בני קהת ויהי ערי גבולם ממטה אפרים׃</seg>
          <seg id="b.1CH.6.52" type="verse">ויתנו להם את־ערי המקלט את־שכם ואת־מגרשיה בהר אפרים ואת־גזר ואת־מגרשיה׃</seg>
          <seg id="b.1CH.6.53" type="verse">ואת־יקמעם ואת־מגרשיה ואת־בית חורון ואת־מגרשיה׃</seg>
          <seg id="b.1CH.6.54" type="verse">ואת־אילון ואת־מגרשיה ואת־גת־רמון ואת־מגרשיה׃ ף</seg>
          <seg id="b.1CH.6.55" type="verse">וממחצית מטה מנשה את־ענר ואת־מגרשיה ואת־בלעם ואת־מגרשיה למשפחת לבני־קהת הנותרים׃ ף</seg>
          <seg id="b.1CH.6.56" type="verse">לבני גרשום ממשפחת חצי מטה מנשה את־גולן בבשן ואת־מגרשיה ואת־עשתרות ואת־מגרשיה׃ ס</seg>
          <seg id="b.1CH.6.57" type="verse">וממטה יששכר את־קדש ואת־מגרשיה את־דברת ואת־מגרשיה׃</seg>
          <seg id="b.1CH.6.58" type="verse">ואת־ראמות ואת־מגרשיה ואת־ענם ואת־מגרשיה׃ ס</seg>
          <seg id="b.1CH.6.59" type="verse">וממטה אשר את־משל ואת־מגרשיה ואת־עבדון ואת־מגרשיה׃</seg>
          <seg id="b.1CH.6.60" type="verse">ואת־חוקק ואת־מגרשיה ואת־רחב ואת־מגרשיה׃</seg>
          <seg id="b.1CH.6.61" type="verse">וממטה נפתלי את־קדש בגליל ואת־מגרשיה ואת־חמון ואת־מגרשיה ואת־קריתים ואת־מגרשיה׃ ס</seg>
          <seg id="b.1CH.6.62" type="verse">לבני מררי הנותרים ממטה זבולן את־רמונו ואת־מגרשיה את־תבור ואת־מגרשיה׃</seg>
          <seg id="b.1CH.6.63" type="verse">ומעבר לירדן ירחו למזרח הירדן ממטה ראובן את־בצר במדבר ואת־מגרשיה ואת־יהצה ואת־מגרשיה׃</seg>
          <seg id="b.1CH.6.64" type="verse">ואת־קדמות ואת־מגרשיה ואת־מיפעת ואת־מגרשיה׃</seg>
          <seg id="b.1CH.6.65" type="verse">וממטה־גד את־ראמות בגלעד ואת־מגרשיה ואת־מחנים ואת־מגרשיה׃</seg>
          <seg id="b.1CH.6.66" type="verse">ואת־חשבון ואת־מגרשיה ואת־יעזיר ואת־מגרשיה׃ ס</seg>
        </div>
        <div id="b.1CH.7" type="chapter">
          <seg id="b.1CH.7.1" type="verse">ולבני יששכר תולע ופואה [כ= ישיב] [ק= ישוב] ושמרון ארבעה׃ ס</seg>
          <seg id="b.1CH.7.2" type="verse">ובני תולע עזי ורפיה ויריאל ויחמי ויבשם ושמואל ראשים לבית־אבותם לתולע גבורי חיל לתלדותם מספרם בימי דויד עשרים־ושנים אלף ושש מאות׃ ס</seg>
          <seg id="b.1CH.7.3" type="verse">ובני עזי יזרחיה ובני יזרחיה מיכאל ועבדיה ויואל ישיה חמשה ראשים כלם׃</seg>
          <seg id="b.1CH.7.4" type="verse">ועליהם לתלדותם לבית אבותם גדודי צבא מלחמה שלשים וששה אלף כי־הרבו נשים ובנים׃</seg>
          <seg id="b.1CH.7.5" type="verse">ואחיהם לכל משפחות יששכר גבורי חילים שמונים ושבעה אלף התיחשם לכל׃ ף</seg>
          <seg id="b.1CH.7.6" type="verse">בנימן בלע ובכר וידיעאל שלשה׃</seg>
          <seg id="b.1CH.7.7" type="verse">ובני בלע אצבון ועזי ועזיאל וירימות ועירי חמשה ראשי בית אבות גבורי חילים והתיחשם עשרים ושנים אלף ושלשים וארבעה׃ ס</seg>
          <seg id="b.1CH.7.8" type="verse">ובני בכר זמירה ויועש ואליעזר ואליועיני ועמרי וירמות ואביה וענתות ועלמת כל־אלה בני־בכר׃</seg>
          <seg id="b.1CH.7.9" type="verse">והתיחשם לתלדותם ראשי בית אבותם גבורי חיל עשרים אלף ומאתים׃ ס</seg>
          <seg id="b.1CH.7.10" type="verse">ובני ידיעאל בלהן ובני בלהן [כ= יעיש] [ק= יעוש] ובנימן ואהוד וכנענה וזיתן ותרשיש ואחישחר׃</seg>
          <seg id="b.1CH.7.11" type="verse">כל־אלה בני ידיעאל לראשי האבות גבורי חילים שבעה־עשר אלף ומאתים יצאי צבא למלחמה׃</seg>
          <seg id="b.1CH.7.12" type="verse">ושפם וחפם בני עיר חשם בני אחר׃</seg>
          <seg id="b.1CH.7.13" type="verse">בני נפתלי יחציאל וגוני ויצר ושלום בני בלהה׃ ף</seg>
          <seg id="b.1CH.7.14" type="verse">בני מנשה אשריאל אשר ילדה פילגשו הארמיה ילדה את־מכיר אבי גלעד׃</seg>
          <seg id="b.1CH.7.15" type="verse">ומכיר לקח אשה לחפים ולשפים ושם אחתו מעכה ושם השני צלפחד ותהינה לצלפחד בנות׃</seg>
          <seg id="b.1CH.7.16" type="verse">ותלד מעכה אשת־מכיר בן ותקרא שמו פרש ושם אחיו שרש ובניו אולם ורקם׃</seg>
          <seg id="b.1CH.7.17" type="verse">ובני אולם בדן אלה בני גלעד בן־מכיר בן־מנשה׃</seg>
          <seg id="b.1CH.7.18" type="verse">ואחתו המלכת ילדה את־אישהוד ואת־אביעזר ואת־מחלה׃</seg>
          <seg id="b.1CH.7.19" type="verse">ויהיו בני שמידע אחין ושכם ולקחי ואניעם׃ ף</seg>
          <seg id="b.1CH.7.20" type="verse">ובני אפרים שותלח וברד בנו ותחת בנו ואלעדה בנו ותחת בנו׃</seg>
          <seg id="b.1CH.7.21" type="verse">וזבד בנו ושותלח בנו ועזר ואלעד והרגום אנשי־גת הנולדים בארץ כי ירדו לקחת את־מקניהם׃</seg>
          <seg id="b.1CH.7.22" type="verse">ויתאבל אפרים אביהם ימים רבים ויבאו אחיו לנחמו׃</seg>
          <seg id="b.1CH.7.23" type="verse">ויבא אל־אשתו ותהר ותלד בן ויקרא את־שמו בריעה כי ברעה היתה בביתו׃</seg>
          <seg id="b.1CH.7.24" type="verse">ובתו שארה ותבן את־בית־חורון התחתון ואת־העליון ואת אזן שארה׃</seg>
          <seg id="b.1CH.7.25" type="verse">ורפח בנו ורשף ותלח בנו ותחן בנו׃</seg>
          <seg id="b.1CH.7.26" type="verse">לעדן בנו עמיהוד בנו אלישמע בנו׃</seg>
          <seg id="b.1CH.7.27" type="verse">נון בנו יהושע בנו׃</seg>
          <seg id="b.1CH.7.28" type="verse">ואחזתם ומשבותם בית־אל ובנתיה ולמזרח נערן ולמערב גזר ובנתיה ושכם ובנתיה עד־עיה ובנתיה׃</seg>
          <seg id="b.1CH.7.29" type="verse">ועל־ידי בני־מנשה בית־שאן ובנתיה תענך ובנתיה מגדו ובנותיה דור ובנותיה באלה ישבו בני יוסף בן־ישראל׃ ף</seg>
          <seg id="b.1CH.7.30" type="verse">בני אשר ימנה וישוה וישוי ובריעה ושרח אחותם׃</seg>
          <seg id="b.1CH.7.31" type="verse">ובני בריעה חבר ומלכיאל הוא אבי [כ= ברזות] [ק= ברזית]׃</seg>
          <seg id="b.1CH.7.32" type="verse">וחבר הוליד את־יפלט ואת־שומר ואת־חותם ואת שועא אחותם׃</seg>
          <seg id="b.1CH.7.33" type="verse">ובני יפלט פסך ובמהל ועשות אלה בני יפלט׃</seg>
          <seg id="b.1CH.7.34" type="verse">ובני שמר אחי [כ= ורוהגה] [ק= ורהגה] [כ= יחבה] [ק= וחבה] וארם׃</seg>
          <seg id="b.1CH.7.35" type="verse">ובן־הלם אחיו צופח וימנע ושלש ועמל׃</seg>
          <seg id="b.1CH.7.36" type="verse">בני צופח סוח וחרנפר ושועל וברי וימרה׃</seg>
          <seg id="b.1CH.7.37" type="verse">בצר והוד ושמא ושלשה ויתרן ובארא׃</seg>
          <seg id="b.1CH.7.38" type="verse">ובני יתר יפנה ופספה וארא׃</seg>
          <seg id="b.1CH.7.39" type="verse">ובני עלא ארח וחניאל ורציא׃</seg>
          <seg id="b.1CH.7.40" type="verse">כל־אלה בני־אשר ראשי בית־האבות ברורים גבורי חילים ראשי הנשיאים והתיחשם בצבא במלחמה מספרם אנשים עשרים וששה אלף׃ ס</seg>
        </div>
        <div id="b.1CH.8" type="chapter">
          <seg id="b.1CH.8.1" type="verse">ובנימן הוליד את־בלע בכרו אשבל השני ואחרח השלישי׃</seg>
          <seg id="b.1CH.8.2" type="verse">נוחה הרביעי ורפא החמישי׃ ס</seg>
          <seg id="b.1CH.8.3" type="verse">ויהיו בנים לבלע אדר וגרא ואביהוד׃</seg>
          <seg id="b.1CH.8.4" type="verse">ואבישוע ונעמן ואחוח׃</seg>
          <seg id="b.1CH.8.5" type="verse">וגרא ושפופן וחורם׃</seg>
          <seg id="b.1CH.8.6" type="verse">ואלה בני אחוד אלה הם ראשי אבות ליושבי גבע ויגלום אל־מנחת׃</seg>
          <seg id="b.1CH.8.7" type="verse">ונעמן ואחיה וגרא הוא הגלם והוליד את־עזא ואת־אחיחד׃</seg>
          <seg id="b.1CH.8.8" type="verse">ושחרים הוליד בשדה מואב מן־שלחו אתם חושים ואת־בערא נשיו׃</seg>
          <seg id="b.1CH.8.9" type="verse">ויולד מן־חדש אשתו את־יובב ואת־צביא ואת־מישא ואת־מלכם׃</seg>
          <seg id="b.1CH.8.10" type="verse">ואת־יעוץ ואת־שכיה ואת־מרמה אלה בניו ראשי אבות׃</seg>
          <seg id="b.1CH.8.11" type="verse">ומחשים הוליד את־אביטוב ואת־אלפעל׃</seg>
          <seg id="b.1CH.8.12" type="verse">ובני אלפעל עבר ומשעם ושמד הוא בנה את־אונו ואת־לד ובנתיה׃</seg>
          <seg id="b.1CH.8.13" type="verse">וברעה ושמע המה ראשי האבות ליושבי אילון המה הבריחו את־יושבי גת׃</seg>
          <seg id="b.1CH.8.14" type="verse">ואחיו ששק וירמות׃</seg>
          <seg id="b.1CH.8.15" type="verse">וזבדיה וערד ועדר׃</seg>
          <seg id="b.1CH.8.16" type="verse">ומיכאל וישפה ויוחא בני בריעה׃</seg>
          <seg id="b.1CH.8.17" type="verse">וזבדיה ומשלם וחזקי וחבר׃</seg>
          <seg id="b.1CH.8.18" type="verse">וישמרי ויזליאה ויובב בני אלפעל׃</seg>
          <seg id="b.1CH.8.19" type="verse">ויקים וזכרי וזבדי׃</seg>
          <seg id="b.1CH.8.20" type="verse">ואליעני וצלתי ואליאל׃</seg>
          <seg id="b.1CH.8.21" type="verse">ועדיה ובראיה ושמרת בני שמעי׃</seg>
          <seg id="b.1CH.8.22" type="verse">וישפן ועבר ואליאל׃</seg>
          <seg id="b.1CH.8.23" type="verse">ועבדון וזכרי וחןן׃</seg>
          <seg id="b.1CH.8.24" type="verse">וחנניה ועילם וענתתיה׃</seg>
          <seg id="b.1CH.8.25" type="verse">ויפדיה [כ= ופניאל] [ק= ופנואל] בני ששק׃</seg>
          <seg id="b.1CH.8.26" type="verse">ושמשרי ושחריה ועתליה׃</seg>
          <seg id="b.1CH.8.27" type="verse">ויערשיה ואליה וזכרי בני ירחם׃</seg>
          <seg id="b.1CH.8.28" type="verse">אלה ראשי אבות לתלדותם ראשים אלה ישבו בירושלם׃ ס</seg>
          <seg id="b.1CH.8.29" type="verse">ובגבעון ישבו אבי גבעון ושם אשתו מעכה׃</seg>
          <seg id="b.1CH.8.30" type="verse">ובנו הבכור עבדון וצור וקיש ובעל ונדב׃</seg>
          <seg id="b.1CH.8.31" type="verse">וגדור ואחיו וזכר׃</seg>
          <seg id="b.1CH.8.32" type="verse">ומקלות הוליד את־שמאה ואף־המה נגד אחיהם ישבו בירושלם עם־אחיהם׃ ס</seg>
          <seg id="b.1CH.8.33" type="verse">ונר הוליד את־קיש וקיש הוליד את־שאול ושאול הוליד את־יהונתן ואת־מלכי־שוע ואת־אבינדב ואת־אשבעל׃</seg>
          <seg id="b.1CH.8.34" type="verse">ובן־יהונתן מריב בעל ומריב בעל הוליד את־מיכה׃ ס</seg>
          <seg id="b.1CH.8.35" type="verse">ובני מיכה פיתון ומלך ותארע ואחז׃</seg>
          <seg id="b.1CH.8.36" type="verse">ואחז הוליד את־יהועדה ויהועדה הוליד את־עלמת ואת־עזמות ואת־זמרי וזמרי הוליד את־מוצא׃</seg>
          <seg id="b.1CH.8.37" type="verse">ומוצא הוליד את־בנעא רפה בנו אלעשה בנו אצל בנו׃</seg>
          <seg id="b.1CH.8.38" type="verse">ולאצל ששה בנים ואלה שמותם עזריקם בכרו וישמעאל ושעריה ועבדיה וחןן כל־אלה בני אצל׃</seg>
          <seg id="b.1CH.8.39" type="verse">ובני עשק אחיו אולם בכרו יעוש השני ואליפלט השלשי׃</seg>
          <seg id="b.1CH.8.40" type="verse">ויהיו בני־אולם אנשים גברי־חיל דרכי קשת ומרבים בנים ובני בנים מאה וחמשים כל־אלה מבני בנימן׃ ף</seg>
        </div>
        <div id="b.1CH.9" type="chapter">
          <seg id="b.1CH.9.1" type="verse">וכל־ישראל התיחשו והנם כתובים על־ספר מלכי ישראל ויהודה הגלו לבבל במעלם׃ ס</seg>
          <seg id="b.1CH.9.2" type="verse">והיושבים הראשנים אשר באחזתם בעריהם ישראל הכהנים הלוים והנתינים׃</seg>
          <seg id="b.1CH.9.3" type="verse">ובירושלם ישבו מן־בני יהודה ומן־בני בנימן ומן־בני אפרים ומנשה׃</seg>
          <seg id="b.1CH.9.4" type="verse">עותי בן־עמיהוד בן־עמרי בן־אמרי בן־[כ= בנימן] [ק= בני] [ק= מן]־בני־פרץ בן־יהודה׃</seg>
          <seg id="b.1CH.9.5" type="verse">ומן־השילוני עשיה הבכור ובניו׃</seg>
          <seg id="b.1CH.9.6" type="verse">ומן־בני־זרח יעואל ואחיהם שש־מאות ותשעים׃</seg>
          <seg id="b.1CH.9.7" type="verse">ומן־בני בנימן סלוא בן־משלם בן־הודויה בן־הסנאה׃</seg>
          <seg id="b.1CH.9.8" type="verse">ויבניה בן־ירחם ואלה בן־עזי בן־מכרי ומשלם בן־שפטיה בן־רעואל בן־יבניה׃</seg>
          <seg id="b.1CH.9.9" type="verse">ואחיהם לתלדותם תשע מאות וחמשים וששה כל־אלה אנשים ראשי אבות לבית אבתיהם׃ ס</seg>
          <seg id="b.1CH.9.10" type="verse">ומן־הכהנים ידעיה ויהויריב ויכין׃</seg>
          <seg id="b.1CH.9.11" type="verse">ועזריה בן־חלקיה בן־משלם בן־צדוק בן־מריות בן־אחיטוב נגיד בית האלהים׃ ס</seg>
          <seg id="b.1CH.9.12" type="verse">ועדיה בן־ירחם בן־פשחור בן־מלכיה ומעשי בן־עדיאל בן־יחזרה בן־משלם בן־משלמית בן־אמר׃</seg>
          <seg id="b.1CH.9.13" type="verse">ואחיהם ראשים לבית אבותם אלף ושבע מאות וששים גבורי חיל מלאכת עבודת בית־האלהים׃</seg>
          <seg id="b.1CH.9.14" type="verse">ומן־הלוים שמעיה בן־חשוב בן־עזריקם בן־חשביה מן־בני מררי׃</seg>
          <seg id="b.1CH.9.15" type="verse">ובקבקר חרש וגלל ומתניה בן־מיכא בן־זכרי בן־אסף׃</seg>
          <seg id="b.1CH.9.16" type="verse">ועבדיה בן־שמעיה בן־גלל בן־ידותון וברכיה בן־אסא בן־אלקנה היושב בחצרי נטופתי׃</seg>
          <seg id="b.1CH.9.17" type="verse">והשערים שלום ועקוב וטלמן ואחימן ואחיהם שלום הראש׃</seg>
          <seg id="b.1CH.9.18" type="verse">ועד־הנה בשער המלך מזרחה המה השערים למחנות בני לוי׃</seg>
          <seg id="b.1CH.9.19" type="verse">ושלום בן־קורא בן־אביסף בן־קרח* ואחיו לבית־אביו הקרחים על מלאכת העבודה שמרי הספים לאהל ואבתיהם על־מחנה יהוה שמרי המבוא׃</seg>
          <seg id="b.1CH.9.20" type="verse">ופינחס בן־אלעזר נגיד היה עליהם לפנים יהוה עמו׃</seg>
          <seg id="b.1CH.9.21" type="verse">זכריה בן משלמיה שער פתח לאהל מועד׃</seg>
          <seg id="b.1CH.9.22" type="verse">כלם הברורים לשערים בספים מאתים ושנים עשר המה בחצריהם התיחשם המה יסד דויד ושמואל הראה באמונתם׃</seg>
          <seg id="b.1CH.9.23" type="verse">והם ובניהם על־השערים לבית־יהוה לבית־האהל למשמרות׃</seg>
          <seg id="b.1CH.9.24" type="verse">לארבע רוחות יהיו השערים מזרח ימה צפונה ונגבה׃</seg>
          <seg id="b.1CH.9.25" type="verse">ואחיהם בחצריהם לבוא לשבעת הימים מעת אל־עת עם־אלה׃</seg>
          <seg id="b.1CH.9.26" type="verse">כי באמונה המה ארבעת גברי השערים הם הלוים והיו על־הלשכות ועל האצרות בית האלהים׃</seg>
          <seg id="b.1CH.9.27" type="verse">וסביבות בית־האלהים ילינו כי־עליהם משמרת והם על־המפתח ולבקר לבקר׃</seg>
          <seg id="b.1CH.9.28" type="verse">ומהם על־כלי העבודה כי־במספר יביאום ובמספר יוציאום׃</seg>
          <seg id="b.1CH.9.29" type="verse">ומהם ממנים על־הכלים ועל כל־כלי הקדש ועל־הסלת והיין והשמן והלבונה והבשמים׃</seg>
          <seg id="b.1CH.9.30" type="verse">ומן־בני הכהנים רקחי המרקחת לבשמים׃</seg>
          <seg id="b.1CH.9.31" type="verse">ומתתיה מן־הלוים הוא הבכור לשלם הקרחי באמונה על מעשה החבתים׃</seg>
          <seg id="b.1CH.9.32" type="verse">ומן־בני הקהתי מן־אחיהם על־לחם המערכת להכין שבת שבת׃ ס</seg>
          <seg id="b.1CH.9.33" type="verse">ואלה המשררים ראשי אבות ללוים בלשכת [כ= פטירים] [ק= פטורים] כי־יוםם ולילה עליהם במלאכה׃</seg>
          <seg id="b.1CH.9.34" type="verse">אלה ראשי האבות ללוים לתלדותם ראשים אלה ישבו בירושלם׃ ף</seg>
          <seg id="b.1CH.9.35" type="verse">ובגבעון ישבו אבי־גבעון [כ= יעואל] [ק= יעיאל] ושם אשתו מעכה׃</seg>
          <seg id="b.1CH.9.36" type="verse">ובנו הבכור עבדון וצור וקיש ובעל ונר ונדב׃</seg>
          <seg id="b.1CH.9.37" type="verse">וגדור ואחיו וזכריה ומקלות׃</seg>
          <seg id="b.1CH.9.38" type="verse">ומקלות* הוליד את־שמאם ואף־הם נגד אחיהם ישבו בירושלם עם־אחיהם׃ ס</seg>
          <seg id="b.1CH.9.39" type="verse">ונר הוליד את־קיש וקיש הוליד את־שאול ושאול הוליד את־יהונתן ואת־מלכי־שוע ואת־אבינדב ואת־אשבעל׃</seg>
          <seg id="b.1CH.9.40" type="verse">ובן־יהונתן מריב בעל ומרי־בעל הוליד את־מיכה׃</seg>
          <seg id="b.1CH.9.41" type="verse">ובני מיכה פיתון ומלך ותחרע׃</seg>
          <seg id="b.1CH.9.42" type="verse">ואחז הוליד את־יערה ויערה הוליד את־עלמת ואת־עזמות ואת־זמרי וזמרי הוליד את־מוצא׃</seg>
          <seg id="b.1CH.9.43" type="verse">ומוצא הוליד את־בנעא ורפיה בנו אלעשה בנו אצל בנו׃</seg>
          <seg id="b.1CH.9.44" type="verse">ולאצל ששה בנים ואלה שמותם עזריקם בכרו וישמעאל ושעריה ועבדיה וחןן אלה בני אצל׃ ף</seg>
        </div>
        <div id="b.1CH.10" type="chapter">
          <seg id="b.1CH.10.1" type="verse">ופלשתים נלחמו בישראל וינס איש־ישראל מפני פלשתים ויפלו חללים בהר גלבע׃</seg>
          <seg id="b.1CH.10.2" type="verse">וידבקו פלשתים אחרי שאול ואחרי בניו ויכו פלשתים את־יונתן ואת־אבינדב ואת־מלכי־שוע בני שאול׃</seg>
          <seg id="b.1CH.10.3" type="verse">ותכבד המלחמה על־שאול וימצאהו המורים בקשת ויחל מן־היורים׃</seg>
          <seg id="b.1CH.10.4" type="verse">ויאמר שאול אל־נשא כליו שלף חרבך ודקרני בה פן־יבאו הערלים האלה והתעללו־בי ולא אבה נשא כליו כי ירא מאד ס ויקח שאול את־החרב ויפל עליה׃</seg>
          <seg id="b.1CH.10.5" type="verse">וירא נשא־כליו כי מת שאול ויפל גם־הוא על־החרב וימת׃ ס</seg>
          <seg id="b.1CH.10.6" type="verse">וימת שאול ושלשת בניו וכל־ביתו יחדו מתו׃</seg>
          <seg id="b.1CH.10.7" type="verse">ויראו כל־איש ישראל אשר־בעמק כי נסו וכי־מתו שאול ובניו ויעזבו עריהם וינסו ויבאו פלשתים וישבו בהם׃ ס</seg>
          <seg id="b.1CH.10.8" type="verse">ויהי ממחרת ויבאו פלשתים לפשט את־החללים וימצאו את־שאול ואת־בניו נפלים בהר גלבע׃</seg>
          <seg id="b.1CH.10.9" type="verse">ויפשיטהו וישאו את־ראשו ואת־כליו וישלחו בארץ־פלשתים סביב לבשר את־עצביהם ואת־העם׃</seg>
          <seg id="b.1CH.10.10" type="verse">וישימו את־כליו בית אלהיהם ואת־גלגלתו תקעו בית דגון׃ ס</seg>
          <seg id="b.1CH.10.11" type="verse">וישמעו כל יביש גלעד את כל־אשר־עשו פלשתים לשאול׃</seg>
          <seg id="b.1CH.10.12" type="verse">ויקומו כל־איש חיל וישאו את־גופת שאול ואת גופת בניו ויביאום יבישה ויקברו את־עצמותיהם תחת האלה ביבש ויצומו שבעת ימים׃</seg>
          <seg id="b.1CH.10.13" type="verse">וימת שאול במעלו אשר מעל ביהוה על־דבר יהוה אשר לא־שמר וגם־לשאול באוב לדרוש׃</seg>
          <seg id="b.1CH.10.14" type="verse">ולא־דרש ביהוה וימיתהו ויסב את־המלוכה לדויד בן־ישי׃ ף</seg>
        </div>
        <div id="b.1CH.11" type="chapter">
          <seg id="b.1CH.11.1" type="verse">ויקבצו כל־ישראל אל־דויד חברונה לאמר הנה עצמך ובשרך אנחנו׃</seg>
          <seg id="b.1CH.11.2" type="verse">גם־תמול גם־שלשום גם בהיות שאול מלך אתה המוציא והמביא את־ישראל ויאמר יהוה אלהיך לך אתה תרעה את־עמי את־ישראל ואתה תהיה נגיד על עמי ישראל׃</seg>
          <seg id="b.1CH.11.3" type="verse">ויבאו כל־זקני ישראל אל־המלך חברונה ויכרת להם דויד ברית בחברון לפני יהוה וימשחו את־דויד למלך על־ישראל כדבר יהוה ביד־שמואל׃ ס</seg>
          <seg id="b.1CH.11.4" type="verse">וילך דויד וכל־ישראל ירושלם היא יבוס ושם היבוסי ישבי הארץ׃</seg>
          <seg id="b.1CH.11.5" type="verse">ויאמרו ישבי יבוס לדויד לא תבוא הנה וילכד דויד את־מצדת ציון היא עיר דויד׃</seg>
          <seg id="b.1CH.11.6" type="verse">ויאמר דויד כל־מכה יבוסי בראשונה יהיה לראש ולשר ויעל בראשונה יואב בן־צרויה ויהי לראש׃</seg>
          <seg id="b.1CH.11.7" type="verse">וישב דויד במצד על־כן קראו־לו עיר דויד׃</seg>
          <seg id="b.1CH.11.8" type="verse">ויבן העיר מסביב מן־המלוא ועד־הסביב ויואב יחיה את־שאר העיר׃</seg>
          <seg id="b.1CH.11.9" type="verse">וילך דויד הלוך וגדול ויהוה צבאות עמו׃ ף</seg>
          <seg id="b.1CH.11.10" type="verse">ואלה ראשי הגבורים אשר לדויד המתחזקים עמו במלכותו עם־כל־ישראל להמליכו כדבר יהוה על־ישראל׃ ס</seg>
          <seg id="b.1CH.11.11" type="verse">ואלה מספר הגברים אשר לדויד ישבעם בן־חכמוני ראש [כ= השלושים] [ק= השלישים] הוא־עורר את־חניתו על־שלש־מאות חלל בפעם אחת׃</seg>
          <seg id="b.1CH.11.12" type="verse">ואחריו אלעזר בן־דודו האחוחי הוא בשלושה הגברים׃</seg>
          <seg id="b.1CH.11.13" type="verse">הוא־היה עם־דויד בפס דמים והפלשתים נאספו־שם למלחמה ותהי חלקת השדה מלאה שעורים והעם נסו מפני פלשתים׃</seg>
          <seg id="b.1CH.11.14" type="verse">ויתיצבו בתוך־החלקה ויצילוה ויכו את־פלשתים ויושע יהוה תשועה גדולה׃</seg>
          <seg id="b.1CH.11.15" type="verse">וירדו שלושה מן־השלושים ראש על־הצר אל־דויד אל־מערת עדלם ומחנה פלשתים חנה בעמק רפאים׃</seg>
          <seg id="b.1CH.11.16" type="verse">ודויד אז במצודה ונציב פלשתים אז בבית לחם׃</seg>
          <seg id="b.1CH.11.17" type="verse">[כ= ויתאו] [ק= ויתאיו] דויד ויאמר מי ישקני מים מבור בית־לחם אשר בשער׃</seg>
          <seg id="b.1CH.11.18" type="verse">ויבקעו השלשה במחנה פלשתים וישאבו־מים מבור בית־לחם אשר בשער וישאו ויבאו אל־דויד ולא־אבה דויד לשתותם וינסך אתם ליהוה׃</seg>
          <seg id="b.1CH.11.19" type="verse">ויאמר חלילה לי מאלהי מעשות זאת הדם האנשים האלה אשתה בנפשותם כי בנפשותם הביאום ולא אבה לשתותם אלה עשו שלשת הגבורים׃</seg>
          <seg id="b.1CH.11.20" type="verse">ואבשי אחי־יואב הוא היה ראש השלושה והוא עורר את־חניתו על־שלש מאות חלל [כ= ולא] [ק= ולו]־שם בשלושה׃</seg>
          <seg id="b.1CH.11.21" type="verse">מן־השלושה בשנים נכבד ויהי להם לשר ועד־השלושה לא־בא׃ ס</seg>
          <seg id="b.1CH.11.22" type="verse">בניה בן־יהוידע בן־איש־חיל רב־פעלים מן־קבצאל הוא הכה את שני אריאל מואב והוא ירד והכה את־הארי בתוך הבור ביום השלג׃</seg>
          <seg id="b.1CH.11.23" type="verse">והוא־הכה את־האיש המצרי איש מדה חמש באמה וביד המצרי חנית כמנור ארגים וירד אליו בשבט ויגזל את־החנית מיד המצרי ויהרגהו בחניתו׃</seg>
          <seg id="b.1CH.11.24" type="verse">אלה עשה בניהו בן־יהוידע ולו־שם בשלושה הגברים׃</seg>
          <seg id="b.1CH.11.25" type="verse">מן־השלושים הנו נכבד הוא ואל־השלושה לא־בא וישימהו דויד על־משמעתו׃ ס</seg>
          <seg id="b.1CH.11.26" type="verse">וגבורי החילים עשה־אל אחי יואב אלחןן בן־דודו מבית לחם׃ ס</seg>
          <seg id="b.1CH.11.27" type="verse">שמות ההרורי חלץ הפלוני׃ ס</seg>
          <seg id="b.1CH.11.28" type="verse">עירא בן־עקש התקועי אביעזר הענתותי׃ ס</seg>
          <seg id="b.1CH.11.29" type="verse">סבכי החשתי עילי האחוחי׃ ס</seg>
          <seg id="b.1CH.11.30" type="verse">מהרי הנטפתי חלד בן־בענה הנטופתי׃ ס</seg>
          <seg id="b.1CH.11.31" type="verse">איתי בן־ריבי מגבעת בני בנימן ס בניה הפרעתני׃</seg>
          <seg id="b.1CH.11.32" type="verse">חורי מנחלי געש ס אביאל הערבתי׃ ס</seg>
          <seg id="b.1CH.11.33" type="verse">עזמות הבחרומי אליחבא השעלבני׃ ס</seg>
          <seg id="b.1CH.11.34" type="verse">בני השם הגזוני יונתן בן־שגה ההררי׃ ס</seg>
          <seg id="b.1CH.11.35" type="verse">אחיאם בן־שכר ההררי אליפל בן־אור׃ ס</seg>
          <seg id="b.1CH.11.36" type="verse">חפר המכרתי אחיה הפלני׃ ס</seg>
          <seg id="b.1CH.11.37" type="verse">חצרו הכרמלי נערי בן־אזבי׃ ס</seg>
          <seg id="b.1CH.11.38" type="verse">יואל אחי נתן מבחר בן־הגרי׃ ס</seg>
          <seg id="b.1CH.11.39" type="verse">צלק העמוני נחרי הברתי נשא כלי יואב בן־צרויה׃ ס</seg>
          <seg id="b.1CH.11.40" type="verse">עירא היתרי גרב היתרי׃ ס</seg>
          <seg id="b.1CH.11.41" type="verse">אוריה החתי זבד בן־אחלי׃ ס</seg>
          <seg id="b.1CH.11.42" type="verse">עדינא בן־שיזא הראובני ראש לראובני ועליו שלושים׃ ס</seg>
          <seg id="b.1CH.11.43" type="verse">חןן בן־מעכה ויושפט המתני׃ ס</seg>
          <seg id="b.1CH.11.44" type="verse">עזיא העשתרתי שמע [כ= ויעואל] [ק= ויעיאל] ס בני חותם הערערי׃ ס</seg>
          <seg id="b.1CH.11.45" type="verse">ידיעאל בן־שמרי ויחא אחיו התיצי׃ ס</seg>
          <seg id="b.1CH.11.46" type="verse">אליאל המחוים ויריבי ויושויה בני אלנעם ויתמה המואבי׃</seg>
          <seg id="b.1CH.11.47" type="verse">אליאל ועובד ויעשיאל המצביה׃ ף</seg>
        </div>
        <div id="b.1CH.12" type="chapter">
          <seg id="b.1CH.12.1" type="verse">ואלה הבאים אל־דויד לציקלג עוד עצור מפני שאול בן־קיש והמה בגבורים עזרי המלחמה׃</seg>
          <seg id="b.1CH.12.2" type="verse">נשקי קשת מימינים ומשמאלים באבנים ובחצים בקשת מאחי שאול מבנימן׃</seg>
          <seg id="b.1CH.12.3" type="verse">הראש אחיעזר ויואש בני השמעה הגבעתי [כ= ויזואל] [ק= ויזיאל*] ופלט בני עזמות וברכה ויהוא הענתתי׃</seg>
          <seg id="b.1CH.12.4" type="verse">וישמעיה הגבעוני גבור בשלשים ועל־השלשים׃</seg>
          <seg id="b.1CH.12.5" type="verse">וירמיה ויחזיאל ויוחןן ויוזבד הגדרתי׃</seg>
          <seg id="b.1CH.12.6" type="verse">אלעוזי וירימות ובעליה ושמריהו ושפטיהו [כ= החריפי] [ק= החרופי]׃</seg>
          <seg id="b.1CH.12.7" type="verse">אלקנה וישיהו ועזראל ויועזר וישבעם הקרחים׃</seg>
          <seg id="b.1CH.12.8" type="verse">ויועאלה וזבדיה בני ירחם מן־הגדור׃</seg>
          <seg id="b.1CH.12.9" type="verse">ומן־הגדי נבדלו אל־דויד למצד מדברה גברי החיל אנשי צבא למלחמה ערכי צנה ורמח ופני אריה פניהם וכצבאים על־ההרים למהר׃ ס</seg>
          <seg id="b.1CH.12.10" type="verse">עזר הראש עבדיה השני אליאב השלשי׃</seg>
          <seg id="b.1CH.12.11" type="verse">משמנה הרביעי ירמיה החמשי׃</seg>
          <seg id="b.1CH.12.12" type="verse">עתי הששי אליאל השבעי׃</seg>
          <seg id="b.1CH.12.13" type="verse">יוחןן השמיני אלזבד התשיעי׃</seg>
          <seg id="b.1CH.12.14" type="verse">ירמיהו העשירי ס מכבני עשתי עשר׃</seg>
          <seg id="b.1CH.12.15" type="verse">אלה מבני־גד ראשי הצבא אחד למאה הקטן והגדול לאלף׃</seg>
          <seg id="b.1CH.12.16" type="verse">אלה הם אשר עברו את־הירדן בחדש הראשון והוא ממלא על־כל־[כ= גדיתיו] [ק= גדותיו] ויבריחו את־כל־העמקים למזרח ולמערב׃ ס</seg>
          <seg id="b.1CH.12.17" type="verse">ויבאו מן־בני בנימן ויהודה עד־למצד לדויד׃</seg>
          <seg id="b.1CH.12.18" type="verse">ויצא דויד לפניהם ויען ויאמר להם אם־לשלום באתם אלי לעזרני יהיה־לי עליכם לבב ליחד ואם־לרמותני לצרי בלא חמס בכפי ירא אלהי אבותינו ויוכח׃ ס</seg>
          <seg id="b.1CH.12.19" type="verse">ורוח לבשה את־עמשי ראש [כ= השלושים] [ק= השלישים] לך דויד ועמך בן־ישי שלום שלום לך ושלום לעזרך כי עזרך אלהיך ויקבלם דויד ויתנם בראשי הגדוד׃ ף</seg>
          <seg id="b.1CH.12.20" type="verse">וממנשה נפלו על־דויד בבאו עם־פלשתים על־שאול למלחמה ולא עזרם כי בעצה שלחהו סרני פלשתים לאמר בראשינו יפול אל־אדניו שאול׃</seg>
          <seg id="b.1CH.12.21" type="verse">בלכתו אל־ציקלג נפלו עליו ממנשה עדנח ויוזבד וידיעאל ומיכאל ויוזבד ואליהוא וצלתי ראשי האלפים אשר למנשה׃</seg>
          <seg id="b.1CH.12.22" type="verse">והמה עזרו עם־דויד על־הגדוד כי־גבורי חיל כלם ויהיו שרים בצבא׃</seg>
          <seg id="b.1CH.12.23" type="verse">כי לעת־יום ביום יבאו על־דויד לעזרו עד־למחנה גדול כמחנה אלהים׃ ף</seg>
          <seg id="b.1CH.12.24" type="verse">ואלה מספרי ראשי החלוץ לצבא באו על־דויד חברונה* להסב מלכות שאול אליו כפי יהוה׃ ס</seg>
          <seg id="b.1CH.12.25" type="verse">בני יהודה נשאי צנה ורמח ששת אלפים ושמונה מאות חלוצי צבא׃ ס</seg>
          <seg id="b.1CH.12.26" type="verse">מן־בני שמעון גבורי חיל לצבא שבעת אלפים ומאה׃ ס</seg>
          <seg id="b.1CH.12.27" type="verse">מן־בני הלוי ארבעת אלפים ושש מאות׃ ס</seg>
          <seg id="b.1CH.12.28" type="verse">ויהוידע הנגיד לאהרן ועמו שלשת* אלפים ושבע מאות׃ ס</seg>
          <seg id="b.1CH.12.29" type="verse">וצדוק נער גבור חיל ובית־אביו שרים עשרים ושנים׃ ס</seg>
          <seg id="b.1CH.12.30" type="verse">ומן־בני בנימן אחי שאול שלשת אלפים ועד־הנה מרביתם שמרים משמרת בית שאול׃ ס</seg>
          <seg id="b.1CH.12.31" type="verse">ומן־בני אפרים עשרים אלף ושמונה מאות גבורי חיל אנשי שמות לבית אבותם׃ ס</seg>
          <seg id="b.1CH.12.32" type="verse">ומחצי מטה מנשה שמונה עשר אלף אשר נקבו בשמות לבוא להמליך את־דויד׃ ס</seg>
          <seg id="b.1CH.12.33" type="verse">ומבני יששכר יודעי בינה לעתים לדעת מה־יעשה ישראל ראשיהם מאתים וכל־אחיהם על־פיהם׃ ס</seg>
          <seg id="b.1CH.12.34" type="verse">מזבלון יוצאי צבא ערכי מלחמה בכל־כלי מלחמה חמשים אלף ולעדר בלא־לב ולב׃ ס</seg>
          <seg id="b.1CH.12.35" type="verse">ומנפתלי שרים אלף ועמהם בצנה וחנית שלשים ושבעה אלף׃ ס</seg>
          <seg id="b.1CH.12.36" type="verse">ומן־הדני ערכי מלחמה עשרים־ושמונה אלף ושש מאות׃ ס</seg>
          <seg id="b.1CH.12.37" type="verse">ומאשר יוצאי צבא לערך מלחמה ארבעים אלף׃ ס</seg>
          <seg id="b.1CH.12.38" type="verse">ומעבר לירדן מן־הראובני והגדי וחצי שבט מנשה בכל כלי צבא מלחמה מאה ועשרים אלף׃</seg>
          <seg id="b.1CH.12.39" type="verse">כל־אלה אנשי מלחמה עדרי מערכה בלבב שלם באו חברונה להמליך את־דויד על־כל־ישראל וגם כל־שרית ישראל לב אחד להמליך את־דויד׃</seg>
          <seg id="b.1CH.12.40" type="verse">ויהיו־שם עם־דויד ימים שלושה אכלים ושותים כי־הכינו להם אחיהם׃</seg>
          <seg id="b.1CH.12.41" type="verse">וגם הקרובים־אליהם עד־יששכר וזבלון ונפתלי מביאים לחם בחמורים ובגמלים ובפרדים ובבקר מאכל קמח דבלים וצמוקים ויין־ושמן ובקר וצאן לרב כי שמחה בישראל׃ ף</seg>
        </div>
        <div id="b.1CH.13" type="chapter">
          <seg id="b.1CH.13.1" type="verse">ויועץ דויד עם־שרי האלפים והמאות לכל־נגיד׃</seg>
          <seg id="b.1CH.13.2" type="verse">ויאמר דויד לכל קהל ישראל אם־עליכם טוב ומן־יהוה אלהינו נפרצה נשלחה על־אחינו הנשארים בכל ארצות ישראל ועמהם הכהנים והלוים בערי מגרשיהם ויקבצו אלינו׃</seg>
          <seg id="b.1CH.13.3" type="verse">ונסבה את־ארון אלהינו אלינו כי־לא דרשנהו בימי שאול׃</seg>
          <seg id="b.1CH.13.4" type="verse">ויאמרו כל־הקהל לעשות כן כי־ישר הדבר בעיני כל־העם׃</seg>
          <seg id="b.1CH.13.5" type="verse">ויקהל דויד את־כל־ישראל מן־שיחור מצרים ועד־לבוא חמת להביא את־ארון האלהים מקרית יערים׃</seg>
          <seg id="b.1CH.13.6" type="verse">ויעל דויד וכל־ישראל בעלתה אל־קרית יערים אשר ליהודה להעלות משם את ארון האלהים יהוה יושב הכרובים אשר־נקרא שם׃</seg>
          <seg id="b.1CH.13.7" type="verse">וירכיבו את־ארון האלהים על־עגלה חדשה מבית אבינדב ועזא ואחיו נהגים בעגלה׃</seg>
          <seg id="b.1CH.13.8" type="verse">ודויד וכל־ישראל משחקים לפני האלהים בכל־עז ובשירים ובכנרות ובנבלים ובתפים ובמצלתים ובחצצרות׃</seg>
          <seg id="b.1CH.13.9" type="verse">ויבאו עד־גרן כידן וישלח עזא את־ידו לאחז את־הארון כי שמטו הבקר׃</seg>
          <seg id="b.1CH.13.10" type="verse">ויחר־אף יהוה בעזא ויכהו על אשר־שלח ידו על־הארון וימת שם לפני אלהים׃</seg>
          <seg id="b.1CH.13.11" type="verse">ויחר לדויד כי־פרץ יהוה פרץ בעזא ויקרא למקום ההוא פרץ עזא עד היום הזה׃</seg>
          <seg id="b.1CH.13.12" type="verse">ויירא דויד את־האלהים ביום ההוא לאמר היך אביא אלי את ארון האלהים׃</seg>
          <seg id="b.1CH.13.13" type="verse">ולא־הסיר דויד את־הארון אליו אל־עיר דויד ויטהו אל־בית עבד־אדם הגתי׃</seg>
          <seg id="b.1CH.13.14" type="verse">וישב ארון האלהים עם־בית עבד אדם בביתו שלשה חדשים ויברך יהוה את־בית עבד־אדם ואת־כל־אשר־לו׃ ף</seg>
        </div>
        <div id="b.1CH.14" type="chapter">
          <seg id="b.1CH.14.1" type="verse">וישלח [כ= חירם] [ק= חורם] מלך־צר מלאכים אל־דויד ועצי ארזים וחרשי קיר וחרשי עצים לבנות לו בית׃</seg>
          <seg id="b.1CH.14.2" type="verse">וידע דויד כי־הכינו יהוה למלך על־ישראל כי־נשאת למעלה מלכותו בעבור עמו ישראל׃ ף</seg>
          <seg id="b.1CH.14.3" type="verse">ויקח דויד עוד נשים בירושלם ויולד דויד עוד בנים ובנות׃</seg>
          <seg id="b.1CH.14.4" type="verse">ואלה שמות הילודים אשר היו־לו בירושלם שמוע ושובב נתן ושלמה׃</seg>
          <seg id="b.1CH.14.5" type="verse">ויבחר ואלישוע ואלפלט׃</seg>
          <seg id="b.1CH.14.6" type="verse">ונגה ונפג ויפיע׃</seg>
          <seg id="b.1CH.14.7" type="verse">ואלישמע ובעלידע ואליפלט׃</seg>
          <seg id="b.1CH.14.8" type="verse">וישמעו פלשתים כי־נמשח דויד למלך על־כל־ישראל ויעלו כל־פלשתים לבקש את־דויד וישמע דויד ויצא לפניהם׃</seg>
          <seg id="b.1CH.14.9" type="verse">ופלשתים באו ויפשטו בעמק רפאים׃</seg>
          <seg id="b.1CH.14.10" type="verse">וישאל דויד באלהים לאמר האעלה על־[כ= פלשתיים] [ק= פלשתים] ונתתם בידי ויאמר לו יהוה עלה ונתתים בידך׃</seg>
          <seg id="b.1CH.14.11" type="verse">ויעלו בבעל־פרצים ויכם שם דויד ויאמר דויד פרץ האלהים את־אויבי בידי כפרץ מים על־כן קראו שם־המקום ההוא בעל פרצים׃</seg>
          <seg id="b.1CH.14.12" type="verse">ויעזבו־שם את־אלהיהם ויאמר דויד וישרפו באש׃ ף</seg>
          <seg id="b.1CH.14.13" type="verse">ויסיפו עוד פלשתים ויפשטו בעמק׃</seg>
          <seg id="b.1CH.14.14" type="verse">וישאל עוד דויד באלהים ויאמר לו האלהים לא תעלה אחריהם הסב מעליהם ובאת להם ממול הבכאים׃</seg>
          <seg id="b.1CH.14.15" type="verse">ויהי כשמעך את־קול הצעדה בראשי הבכאים אז תצא במלחמה כי־יצא האלהים לפניך להכות את־מחנה פלשתים׃</seg>
          <seg id="b.1CH.14.16" type="verse">ויעש דויד כאשר צוהו האלהים ויכו את־מחנה פלשתים מגבעון ועד־גזרה׃</seg>
          <seg id="b.1CH.14.17" type="verse">ויצא שם־דויד בכל־הארצות ויהוה נתן את־פחדו על־כל־הגוים׃</seg>
        </div>
        <div id="b.1CH.15" type="chapter">
          <seg id="b.1CH.15.1" type="verse">ויעש־לו בתים בעיר דויד ויכן מקום לארון האלהים ויט־לו אהל׃</seg>
          <seg id="b.1CH.15.2" type="verse">אז אמר דויד לא לשאת את־ארון האלהים כי אם־הלוים כי־בם בחר יהוה לשאת את־ארון יהוה ולשרתו עד־עולם׃ ס</seg>
          <seg id="b.1CH.15.3" type="verse">ויקהל דויד את־כל־ישראל אל־ירושלם להעלות את־ארון יהוה אל־מקומו אשר־הכין לו׃</seg>
          <seg id="b.1CH.15.4" type="verse">ויאסף דויד את־בני אהרן ואת־הלוים׃</seg>
          <seg id="b.1CH.15.5" type="verse">לבני קהת אוריאל השר ואחיו מאה ועשרים׃ ס</seg>
          <seg id="b.1CH.15.6" type="verse">לבני מררי עשיה השר ואחיו מאתים ועשרים׃ ס</seg>
          <seg id="b.1CH.15.7" type="verse">לבני גרשום יואל השר ואחיו מאה ושלשים׃ ס</seg>
          <seg id="b.1CH.15.8" type="verse">לבני אליצפן שמעיה השר ואחיו מאתים׃ ס</seg>
          <seg id="b.1CH.15.9" type="verse">לבני חברון אליאל השר ואחיו שמונים׃ ס</seg>
          <seg id="b.1CH.15.10" type="verse">לבני עזיאל עמינדב השר ואחיו מאה ושנים עשר׃ ס</seg>
          <seg id="b.1CH.15.11" type="verse">ויקרא דויד לצדוק ולאביתר הכהנים וללוים לאוריאל עשיה ויואל שמעיה ואליאל ועמינדב׃</seg>
          <seg id="b.1CH.15.12" type="verse">ויאמר להם אתם ראשי האבות ללוים התקדשו אתם ואחיכם והעליתם את ארון יהוה אלהי ישראל אל־הכינותי לו׃</seg>
          <seg id="b.1CH.15.13" type="verse">כי למבראשונה לא אתם פרץ יהוה אלהינו בנו כי־לא דרשנהו כמשפט׃</seg>
          <seg id="b.1CH.15.14" type="verse">ויתקדשו הכהנים והלוים להעלות את־ארון יהוה אלהי ישראל׃</seg>
          <seg id="b.1CH.15.15" type="verse">וישאו בני־הלוים את ארון האלהים כאשר צוה משה כדבר יהוה בכתפם במטות עליהם׃ ף</seg>
          <seg id="b.1CH.15.16" type="verse">ויאמר דויד לשרי הלוים להעמיד את־אחיהם המשררים בכלי־שיר נבלים וכנרות ומצלתים משמיעים להרים־בקול לשמחה׃ ף</seg>
          <seg id="b.1CH.15.17" type="verse">ויעמידו הלוים את הימן בן־יואל ומן־אחיו אסף בן־ברכיהו ס ומן־בני מררי אחיהם איתן בן־קושיהו׃</seg>
          <seg id="b.1CH.15.18" type="verse">ועמהם אחיהם המשנים זכריהו בן ויעזיאל ושמירמות ויחיאל ועני אליאב ובניהו ומעשיהו ומתתיהו ואליפלהו ומקניהו ועבד אדם ויעיאל השערים׃</seg>
          <seg id="b.1CH.15.19" type="verse">והמשררים הימן אסף ואיתן במצלתים נחשת להשמיע׃</seg>
          <seg id="b.1CH.15.20" type="verse">וזכריה ועזיאל ושמירמות ויחיאל ועני ואליאב ומעשיהו ובניהו בנבלים על־עלמות׃</seg>
          <seg id="b.1CH.15.21" type="verse">ומתתיהו ואליפלהו ומקניהו ועבד אדם ויעיאל ועזזיהו בכנרות על־השמינית לנצח׃</seg>
          <seg id="b.1CH.15.22" type="verse">וכנניהו שר־הלוים במשא יסר במשא כי מבין הוא׃</seg>
          <seg id="b.1CH.15.23" type="verse">וברכיה ואלקנה שערים לארון׃</seg>
          <seg id="b.1CH.15.24" type="verse">ושבניהו ויושפט ונתנאל ועמשי וזכריהו ובניהו ואליעזר הכהנים [כ= מחצצרים] [ק= מחצרים] בחצצרות לפני ארון האלהים ועבד אדם ויחיה שערים לארון׃</seg>
          <seg id="b.1CH.15.25" type="verse">ויהי דויד וזקני ישראל ושרי האלפים ההלכים להעלות את־ארון ברית־יהוה מן־בית עבד־אדם בשמחה׃ ס</seg>
          <seg id="b.1CH.15.26" type="verse">ויהי בעזר האלהים את־הלוים נשאי ארון ברית־יהוה ויזבחו שבעה־פרים ושבעה אילים׃</seg>
          <seg id="b.1CH.15.27" type="verse">ודויד מכרבל במעיל בוץ וכל־הלוים הנשאים את־הארון והמשררים וכנניה השר המשא המשררים ועל־דויד אפוד בד׃</seg>
          <seg id="b.1CH.15.28" type="verse">וכל־ישראל מעלים את־ארון ברית־יהוה בתרועה ובקול שופר ובחצצרות ובמצלתים משמעים בנבלים וכנרות׃</seg>
          <seg id="b.1CH.15.29" type="verse">ויהי ארון ברית יהוה בא עד־עיר דויד ומיכל בת־שאול נשקפה בעד החלון ותרא את־המלך דויד מרקד ומשחק ותבז לו בלבה׃ ף</seg>
        </div>
        <div id="b.1CH.16" type="chapter">
          <seg id="b.1CH.16.1" type="verse">ויביאו את־ארון האלהים ויציגו אתו בתוך האהל אשר נטה־לו דויד ויקריבו עלות ושלמים לפני האלהים׃</seg>
          <seg id="b.1CH.16.2" type="verse">ויכל דויד מהעלות העלה והשלמים ויברך את־העם בשם יהוה׃</seg>
          <seg id="b.1CH.16.3" type="verse">ויחלק לכל־איש ישראל מאיש ועד־אשה לאיש ככר־לחם ואשפר ואשישה׃</seg>
          <seg id="b.1CH.16.4" type="verse">ויתן לפני ארון יהוה מן־הלוים משרתים ולהזכיר ולהודות ולהלל ליהוה אלהי ישראל׃ ף</seg>
          <seg id="b.1CH.16.5" type="verse">אסף הראש ומשנהו זכריה יעיאל ושמירמות ויחיאל ומתתיה ואליאב ובניהו ועבד אדם ויעיאל בכלי נבלים ובכנרות ואסף במצלתים משמיע׃</seg>
          <seg id="b.1CH.16.6" type="verse">ובניהו ויחזיאל הכהנים בחצצרות תמיד לפני ארון ברית־האלהים׃</seg>
          <seg id="b.1CH.16.7" type="verse">ביום ההוא אז נתן דויד בראש להדות ליהוה ביד־אסף ואחיו׃ ף</seg>
          <seg id="b.1CH.16.8" type="verse">הודו ליהוה קראו בשמו הודיעו בעמים עלילתיו׃</seg>
          <seg id="b.1CH.16.9" type="verse">שירו לו זמרו־לו שיחו בכל־נפלאתיו׃</seg>
          <seg id="b.1CH.16.10" type="verse">התהללו בשם קדשו ישמח לב מבקשי יהוה׃</seg>
          <seg id="b.1CH.16.11" type="verse">דרשו יהוה ועזו בקשו פניו תמיד׃</seg>
          <seg id="b.1CH.16.12" type="verse">זכרו נפלאתיו אשר עשה מפתיו ומשפטי־פיהו׃</seg>
          <seg id="b.1CH.16.13" type="verse">זרע ישראל עבדו בני יעקב בחיריו׃</seg>
          <seg id="b.1CH.16.14" type="verse">הוא יהוה אלהינו בכל־הארץ משפטיו׃</seg>
          <seg id="b.1CH.16.15" type="verse">זכרו לעולם בריתו דבר צוה לאלף דור׃</seg>
          <seg id="b.1CH.16.16" type="verse">אשר כרת את־אברהם ושבועתו ליצחק׃</seg>
          <seg id="b.1CH.16.17" type="verse">ויעמידה ליעקב לחק לישראל ברית עולם׃</seg>
          <seg id="b.1CH.16.18" type="verse">לאמר לך אתן ארץ־כנען חבל נחלתכם׃</seg>
          <seg id="b.1CH.16.19" type="verse">בהיותכם מתי מספר כמעט וגרים בה׃</seg>
          <seg id="b.1CH.16.20" type="verse">ויתהלכו מגוי אל־גוי ומממלכה אל־עם אחר׃</seg>
          <seg id="b.1CH.16.21" type="verse">לא־הניח לאיש לעשקם ויוכח עליהם מלכים׃</seg>
          <seg id="b.1CH.16.22" type="verse">אל־תגעו במשיחי ובנביאי אל־תרעו׃ ף</seg>
          <seg id="b.1CH.16.23" type="verse">שירו ליהוה כל־הארץ בשרו מיום־אל־יום ישועתו׃</seg>
          <seg id="b.1CH.16.24" type="verse">ספרו בגוים את־כבודו בכל־העמים נפלאתיו׃</seg>
          <seg id="b.1CH.16.25" type="verse">כי גדול יהוה ומהלל מאד ונורא הוא על־כל־אלהים׃</seg>
          <seg id="b.1CH.16.26" type="verse">כי כל־אלהי העמים אלילים ויהוה שמים עשה׃</seg>
          <seg id="b.1CH.16.27" type="verse">הוד והדר לפניו עז וחדוה במקמו׃</seg>
          <seg id="b.1CH.16.28" type="verse">הבו ליהוה משפחות עמים הבו ליהוה כבוד ועז׃</seg>
          <seg id="b.1CH.16.29" type="verse">הבו ליהוה כבוד שמו שאו מנחה ובאו לפניו השתחוו ליהוה בהדרת־קדש׃</seg>
          <seg id="b.1CH.16.30" type="verse">חילו מלפניו כל־הארץ אף־תכון תבל בל־תמוט׃</seg>
          <seg id="b.1CH.16.31" type="verse">ישמחו השמים ותגל הארץ ויאמרו בגוים יהוה מלך׃</seg>
          <seg id="b.1CH.16.32" type="verse">ירעם הים ומלואו יעלץ השדה וכל־אשר־בו׃</seg>
          <seg id="b.1CH.16.33" type="verse">אז ירננו עצי היער מלפני יהוה כי־בא לשפוט את־הארץ׃</seg>
          <seg id="b.1CH.16.34" type="verse">הודו ליהוה כי טוב כי לעולם חסדו׃</seg>
          <seg id="b.1CH.16.35" type="verse">ואמרו הושיענו אלהי ישענו וקבצנו והצילנו מן־הגוים להדות לשם קדשך להשתבח בתהלתך׃</seg>
          <seg id="b.1CH.16.36" type="verse">ברוך יהוה אלהי ישראל מן־העולם ועד העלם ויאמרו כל־העם אמן והלל ליהוה׃ ף</seg>
          <seg id="b.1CH.16.37" type="verse">ויעזב־שם לפני ארון ברית־יהוה לאסף ולאחיו לשרת לפני הארון תמיד לדבר־יום ביומו׃</seg>
          <seg id="b.1CH.16.38" type="verse">ועבד אדם ואחיהם ששים ושמונה ועבד אדם בן־ידיתון וחסה לשערים׃</seg>
          <seg id="b.1CH.16.39" type="verse">ואת צדוק הכהן ואחיו הכהנים לפני משכן יהוה בבמה אשר בגבעון׃</seg>
          <seg id="b.1CH.16.40" type="verse">להעלות עלות ליהוה על־מזבח העלה תמיד לבקר ולערב ולכל־הכתוב בתורת יהוה אשר צוה על־ישראל׃</seg>
          <seg id="b.1CH.16.41" type="verse">ועמהם הימן וידותון ושאר הברורים אשר נקבו בשמות להדות ליהוה כי לעולם חסדו׃</seg>
          <seg id="b.1CH.16.42" type="verse">ועמהם הימן וידותון חצצרות* ומצלתים למשמיעים וכלי שיר האלהים ובני ידותון לשער׃</seg>
          <seg id="b.1CH.16.43" type="verse">וילכו כל־העם איש לביתו ויסב דויד לברך את־ביתו׃ ף</seg>
        </div>
        <div id="b.1CH.17" type="chapter">
          <seg id="b.1CH.17.1" type="verse">ויהי* כאשר ישב דויד בביתו ויאמר דויד אל־נתן הנביא הנה אנכי יושב בבית הארזים וארון ברית־יהוה תחת יריעות׃</seg>
          <seg id="b.1CH.17.2" type="verse">ויאמר נתן אל־דויד כל אשר בלבבך עשה כי האלהים עמך׃ ס</seg>
          <seg id="b.1CH.17.3" type="verse">ויהי בלילה ההוא ויהי דבר־אלהים אל־נתן לאמר׃</seg>
          <seg id="b.1CH.17.4" type="verse">לך ואמרת אל־דויד עבדי כה אמר יהוה לא אתה תבנה־לי הבית לשבת׃</seg>
          <seg id="b.1CH.17.5" type="verse">כי לא ישבתי בבית מן־היום אשר העליתי את־ישראל עד היום הזה ואהיה מאהל אל־אהל וממשכן׃</seg>
          <seg id="b.1CH.17.6" type="verse">בכל אשר־התהלכתי בכל־ישראל הדבר דברתי את־אחד שפטי ישראל אשר צויתי לרעות את־עמי לאמר למה לא־בניתם לי בית ארזים׃</seg>
          <seg id="b.1CH.17.7" type="verse">ועתה כה־תאמר לעבדי לדויד ס כה אמר יהוה צבאות אני לקחתיך מן־הנוה מן־אחרי הצאן להיות נגיד על עמי ישראל׃</seg>
          <seg id="b.1CH.17.8" type="verse">ואהיה עמך בכל אשר הלכת ואכרית את־כל־אויביך מפניך ועשיתי לך שם כשם הגדולים אשר בארץ׃</seg>
          <seg id="b.1CH.17.9" type="verse">ושמתי מקום לעמי ישראל ונטעתיהו ושכן תחתיו ולא ירגז עוד ולא־יוסיפו בני־עולה לבלתו כאשר בראשונה׃</seg>
          <seg id="b.1CH.17.10" type="verse">ולמימים אשר צויתי שפטים על־עמי ישראל והכנעתי את־כל־אויביך ואגד לך ובית יבנה־לך יהוה׃</seg>
          <seg id="b.1CH.17.11" type="verse">והיה כי־מלאו ימיך ללכת עם־אבתיך והקימותי את־זרעך אחריך אשר יהיה מבניך והכינותי את־מלכותו׃</seg>
          <seg id="b.1CH.17.12" type="verse">הוא יבנה־לי בית וכננתי את־כסאו עד־עולם׃</seg>
          <seg id="b.1CH.17.13" type="verse">אני אהיה־לו לאב והוא יהיה־לי לבן וחסדי לא־אסיר מעמו כאשר הסירותי מאשר היה לפניך׃</seg>
          <seg id="b.1CH.17.14" type="verse">והעמדתיהו בביתי ובמלכותי עד־העולם וכסאו יהיה נכון עד־עולם׃</seg>
          <seg id="b.1CH.17.15" type="verse">ככל הדברים האלה וככל החזון הזה כן דבר נתן אל־דויד׃ ף</seg>
          <seg id="b.1CH.17.16" type="verse">ויבא המלך דויד וישב לפני יהוה ויאמר מי־אני יהוה אלהים ומי ביתי כי הביאתני עד־הלם׃</seg>
          <seg id="b.1CH.17.17" type="verse">ותקטן זאת בעיניך אלהים ותדבר על־בית־עבדך למרחוק וראיתני כתור האדם המעלה יהוה אלהים׃</seg>
          <seg id="b.1CH.17.18" type="verse">מה־יוסיף עוד דויד אליך לכבוד את־עבדך ואתה את־עבדך ידעת׃</seg>
          <seg id="b.1CH.17.19" type="verse">יהוה בעבור עבדך וכלבך עשית את כל־הגדולה הזאת להדיע את־כל־הגדלות׃</seg>
          <seg id="b.1CH.17.20" type="verse">יהוה אין כמוך ואין אלהים זולתך בכל אשר־שמענו באזנינו׃</seg>
          <seg id="b.1CH.17.21" type="verse">ומי כעמך ישראל גוי אחד בארץ אשר הלך האלהים לפדות לו עם לשום לך שם גדלות ונראות לגרש מפני עמך אשר־פדית ממצרים גוים׃</seg>
          <seg id="b.1CH.17.22" type="verse">ותתן את־עמך ישראל לך לעם עד־עולם ואתה יהוה היית להם לאלהים׃</seg>
          <seg id="b.1CH.17.23" type="verse">ועתה יהוה הדבר אשר דברת על־עבדך ועל־ביתו יאמן עד־עולם ועשה כאשר דברת׃</seg>
          <seg id="b.1CH.17.24" type="verse">ויאמן ויגדל שמך עד־עולם לאמר יהוה צבאות אלהי ישראל אלהים לישראל ובית־דויד עבדך נכון לפניך׃</seg>
          <seg id="b.1CH.17.25" type="verse">כי אתה אלהי גלית את־אזן עבדך לבנות לו בית על־כן מצא עבדך להתפלל לפניך׃</seg>
          <seg id="b.1CH.17.26" type="verse">ועתה יהוה אתה־הוא האלהים ותדבר על־עבדך הטובה הזאת׃</seg>
          <seg id="b.1CH.17.27" type="verse">ועתה הואלת לברך את־בית עבדך להיות לעולם לפניך כי־אתה יהוה ברכת ומברך לעולם׃ ף</seg>
        </div>
        <div id="b.1CH.18" type="chapter">
          <seg id="b.1CH.18.1" type="verse">ויהי אחרי־כן ויך דויד את־פלשתים ויכניעם ויקח את־גת ובנתיה מיד פלשתים׃</seg>
          <seg id="b.1CH.18.2" type="verse">ויך את־מואב ויהיו מואב עבדים לדויד נשאי מנחה׃</seg>
          <seg id="b.1CH.18.3" type="verse">ויך דויד את־הדדעזר מלך־צובה חמתה בלכתו להציב ידו בנהר־פרת׃</seg>
          <seg id="b.1CH.18.4" type="verse">וילכד דויד ממנו אלף רכב ושבעת אלפים פרשים ועשרים אלף איש רגלי ויעקר דויד את־כל־הרכב ויותר ממנו מאה רכב׃</seg>
          <seg id="b.1CH.18.5" type="verse">ויבא ארם דרמשק לעזור להדדעזר מלך צובה ויך דויד בארם עשרים־ושנים אלף איש׃</seg>
          <seg id="b.1CH.18.6" type="verse">וישם דויד בארם דרמשק ויהי ארם לדויד עבדים נשאי מנחה ויושע יהוה לדויד בכל אשר הלך׃</seg>
          <seg id="b.1CH.18.7" type="verse">ויקח דויד את שלטי הזהב אשר היו על עבדי הדדעזר ויביאם ירושלם׃</seg>
          <seg id="b.1CH.18.8" type="verse">ומטבחת ומכון ערי הדדעזר לקח דויד נחשת רבה מאד בה עשה שלמה את־ים הנחשת ואת־העמודים ואת כלי הנחשת׃ ף</seg>
          <seg id="b.1CH.18.9" type="verse">וישמע תעו מלך חמת כי הכה דויד את־כל־חיל הדדעזר מלך־צובה׃</seg>
          <seg id="b.1CH.18.10" type="verse">וישלח את־הדורם־בנו אל־המלך־דויד [כ= לשאול] [ק= לשאל]־לו לשלום ולברכו על אשר נלחם בהדדעזר ויכהו כי־איש מלחמות תעו היה הדדעזר וכל כלי זהב וכסף ונחשת׃</seg>
          <seg id="b.1CH.18.11" type="verse">גם־אתם הקדיש המלך דויד ליהוה עם־הכסף והזהב אשר נשא מכל־הגוים מאדום וממואב ומבני עמון ומפלשתים ומעמלק׃</seg>
          <seg id="b.1CH.18.12" type="verse">ואבשי בן־צרויה הכה את־אדום בגיא המלח שמונה עשר אלף׃</seg>
          <seg id="b.1CH.18.13" type="verse">וישם באדום נציבים ויהיו כל־אדום עבדים לדויד ויושע יהוה את־דויד בכל אשר הלך׃</seg>
          <seg id="b.1CH.18.14" type="verse">וימלך דויד על־כל־ישראל ויהי עשה משפט וצדקה לכל־עמו׃</seg>
          <seg id="b.1CH.18.15" type="verse">ויואב בן־צרויה על־הצבא ויהושפט בן־אחילוד מזכיר׃</seg>
          <seg id="b.1CH.18.16" type="verse">וצדוק בן־אחיטוב ואבימלך בן־אביתר כהנים ושושא סופר׃</seg>
          <seg id="b.1CH.18.17" type="verse">ובניהו בן־יהוידע על־הכרתי והפלתי ובני־דויד הראשנים ליד המלך׃ ף</seg>
        </div>
        <div id="b.1CH.19" type="chapter">
          <seg id="b.1CH.19.1" type="verse">ויהי אחרי־כן וימת נחש מלך בני־עמון וימלך בנו תחתיו׃</seg>
          <seg id="b.1CH.19.2" type="verse">ויאמר דויד אעשה־חסד עם־חנון בן־נחש כי־עשה אביו עמי חסד וישלח דויד מלאכים לנחמו על־אביו ויבאו עבדי דויד אל־ארץ בני־עמון אל־חנון לנחמו׃</seg>
          <seg id="b.1CH.19.3" type="verse">ויאמרו שרי בני־עמון לחנון המכבד דויד את־אביך בעיניך כי־שלח לך מנחמים הלא בעבור לחקר ולהפך ולרגל הארץ באו עבדיו אליך׃ ף</seg>
          <seg id="b.1CH.19.4" type="verse">ויקח חנון את־עבדי דויד ויגלחם ויכרת את־מדויהם בחצי עד־המפשעה וישלחם׃</seg>
          <seg id="b.1CH.19.5" type="verse">וילכו ויגידו לדויד על־האנשים וישלח לקראתם כי־היו האנשים נכלמים מאד ויאמר המלך שבו בירחו עד אשר־יצמח זקנכם ושבתם׃</seg>
          <seg id="b.1CH.19.6" type="verse">ויראו בני עמון כי התבאשו עם־דויד וישלח חנון ובני עמון אלף ככר־כסף לשכר להם מן־ארם נהרים ומן־ארם מעכה ומצובה רכב ופרשים׃</seg>
          <seg id="b.1CH.19.7" type="verse">וישכרו להם שנים ושלשים אלף רכב ואת־מלך מעכה ואת־עמו ויבאו ויחנו לפני מידבא ובני עמון נאספו מעריהם ויבאו למלחמה׃*</seg>
          <seg id="b.1CH.19.8" type="verse">וישמע דויד וישלח את־יואב ואת כל־צבא הגבורים׃</seg>
          <seg id="b.1CH.19.9" type="verse">ויצאו בני עמון ויערכו מלחמה פתח העיר והמלכים אשר־באו לבדם בשדה׃</seg>
          <seg id="b.1CH.19.10" type="verse">וירא יואב כי־היתה פני־המלחמה אליו פנים ואחור ויבחר מכל־בחור בישראל ויערך לקראת ארם׃</seg>
          <seg id="b.1CH.19.11" type="verse">ואת יתר העם נתן ביד אבשי אחיו ויערכו לקראת בני עמון׃</seg>
          <seg id="b.1CH.19.12" type="verse">ויאמר אם־תחזק ממני ארם והיית לי לתשועה ס ואם־בני עמון יחזקו ממך והושעתיך׃</seg>
          <seg id="b.1CH.19.13" type="verse">חזק ונתחזקה בעד־עמנו ובעד ערי אלהינו ויהוה הטוב בעיניו יעשה׃</seg>
          <seg id="b.1CH.19.14" type="verse">ויגש יואב והעם אשר־עמו לפני ארם למלחמה וינוסו מפניו׃</seg>
          <seg id="b.1CH.19.15" type="verse">ובני עמון ראו כי־נס ארם וינוסו גם־הם מפני אבשי אחיו ויבאו העירה ויבא יואב ירושלם׃ ף</seg>
          <seg id="b.1CH.19.16" type="verse">וירא ארם כי נגפו לפני ישראל וישלחו מלאכים ויוציאו את־ארם אשר מעבר הנהר ושופך שר־צבא הדדעזר לפניהם׃</seg>
          <seg id="b.1CH.19.17" type="verse">ויגד לדויד ויאסף את־כל־ישראל ויעבר הירדן ויבא אלהם ויערך אלהם ויערך דויד לקראת ארם מלחמה וילחמו עמו׃</seg>
          <seg id="b.1CH.19.18" type="verse">וינס ארם מלפני ישראל ויהרג דויד מארם שבעת אלפים רכב וארבעים אלף איש רגלי ואת שופך שר־הצבא המית׃</seg>
          <seg id="b.1CH.19.19" type="verse">ויראו עבדי הדדעזר כי נגפו לפני ישראל וישלימו עם־דויד ויעבדהו ולא־אבה ארם להושיע את־בני־עמון עוד׃ ף</seg>
        </div>
        <div id="b.1CH.20" type="chapter">
          <seg id="b.1CH.20.1" type="verse">ויהי לעת תשובת השנה לעת צאת המלכים וינהג יואב את־חיל הצבא וישחת את־ארץ בני־עמון ויבא ויצר את־רבה ודויד ישב בירושלם ויך יואב את־רבה ויהרסה׃</seg>
          <seg id="b.1CH.20.2" type="verse">ויקח דויד את־עטרת־מלכם מעל ראשו וימצאה משקל ככר־זהב ובה אבן יקרה ותהי על־ראש דויד ושלל העיר הוציא הרבה מאד׃</seg>
          <seg id="b.1CH.20.3" type="verse">ואת־העם אשר־בה הוציא וישר במגרה ובחריצי הברזל ובמגרות וכן יעשה דויד לכל ערי בני־עמון וישב דויד וכל־העם ירושלם׃ ף</seg>
          <seg id="b.1CH.20.4" type="verse">ויהי אחריכן ותעמד מלחמה בגזר עם־פלשתים אז הכה סבכי החשתי את־ספי מילדי הרפאים ויכנעו׃</seg>
          <seg id="b.1CH.20.5" type="verse">ותהי־עוד מלחמה את־פלשתים ויך אלחןן בן־[כ= יעור] [ק= יעיר] את־לחמי אחי גלית הגתי ועץ חניתו כמנור ארגים׃</seg>
          <seg id="b.1CH.20.6" type="verse">ותהי־עוד מלחמה בגת ויהי איש מדה ואצבעתיו שש־ושש עשרים וארבע וגם־הוא נולד להרפא׃</seg>
          <seg id="b.1CH.20.7" type="verse">ויחרף את־ישראל ויכהו יהונתן בן־שמעא אחי דויד׃</seg>
          <seg id="b.1CH.20.8" type="verse">אל נולדו להרפא בגת ויפלו ביד־דויד וביד־עבדיו׃ ף</seg>
        </div>
        <div id="b.1CH.21" type="chapter">
          <seg id="b.1CH.21.1" type="verse">ויעמד שטן על־ישראל ויסת את־דויד למנות את־ישראל׃</seg>
          <seg id="b.1CH.21.2" type="verse">ויאמר דויד אל־יואב ואל־שרי העם לכו ספרו את־ישראל מבאר שבע ועד־דן והביאו אלי ואדעה את־מספרם׃</seg>
          <seg id="b.1CH.21.3" type="verse">ויאמר יואב יוסף יהוה על־עמו כהם מאה פעמים הלא אדני המלך כלם לאדני לעבדים למה יבקש זאת אדני למה יהיה לאשמה לישראל׃</seg>
          <seg id="b.1CH.21.4" type="verse">ודבר־המלך חזק על־יואב ויצא יואב ויתהלך בכל־ישראל ויבא ירושלם׃</seg>
          <seg id="b.1CH.21.5" type="verse">ויתן יואב את־מספר מפקד־העם אל־דויד ויהי כל־ישראל אלף אלפים ומאה אלף איש שלף חרב ויהודה ארבע מאות ושבעים אלף איש שלף חרב׃</seg>
          <seg id="b.1CH.21.6" type="verse">ולוי ובנימן לא פקד בתוכם כי־נתעב דבר־המלך את־יואב׃</seg>
          <seg id="b.1CH.21.7" type="verse">וירע בעיני האלהים על־הדבר הזה ויך את־ישראל׃ ף</seg>
          <seg id="b.1CH.21.8" type="verse">ויאמר דויד אל־האלהים חטאתי מאד אשר עשיתי את־הדבר הזה ועתה העבר־נא את־עוון עבדך כי נסכלתי מאד׃ ף</seg>
          <seg id="b.1CH.21.9" type="verse">וידבר יהוה אל־גד חזה דויד לאמר׃</seg>
          <seg id="b.1CH.21.10" type="verse">לך ודברת אל־דויד לאמר כה אמר יהוה שלוש אני נטה עליך בחר־לך אחת מהנה ואעשה־לך׃</seg>
          <seg id="b.1CH.21.11" type="verse">ויבא גד אל־דויד ויאמר לו כה־אמר יהוה קבל־לך׃</seg>
          <seg id="b.1CH.21.12" type="verse">אם־שלוש שנים רעב ואם־שלשה חדשים נספה מפני־צריך וחרב אויבך למשגת ואם־שלשת ימים חרב יהוה ודבר בארץ ומלאך יהוה משחית בכל־גבול ישראל ועתה ראה מה־אשיב את־שלחי דבר׃ ף</seg>
          <seg id="b.1CH.21.13" type="verse">ויאמר דויד אל־גד צר־לי מאד אפלה־נא ביד־יהוה כי־רבים רחמיו מאד וביד־אדם אל־אפל׃</seg>
          <seg id="b.1CH.21.14" type="verse">ויתן יהוה דבר בישראל ויפל מישראל שבעים אלף איש׃</seg>
          <seg id="b.1CH.21.15" type="verse">וישלח האלהים מלאך לירושלם להשחיתה וכהשחית ראה יהוה וינחם על־הרעה ויאמר למלאך המשחית רב עתה הרף ידך ומלאך יהוה עמד עם־גרן ארןן היבוסי׃ ס</seg>
          <seg id="b.1CH.21.16" type="verse">וישא דויד את־עיניו וירא את־מלאך יהוה עמד בין הארץ ובין השמים וחרבו שלופה בידו נטויה על־ירושלם ויפל דויד והזקנים מכסים בשקים על־פניהם׃</seg>
          <seg id="b.1CH.21.17" type="verse">ויאמר דויד אל־האלהים הלא אני אמרתי למנות בעם ואני־הוא אשר־חטאתי והרע הרעותי ואלה הצאן מה עשו יהוה אלהי תהי נא ידך בי ובבית אבי ובעמך לא למגפה׃ ס</seg>
          <seg id="b.1CH.21.18" type="verse">ומלאך יהוה אמר אל־גד לאמר לדויד כי יעלה דויד להקים מזבח ליהוה בגרן ארןן היבסי׃</seg>
          <seg id="b.1CH.21.19" type="verse">ויעל דויד בדבר־גד אשר דבר בשם יהוה׃</seg>
          <seg id="b.1CH.21.20" type="verse">וישב ארןן וירא את־המלאך וארבעת בניו עמו מתחבאים וארןן דש חטים׃</seg>
          <seg id="b.1CH.21.21" type="verse">ויבא דויד עד־ארןן ויבט ארןן וירא את־דויד ויצא מן־הגרן וישתחו לדויד אפים ארצה׃</seg>
          <seg id="b.1CH.21.22" type="verse">ויאמר דויד אל־ארןן תנה־לי מקום הגרן ואבנה־בו מזבח ליהוה בכסף מלא תנהו לי ותעצר המגפה מעל העם׃</seg>
          <seg id="b.1CH.21.23" type="verse">ויאמר ארןן אל־דויד קח־לך ויעש אדני המלך הטוב בעיניו ראה נתתי הבקר לעלות והמורגים לעצים והחטים למנחה הכל נתתי׃</seg>
          <seg id="b.1CH.21.24" type="verse">ויאמר המלך דויד לארןן לא כי־קנה אקנה בכסף מלא כי לא־אשא אשר־לך ליהוה והעלות עולה חנם׃</seg>
          <seg id="b.1CH.21.25" type="verse">ויתן דויד לארןן במקום שקלי זהב משקל שש מאות׃</seg>
          <seg id="b.1CH.21.26" type="verse">ויבן שם דויד מזבח ליהוה ויעל עלות ושלמים ויקרא אל־יהוה ויענהו באש מן־השמים על מזבח העלה׃ ף</seg>
          <seg id="b.1CH.21.27" type="verse">ויאמר יהוה למלאך וישב חרבו אל־נדנה׃</seg>
          <seg id="b.1CH.21.28" type="verse">בעת ההיא בראות דויד כי־ענהו יהוה בגרן ארןן היבוסי ויזבח שם׃</seg>
          <seg id="b.1CH.21.29" type="verse">ומשכן יהוה אשר־עשה משה במדבר ומזבח העולה בעת ההיא בבמה בגבעון׃</seg>
          <seg id="b.1CH.21.30" type="verse">ולא־יכל דויד ללכת לפניו לדרש אלהים כי נבעת מפני חרב מלאך יהוה׃ ס</seg>
        </div>
        <div id="b.1CH.22" type="chapter">
          <seg id="b.1CH.22.1" type="verse">ויאמר דויד זה הוא בית יהוה האלהים וזה־מזבח לעלה לישראל׃ ס</seg>
          <seg id="b.1CH.22.2" type="verse">ויאמר דויד לכנוס את־הגרים אשר בארץ ישראל ויעמד חצבים לחצוב אבני גזית לבנות בית האלהים׃</seg>
          <seg id="b.1CH.22.3" type="verse">וברזל לרב למסמרים לדלתות השערים ולמחברות הכין דויד ונחשת לרב אין משקל׃</seg>
          <seg id="b.1CH.22.4" type="verse">ועצי ארזים לאין מספר כי הביאו הצידנים והצרים עצי ארזים לרב לדויד׃ ף</seg>
          <seg id="b.1CH.22.5" type="verse">ויאמר דויד שלמה בני נער ורך והבית לבנות ליהוה להגדיל למעלה לשם ולתפארת לכל־הארצות אכינה נא לו ויכן דויד לרב לפני מותו׃</seg>
          <seg id="b.1CH.22.6" type="verse">ויקרא לשלמה בנו ויצוהו לבנות בית ליהוה אלהי ישראל׃ ס</seg>
          <seg id="b.1CH.22.7" type="verse">ויאמר דויד לשלמה [כ= בנו] [ק= בני] אני היה עם־לבבי לבנות בית לשם יהוה אלהי׃</seg>
          <seg id="b.1CH.22.8" type="verse">ויהי עלי דבר־יהוה לאמר דם לרב שפכת ומלחמות גדלות עשית לא־תבנה בית לשמי כי דמים רבים שפכת ארצה לפני׃</seg>
          <seg id="b.1CH.22.9" type="verse">הנה־בן נולד לך הוא יהיה איש מנוחה והנחותי לו מכל־אויביו מסביב כי שלמה יהיה שמו ושלום ושקט אתן על־ישראל בימיו׃</seg>
          <seg id="b.1CH.22.10" type="verse">הוא־יבנה בית לשמי והוא יהיה־לי לבן ואני־לו לאב והכינותי כסא מלכותו על־ישראל עד־עולם׃</seg>
          <seg id="b.1CH.22.11" type="verse">עתה בני יהי יהוה עמך והצלחת ובנית בית יהוה אלהיך כאשר דבר עליך׃</seg>
          <seg id="b.1CH.22.12" type="verse">אך יתן־לך יהוה שכל ובינה ויצוך על־ישראל ולשמור את־תורת יהוה אלהיך׃</seg>
          <seg id="b.1CH.22.13" type="verse">אז תצליח אם־תשמור לעשות את־החקים ואת־המשפטים אשר צוה יהוה את־משה על־ישראל חזק ואמץ אל־תירא ואל־תחת׃</seg>
          <seg id="b.1CH.22.14" type="verse">והנה בעניי הכינותי לבית־יהוה זהב ככרים מאה־אלף וכסף אלף אלפים ככרים ולנחשת ולברזל אין משקל כי לרב היה ועצים ואבנים הכינותי ועליהם תוסיף׃</seg>
          <seg id="b.1CH.22.15" type="verse">ועמך לרב עשי מלאכה חצבים וחרשי אבן ועץ וכל־חכם בכל־מלאכה׃</seg>
          <seg id="b.1CH.22.16" type="verse">לזהב לכסף ולנחשת ולברזל אין מספר קום ועשה ויהי יהוה עמך׃</seg>
          <seg id="b.1CH.22.17" type="verse">ויצו דויד לכל־שרי ישראל לעזר לשלמה בנו׃</seg>
          <seg id="b.1CH.22.18" type="verse">הלא יהוה אלהיכם עםכם והניח לכם מסביב כי נתן בידי את ישבי הארץ ונכבשה הארץ לפני יהוה ולפני עמו׃</seg>
          <seg id="b.1CH.22.19" type="verse">עתה תנו לבבכם ונפשכם לדרוש ליהוה אלהיכם וקומו ובנו את־מקדש* יהוה האלהים להביא את־ארון ברית־יהוה וכלי קדש האלהים לבית הנבנה לשם־יהוה׃ ף</seg>
        </div>
        <div id="b.1CH.23" type="chapter">
          <seg id="b.1CH.23.1" type="verse">ודויד זקן ושבע ימים וימלך את־שלמה בנו על־ישראל׃</seg>
          <seg id="b.1CH.23.2" type="verse">ויאסף את־כל־שרי ישראל והכהנים והלוים׃</seg>
          <seg id="b.1CH.23.3" type="verse">ויספרו הלוים מבן שלשים שנה ומעלה ויהי מספרם לגלגלתם לגברים שלשים ושמונה אלף׃</seg>
          <seg id="b.1CH.23.4" type="verse">מאלה לנצח על־מלאכת בית־יהוה עשרים וארבעה אלף ושטרים ושפטים ששת אלפים׃</seg>
          <seg id="b.1CH.23.5" type="verse">וארבעת אלפים שערים וארבעת אלפים מהללים ליהוה בכלים אשר עשיתי להלל׃</seg>
          <seg id="b.1CH.23.6" type="verse">ויחלקם דויד מחלקות ס לבני לוי לגרשון קהת ומררי׃ ס</seg>
          <seg id="b.1CH.23.7" type="verse">לגרשני לעדן ושמעי׃ ס</seg>
          <seg id="b.1CH.23.8" type="verse">בני לעדן הראש יחיאל וזתם ויואל שלשה׃ ס</seg>
          <seg id="b.1CH.23.9" type="verse">בני שמעי [כ= שלמות] [ק= שלומית] וחזיאל והרן שלשה אלה ראשי האבות ללעדן׃ ס</seg>
          <seg id="b.1CH.23.10" type="verse">ובני שמעי יחת זינא ויעוש ובריעה אלה בני־שמעי ארבעה׃</seg>
          <seg id="b.1CH.23.11" type="verse">ויהי־יחת הראש וזיזה השני ויעוש ובריעה לא־הרבו בנים ויהיו לבית אב לפקדה אחת׃ ס</seg>
          <seg id="b.1CH.23.12" type="verse">בני קהת עמרם יצהר חברון ועזיאל ארבעה׃ ס</seg>
          <seg id="b.1CH.23.13" type="verse">בני עמרם אהרן ומשה ויבדל אהרן להקדישו קדש קדשים הוא־ובניו עד־עולם להקטיר לפני יהוה לשרתו ולברך בשמו עד־עולם׃</seg>
          <seg id="b.1CH.23.14" type="verse">ומשה איש האלהים בניו יקראו על־שבט הלוי׃</seg>
          <seg id="b.1CH.23.15" type="verse">בני משה גרשם ואליעזר׃</seg>
          <seg id="b.1CH.23.16" type="verse">בני גרשום שבואל הראש׃</seg>
          <seg id="b.1CH.23.17" type="verse">ויהיו בני־אליעזר רחביה הראש ולא־היה לאליעזר בנים אחרים ובני רחביה רבו למעלה׃</seg>
          <seg id="b.1CH.23.18" type="verse">בני יצהר שלמית הראש׃ ס</seg>
          <seg id="b.1CH.23.19" type="verse">בני חברון יריהו הראש אמריה השני יחזיאל השלישי ויקמעם הרביעי׃</seg>
          <seg id="b.1CH.23.20" type="verse">בני עזיאל מיכה הראש וישיה השני׃ ס</seg>
          <seg id="b.1CH.23.21" type="verse">בני מררי מחלי ומושי בני מחלי אלעזר וקיש׃</seg>
          <seg id="b.1CH.23.22" type="verse">וימת אלעזר ולא־היו לו בנים כי אם־בנות וישאום בני־קיש אחיהם׃</seg>
          <seg id="b.1CH.23.23" type="verse">בני מושי מחלי ועדר וירמות שלשה׃</seg>
          <seg id="b.1CH.23.24" type="verse">אלה בני־לוי לבית אבתיהם ראשי האבות לפקודיהם במספר שמות לגלגלתם עשה המלאכה לעבדת בית יהוה מבן עשרים שנה ומעלה׃</seg>
          <seg id="b.1CH.23.25" type="verse">כי אמר דויד הניח יהוה אלהי־ישראל לעמו וישכן בירושלם עד־לעולם׃</seg>
          <seg id="b.1CH.23.26" type="verse">וגם ללוים אין־לשאת את־המשכן ואת־כל־כליו לעבדתו׃</seg>
          <seg id="b.1CH.23.27" type="verse">כי בדברי דויד האחרנים המה מספר בני־לוי מבן עשרים שנה ולמעלה׃</seg>
          <seg id="b.1CH.23.28" type="verse">כי מעמדם ליד־בני אהרן לעבדת בית יהוה על־החצרות ועל־הלשכות ועל־טהרת לכל־קדש ומעשה עבדת בית האלהים׃</seg>
          <seg id="b.1CH.23.29" type="verse">וללחם המערכת ולסלת למנחה ולרקיקי המצות ולמחבת ולמרבכת ולכל־משורה ומדה׃</seg>
          <seg id="b.1CH.23.30" type="verse">ולעמד בבקר בבקר להדות ולהלל ליהוה וכן לערב׃</seg>
          <seg id="b.1CH.23.31" type="verse">ולכל העלות עלות ליהוה לשבתות לחדשים ולמעדים במספר כמשפט עליהם תמיד לפני יהוה׃</seg>
          <seg id="b.1CH.23.32" type="verse">ושמרו את־משמרת אהל־מועד ואת משמרת הקדש ומשמרת בני אהרן אחיהם לעבדת בית יהוה׃ ף</seg>
        </div>
        <div id="b.1CH.24" type="chapter">
          <seg id="b.1CH.24.1" type="verse">ולבני אהרן מחלקותם בני אהרן נדב ואביהוא אלעזר ואיתמר׃</seg>
          <seg id="b.1CH.24.2" type="verse">וימת נדב ואביהוא לפני אביהם ובנים לא־היו להם ויכהנו אלעזר ואיתמר׃</seg>
          <seg id="b.1CH.24.3" type="verse">ויחלקם דויד וצדוק מן־בני אלעזר ואחימלך מן־בני איתמר לפקדתם בעבדתם׃</seg>
          <seg id="b.1CH.24.4" type="verse">וימצאו בני־אלעזר רבים לראשי הגברים מן־בני איתמר ויחלקום לבני אלעזר ראשים לבית־אבות ששה עשר ולבני איתמר לבית אבותם שמונה׃</seg>
          <seg id="b.1CH.24.5" type="verse">ויחלקום בגורלות אלה עם־אלה כי־היו שרי־קדש ושרי האלהים מבני אלעזר ובבני איתמר׃ ס</seg>
          <seg id="b.1CH.24.6" type="verse">ויכתבם שמעיה בן־נתנאל הסופר מן־הלוי לפני המלך והשרים וצדוק הכהן ואחימלך בן־אביתר וראשי האבות לכהנים וללוים בית־אב אחד אחז לאלעזר ואחז אחז לאיתמר׃ ף</seg>
          <seg id="b.1CH.24.7" type="verse">ויצא הגורל הראשון ליהויריב לידעיה השני׃</seg>
          <seg id="b.1CH.24.8" type="verse">לחרם השלישי לשערים הרבעי׃</seg>
          <seg id="b.1CH.24.9" type="verse">למלכיה החמישי למימן הששי׃</seg>
          <seg id="b.1CH.24.10" type="verse">להקוץ השבעי לאביה השמיני׃</seg>
          <seg id="b.1CH.24.11" type="verse">לישוע התשעי לשכניהו העשרי׃</seg>
          <seg id="b.1CH.24.12" type="verse">לאלישיב עשתי עשר ליקים שנים עשר׃</seg>
          <seg id="b.1CH.24.13" type="verse">לחפה שלשה עשר לישבאב ארבעה עשר׃</seg>
          <seg id="b.1CH.24.14" type="verse">לבלגה חמשה עשר לאמר ששה עשר׃</seg>
          <seg id="b.1CH.24.15" type="verse">לחזיר שבעה עשר להפץץ שמונה עשר׃</seg>
          <seg id="b.1CH.24.16" type="verse">לפתחיה תשעה עשר ליחזקאל העשרים׃</seg>
          <seg id="b.1CH.24.17" type="verse">ליכין אחד ועשרים לגמול שנים ועשרים׃</seg>
          <seg id="b.1CH.24.18" type="verse">לדליהו שלשה ועשרים למעזיהו ארבעה ועשרים׃ ף</seg>
          <seg id="b.1CH.24.19" type="verse">אלה פקדתם לעבדתם לבוא לבית־יהוה כמשפטם ביד אהרן אביהם כאשר צוהו יהוה אלהי ישראל׃ ף</seg>
          <seg id="b.1CH.24.20" type="verse">ולבני לוי הנותרים לבני עמרם שובאל לבני שובאל יחדיהו׃</seg>
          <seg id="b.1CH.24.21" type="verse">לרחביהו לבני רחביהו הראש ישיה׃</seg>
          <seg id="b.1CH.24.22" type="verse">ליצהרי שלמות לבני שלמות יחת׃</seg>
          <seg id="b.1CH.24.23" type="verse">ובני יריהו אמריהו השני יחזיאל השלישי יקמעם הרביעי׃</seg>
          <seg id="b.1CH.24.24" type="verse">בני עזיאל מיכה לבני מיכה [כ= שמור] [ק= שמיר]׃</seg>
          <seg id="b.1CH.24.25" type="verse">אחי מיכה ישיה לבני ישיה זכריהו׃</seg>
          <seg id="b.1CH.24.26" type="verse">בני מררי מחלי ומושי בני יעזיהו בנו׃</seg>
          <seg id="b.1CH.24.27" type="verse">בני מררי ליעזיהו בנו ושהם וזכור ועברי׃</seg>
          <seg id="b.1CH.24.28" type="verse">למחלי אלעזר ולא־היה לו בנים׃</seg>
          <seg id="b.1CH.24.29" type="verse">לקיש בני־קיש ירחמאל׃</seg>
          <seg id="b.1CH.24.30" type="verse">ובני מושי מחלי ועדר וירימות אלה בני הלוים לבית אבתיהם׃</seg>
          <seg id="b.1CH.24.31" type="verse">ויפילו גם־הם גורלות לעמת אחיהם בני־אהרן לפני דויד המלך וצדוק ואחימלך וראשי האבות לכהנים וללוים אבות הראש לעמת אחיו הקטן׃ ס</seg>
        </div>
        <div id="b.1CH.25" type="chapter">
          <seg id="b.1CH.25.1" type="verse">ויבדל דויד ושרי הצבא לעבדה לבני אסף והימן וידותון [כ= הנביאים] [ק= הנבאים] בכנרות בנבלים ובמצלתים ויהי מספרם אנשי מלאכה לעבדתם׃</seg>
          <seg id="b.1CH.25.2" type="verse">לבני אסף זכור ויוסף ונתניה ואשראלה בני אסף על יד־אסף הנבא על־ידי המלך׃</seg>
          <seg id="b.1CH.25.3" type="verse">לידותון בני ידותון גדליהו וצרי וישעיהו חשביהו ומתתיהו ששה על ידי אביהם ידותון בכנור הנבא על־הדות והלל ליהוה׃ ס</seg>
          <seg id="b.1CH.25.4" type="verse">להימן בני הימן בקיהו מתניהו עזיאל שבואל וירימות חנניה חנני אליאתה גדלתי ורממתי עזר ישבקשה מלותי הותיר מחזיאות׃</seg>
          <seg id="b.1CH.25.5" type="verse">כל־אלה בנים להימן חזה המלך בדברי האלהים להרים קרן ויתן האלהים להימן בנים ארבעה עשר ובנות שלוש׃</seg>
          <seg id="b.1CH.25.6" type="verse">כל־אלה על־ידי אביהם בשיר בית יהוה במצלתים נבלים וכנרות לעבדת בית האלהים על ידי המלך ס אסף וידותון והימן׃</seg>
          <seg id="b.1CH.25.7" type="verse">ויהי מספרם עם־אחיהם מלמדי־שיר ליהוה כל־המבין מאתים שמונים ושמונה׃</seg>
          <seg id="b.1CH.25.8" type="verse">ויפילו גורלות משמרת לעמת כקטן כגדול מבין עם־תלמיד׃ ף</seg>
          <seg id="b.1CH.25.9" type="verse">ויצא הגורל הראשון לאסף ליוסף גדליהו השני הוא־ואחיו ובניו שנים עשר׃</seg>
          <seg id="b.1CH.25.10" type="verse">השלשי זכור בניו ואחיו שנים עשר׃</seg>
          <seg id="b.1CH.25.11" type="verse">הרביעי ליצרי בניו ואחיו שנים עשר׃</seg>
          <seg id="b.1CH.25.12" type="verse">החמישי נתניהו בניו ואחיו שנים עשר׃</seg>
          <seg id="b.1CH.25.13" type="verse">הששי בקיהו בניו ואחיו שנים עשר׃</seg>
          <seg id="b.1CH.25.14" type="verse">השבעי ישראלה בניו ואחיו שנים עשר׃</seg>
          <seg id="b.1CH.25.15" type="verse">השמיני ישעיהו בניו ואחיו שנים עשר׃</seg>
          <seg id="b.1CH.25.16" type="verse">התשיעי מתניהו בניו ואחיו שנים עשר׃</seg>
          <seg id="b.1CH.25.17" type="verse">העשירי שמעי בניו ואחיו שנים עשר׃</seg>
          <seg id="b.1CH.25.18" type="verse">עשתי־עשר עזראל בניו ואחיו שנים עשר׃</seg>
          <seg id="b.1CH.25.19" type="verse">השנים עשר לחשביה בניו ואחיו שנים עשר׃</seg>
          <seg id="b.1CH.25.20" type="verse">לשלשה עשר שובאל בניו ואחיו שנים עשר׃</seg>
          <seg id="b.1CH.25.21" type="verse">לארבעה עשר מתתיהו בניו ואחיו שנים עשר׃</seg>
          <seg id="b.1CH.25.22" type="verse">לחמשה עשר לירמות בניו ואחיו שנים עשר׃</seg>
          <seg id="b.1CH.25.23" type="verse">לששה עשר לחנניהו בניו ואחיו שנים עשר׃</seg>
          <seg id="b.1CH.25.24" type="verse">לשבעה עשר לישבקשה בניו ואחיו שנים עשר׃</seg>
          <seg id="b.1CH.25.25" type="verse">לשמונה עשר לחנני בניו ואחיו שנים עשר׃</seg>
          <seg id="b.1CH.25.26" type="verse">לתשעה עשר למלותי בניו ואחיו שנים עשר׃</seg>
          <seg id="b.1CH.25.27" type="verse">לעשרים לאליתה בניו ואחיו שנים עשר׃</seg>
          <seg id="b.1CH.25.28" type="verse">לאחד ועשרים להותיר בניו ואחיו שנים עשר׃</seg>
          <seg id="b.1CH.25.29" type="verse">לשנים ועשרים לגדלתי בניו ואחיו שנים עשר׃</seg>
          <seg id="b.1CH.25.30" type="verse">לשלשה ועשרים למחזיאות בניו ואחיו שנים עשר׃</seg>
          <seg id="b.1CH.25.31" type="verse">לארבעה ועשרים לרוממתי עזר בניו ואחיו שנים עשר׃ ף</seg>
        </div>
        <div id="b.1CH.26" type="chapter">
          <seg id="b.1CH.26.1" type="verse">למחלקות לשערים לקרחים משלמיהו בן־קרא מן־בני אסף׃</seg>
          <seg id="b.1CH.26.2" type="verse">ולמשלמיהו בנים זכריהו הבכור ידיעאל השני זבדיהו השלישי יתניאל הרביעי׃</seg>
          <seg id="b.1CH.26.3" type="verse">עילם החמישי יהוחןן הששי אליהועיני השביעי׃</seg>
          <seg id="b.1CH.26.4" type="verse">ולעבד אדם בנים שמעיה הבכור יהוזבד השני יואח השלשי ושכר הרביעי ונתנאל החמישי׃</seg>
          <seg id="b.1CH.26.5" type="verse">עמיאל הששי יששכר השביעי פעלתי השמיני כי ברכו אלהים׃ ף</seg>
          <seg id="b.1CH.26.6" type="verse">ולשמעיה בנו נולד בנים הממשלים לבית אביהם כי־גבורי חיל המה׃</seg>
          <seg id="b.1CH.26.7" type="verse">בני שמעיה עתני ורפאל ועובד אלזבד אחיו בני־חיל אליהו וסמכיהו׃</seg>
          <seg id="b.1CH.26.8" type="verse">כל־אלה מבני עבד אדם המה ובניהם ואחיהם איש־חיל בכח לעבדה ששים ושנים לעבד אדם׃</seg>
          <seg id="b.1CH.26.9" type="verse">ולמשלמיהו בנים ואחים בני־חיל שמונה עשר׃ ס</seg>
          <seg id="b.1CH.26.10" type="verse">ולחסה מן־בני־מררי בנים שמרי הראש כי לא־היה בכור וישימהו אביהו לראש׃</seg>
          <seg id="b.1CH.26.11" type="verse">חלקיהו השני טבליהו השלשי זכריהו הרבעי כל־בנים ואחים לחסה שלשה עשר׃</seg>
          <seg id="b.1CH.26.12" type="verse">לאלה מחלקות השערים לראשי הגברים משמרות לעמת אחיהם לשרת בבית יהוה׃</seg>
          <seg id="b.1CH.26.13" type="verse">ויפילו גורלות כקטן כגדול לבית אבותם לשער ושער׃ ף</seg>
          <seg id="b.1CH.26.14" type="verse">ויפל הגורל מזרחה לשלמיהו וזכריהו בנו יועץ בשכל הפילו גורלות ויצא גורלו צפונה׃ ס</seg>
          <seg id="b.1CH.26.15" type="verse">לעבד אדם נגבה ולבניו בית האספים׃</seg>
          <seg id="b.1CH.26.16" type="verse">לשפים ולחסה למערב עם שער שלכת במסלה העולה משמר לעמת משמר׃</seg>
          <seg id="b.1CH.26.17" type="verse">למזרח הלוים ששה לצפונה ליום ארבעה לנגבה ליום ארבעה ולאספים שנים שנים׃</seg>
          <seg id="b.1CH.26.18" type="verse">לפרבר למערב ארבעה למסלה שנים לפרבר׃</seg>
          <seg id="b.1CH.26.19" type="verse">אלה מחלקות השערים לבני הקרחי ולבני מררי׃</seg>
          <seg id="b.1CH.26.20" type="verse">והלוים אחיה על־אוצרות בית האלהים ולאצרות הקדשים׃</seg>
          <seg id="b.1CH.26.21" type="verse">בני לעדן בני הגרשני ללעדן ראשי האבות ללעדן הגרשני יחיאלי׃</seg>
          <seg id="b.1CH.26.22" type="verse">בני יחיאלי זתם ויואל אחיו על־אצרות בית יהוה׃</seg>
          <seg id="b.1CH.26.23" type="verse">לעמרמי ליצהרי לחברוני לעזיאלי׃</seg>
          <seg id="b.1CH.26.24" type="verse">ושבאל בן־גרשום בן־משה נגיד על־האצרות׃</seg>
          <seg id="b.1CH.26.25" type="verse">ואחיו לאליעזר רחביהו בנו וישעיהו בנו וירם בנו וזכרי בנו [כ= ושלמות] [ק= ושלמית] בנו׃</seg>
          <seg id="b.1CH.26.26" type="verse">הוא שלמות ואחיו על כל־אצרות הקדשים אשר הקדיש דויד המלך וראשי האבות לשרי־האלפים והמאות ושרי הצבא׃</seg>
          <seg id="b.1CH.26.27" type="verse">מן־המלחמות ומן־השלל הקדישו לחזק לבית יהוה׃</seg>
          <seg id="b.1CH.26.28" type="verse">וכל ההקדיש שמואל הראה ושאול בן־קיש ואבנר בן־נר ויואב בן־צרויה כל המקדיש על יד־שלמית ואחיו׃ ף</seg>
          <seg id="b.1CH.26.29" type="verse">ליצהרי כנניהו ובניו למלאכה החיצונה על־ישראל לשטרים ולשפטים׃</seg>
          <seg id="b.1CH.26.30" type="verse">לחברוני חשביהו ואחיו בני־חיל אלף ושבע־מאות על פקדת ישראל מעבר לירדן מערבה לכל מלאכת יהוה ולעבדת המלך׃</seg>
          <seg id="b.1CH.26.31" type="verse">לחברוני יריה הראש לחברוני לתלדתיו לאבות בשנת הארבעים למלכות דויד נדרשו וימצא בהם גבורי חיל ביעזיר גלעד׃</seg>
          <seg id="b.1CH.26.32" type="verse">ואחיו בני־חיל אלפים ושבע מאות ראשי האבות ויפקידם דויד המלך על־הראובני והגדי וחצי שבט המנשי לכל־דבר האלהים ודבר המלך׃ ף</seg>
        </div>
        <div id="b.1CH.27" type="chapter">
          <seg id="b.1CH.27.1" type="verse">ובני ישראל למספרם ראשי האבות ושרי האלפים והמאות ושטריהם המשרתים את־המלך לכל דבר המחלקות הבאה והיצאת חדש בחדש לכל חדשי השנה המחלקת האחת עשרים וארבעה אלף׃ ס</seg>
          <seg id="b.1CH.27.2" type="verse">על המחלקת הראשונה לחדש הראשון ישבעם בן־זבדיאל ועל מחלקתו עשרים וארבעה אלף׃</seg>
          <seg id="b.1CH.27.3" type="verse">מן־בני־פרץ הראש לכל־שרי הצבאות לחדש הראשון׃</seg>
          <seg id="b.1CH.27.4" type="verse">ועל מחלקת החדש השני דודי האחוחי ומחלקתו ומקלות הנגיד ועל מחלקתו עשרים וארבעה אלף׃ ס</seg>
          <seg id="b.1CH.27.5" type="verse">שר הצבא השלישי לחדש השלישי בניהו בן־יהוידע הכהן ראש ועל מחלקתו עשרים וארבעה אלף׃</seg>
          <seg id="b.1CH.27.6" type="verse">הוא בניהו גבור השלשים ועל־השלשים ומחלקתו עמיזבד בנו׃ ס</seg>
          <seg id="b.1CH.27.7" type="verse">הרביעי לחדש הרביעי עשה־אל אחי יואב וזבדיה בנו אחריו ועל מחלקתו עשרים וארבעה אלף׃ ס</seg>
          <seg id="b.1CH.27.8" type="verse">החמישי לחדש החמישי השר שמהות היזרח ועל מחלקתו עשרים וארבעה אלף׃ ס</seg>
          <seg id="b.1CH.27.9" type="verse">הששי לחדש הששי עירא בן־עקש התקועי ועל מחלקתו עשרים וארבעה אלף׃ ס</seg>
          <seg id="b.1CH.27.10" type="verse">השביעי לחדש השביעי חלץ הפלוני מן־בני אפרים ועל מחלקתו עשרים וארבעה אלף׃ ס</seg>
          <seg id="b.1CH.27.11" type="verse">השמיני לחדש השמיני סבכי החשתי לזרחי ועל מחלקתו עשרים וארבעה אלף׃ ס</seg>
          <seg id="b.1CH.27.12" type="verse">התשיעי לחדש התשיעי אביעזר הענתתי [כ= לבנימיני] [ק= לבן] [ק= ימיני] ועל מחלקתו עשרים וארבעה אלף׃ ס</seg>
          <seg id="b.1CH.27.13" type="verse">העשירי לחדש העשירי מהרי הנטופתי לזרחי ועל מחלקתו עשרים וארבעה אלף׃ ס</seg>
          <seg id="b.1CH.27.14" type="verse">עשתי־עשר לעשתי־עשר החדש בניה הפרעתוני מן־בני אפרים ועל מחלקתו עשרים וארבעה אלף׃ ס</seg>
          <seg id="b.1CH.27.15" type="verse">השנים עשר לשנים עשר החדש חלדי הנטופתי לעתניאל ועל מחלקתו עשרים וארבעה אלף׃ ף</seg>
          <seg id="b.1CH.27.16" type="verse">ועל שבטי ישראל לראובני נגיד אליעזר בן־זכרי ס לשמעוני שפטיהו בן־מעכה׃ ס</seg>
          <seg id="b.1CH.27.17" type="verse">ללוי חשביה בן־קמואל לאהרן צדוק׃ ס</seg>
          <seg id="b.1CH.27.18" type="verse">ליהודה אליהו מאחי דויד ליששכר עמרי בן־מיכאל׃ ס</seg>
          <seg id="b.1CH.27.19" type="verse">לזבולן ישמעיהו בן־עבדיהו לנפתלי ירימות בן־עזריאל׃ ס</seg>
          <seg id="b.1CH.27.20" type="verse">לבני אפרים הושע בן־עזזיהו לחצי שבט מנשה יואל בן־פדיהו׃ ס</seg>
          <seg id="b.1CH.27.21" type="verse">לחצי המנשה גלעדה ידו בן־זכריהו ס לבנימן יעשיאל בן־אבנר׃ ס</seg>
          <seg id="b.1CH.27.22" type="verse">לדן עזראל בן־ירחם אלה שרי שבטי ישראל׃</seg>
          <seg id="b.1CH.27.23" type="verse">ולא־נשא דויד מספרם למבן עשרים שנה ולמטה כי אמר יהוה להרבות את־ישראל ככוכבי השמים׃</seg>
          <seg id="b.1CH.27.24" type="verse">יואב בן־צרויה החל למנות ולא כלה ויהי בזאת קצף על־ישראל ולא עלה המספר במספר דברי־הימים למלך דויד׃ ס</seg>
          <seg id="b.1CH.27.25" type="verse">ועל אצרות המלך עזמות בן־עדיאל ס ועל האצרות בשדה בערים ובכפרים ובמגדלות יהונתן בן־עזיהו׃ ס</seg>
          <seg id="b.1CH.27.26" type="verse">ועל עשי מלאכת השדה לעבדת האדמה עזרי בן־כלוב׃</seg>
          <seg id="b.1CH.27.27" type="verse">ועל־הכרמים שמעי הרמתי ועל שבכרמים לאצרות היין זבדי השפמי׃ ס</seg>
          <seg id="b.1CH.27.28" type="verse">ועל־הזיתים והשקמים אשר בשפלה בעל חןן הגדרי ס ועל־אצרות השמן יועש׃ ס</seg>
          <seg id="b.1CH.27.29" type="verse">ועל־הבקר הרעים בשרון [כ= שטרי] [ק= שרטי] השרוני ועל־הבקר בעמקים שפט בן־עדלי׃ ס</seg>
          <seg id="b.1CH.27.30" type="verse">ועל־הגמלים אוביל הישמעלי ועל־האתנות יחדיהו המרנתי׃ ס</seg>
          <seg id="b.1CH.27.31" type="verse">ועל־הצאן יזיז ההגרי כל־אלה שרי הרכוש אשר למלך דויד׃</seg>
          <seg id="b.1CH.27.32" type="verse">ויהונתן דוד־דויד יועץ איש־מבין וסופר הוא ויחיאל בן־חכמוני עם־בני המלך׃</seg>
          <seg id="b.1CH.27.33" type="verse">ואחיתפל יועץ למלך ס וחושי הארכי רע המלך׃</seg>
          <seg id="b.1CH.27.34" type="verse">ואחרי אחיתפל יהוידע בן־בניהו ואביתר ושר־צבא למלך יואב׃ ף</seg>
        </div>
        <div id="b.1CH.28" type="chapter">
          <seg id="b.1CH.28.1" type="verse">ויקהל דויד את־כל־שרי ישראל שרי השבטים ושרי המחלקות המשרתים את־המלך ושרי האלפים ושרי המאות ושרי כל־רכוש־ומקנה למלך ולבניו עם־הסריסים והגבורים ולכל־גבור חיל אל־ירושלם׃</seg>
          <seg id="b.1CH.28.2" type="verse">ויקם דויד המלך על־רגליו ויאמר שמעוני אחי ועמי אני עם־לבבי לבנות בית מנוחה לארון ברית־יהוה ולהדם רגלי אלהינו והכינותי לבנות׃</seg>
          <seg id="b.1CH.28.3" type="verse">והאלהים אמר לי לא־תבנה בית לשמי כי איש מלחמות אתה ודמים שפכת׃</seg>
          <seg id="b.1CH.28.4" type="verse">ויבחר יהוה אלהי ישראל בי מכל בית־אבי להיות למלך על־ישראל לעולם כי ביהודה בחר לנגיד ובבית יהודה בית אבי ובבני אבי בי רצה להמליך על־כל־ישראל׃</seg>
          <seg id="b.1CH.28.5" type="verse">ומכל־בני כי רבים בנים נתן לי יהוה ויבחר בשלמה בני לשבת על־כסא מלכות יהוה על־ישראל׃</seg>
          <seg id="b.1CH.28.6" type="verse">ויאמר לי שלמה בנך הוא־יבנה ביתי וחצרותי כי־בחרתי בו לי לבן ואני אהיה־לו לאב׃</seg>
          <seg id="b.1CH.28.7" type="verse">והכינותי את־מלכותו עד־לעולם אם־יחזק לעשות מצותי ומשפטי כיום הזה׃</seg>
          <seg id="b.1CH.28.8" type="verse">ועתה לעיני כל־ישראל קהל־יהוה ובאזני אלהינו שמרו ודרשו כל־מצות יהוה אלהיכם למען תירשו את־הארץ הטובה והנחלתם לבניכם אחריכם עד־עולם׃ ף</seg>
          <seg id="b.1CH.28.9" type="verse">ואתה שלמה־בני דע את־אלהי אביך ועבדהו בלב שלם ובנפש חפצה כי כל־לבבות דורש יהוה וכל־יצר מחשבות מבין אם־תדרשנו ימצא לך ואם־תעזבנו יזניחך לעד׃</seg>
          <seg id="b.1CH.28.10" type="verse">ראה עתה כי־יהוה בחר בך לבנות־בית למקדש חזק ועשה׃ ף</seg>
          <seg id="b.1CH.28.11" type="verse">ויתן דויד לשלמה בנו את־תבנית האולם ואת־בתיו וגנזכיו ועליתיו וחדריו הפנימים ובית הכפרת׃</seg>
          <seg id="b.1CH.28.12" type="verse">ותבנית כל אשר היה ברוח עמו לחצרות בית־יהוה ולכל־הלשכות סביב לאצרות בית האלהים ולאצרות הקדשים׃</seg>
          <seg id="b.1CH.28.13" type="verse">ולמחלקות הכהנים והלוים ולכל־מלאכת עבודת בית־יהוה ולכל־כלי עבודת בית־יהוה׃</seg>
          <seg id="b.1CH.28.14" type="verse">לזהב במשקל לזהב לכל־כלי עבודה ועבודה לכל כלי הכסף במשקל לכל־כלי עבודה ועבודה׃</seg>
          <seg id="b.1CH.28.15" type="verse">ומשקל למנרות הזהב ונרתיהם זהב במשקל־מנורה ומנורה ונרתיה ולמנרות הכסף במשקל למנורה ונרתיה כעבודת מנורה ומנורה׃</seg>
          <seg id="b.1CH.28.16" type="verse">ואת־הזהב משקל לשלחנות המערכת לשלחן ושלחן וכסף לשלחנות הכסף׃</seg>
          <seg id="b.1CH.28.17" type="verse">והמזלגות והמזרקות והקשות זהב טהור ולכפורי הזהב במשקל לכפור וכפור ולכפורי הכסף במשקל לכפור וכפור׃</seg>
          <seg id="b.1CH.28.18" type="verse">ולמזבח הקטרת זהב מזקק במשקל ולתבנית המרכבה הכרבים זהב לפרשים וסככים על־ארון ברית־יהוה׃</seg>
          <seg id="b.1CH.28.19" type="verse">הכל בכתב מיד יהוה עלי השכיל כל מלאכות התבנית׃ ף</seg>
          <seg id="b.1CH.28.20" type="verse">ויאמר דויד לשלמה בנו חזק ואמץ ועשה אל־תירא ואל־תחת כי יהוה אלהים אלהי עמך לא ירפך ולא יעזבך עד־לכלות כל־מלאכת עבודת בית־יהוה׃</seg>
          <seg id="b.1CH.28.21" type="verse">והנה מחלקות הכהנים והלוים לכל־עבודת בית האלהים ועמך בכל־מלאכה לכל־נדיב בחכמה לכל־עבודה והשרים וכל־העם לכל־דבריך׃ ף</seg>
        </div>
        <div id="b.1CH.29" type="chapter">
          <seg id="b.1CH.29.1" type="verse">ויאמר דויד המלך לכל־הקהל שלמה בני אחד בחר־בו אלהים נער ורך והמלאכה גדולה כי לא לאדם הבירה כי ליהוה אלהים׃</seg>
          <seg id="b.1CH.29.2" type="verse">וככל־כחי הכינותי לבית־אלהי הזהב לזהב והכסף לכסף והנחשת לנחשת הברזל לברזל והעצים לעצים אבני־שהם ומלואים אבני־פוך ורקמה וכל אבן יקרה ואבני־שיש לרב׃</seg>
          <seg id="b.1CH.29.3" type="verse">ועוד ברצותי בבית אלהי יש־לי סגלה זהב וכסף נתתי לבית־אלהי למעלה מכל־הכינותי לבית הקדש׃</seg>
          <seg id="b.1CH.29.4" type="verse">שלשת אלפים ככרי זהב מזהב אופיר ושבעת אלפים ככר־כסף מזקק לטוח קירות הבתים׃</seg>
          <seg id="b.1CH.29.5" type="verse">לזהב לזהב ולכסף לכסף ולכל־מלאכה ביד חרשים ומי מתנדב למלאות ידו היום ליהוה׃</seg>
          <seg id="b.1CH.29.6" type="verse">ויתנדבו שרי האבות ושרי שבטי ישראל ושרי האלפים והמאות ולשרי מלאכת המלך׃</seg>
          <seg id="b.1CH.29.7" type="verse">ויתנו לעבודת בית־האלהים זהב ככרים חמשת־אלפים ואדרכנים רבו וכסף ככרים עשרת אלפים ונחשת רבו ושמונת אלפים ככרים וברזל מאה־אלף ככרים׃</seg>
          <seg id="b.1CH.29.8" type="verse">והנמצא אתו אבנים נתנו לאוצר בית־יהוה על יד־יחיאל הגרשני׃</seg>
          <seg id="b.1CH.29.9" type="verse">וישמחו העם על־התנדבם כי בלב שלם התנדבו ליהוה וגם דויד המלך שמח שמחה גדולה׃ ף</seg>
          <seg id="b.1CH.29.10" type="verse">ויברך דויד את־יהוה לעיני כל־הקהל ויאמר דויד ברוך אתה יהוה אלהי ישראל אבינו מעולם ועד־עולם׃</seg>
          <seg id="b.1CH.29.11" type="verse">לך יהוה הגדלה והגבורה והתפארת והנצח וההוד כי־כל בשמים ובארץ לך יהוה הממלכה והמתנשא לכל לראש׃</seg>
          <seg id="b.1CH.29.12" type="verse">והעשר והכבוד מלפניך ואתה מושל בכל ובידך כח וגבורה ובידך לגדל ולחזק לכל׃</seg>
          <seg id="b.1CH.29.13" type="verse">ועתה אלהינו מודים אנחנו לך ומהללים לשם תפארתך׃</seg>
          <seg id="b.1CH.29.14" type="verse">וכי מי אני ומי עמי כי־נעצר כח להתנדב כזאת כי־ממך הכל ומידך נתנו לך׃</seg>
          <seg id="b.1CH.29.15" type="verse">כי־גרים אנחנו לפניך ותושבים ככל־אבתינו כצל ימינו על־הארץ ואין מקוה׃</seg>
          <seg id="b.1CH.29.16" type="verse">יהוה אלהינו כל ההמון הזה אשר הכיננו לבנות־לך בית לשם קדשך מידך [כ= היא] [ק= הוא] ולך הכל׃</seg>
          <seg id="b.1CH.29.17" type="verse">וידעתי אלהי כי אתה בחן לבב ומישרים תרצה אני בישר לבבי התנדבתי כל־אלה ועתה עמך הנמצאו־פה ראיתי בשמחה להתנדב־לך׃</seg>
          <seg id="b.1CH.29.18" type="verse">יהוה אלהי אברהם יצחק וישראל אבתינו שמרה־זאת לעולם ליצר מחשבות לבב עמך והכן לבבם אליך׃</seg>
          <seg id="b.1CH.29.19" type="verse">ולשלמה בני תן לבב שלם לשמור מצותיך עדותיך וחקיך ולעשות הכל ולבנות הבירה אשר־הכינותי׃ ף</seg>
          <seg id="b.1CH.29.20" type="verse">ויאמר דויד לכל־הקהל ברכו־נא את־יהוה אלהיכם ויברכו כל־הקהל ליהוה אלהי אבתיהם ויקדו וישתחוו ליהוה ולמלך׃</seg>
          <seg id="b.1CH.29.21" type="verse">ויזבחו ליהוה זבחים ויעלו עלות ליהוה למחרת היום ההוא פרים אלף אילים אלף כבשים אלף ונסכיהם וזבחים לרב לכל־ישראל׃</seg>
          <seg id="b.1CH.29.22" type="verse">ויאכלו וישתו לפני יהוה ביום ההוא בשמחה גדולה וימליכו שנית לשלמה בן־דויד וימשחו ליהוה לנגיד ולצדוק לכהן׃</seg>
          <seg id="b.1CH.29.23" type="verse">וישב שלמה על־כסא יהוה למלך תחת־דויד אביו ויצלח וישמעו אליו כל־ישראל׃</seg>
          <seg id="b.1CH.29.24" type="verse">וכל־השרים והגברים וגם כל־בני המלך דויד נתנו יד תחת שלמה המלך׃</seg>
          <seg id="b.1CH.29.25" type="verse">ויגדל יהוה את־שלמה למעלה לעיני כל־ישראל ויתן עליו הוד מלכות אשר לא־היה על־כל־מלך לפניו על־ישראל׃ ף</seg>
          <seg id="b.1CH.29.26" type="verse">ודויד בן־ישי מלך על־כל־ישראל׃</seg>
          <seg id="b.1CH.29.27" type="verse">והימים אשר מלך על־ישראל ארבעים שנה בחברון מלך שבע שנים ובירושלם מלך שלשים ושלוש׃</seg>
          <seg id="b.1CH.29.28" type="verse">וימת בשיבה טובה שבע ימים עשר וכבוד וימלך שלמה בנו תחתיו׃</seg>
          <seg id="b.1CH.29.29" type="verse">ודברי דויד המלך הראשנים והאחרנים הנם כתובים על־דברי שמואל הראה ועל־דברי נתן הנביא ועל־דברי גד החזה׃</seg>
          <seg id="b.1CH.29.30" type="verse">עם כל־מלכותו וגבורתו והעתים אשר עברו עליו ועל־ישראל ועל כל־ממלכות הארצות׃ ף</seg>
        </div>
      </div>
      <div id="b.2CH" type="book">
        <div id="b.2CH.1" type="chapter">
          <seg id="b.2CH.1.1" type="verse">ויתחזק שלמה בן־דויד על־מלכותו ויהוה אלהיו עמו ויגדלהו למעלה׃</seg>
          <seg id="b.2CH.1.2" type="verse">ויאמר שלמה לכל־ישראל לשרי האלפים והמאות ולשפטים ולכל נשיא לכל־ישראל ראשי האבות׃</seg>
          <seg id="b.2CH.1.3" type="verse">וילכו שלמה וכל־הקהל עמו לבמה אשר בגבעון כי־שם היה אהל מועד האלהים אשר עשה משה עבד־יהוה במדבר׃</seg>
          <seg id="b.2CH.1.4" type="verse">אבל ארון האלהים העלה דויד מקרית יערים בהכין לו דויד כי נטה־לו אהל בירושלם׃</seg>
          <seg id="b.2CH.1.5" type="verse">ומזבח הנחשת אשר עשה בצלאל בן־אורי בן־חור שם לפני משכן יהוה וידרשהו שלמה והקהל׃</seg>
          <seg id="b.2CH.1.6" type="verse">ויעל שלמה שם על־מזבח הנחשת לפני יהוה אשר לאהל מועד ויעל עליו עלות אלף׃</seg>
          <seg id="b.2CH.1.7" type="verse">בלילה ההוא נראה אלהים לשלמה ויאמר לו שאל מה אתן־לך׃</seg>
          <seg id="b.2CH.1.8" type="verse">ויאמר שלמה לאלהים אתה עשית עם־דויד אבי חסד גדול והמלכתני תחתיו׃</seg>
          <seg id="b.2CH.1.9" type="verse">עתה יהוה אלהים יאמן דברך עם דויד אבי כי אתה המלכתני על־עם רב כעפר הארץ׃</seg>
          <seg id="b.2CH.1.10" type="verse">עתה חכמה ומדע תן־לי ואצאה לפני העם־הזה ואבואה כי־מי ישפט את־עמך הזה הגדול׃ ס</seg>
          <seg id="b.2CH.1.11" type="verse">ויאמר־אלהים לשלמה יען אשר היתה זאת עם־לבבך ולא־שאלת עשר נכסים וכבוד ואת נפש שנאיך וגם־ימים רבים לא שאלת ותשאל־לך חכמה ומדע אשר תשפוט את־עמי אשר המלכתיך עליו׃</seg>
          <seg id="b.2CH.1.12" type="verse">החכמה והמדע נתון לך ועשר ונכסים וכבוד אתן־לך אשר לא־היה כן למלכים אשר לפניך ואחריך לא יהיה־כן׃</seg>
          <seg id="b.2CH.1.13" type="verse">ויבא שלמה לבמה אשר־בגבעון ירושלם מלפני אהל מועד וימלך על־ישראל׃ ף</seg>
          <seg id="b.2CH.1.14" type="verse">ויאסף שלמה רכב ופרשים ויהי־לו אלף וארבע־מאות רכב ושנים־עשר אלף פרשים ויניחם בערי הרכב ועם־המלך בירושלם׃</seg>
          <seg id="b.2CH.1.15" type="verse">ויתן המלך את־הכסף ואת־הזהב בירושלם כאבנים ואת הארזים נתן כשקמים אשר־בשפלה לרב׃</seg>
          <seg id="b.2CH.1.16" type="verse">ומוצא הסוסים אשר לשלמה ממצרים ומקוא סחרי המלך מקוא יקחו במחיר׃</seg>
          <seg id="b.2CH.1.17" type="verse">ויעלו ויוציאו ממצרים מרכבה בשש מאות כסף וסוס בחמשים ומאה וכן לכל־מלכי החתים ומלכי ארם בידם יוציאו׃</seg>
          <seg id="b.2CH.1.18" type="verse">ויאמר שלמה לבנות בית לשם יהוה ובית למלכותו׃</seg>
        </div>
        <div id="b.2CH.2" type="chapter">
          <seg id="b.2CH.2.1" type="verse">ויספר שלמה שבעים אלף איש סבל ושמונים אלף איש חצב בהר ומנצחים עליהם שלשת אלפים ושש מאות׃ ף</seg>
          <seg id="b.2CH.2.2" type="verse">וישלח שלמה אל־חורם מלך־צר לאמר כאשר עשית עם־דויד אבי ותשלח־לו ארזים לבנות־לו בית לשבת בו׃</seg>
          <seg id="b.2CH.2.3" type="verse">הנה אני בונה־בית לשם יהוה אלהי להקדיש לו להקטיר לפניו קטרת־סמים ומערכת תמיד ועלות לבקר ולערב לשבתות ולחדשים ולמועדי יהוה אלהינו לעולם זאת על־ישראל׃</seg>
          <seg id="b.2CH.2.4" type="verse">והבית אשר־אני בונה גדול כי־גדול אלהינו מכל־האלהים׃</seg>
          <seg id="b.2CH.2.5" type="verse">ומי יעצר־כח לבנות־לו בית כי השמים ושמי השמים לא יכלכלהו ומי אני אשר אבנה־לו בית כי אם־להקטיר לפניו׃</seg>
          <seg id="b.2CH.2.6" type="verse">ועתה שלח־לי איש־חכם לעשות בזהב ובכסף ובנחשת ובברזל ובארגון וכרמיל ותכלת וידע לפתח פתוחים עם־החכמים אשר עמי ביהודה ובירושלם אשר הכין דויד אבי׃</seg>
          <seg id="b.2CH.2.7" type="verse">ושלח־לי עצי ארזים ברושים ואלגומים מהלבנון כי אני ידעתי אשר עבדיך יודעים לכרות עצי לבנון והנה עבדי עם־עבדיך׃</seg>
          <seg id="b.2CH.2.8" type="verse">ולהכין לי עצים לרב כי הבית אשר־אני בונה גדול והפלא׃</seg>
          <seg id="b.2CH.2.9" type="verse">והנה לחטבים לכרתי העצים נתתי חטים מכות לעבדיך כרים עשרים אלף ושערים כרים עשרים אלף ויין בתים עשרים אלף ושמן בתים עשרים אלף׃ ף</seg>
          <seg id="b.2CH.2.10" type="verse">ויאמר חורם מלך־צר בכתב וישלח אל־שלמה באהבת יהוה את־עמו נתנך עליהם מלך׃</seg>
          <seg id="b.2CH.2.11" type="verse">ויאמר חורם ברוך יהוה אלהי ישראל אשר עשה את־השמים ואת־הארץ אשר נתן לדויד המלך בן חכם יודע שכל ובינה אשר יבנה־בית ליהוה ובית למלכותו׃</seg>
          <seg id="b.2CH.2.12" type="verse">ועתה שלחתי איש־חכם יודע בינה לחורם אבי׃</seg>
          <seg id="b.2CH.2.13" type="verse">בן־אשה מן־בנות דן ואביו איש־צרי יודע לעשות בזהב־ובכסף בנחשת בברזל באבנים ובעצים בארגמן בתכלת ובבוץ ובכרמיל ולפתח כל־פתוח ולחשב כל־מחשבת אשר ינתן־לו עם־חכמיך וחכמי אדני דויד אביך׃</seg>
          <seg id="b.2CH.2.14" type="verse">ועתה החטים והשערים השמן והיין אשר אמר אדני ישלח לעבדיו׃</seg>
          <seg id="b.2CH.2.15" type="verse">ואנחנו נכרת עצים מן־הלבנון ככל־צרךך ונביאם לך רפסדות על־ים יפו ואתה תעלה אתם ירושלם׃ ף</seg>
          <seg id="b.2CH.2.16" type="verse">ויספר שלמה כל־האנשים הגירים אשר בארץ ישראל אחרי הספר אשר ספרם דויד אביו וימצאו מאה וחמשים אלף ושלשת אלפים ושש מאות׃</seg>
          <seg id="b.2CH.2.17" type="verse">ויעש מהם שבעים אלף סבל ושמנים אלף חצב בהר ושלשת אלפים ושש מאות מנצחים להעביד את־העם׃</seg>
        </div>
        <div id="b.2CH.3" type="chapter">
          <seg id="b.2CH.3.1" type="verse">ויחל שלמה לבנות את־בית־יהוה בירושלם בהר המוריה אשר נראה לדויד אביהו אשר הכין במקום דויד בגרן ארןן היבוסי׃</seg>
          <seg id="b.2CH.3.2" type="verse">ויחל לבנות בחדש השני בשני בשנת ארבע למלכותו׃</seg>
          <seg id="b.2CH.3.3" type="verse">ואלה הוסד שלמה לבנות את־בית האלהים הארך אמות במדה הראשונה אמות ששים ורחב אמות עשרים׃</seg>
          <seg id="b.2CH.3.4" type="verse">והאולם אשר על־פני הארך על־פני רחב־הבית אמות עשרים והגבה מאה ועשרים ויצפהו מפנימה זהב טהור׃</seg>
          <seg id="b.2CH.3.5" type="verse">ואת הבית הגדול חפה עץ ברושים ויחפהו זהב טוב ויעל עליו תמרים ושרשרות׃</seg>
          <seg id="b.2CH.3.6" type="verse">ויצף את־הבית אבן יקרה לתפארת והזהב זהב פרוים׃</seg>
          <seg id="b.2CH.3.7" type="verse">ויחף את־הבית הקרות הספים וקירותיו ודלתותיו זהב ופתח כרובים על־הקירות׃ ס</seg>
          <seg id="b.2CH.3.8" type="verse">ויעש את־בית־קדש הקדשים ארכו על־פני רחב־הבית אמות עשרים ורחבו אמות עשרים ויחפהו זהב טוב לככרים שש מאות׃</seg>
          <seg id="b.2CH.3.9" type="verse">ומשקל למסמרות לשקלים חמשים זהב והעליות חפה זהב׃</seg>
          <seg id="b.2CH.3.10" type="verse">ויעש בבית־קדש הקדשים כרובים שנים מעשה צעצעים ויצפו אתם זהב׃</seg>
          <seg id="b.2CH.3.11" type="verse">וכנפי הכרובים ארכם אמות עשרים כנף האחד לאמות חמש מגעת לקיר הבית והכנף האחרת אמות חמש מגיע לכנף הכרוב האחר׃</seg>
          <seg id="b.2CH.3.12" type="verse">וכנף הכרוב האחד אמות חמש מגיע לקיר הבית והכנף האחרת אמות חמש דבקה לכנף הכרוב האחר׃</seg>
          <seg id="b.2CH.3.13" type="verse">כנפי הכרובים האלה פרשים אמות עשרים והם עמדים על־רגליהם ופניהם לבית׃ ס</seg>
          <seg id="b.2CH.3.14" type="verse">ויעש את־הפרכת תכלת וארגמן וכרמיל ובוץ ויעל עליו כרובים׃ ס</seg>
          <seg id="b.2CH.3.15" type="verse">ויעש לפני הבית עמודים שנים אמות שלשים וחמש ארך והצפת אשר־על־ראשו אמות חמש׃ ס</seg>
          <seg id="b.2CH.3.16" type="verse">ויעש שרשרות בדביר ויתן על־ראש העמדים ויעש רמונים מאה ויתן בשרשרות׃</seg>
          <seg id="b.2CH.3.17" type="verse">ויקם את־העמודים על־פני ההיכל אחד מימין ואחד מהשמאול ויקרא שם־[כ= הימיני] [ק= הימני] יכין ושם השמאלי בעז׃ ס</seg>
        </div>
        <div id="b.2CH.4" type="chapter">
          <seg id="b.2CH.4.1" type="verse">ויעש מזבח נחשת עשרים אמה ארכו ועשרים אמה רחבו ועשר אמות קומתו׃ ס</seg>
          <seg id="b.2CH.4.2" type="verse">ויעש את־הים מוצק עשר באמה משפתו אל־שפתו עגול סביב וחמש באמה קומתו וקו שלשים באמה יסב אתו סביב׃</seg>
          <seg id="b.2CH.4.3" type="verse">ודמות בקרים תחת לו סביב סביב סובבים אתו עשר באמה מקיפים את־הים סביב שנים טורים הבקר יצוקים במצקתו׃</seg>
          <seg id="b.2CH.4.4" type="verse">עומד על־שנים עשר בקר שלשה פנים צפונה ושלושה פנים ימה ושלשה פנים נגבה ושלשה פנים מזרחה והים עליהם מלמעלה וכל־אחריהם ביתה׃</seg>
          <seg id="b.2CH.4.5" type="verse">ועביו טפח ושפתו כמעשה שפת־כוס פרח שושנה מחזיק בתים שלשת אלפים יכיל׃ ס</seg>
          <seg id="b.2CH.4.6" type="verse">ויעש כיורים עשרה ויתן חמשה מימין וחמשה משמאול לרחצה בהם את־מעשה העולה ידיחו בם והים לרחצה לכהנים בו׃ ס</seg>
          <seg id="b.2CH.4.7" type="verse">ויעש את־מנרות הזהב עשר כמשפטם ויתן בהיכל חמש מימין וחמש משמאול׃ ס</seg>
          <seg id="b.2CH.4.8" type="verse">ויעש שלחנות עשרה וינח בהיכל חמשה מימין וחמשה משמאול ויעש מזרקי זהב מאה׃</seg>
          <seg id="b.2CH.4.9" type="verse">ויעש חצר הכהנים והעזרה הגדולה ודלתות לעזרה ודלתותיהם צפה נחשת׃</seg>
          <seg id="b.2CH.4.10" type="verse">ואת־הים נתן מכתף הימנית קדמה ממול נגבה׃</seg>
          <seg id="b.2CH.4.11" type="verse">ויעש חורם את־הסירות ואת־היעים ואת־המזרקות ס ויכל [כ= חירם] [ק= חורם] לעשות את־המלאכה אשר עשה למלך שלמה בבית האלהים׃</seg>
          <seg id="b.2CH.4.12" type="verse">עמודים שנים והגלות והכתרות על־ראש העמודים שתים והשבכות שתים לכסות את־שתי גלות הכתרות אשר על־ראש העמודים׃</seg>
          <seg id="b.2CH.4.13" type="verse">ואת־הרמונים ארבע מאות לשתי השבכות שנים טורים רמונים לשבכה האחת לכסות את־שתי גלות הכתרות אשר על־פני העמודים׃</seg>
          <seg id="b.2CH.4.14" type="verse">ואת־המכנות עשה ואת־הכירות עשה על־המכנות׃</seg>
          <seg id="b.2CH.4.15" type="verse">את־הים אחד ואת־הבקר שנים־עשר תחתיו׃</seg>
          <seg id="b.2CH.4.16" type="verse">ואת־הסירות ואת־היעים ואת־המזלגות ואת־כל־כליהם עשה חורם אביו למלך שלמה לבית יהוה נחשת מרוק׃</seg>
          <seg id="b.2CH.4.17" type="verse">בככר הירדן יצקם המלך בעבי האדמה בין סכות ובין צרדתה׃</seg>
          <seg id="b.2CH.4.18" type="verse">ויעש שלמה כל־הכלים האלה לרב מאד כי לא נחקר משקל הנחשת׃ ף</seg>
          <seg id="b.2CH.4.19" type="verse">ויעש שלמה את כל־הכלים אשר בית האלהים ואת מזבח הזהב ואת־השלחנות ועליהם לחם הפנים׃</seg>
          <seg id="b.2CH.4.20" type="verse">ואת־המנרות ונרתיהם לבערם כמשפט לפני הדביר זהב סגור׃</seg>
          <seg id="b.2CH.4.21" type="verse">והפרח והנרות והמלקחים זהב הוא מכלות זהב׃</seg>
          <seg id="b.2CH.4.22" type="verse">והמזמרות והמזרקות והכפות והמחתות זהב סגור ופתח הבית דלתותיו הפנימיות לקדש הקדשים ודלתי הבית להיכל זהב׃</seg>
        </div>
        <div id="b.2CH.5" type="chapter">
          <seg id="b.2CH.5.1" type="verse">ותשלם כל־המלאכה אשר־עשה שלמה לבית יהוה ס ויבא שלמה את־קדשי דויד אביו ואת־הכסף ואת־הזהב ואת־כל־הכלים נתן באצרות בית האלהים׃ ף</seg>
          <seg id="b.2CH.5.2" type="verse">אז יקהיל שלמה את־זקני ישראל ואת־כל־ראשי המטות נשיאי האבות לבני ישראל אל־ירושלם להעלות את־ארון ברית־יהוה מעיר דויד היא ציון׃</seg>
          <seg id="b.2CH.5.3" type="verse">ויקהלו אל־המלך כל־איש ישראל בחג הוא החדש השבעי׃</seg>
          <seg id="b.2CH.5.4" type="verse">ויבאו כל זקני ישראל וישאו הלוים את־הארון׃</seg>
          <seg id="b.2CH.5.5" type="verse">ויעלו את־הארון ואת־אהל מועד ואת־כל־כלי הקדש אשר באהל העלו אתם הכהנים הלוים׃</seg>
          <seg id="b.2CH.5.6" type="verse">והמלך שלמה וכל־עדת ישראל הנועדים עליו לפני הארון מזבחים צאן ובקר אשר לא־יספרו ולא ימנו מרב׃</seg>
          <seg id="b.2CH.5.7" type="verse">ויביאו הכהנים את־ארון ברית־יהוה אל־מקומו אל־דביר הבית אל־קדש הקדשים אל־תחת כנפי הכרובים׃</seg>
          <seg id="b.2CH.5.8" type="verse">ויהיו הכרובים פרשים כנפים על־מקום הארון ויכסו הכרובים על־הארון ועל־בדיו מלמעלה׃</seg>
          <seg id="b.2CH.5.9" type="verse">ויאריכו הבדים ויראו ראשי הבדים מן־הארון על־פני הדביר ולא יראו החוצה ויהי־שם עד היום הזה׃</seg>
          <seg id="b.2CH.5.10" type="verse">אין בארון רק שני הלחות אשר־נתן משה בחרב אשר כרת יהוה עם־בני ישראל בצאתם ממצרים׃ ף</seg>
          <seg id="b.2CH.5.11" type="verse">ויהי בצאת הכהנים מן־הקדש כי כל־הכהנים הנמצאים התקדשו אין לשמור למחלקות׃</seg>
          <seg id="b.2CH.5.12" type="verse">והלוים המשררים לכלם לאסף להימן לידתון ולבניהם ולאחיהם מלבשים בוץ במצלתים ובנבלים וכנרות עמדים מזרח למזבח ועמהם כהנים למאה ועשרים [כ= מחצררים] [ק= מחצרים] בחצצרות׃</seg>
          <seg id="b.2CH.5.13" type="verse">ויהי כאחד [כ= למחצצרים] [ק= למחצרים] ולמשררים להשמיע קול־אחד להלל ולהדות ליהוה וכהרים קול בחצצרות ובמצלתים ובכלי השיר ובהלל ליהוה כי טוב כי לעולם חסדו והבית מלא עןן בית יהוה׃</seg>
          <seg id="b.2CH.5.14" type="verse">ולא־יכלו הכהנים לעמוד לשרת מפני העןן כי־מלא כבוד־יהוה את־בית האלהים׃ ף</seg>
        </div>
        <div id="b.2CH.6" type="chapter">
          <seg id="b.2CH.6.1" type="verse">אז אמר שלמה יהוה אמר לשכון בערפל׃</seg>
          <seg id="b.2CH.6.2" type="verse">ואני בניתי בית־זבל לך ומכון לשבתך עולמים׃</seg>
          <seg id="b.2CH.6.3" type="verse">ויסב המלך את־פניו ויברך את כל־קהל ישראל וכל־קהל ישראל עומד׃</seg>
          <seg id="b.2CH.6.4" type="verse">ויאמר ברוך יהוה אלהי ישראל אשר דבר בפיו את דויד אבי ובידיו מלא לאמר׃</seg>
          <seg id="b.2CH.6.5" type="verse">מן־היום אשר הוצאתי את־עמי מארץ מצרים לא־בחרתי בעיר מכל שבטי ישראל לבנות בית להיות שמי שם ולא־בחרתי באיש להיות נגיד על־עמי ישראל׃</seg>
          <seg id="b.2CH.6.6" type="verse">ואבחר בירושלם להיות שמי שם ואבחר בדויד להיות על־עמי ישראל׃</seg>
          <seg id="b.2CH.6.7" type="verse">ויהי עם־לבב דויד אבי לבנות בית לשם יהוה אלהי ישראל׃</seg>
          <seg id="b.2CH.6.8" type="verse">ויאמר יהוה אל־דויד אבי יען אשר היה עם־לבבך לבנות בית לשמי הטיבות כי היה עם־לבבך׃</seg>
          <seg id="b.2CH.6.9" type="verse">רק אתה לא תבנה הבית כי בנך היוצא מחלציך הוא־יבנה הבית לשמי׃</seg>
          <seg id="b.2CH.6.10" type="verse">ויקם יהוה את־דברו אשר דבר ואקום תחת דויד אבי ואשב על־כסא ישראל כאשר דבר יהוה ואבנה הבית לשם יהוה אלהי ישראל׃</seg>
          <seg id="b.2CH.6.11" type="verse">ואשים שם את־הארון אשר־שם ברית יהוה אשר כרת עם־בני ישראל׃</seg>
          <seg id="b.2CH.6.12" type="verse">ויעמד לפני מזבח יהוה נגד כל־קהל ישראל ויפרש כפיו׃</seg>
          <seg id="b.2CH.6.13" type="verse">כי־עשה שלמה כיור נחשת ויתנהו בתוך העזרה חמש אמות ארכו וחמש אמות רחבו ואמות שלוש קומתו ויעמד עליו ויברך על־ברכיו נגד כל־קהל ישראל ויפרש כפיו השמימה׃</seg>
          <seg id="b.2CH.6.14" type="verse">ויאמר יהוה אלהי ישראל אין־כמוך אלהים בשמים ובארץ שמר הברית והחסד לעבדיך ההלכים לפניך בכל־לבם׃</seg>
          <seg id="b.2CH.6.15" type="verse">אשר שמרת לעבדך דויד אבי את אשר־דברת לו ותדבר בפיך ובידך מלאת כיום הזה׃</seg>
          <seg id="b.2CH.6.16" type="verse">ועתה יהוה אלהי ישראל שמר לעבדך דויד אבי את אשר דברת לו לאמר לא־יכרת לך איש מלפני יושב על־כסא ישראל רק אם־ישמרו בניך את־דרכם ללכת בתורתי כאשר הלכת לפני׃</seg>
          <seg id="b.2CH.6.17" type="verse">ועתה יהוה אלהי ישראל יאמן דברך אשר דברת לעבדך לדויד׃</seg>
          <seg id="b.2CH.6.18" type="verse">כי האמנם ישב אלהים את־האדם על־הארץ הנה שמים ושמי השמים לא יכלכלוך אף כי־הבית הזה* אשר בניתי׃</seg>
          <seg id="b.2CH.6.19" type="verse">ופנית אל־תפלת עבדך ואל־תחנתו יהוה אלהי לשמע אל־הרנה ואל־התפלה אשר עבדך מתפלל לפניך׃</seg>
          <seg id="b.2CH.6.20" type="verse">להיות עיניך פתחות אל־הבית הזה יוםם ולילה אל־המקום אשר אמרת לשום שמך שם לשמוע אל־התפלה אשר יתפלל עבדך אל־המקום הזה׃</seg>
          <seg id="b.2CH.6.21" type="verse">ושמעת אל־תחנוני עבדך ועמך ישראל אשר יתפללו אל־המקום הזה ואתה תשמע ממקום שבתך מן־השמים ושמעת וסלחת׃</seg>
          <seg id="b.2CH.6.22" type="verse">אם־יחטא איש לרעהו ונשא־בו אלה להאלתו ובא אלה לפני מזבחך בבית הזה׃</seg>
          <seg id="b.2CH.6.23" type="verse">ואתה תשמע מן־השמים ועשית ושפטת את־עבדיך להשיב לרשע לתת דרכו בראשו ולהצדיק צדיק לתת לו כצדקתו׃ ס</seg>
          <seg id="b.2CH.6.24" type="verse">ואם־ינגף עמך ישראל לפני אויב כי יחטאו־לך ושבו והודו את־שמך והתפללו והתחננו לפניך בבית הזה׃</seg>
          <seg id="b.2CH.6.25" type="verse">ואתה תשמע מן־השמים וסלחת לחטאת עמך ישראל והשיבותם אל־האדמה אשר־נתתה להם ולאבתיהם׃ ף</seg>
          <seg id="b.2CH.6.26" type="verse">בהעצר השמים ולא־יהיה מטר כי יחטאו־לך והתפללו אל־המקום הזה והודו את־שמך מחטאתם ישובון כי תענם׃</seg>
          <seg id="b.2CH.6.27" type="verse">ואתה תשמע השמים וסלחת לחטאת עבדיך ועמך ישראל כי תורם אל־הדרך הטובה אשר ילכו־בה ונתתה מטר על־ארצך אשר־נתתה לעמך לנחלה׃ ס</seg>
          <seg id="b.2CH.6.28" type="verse">רעב כי־יהיה בארץ דבר כי־יהיה שדפון וירקון ארבה וחסיל כי יהיה כי יצר־לו אויביו בארץ שעריו כל־נגע וכל־מחלה׃</seg>
          <seg id="b.2CH.6.29" type="verse">כל־תפלה כל־תחנה אשר יהיה לכל־האדם ולכל עמך ישראל אשר ידעו איש נגעו ומכאבו ופרש כפיו אל־הבית הזה׃</seg>
          <seg id="b.2CH.6.30" type="verse">ואתה תשמע מן־השמים מכון שבתך וסלחת ונתתה לאיש ככל־דרכיו אשר תדע את־לבבו כי אתה לבדך ידעת את־לבב בני האדם׃</seg>
          <seg id="b.2CH.6.31" type="verse">למען ייראוך ללכת בדרכיך כל־הימים אשר־הם חיים על־פני האדמה אשר נתתה לאבתינו׃ ס</seg>
          <seg id="b.2CH.6.32" type="verse">וגם אל־הנכרי אשר לא מעמך ישראל הוא ובא מארץ רחוקה למען שמך הגדול וידך החזקה וזרועך הנטויה ובאו והתפללו אל־הבית הזה׃</seg>
          <seg id="b.2CH.6.33" type="verse">ואתה תשמע מן־השמים ממכון שבתך ועשית ככל אשר־יקרא אליך הנכרי למען ידעו כל־עמי הארץ את־שמך וליראה אתך כעמך ישראל ולדעת כי־שמך נקרא על־הבית הזה אשר בניתי׃</seg>
          <seg id="b.2CH.6.34" type="verse">כי־יצא עמך למלחמה על־אויביו בדרך אשר תשלחם והתפללו אליך דרך העיר הזאת אשר בחרת בה והבית אשר־בניתי לשמך׃</seg>
          <seg id="b.2CH.6.35" type="verse">ושמעת מן־השמים את־תפלתם ואת־תחנתם ועשית משפטם׃</seg>
          <seg id="b.2CH.6.36" type="verse">כי יחטאו־לך כי אין אדם אשר לא־יחטא ואנפת בם ונתתם לפני אויב ושבום שוביהם אל־ארץ רחוקה או קרובה׃</seg>
          <seg id="b.2CH.6.37" type="verse">והשיבו אל־לבבם בארץ אשר נשבו־שם ושבו והתחננו אליך בארץ שבים לאמר חטאנו העוינו ורשענו׃</seg>
          <seg id="b.2CH.6.38" type="verse">ושבו אליך בכל־לבם ובכל־נפשם בארץ שבים אשר־שבו אתם והתפללו דרך ארצם אשר נתתה לאבותם והעיר אשר בחרת ולבית אשר־בניתי לשמך׃</seg>
          <seg id="b.2CH.6.39" type="verse">ושמעת מן־השמים ממכון שבתך את־תפלתם ואת־תחנתיהם ועשית משפטם וסלחת לעמך אשר חטאו־לך׃</seg>
          <seg id="b.2CH.6.40" type="verse">עתה אלהי יהיו־נא עיניך פתחות ואזניך קשבות לתפלת המקום הזה׃ ס</seg>
          <seg id="b.2CH.6.41" type="verse">ועתה קומה יהוה אלהים לנוחך אתה וארון עזך כהניך יהוה אלהים ילבשו תשועה וחסידיך ישמחו בטוב׃</seg>
          <seg id="b.2CH.6.42" type="verse">יהוה אלהים אל־תשב פני משיחיך זכרה לחסדי דויד עבדך׃ ף</seg>
        </div>
        <div id="b.2CH.7" type="chapter">
          <seg id="b.2CH.7.1" type="verse">וככלות שלמה להתפלל והאש ירדה מהשמים ותאכל העלה והזבחים וכבוד יהוה מלא את־הבית׃</seg>
          <seg id="b.2CH.7.2" type="verse">ולא יכלו הכהנים לבוא אל־בית יהוה כי־מלא כבוד־יהוה את־בית יהוה׃</seg>
          <seg id="b.2CH.7.3" type="verse">וכל בני ישראל ראים ברדת האש וכבוד יהוה על־הבית ויכרעו אפים ארצה על־הרצפה וישתחוו והודות ליהוה כי טוב כי לעולם חסדו׃</seg>
          <seg id="b.2CH.7.4" type="verse">והמלך וכל־העם זבחים זבח לפני יהוה׃ ס</seg>
          <seg id="b.2CH.7.5" type="verse">ויזבח המלך שלמה את־זבח הבקר עשרים ושנים אלף וצאן מאה ועשרים אלף ויחנכו את־בית האלהים המלך וכל־העם׃</seg>
          <seg id="b.2CH.7.6" type="verse">והכהנים על־משמרותם עמדים והלוים בכלי־שיר יהוה אשר עשה דויד המלך להדות ליהוה כי־לעולם חסדו בהלל דויד בידם והכהנים [כ= מחצצרים] [ק= מחצרים] נגדם וכל־ישראל עמדים׃ ס</seg>
          <seg id="b.2CH.7.7" type="verse">ויקדש שלמה את־תוך החצר אשר לפני בית־יהוה כי־עשה שם העלות ואת חלבי השלמים כי־מזבח הנחשת אשר עשה שלמה לא יכול להכיל את־העלה ואת־המנחה ואת־החלבים׃</seg>
          <seg id="b.2CH.7.8" type="verse">ויעש שלמה את־החג בעת ההיא שבעת ימים וכל־ישראל עמו קהל גדול מאד מלבוא חמת עד־נחל מצרים׃</seg>
          <seg id="b.2CH.7.9" type="verse">ויעשו ביום השמיני עצרת כי חנכת המזבח עשו שבעת ימים והחג שבעת ימים׃</seg>
          <seg id="b.2CH.7.10" type="verse">וביום עשרים ושלשה לחדש השביעי שלח את־העם לאהליהם שמחים וטובי לב על־הטובה אשר עשה יהוה לדויד ולשלמה ולישראל עמו׃</seg>
          <seg id="b.2CH.7.11" type="verse">ויכל שלמה את־בית יהוה ואת־בית המלך ואת כל־הבא על־לב שלמה לעשות בבית־יהוה ובביתו הצליח׃ ף</seg>
          <seg id="b.2CH.7.12" type="verse">וירא יהוה אל־שלמה בלילה ויאמר לו שמעתי את־תפלתך ובחרתי במקום הזה לי לבית זבח׃</seg>
          <seg id="b.2CH.7.13" type="verse">הן אעצר השמים ולא־יהיה מטר והן־אצוה על־חגב לאכול הארץ ואם־אשלח דבר בעמי׃</seg>
          <seg id="b.2CH.7.14" type="verse">ויכנעו עמי אשר נקרא־שמי עליהם ויתפללו ויבקשו פני וישבו מדרכיהם הרעים ואני אשמע מן־השמים ואסלח לחטאתם וארפא את־ארצם׃</seg>
          <seg id="b.2CH.7.15" type="verse">עתה עיני יהיו פתחות ואזני קשבות לתפלת המקום הזה׃</seg>
          <seg id="b.2CH.7.16" type="verse">ועתה בחרתי והקדשתי את־הבית הזה להיות־שמי שם עד־עולם והיו עיני ולבי שם כל־הימים׃</seg>
          <seg id="b.2CH.7.17" type="verse">ואתה אם־תלך לפני כאשר הלך דויד אביך ולעשות ככל אשר צויתיך וחקי ומשפטי תשמור׃</seg>
          <seg id="b.2CH.7.18" type="verse">והקימותי את כסא מלכותך כאשר כרתי לדויד אביך לאמר לא־יכרת לך איש מושל בישראל׃</seg>
          <seg id="b.2CH.7.19" type="verse">ואם־תשובון אתם ועזבתם חקותי ומצותי אשר נתתי לפניכם והלכתם ועבדתם אלהים אחרים והשתחויתם להם׃</seg>
          <seg id="b.2CH.7.20" type="verse">ונתשתים מעל אדמתי אשר נתתי להם ואת־הבית הזה אשר הקדשתי לשמי אשליך מעל פני ואתננו למשל ולשנינה בכל־העמים׃</seg>
          <seg id="b.2CH.7.21" type="verse">והבית הזה אשר היה עליון לכל־עבר עליו ישם ואמר במה עשה יהוה ככה לארץ הזאת ולבית הזה׃</seg>
          <seg id="b.2CH.7.22" type="verse">ואמרו על אשר עזבו את־יהוה אלהי אבתיהם אשר הוציאם מארץ מצרים ויחזיקו באלהים אחרים וישתחוו להם ויעבדום על־כן הביא עליהם את כל־הרעה הזאת׃ ף</seg>
        </div>
        <div id="b.2CH.8" type="chapter">
          <seg id="b.2CH.8.1" type="verse">ויהי מקץ עשרים שנה אשר בנה שלמה את־בית יהוה ואת־ביתו׃</seg>
          <seg id="b.2CH.8.2" type="verse">והערים אשר נתן חורם לשלמה בנה שלמה אתם ויושב שם את־בני ישראל׃</seg>
          <seg id="b.2CH.8.3" type="verse">וילך שלמה חמת צובה ויחזק עליה׃</seg>
          <seg id="b.2CH.8.4" type="verse">ויבן את־תדמר במדבר ואת כל־ערי המסכנות אשר בנה בחמת׃</seg>
          <seg id="b.2CH.8.5" type="verse">ויבן את־בית חורון העליון ואת־בית חורון התחתון ערי מצור חומות דלתים ובריח׃</seg>
          <seg id="b.2CH.8.6" type="verse">ואת־בעלת ואת כל־ערי המסכנות אשר היו לשלמה ואת כל־ערי הרכב ואת ערי הפרשים ואת כל־חשק שלמה אשר חשק לבנות בירושלם ובלבנון ובכל ארץ ממשלתו׃</seg>
          <seg id="b.2CH.8.7" type="verse">כל־העם הנותר מן־החתי והאמרי והפרזי והחוי והיבוסי אשר לא מישראל המה׃</seg>
          <seg id="b.2CH.8.8" type="verse">מן־בניהם אשר נותרו אחריהם בארץ אשר לא־כלום בני ישראל ויעלם שלמה למס עד היום הזה׃</seg>
          <seg id="b.2CH.8.9" type="verse">ומן־בני ישראל אשר לא־נתן שלמה לעבדים למלאכתו כי־המה* אנשי מלחמה ושרי שלישיו ושרי רכבו ופרשיו׃ ף</seg>
          <seg id="b.2CH.8.10" type="verse">ואלה שרי [כ= הנציבים] [ק= הנצבים] אשר־למלך שלמה חמשים ומאתים הרדים בעם׃</seg>
          <seg id="b.2CH.8.11" type="verse">ואת־בת־פרעה העלה שלמה מעיר דויד לבית אשר בנה־לה כי אמר לא־תשב אשה לי בבית דויד מלך־ישראל כי־קדש המה אשר־באה אליהם ארון יהוה׃ ף</seg>
          <seg id="b.2CH.8.12" type="verse">אז העלה שלמה עלות ליהוה על מזבח יהוה אשר בנה לפני האולם׃</seg>
          <seg id="b.2CH.8.13" type="verse">ובדבר־יום ביום להעלות כמצות משה לשבתות ולחדשים ולמועדות שלוש פעמים בשנה בחג המצות ובחג השבעות ובחג הסכות׃</seg>
          <seg id="b.2CH.8.14" type="verse">ויעמד כמשפט דויד־אביו את־מחלקות הכהנים על־עבדתם והלוים על־משמרותם להלל ולשרת נגד הכהנים לדבר־יום ביומו והשוערים במחלקותם לשער ושער כי כן מצות דויד איש־האלהים׃</seg>
          <seg id="b.2CH.8.15" type="verse">ולא סרו מצות המלך על־הכהנים והלוים לכל־דבר ולאצרות׃</seg>
          <seg id="b.2CH.8.16" type="verse">ותכן כל־מלאכת שלמה עד־היום מוסד בית־יהוה ועד־כלתו שלם בית יהוה׃ ס</seg>
          <seg id="b.2CH.8.17" type="verse">אז הלך שלמה לעציון־גבר ואל־אילות על־שפת הים בארץ אדום׃</seg>
          <seg id="b.2CH.8.18" type="verse">וישלח־לו חורם ביד־עבדיו [כ= אוניות] [ק= אניות] ועבדים יודעי ים ויבאו עם־עבדי שלמה אופירה ויקחו משם ארבע־מאות וחמשים ככר זהב ויביאו אל־המלך שלמה׃ ף</seg>
        </div>
        <div id="b.2CH.9" type="chapter">
          <seg id="b.2CH.9.1" type="verse">ומלכת־שבא שמעה את־שמע שלמה ותבוא לנסות את־שלמה בחידות בירושלם בחיל כבד מאד וגמלים נשאים בשמים וזהב לרב ואבן יקרה ותבוא אל־שלמה ותדבר עמו את כל־אשר היה עם־לבבה׃</seg>
          <seg id="b.2CH.9.2" type="verse">ויגד־לה שלמה את־כל־דבריה ולא־נעלם דבר משלמה אשר לא הגיד לה׃</seg>
          <seg id="b.2CH.9.3" type="verse">ותרא מלכת־שבא את חכמת שלמה והבית אשר בנה׃</seg>
          <seg id="b.2CH.9.4" type="verse">ומאכל שלחנו ומושב עבדיו ומעמד משרתיו ומלבושיהם ומשקיו ומלבושיהם ועליתו אשר יעלה בית יהוה ולא־היה עוד בה רוח׃</seg>
          <seg id="b.2CH.9.5" type="verse">ותאמר אל־המלך אמת הדבר אשר שמעתי בארצי על־דבריך ועל־חכמתך׃</seg>
          <seg id="b.2CH.9.6" type="verse">ולא־האמנתי לדבריהם עד אשר־באתי ותראינה עיני והנה לא הגד־לי חצי מרבית חכמתך יספת על־השמועה אשר שמעתי׃</seg>
          <seg id="b.2CH.9.7" type="verse">אשרי אנשיך ואשרי עבדיך אלה העמדים לפניך תמיד ושמעים את־חכמתך׃</seg>
          <seg id="b.2CH.9.8" type="verse">יהי יהוה אלהיך ברוך אשר חפץ בך לתתך על־כסאו למלך ליהוה אלהיך באהבת אלהיך את־ישראל להעמידו לעולם ויתנך עליהם למלך לעשות משפט וצדקה׃</seg>
          <seg id="b.2CH.9.9" type="verse">ותתן למלך מאה ועשרים ככר זהב ובשמים לרב מאד ואבן יקרה ולא היה כבשם ההוא אשר־נתנה מלכת־שבא למלך שלמה׃</seg>
          <seg id="b.2CH.9.10" type="verse">וגם־עבדי [כ= חירם] [ק= חורם] ועבדי שלמה אשר־הביאו זהב מאופיר הביאו עצי אלגומים ואבן יקרה׃</seg>
          <seg id="b.2CH.9.11" type="verse">ויעש המלך את־עצי האלגומים מסלות לבית־יהוה ולבית המלך וכנרות ונבלים לשרים ולא־נראו כהם לפנים בארץ יהודה׃</seg>
          <seg id="b.2CH.9.12" type="verse">והמלך שלמה נתן למלכת־שבא את־כל־חפצה אשר שאלה מלבד אשר־הביאה אל־המלך ותהפך ותלך לארצה היא ועבדיה׃ ף</seg>
          <seg id="b.2CH.9.13" type="verse">ויהי משקל הזהב אשר־בא לשלמה בשנה אחת שש מאות וששים ושש ככרי זהב׃</seg>
          <seg id="b.2CH.9.14" type="verse">לבד מאנשי התרים והסחרים מביאים וכל־מלכי ערב ופחות הארץ מביאים זהב וכסף לשלמה׃</seg>
          <seg id="b.2CH.9.15" type="verse">ויעש המלך שלמה מאתים צנה זהב שחוט שש מאות זהב שחוט יעלה על־הצנה האחת׃</seg>
          <seg id="b.2CH.9.16" type="verse">ושלש־מאות מגנים זהב שחוט שלש מאות זהב יעלה על־המגן האחת ויתנם המלך בבית יער הלבנון׃ ף</seg>
          <seg id="b.2CH.9.17" type="verse">ויעש המלך כסא־שן גדול ויצפהו זהב טהור׃</seg>
          <seg id="b.2CH.9.18" type="verse">ושש מעלות לכסא וכבש בזהב לכסא מאחזים וידות מזה ומזה על־מקום השבת ושנים אריות עמדים אצל הידות׃</seg>
          <seg id="b.2CH.9.19" type="verse">ושנים עשר אריות עמדים שם על־שש המעלות מזה ומזה לא־נעשה כן לכל־ממלכה׃</seg>
          <seg id="b.2CH.9.20" type="verse">וכל כלי משקה המלך שלמה זהב וכל כלי בית־יער הלבנון זהב סגור אין כסף נחשב בימי שלמה למאומה׃</seg>
          <seg id="b.2CH.9.21" type="verse">כי־אניות למלך הלכות תרשיש עם עבדי חורם אחת לשלוש שנים תבואנה אניות תרשיש נשאות זהב וכסף שנהבים וקופים ותוכיים׃ ף</seg>
          <seg id="b.2CH.9.22" type="verse">ויגדל המלך שלמה מכל מלכי הארץ לעשר וחכמה׃</seg>
          <seg id="b.2CH.9.23" type="verse">וכל מלכי הארץ מבקשים את־פני שלמה לשמע את־חכמתו אשר־נתן האלהים בלבו׃</seg>
          <seg id="b.2CH.9.24" type="verse">והם מביאים איש מנחתו כלי כסף וכלי זהב ושלמות נשק ובשמים סוסים ופרדים דבר־שנה בשנה׃ ף</seg>
          <seg id="b.2CH.9.25" type="verse">ויהי לשלמה ארבעת אלפים אריות סוסים ומרכבות ושנים־עשר אלף פרשים ויניחם בערי הרכב ועם־המלך בירושלם׃</seg>
          <seg id="b.2CH.9.26" type="verse">ויהי מושל בכל־המלכים מן־הנהר ועד־ארץ פלשתים ועד גבול מצרים׃</seg>
          <seg id="b.2CH.9.27" type="verse">ויתן המלך את־הכסף בירושלם כאבנים ואת הארזים נתן כשקמים אשר־בשפלה לרב׃</seg>
          <seg id="b.2CH.9.28" type="verse">ומוציאים סוסים ממצרים לשלמה ומכל־הארצות׃</seg>
          <seg id="b.2CH.9.29" type="verse">ושאר דברי שלמה הראשנים והאחרונים הלא־הם כתובים על־דברי נתן הנביא ועל־נבואת אחיה השילוני ובחזות [כ= יעדי] [ק= יעדו] החזה על־ירבעם בן־נבט׃</seg>
          <seg id="b.2CH.9.30" type="verse">וימלך שלמה בירושלם על־כל־ישראל ארבעים שנה׃</seg>
          <seg id="b.2CH.9.31" type="verse">וישכב שלמה עם־אבתיו ויקברהו בעיר דויד אביו וימלך רחבעם בנו תחתיו׃ ף</seg>
        </div>
        <div id="b.2CH.10" type="chapter">
          <seg id="b.2CH.10.1" type="verse">וילך רחבעם שכמה כי שכם באו כל־ישראל להמליך אתו׃</seg>
          <seg id="b.2CH.10.2" type="verse">ויהי כשמע ירבעם בן־נבט והוא במצרים אשר ברח מפני שלמה המלך וישב ירבעם ממצרים׃</seg>
          <seg id="b.2CH.10.3" type="verse">וישלחו ויקראו־לו ויבא ירבעם וכל־ישראל וידברו אל־רחבעם לאמר׃</seg>
          <seg id="b.2CH.10.4" type="verse">אביך הקשה את־עלנו ועתה הקל מעבדת אביך הקשה ומעלו הכבד אשר־נתן עלינו ונעבדך׃</seg>
          <seg id="b.2CH.10.5" type="verse">ויאמר אלהם עוד שלשת ימים ושובו אלי וילך העם׃ ס</seg>
          <seg id="b.2CH.10.6" type="verse">ויועץ המלך רחבעם את־הזקנים אשר־היו עמדים לפני שלמה אביו בהיתו חי לאמר איך אתם נועצים להשיב לעם־הזה דבר׃</seg>
          <seg id="b.2CH.10.7" type="verse">וידברו אליו לאמר אם־תהיה לטוב להעם הזה ורציתם ודברת אלהם דברים טובים והיו לך עבדים כל־הימים׃</seg>
          <seg id="b.2CH.10.8" type="verse">ויעזב את־עצת הזקנים אשר יעצהו ויועץ את־הילדים אשר גדלו אתו העמדים לפניו׃</seg>
          <seg id="b.2CH.10.9" type="verse">ויאמר אלהם מה אתם נועצים ונשיב דבר את־העם הזה אשר דברו אלי לאמר הקל מן־העל אשר־נתן אביך עלינו׃</seg>
          <seg id="b.2CH.10.10" type="verse">וידברו אתו הילדים אשר גדלו אתו לאמר כה־תאמר לעם אשר־דברו אליך לאמר אביך הכביד את־עלנו ואתה הקל מעלינו כה תאמר אלהם קטני עבה ממתני אבי׃</seg>
          <seg id="b.2CH.10.11" type="verse">ועתה אבי העמיס עליכם על כבד ואני אסיף על־עלכם אבי יסר אתכם בשוטים ואני בעקרבים׃ ס</seg>
          <seg id="b.2CH.10.12" type="verse">ויבא ירבעם וכל־העם אל־רחבעם ביום השלשי כאשר דבר המלך לאמר שובו אלי ביום השלשי׃</seg>
          <seg id="b.2CH.10.13" type="verse">ויענם המלך קשה ויעזב המלך רחבעם את עצת הזקנים׃</seg>
          <seg id="b.2CH.10.14" type="verse">וידבר אלהם כעצת הילדים לאמר אכביד את־עלכם ואני אסיף עליו אבי יסר אתכם בשוטים ואני בעקרבים׃</seg>
          <seg id="b.2CH.10.15" type="verse">ולא־שמע המלך אל־העם כי־היתה נסבה מעם האלהים למען הקים יהוה את־דברו אשר דבר ביד אחיהו השלוני אל־ירבעם בן־נבט׃</seg>
          <seg id="b.2CH.10.16" type="verse">וכל־ישראל כי לא־שמע המלך להם וישיבו העם את־המלך לאמר מה־לנו חלק בדויד ולא־נחלה בבן־ישי איש לאהליך ישראל עתה ראה ביתך דויד וילך כל־ישראל לאהליו׃ ס</seg>
          <seg id="b.2CH.10.17" type="verse">ובני ישראל הישבים בערי יהודה וימלך עליהם רחבעם׃</seg>
          <seg id="b.2CH.10.18" type="verse">וישלח המלך רחבעם את־הדרם אשר על־המס וירגמו־בו בני־ישראל אבן וימת והמלך רחבעם התאמץ לעלות במרכבה לנוס ירושלם׃ ס</seg>
          <seg id="b.2CH.10.19" type="verse">ויפשעו ישראל בבית דויד עד היום הזה׃ ס</seg>
        </div>
        <div id="b.2CH.11" type="chapter">
          <seg id="b.2CH.11.1" type="verse">ויבא רחבעם ירושלם ויקהל את־בית יהודה ובנימן מאה ושמונים אלף בחור עשה מלחמה להלחם עם־ישראל להשיב את־הממלכה לרחבעם׃ ף</seg>
          <seg id="b.2CH.11.2" type="verse">ויהי דבר־יהוה אל־שמעיהו איש־האלהים לאמר׃</seg>
          <seg id="b.2CH.11.3" type="verse">אמר אל־רחבעם בן־שלמה מלך יהודה ואל כל־ישראל ביהודה ובנימן לאמר׃</seg>
          <seg id="b.2CH.11.4" type="verse">כה אמר יהוה לא־תעלו ולא־תלחמו עם־אחיכם שובו איש לביתו כי מאתי נהיה הדבר הזה וישמעו את־דברי יהוה וישבו מלכת אל־ירבעם׃ ף</seg>
          <seg id="b.2CH.11.5" type="verse">וישב רחבעם בירושלם ויבן ערים למצור ביהודה׃</seg>
          <seg id="b.2CH.11.6" type="verse">ויבן את־בית־לחם ואת־עיטם ואת־תקוע׃</seg>
          <seg id="b.2CH.11.7" type="verse">ואת־בית־צור ואת־שוכו ואת־עדלם׃</seg>
          <seg id="b.2CH.11.8" type="verse">ואת־גת ואת־מרשה ואת־זיף׃</seg>
          <seg id="b.2CH.11.9" type="verse">ואת־אדורים ואת־לכיש ואת־עזקה׃</seg>
          <seg id="b.2CH.11.10" type="verse">ואת־צרעה ואת־אילון ואת־חברון אשר ביהודה ובבנימן ערי מצרות׃</seg>
          <seg id="b.2CH.11.11" type="verse">ויחזק את־המצרות ויתן בהם נגידים ואצרות מאכל ושמן ויין׃</seg>
          <seg id="b.2CH.11.12" type="verse">ובכל־עיר ועיר צנות ורמחים ויחזקם להרבה מאד ויהי־לו יהודה ובנימן׃ ס</seg>
          <seg id="b.2CH.11.13" type="verse">והכהנים והלוים אשר בכל־ישראל התיצבו עליו מכל־גבולם׃</seg>
          <seg id="b.2CH.11.14" type="verse">כי־עזבו הלוים את־מגרשיהם ואחזתם וילכו ליהודה ולירושלם כי־הזניחם ירבעם ובניו מכהן ליהוה׃</seg>
          <seg id="b.2CH.11.15" type="verse">ויעמד־לו כהנים לבמות ולשעירים ולעגלים אשר עשה׃</seg>
          <seg id="b.2CH.11.16" type="verse">ואחריהם מכל שבטי ישראל הנתנים את־לבבם לבקש את־יהוה אלהי ישראל באו ירושלם לזבוח ליהוה אלהי אבותיהם׃</seg>
          <seg id="b.2CH.11.17" type="verse">ויחזקו את־מלכות יהודה ויאמצו את־רחבעם בן־שלמה לשנים שלוש כי הלכו בדרך דויד ושלמה לשנים שלוש׃</seg>
          <seg id="b.2CH.11.18" type="verse">ויקח־לו רחבעם אשה את־מחלת [כ= בן] [ק= בת]־ירימות בן־דויד אביהיל בת־אליאב בן־ישי׃</seg>
          <seg id="b.2CH.11.19" type="verse">ותלד לו בנים את־יעוש ואת־שמריה ואת־זהם׃</seg>
          <seg id="b.2CH.11.20" type="verse">ואחריה לקח את־מעכה בת־אבשלום ותלד לו את־אביה ואת־עתי ואת־זיזא ואת־שלמית׃</seg>
          <seg id="b.2CH.11.21" type="verse">ויאהב רחבעם את־מעכה בת־אבשלום מכל־נשיו ופילגשיו כי נשים שמונה־עשרה נשא ופילגשים ששים ויולד עשרים ושמונה בנים וששים בנות׃</seg>
          <seg id="b.2CH.11.22" type="verse">ויעמד לראש רחבעם את־אביה בן־מעכה לנגיד באחיו כי להמליכו׃</seg>
          <seg id="b.2CH.11.23" type="verse">ויבן ויפרץ מכל־בניו לכל־ארצות יהודה ובנימן לכל ערי המצרות ויתן להם המזון לרב וישאל המון נשים׃</seg>
        </div>
        <div id="b.2CH.12" type="chapter">
          <seg id="b.2CH.12.1" type="verse">ויהי כהכין מלכות רחבעם וכחזקתו עזב את־תורת יהוה וכל־ישראל עמו׃ ף</seg>
          <seg id="b.2CH.12.2" type="verse">ויהי בשנה החמישית למלך רחבעם עלה שישק מלך־מצרים על־ירושלם כי מעלו ביהוה׃</seg>
          <seg id="b.2CH.12.3" type="verse">באלף ומאתים רכב ובששים אלף פרשים ואין מספר לעם אשר־באו עמו ממצרים לובים סכיים וכושים׃</seg>
          <seg id="b.2CH.12.4" type="verse">וילכד את־ערי המצרות אשר ליהודה ויבא עד־ירושלם׃ ס</seg>
          <seg id="b.2CH.12.5" type="verse">ושמעיה הנביא בא אל־רחבעם ושרי יהודה אשר־נאספו אל־ירושלם מפני שישק ויאמר להם כה־אמר יהוה אתם עזבתם אתי ואף־אני עזבתי אתכם ביד־שישק׃</seg>
          <seg id="b.2CH.12.6" type="verse">ויכנעו שרי־ישראל והמלך ויאמרו צדיק יהוה׃</seg>
          <seg id="b.2CH.12.7" type="verse">ובראות יהוה כי נכנעו היה דבר־יהוה אל־שמעיה לאמר נכנעו לא אשחיתם ונתתי להם כמעט לפליטה ולא־תתך חמתי בירושלם ביד־שישק׃</seg>
          <seg id="b.2CH.12.8" type="verse">כי יהיו־לו לעבדים וידעו עבודתי ועבודת ממלכות הארצות׃ ס</seg>
          <seg id="b.2CH.12.9" type="verse">ויעל שישק מלך־מצרים על־ירושלם ויקח את־אצרות בית־יהוה ואת־אצרות בית המלך את־הכל לקח ויקח את־מגני הזהב אשר עשה שלמה׃</seg>
          <seg id="b.2CH.12.10" type="verse">ויעש המלך רחבעם תחתיהם מגני נחשת והפקיד על־יד שרי הרצים השמרים פתח בית המלך׃</seg>
          <seg id="b.2CH.12.11" type="verse">ויהי מדי־בוא המלך בית יהוה באו הרצים ונשאום והשבום אל־תא הרצים׃</seg>
          <seg id="b.2CH.12.12" type="verse">ובהכנעו שב ממנו אף־יהוה ולא להשחית לכלה וגם ביהודה היה דברים טובים׃ ס</seg>
          <seg id="b.2CH.12.13" type="verse">ויתחזק המלך רחבעם בירושלם וימלך כי בן־ארבעים ואחת שנה רחבעם במלכו ושבע עשרה שנה מלך בירושלם העיר אשר־בחר יהוה לשום את־שמו שם מכל שבטי ישראל ושם אמו נעמה העמנית׃</seg>
          <seg id="b.2CH.12.14" type="verse">ויעש הרע כי לא הכין לבו לדרוש את־יהוה׃ ס</seg>
          <seg id="b.2CH.12.15" type="verse">ודברי רחבעם הראשנים והאחרונים הלא־הם כתובים בדברי שמעיה הנביא ועדו החזה להתיחש ומלחמות רחבעם וירבעם כל־הימים׃</seg>
          <seg id="b.2CH.12.16" type="verse">וישכב רחבעם עם־אבתיו ויקבר בעיר דויד וימלך אביה בנו תחתיו׃ ף</seg>
        </div>
        <div id="b.2CH.13" type="chapter">
          <seg id="b.2CH.13.1" type="verse">בשנת שמונה עשרה למלך ירבעם וימלך אביה על־יהודה׃</seg>
          <seg id="b.2CH.13.2" type="verse">שלוש שנים מלך בירושלם ושם אמו מיכיהו בת־אוריאל מן־גבעה ומלחמה היתה בין אביה ובין ירבעם׃</seg>
          <seg id="b.2CH.13.3" type="verse">ויאסר אביה את־המלחמה בחיל גבורי מלחמה ארבע־מאות אלף איש בחור ס וירבעם ערך עמו מלחמה בשמונה מאות אלף איש בחור גבור חיל׃ ס</seg>
          <seg id="b.2CH.13.4" type="verse">ויקם אביה מעל להר צמרים אשר בהר אפרים ויאמר שמעוני ירבעם וכל־ישראל׃</seg>
          <seg id="b.2CH.13.5" type="verse">הלא לכם לדעת כי יהוה אלהי ישראל נתן ממלכה לדויד על־ישראל לעולם לו ולבניו ברית מלח׃ ס</seg>
          <seg id="b.2CH.13.6" type="verse">ויקם ירבעם בן־נבט עבד שלמה בן־דויד וימרד על־אדניו׃</seg>
          <seg id="b.2CH.13.7" type="verse">ויקבצו עליו אנשים רקים בני בליעל ויתאמצו על־רחבעם בן־שלמה ורחבעם היה נער ורך־לבב ולא התחזק לפניהם׃</seg>
          <seg id="b.2CH.13.8" type="verse">ועתה אתם אמרים להתחזק לפני ממלכת יהוה ביד בני דויד ואתם המון רב ועםכם עגלי זהב אשר עשה לכם ירבעם לאלהים׃</seg>
          <seg id="b.2CH.13.9" type="verse">הלא הדחתם את־כהני יהוה את־בני אהרן והלוים ותעשו לכם כהנים כעמי הארצות כל־הבא למלא ידו בפר בן־בקר ואילם שבעה והיה כהן ללא אלהים׃ ס</seg>
          <seg id="b.2CH.13.10" type="verse">ואנחנו יהוה אלהינו ולא עזבנהו וכהנים משרתים ליהוה בני אהרן והלוים במלאכת׃</seg>
          <seg id="b.2CH.13.11" type="verse">ומקטרים ליהוה עלות בבקר־בבקר ובערב־בערב וקטרת־סמים ומערכת לחם על־השלחן הטהור ומנורת הזהב ונרתיה לבער בערב בערב כי־שמרים אנחנו את־משמרת יהוה אלהינו ואתם עזבתם אתו׃</seg>
          <seg id="b.2CH.13.12" type="verse">והנה עמנו בראש האלהים וכהניו וחצצרות התרועה להריע עליכם בני ישראל אל־תלחמו עם־יהוה אלהי־אבתיכם כי־לא תצליחו׃</seg>
          <seg id="b.2CH.13.13" type="verse">וירבעם הסב את־המארב לבוא מאחריהם ויהיו לפני יהודה והמארב מאחריהם׃</seg>
          <seg id="b.2CH.13.14" type="verse">ויפנו יהודה והנה להם המלחמה פנים ואחור ויצעקו ליהוה והכהנים [כ= מחצצרים] [ק= מחצרים] בחצצרות׃</seg>
          <seg id="b.2CH.13.15" type="verse">ויריעו איש יהודה ויהי בהריע איש יהודה והאלהים נגף את־ירבעם וכל־ישראל לפני אביה ויהודה׃</seg>
          <seg id="b.2CH.13.16" type="verse">וינוסו בני־ישראל מפני יהודה ויתנם אלהים בידם׃</seg>
          <seg id="b.2CH.13.17" type="verse">ויכו בהם אביה ועמו מכה רבה ויפלו חללים מישראל חמש־מאות אלף איש בחור׃</seg>
          <seg id="b.2CH.13.18" type="verse">ויכנעו בני־ישראל בעת ההיא ויאמצו בני יהודה כי נשענו על־יהוה אלהי אבותיהם׃</seg>
          <seg id="b.2CH.13.19" type="verse">וירדף אביה אחרי ירבעם וילכד ממנו ערים את־בית־אל ואת־בנותיה ואת־ישנה ואת־בנותיה ואת־[כ= עפרון] [ק= עפרין] ובנתיה׃</seg>
          <seg id="b.2CH.13.20" type="verse">ולא־עצר כח־ירבעם עוד בימי אביהו ויגפהו יהוה וימת׃ ף</seg>
          <seg id="b.2CH.13.21" type="verse">ויתחזק אביהו וישא־לו נשים ארבע עשרה ויולד עשרים ושנים בנים ושש עשרה בנות׃ ס</seg>
          <seg id="b.2CH.13.22" type="verse">ויתר דברי אביה ודרכיו ודבריו כתובים במדרש הנביא עדו׃</seg>
          <seg id="b.2CH.13.23" type="verse">וישכב אביה עם־אבתיו ויקברו אתו בעיר דויד וימלך אסא בנו תחתיו בימיו שקטה הארץ עשר שנים׃ ף</seg>
        </div>
        <div id="b.2CH.14" type="chapter">
          <seg id="b.2CH.14.1" type="verse">ויעש אסא הטוב והישר בעיני יהוה אלהיו׃</seg>
          <seg id="b.2CH.14.2" type="verse">ויסר את־מזבחות הנכר והבמות וישבר את־המצבות ויגדע את־האשרים׃</seg>
          <seg id="b.2CH.14.3" type="verse">ויאמר ליהודה לדרוש את־יהוה אלהי אבותיהם ולעשות התורה והמצוה׃</seg>
          <seg id="b.2CH.14.4" type="verse">ויסר מכל־ערי יהודה את־הבמות ואת־החמנים ותשקט הממלכה לפניו׃</seg>
          <seg id="b.2CH.14.5" type="verse">ויבן ערי מצורה ביהודה כי־שקטה הארץ ואין־עמו מלחמה בשנים האלה כי־הניח יהוה לו׃</seg>
          <seg id="b.2CH.14.6" type="verse">ויאמר ליהודה נבנה את־הערים האלה ונסב חומה ומגדלים דלתים ובריחים עודנו הארץ לפנינו כי דרשנו את־יהוה אלהינו דרשנו וינח לנו מסביב ויבנו ויצליחו׃ ף</seg>
          <seg id="b.2CH.14.7" type="verse">ויהי לאסא חיל נשא צנה ורמח מיהודה שלש מאות אלף ס ומבנימן נשאי מגן ודרכי קשת מאתים ושמונים אלף כל־אלה גבורי חיל׃</seg>
          <seg id="b.2CH.14.8" type="verse">ויצא אליהם זרח הכושי בחיל אלף אלפים ומרכבות שלש מאות ויבא עד־מרשה׃</seg>
          <seg id="b.2CH.14.9" type="verse">ויצא אסא לפניו ויערכו מלחמה בגיא צפתה למרשה׃</seg>
          <seg id="b.2CH.14.10" type="verse">ויקרא אסא אל־יהוה אלהיו ויאמר יהוה אין־עמך לעזור בין רב לאין כח עזרנו יהוה אלהינו כי־עליך נשענו ובשמך באנו על־ההמון הזה יהוה אלהינו אתה אל־יעצר עמך אנוש׃ ס</seg>
          <seg id="b.2CH.14.11" type="verse">ויגף יהוה את־הכושים לפני אסא ולפני יהודה וינסו הכושים׃</seg>
          <seg id="b.2CH.14.12" type="verse">וירדפם אסא והעם אשר־עמו עד־לגרר ויפל מכושים לאין להם מחיה כי־נשברו לפני־יהוה ולפני מחנהו וישאו שלל הרבה מאד׃</seg>
          <seg id="b.2CH.14.13" type="verse">ויכו את כל־הערים סביבות גרר כי־היה פחד־יהוה עליהם ויבזו את־כל־הערים כי־בזה רבה היתה בהם׃</seg>
          <seg id="b.2CH.14.14" type="verse">וגם־אהלי מקנה הכו וישבו צאן לרב וגמלים וישבו ירושלם׃ ס</seg>
        </div>
        <div id="b.2CH.15" type="chapter">
          <seg id="b.2CH.15.1" type="verse">ועזריהו בן־עודד היתה עליו רוח אלהים׃</seg>
          <seg id="b.2CH.15.2" type="verse">ויצא לפני אסא ויאמר לו שמעוני אסא וכל־יהודה ובנימן יהוה עםכם בהיותכם עמו ואם־תדרשהו ימצא לכם ואם־תעזבהו יעזב אתכם׃ ס</seg>
          <seg id="b.2CH.15.3" type="verse">וימים רבים לישראל ללא אלהי אמת וללא כהן מורה וללא תורה׃</seg>
          <seg id="b.2CH.15.4" type="verse">וישב בצר־לו על־יהוה אלהי ישראל ויבקשהו וימצא להם׃</seg>
          <seg id="b.2CH.15.5" type="verse">ובעתים ההם אין שלום ליוצא ולבא כי מהומת רבות על כל־יושבי הארצות׃</seg>
          <seg id="b.2CH.15.6" type="verse">וכתתו גוי־בגוי ועיר בעיר כי־אלהים הםםם בכל־צרה׃</seg>
          <seg id="b.2CH.15.7" type="verse">ואתם חזקו ואל־ירפו ידיכם כי יש שכר לפעלתכם׃ ס</seg>
          <seg id="b.2CH.15.8" type="verse">וכשמע אסא הדברים האלה והנבואה עדד הנביא התחזק ויעבר השקוצים מכל־ארץ יהודה ובנימן ומן־הערים אשר לכד מהר אפרים ויחדש את־מזבח יהוה אשר לפני אולם יהוה׃</seg>
          <seg id="b.2CH.15.9" type="verse">ויקבץ את־כל־יהודה ובנימן והגרים עמהם מאפרים ומנשה ומשמעון כי־נפלו עליו מישראל לרב בראתם כי־יהוה אלהיו עמו׃ ף</seg>
          <seg id="b.2CH.15.10" type="verse">ויקבצו ירושלם בחדש השלישי לשנת חמש־עשרה למלכות אסא׃</seg>
          <seg id="b.2CH.15.11" type="verse">ויזבחו ליהוה ביום ההוא מן־השלל הביאו בקר שבע מאות וצאן שבעת אלפים׃</seg>
          <seg id="b.2CH.15.12" type="verse">ויבאו בברית לדרוש את־יהוה אלהי אבותיהם בכל־לבבם ובכל־נפשם׃</seg>
          <seg id="b.2CH.15.13" type="verse">וכל אשר לא־ידרש ליהוה אלהי־ישראל יומת למן־קטן ועד־גדול למאיש ועד־אשה׃</seg>
          <seg id="b.2CH.15.14" type="verse">וישבעו ליהוה בקול גדול ובתרועה ובחצצרות ובשופרות׃</seg>
          <seg id="b.2CH.15.15" type="verse">וישמחו כל־יהודה על־השבועה כי בכל־לבבם נשבעו ובכל־רצונם בקשהו וימצא להם וינח יהוה להם מסביב׃</seg>
          <seg id="b.2CH.15.16" type="verse">וגם־מעכה אם אסא המלך הסירה מגבירה אשר־עשתה לאשרה מפלצת ויכרת אסא את־מפלצתה וידק וישרף בנחל קדרון׃</seg>
          <seg id="b.2CH.15.17" type="verse">והבמות לא־סרו מישראל רק לבב־אסא היה שלם כל־ימיו׃</seg>
          <seg id="b.2CH.15.18" type="verse">ויבא את־קדשי אביו וקדשיו בית האלהים כסף וזהב וכלים׃</seg>
          <seg id="b.2CH.15.19" type="verse">ומלחמה לא היתה עד שנת־שלשים וחמש למלכות אסא׃ ס</seg>
        </div>
        <div id="b.2CH.16" type="chapter">
          <seg id="b.2CH.16.1" type="verse">בשנת שלשים ושש למלכות אסא עלה בעשא מלך־ישראל על־יהודה ויבן את־הרמה לבלתי תת יוצא ובא לאסא מלך יהודה׃</seg>
          <seg id="b.2CH.16.2" type="verse">ויצא אסא כסף וזהב מאצרות בית יהוה ובית המלך וישלח אל־בן־הדד מלך ארם היושב בדרמשק לאמר׃</seg>
          <seg id="b.2CH.16.3" type="verse">ברית ביני ובינך ובין אבי ובין אביך הנה שלחתי לך כסף וזהב לך הפר בריתך את־בעשא מלך ישראל ויעלה מעלי׃</seg>
          <seg id="b.2CH.16.4" type="verse">וישמע בן־הדד אל־המלך אסא וישלח את־שרי החילים אשר־לו אל־ערי ישראל ויכו את־עיון ואת־דן ואת אבל מים ואת כל־מסכנות ערי נפתלי׃</seg>
          <seg id="b.2CH.16.5" type="verse">ויהי כשמע בעשא ויחדל מבנות את־הרמה וישבת את־מלאכתו׃ ס</seg>
          <seg id="b.2CH.16.6" type="verse">ואסא המלך לקח את־כל־יהודה וישאו את־אבני הרמה ואת־עציה אשר בנה בעשא ויבן בהם את־גבע ואת־המצפה׃ ס</seg>
          <seg id="b.2CH.16.7" type="verse">ובעת ההיא בא חנני הראה אל־אסא מלך יהודה ויאמר אליו בהשענך על־מלך ארם ולא נשענת על־יהוה אלהיך על־כן נמלט חיל מלך־ארם מידך׃</seg>
          <seg id="b.2CH.16.8" type="verse">הלא הכושים והלובים היו לחיל לרב לרכב ולפרשים להרבה מאד ובהשענך על־יהוה נתנם בידך׃</seg>
          <seg id="b.2CH.16.9" type="verse">כי יהוה עיניו משטטות בכל־הארץ להתחזק עם־לבבם שלם אליו נסכלת על־זאת כי מעתה יש עמך מלחמות׃</seg>
          <seg id="b.2CH.16.10" type="verse">ויכעס אסא אל־הראה ויתנהו בית המהפכת כי־בזעף עמו על־זאת וירץץ אסא מן־העם בעת ההיא׃</seg>
          <seg id="b.2CH.16.11" type="verse">והנה דברי אסא הראשונים והאחרונים הנם כתובים על־ספר המלכים ליהודה וישראל׃</seg>
          <seg id="b.2CH.16.12" type="verse">ויחלא אסא בשנת שלושים ותשע למלכותו ברגליו עד־למעלה חליו וגם־בחליו לא־דרש את־יהוה כי ברפאים׃</seg>
          <seg id="b.2CH.16.13" type="verse">וישכב אסא עם־אבתיו וימת בשנת ארבעים ואחת למלכו׃</seg>
          <seg id="b.2CH.16.14" type="verse">ויקברהו בקברתיו אשר כרה־לו בעיר דויד וישכיבהו במשכב אשר מלא בשמים וזנים מרקחים במרקחת מעשה וישרפו־לו שרפה גדולה עד־למאד׃ ף</seg>
        </div>
        <div id="b.2CH.17" type="chapter">
          <seg id="b.2CH.17.1" type="verse">וימלך יהושפט בנו תחתיו ויתחזק על־ישראל׃</seg>
          <seg id="b.2CH.17.2" type="verse">ויתן־חיל בכל־ערי יהודה הבצרות ויתן נציבים בארץ יהודה ובערי אפרים אשר לכד אסא אביו׃</seg>
          <seg id="b.2CH.17.3" type="verse">ויהי יהוה עם־יהושפט כי הלך בדרכי דויד אביו הראשנים ולא דרש לבעלים׃</seg>
          <seg id="b.2CH.17.4" type="verse">כי לאלהי אביו דרש ובמצותיו הלך ולא כמעשה ישראל׃</seg>
          <seg id="b.2CH.17.5" type="verse">ויכן יהוה את־הממלכה בידו ויתנו כל־יהודה מנחה ליהושפט ויהי־לו עשר־וכבוד לרב׃</seg>
          <seg id="b.2CH.17.6" type="verse">ויגבה לבו בדרכי יהוה ועוד הסיר את־הבמות ואת־האשרים מיהודה׃ ף</seg>
          <seg id="b.2CH.17.7" type="verse">ובשנת שלוש למלכו שלח לשריו לבן־חיל ולעבדיה ולזכריה ולנתנאל ולמיכיהו ללמד בערי יהודה׃</seg>
          <seg id="b.2CH.17.8" type="verse">ועמהם הלוים שמעיהו ונתניהו וזבדיהו ועשהאל [כ= ושמרימות] [ק= ושמירמות] ויהונתן ואדניהו וטוביהו וטוב אדוניה הלוים ועמהם אלישמע ויהורם הכהנים׃</seg>
          <seg id="b.2CH.17.9" type="verse">וילמדו ביהודה ועמהם ספר תורת יהוה ויסבו בכל־ערי יהודה וילמדו בעם׃</seg>
          <seg id="b.2CH.17.10" type="verse">ויהי פחד יהוה על כל־ממלכות הארצות אשר סביבות יהודה ולא נלחמו עם־יהושפט׃</seg>
          <seg id="b.2CH.17.11" type="verse">ומן־פלשתים מביאים ליהושפט מנחה וכסף משא גם הערביאים מביאים לו צאן אילים שבעת אלפים ושבע מאות ותישים שבעת אלפים ושבע מאות׃ ף</seg>
          <seg id="b.2CH.17.12" type="verse">ויהי יהושפט הלך וגדל עד־למעלה ויבן ביהודה בירניות וערי מסכנות׃</seg>
          <seg id="b.2CH.17.13" type="verse">ומלאכה רבה היה לו בערי יהודה ואנשי מלחמה גבורי חיל בירושלם׃</seg>
          <seg id="b.2CH.17.14" type="verse">ואלה פקדתם לבית אבותיהם ליהודה שרי אלפים עדנה השר ועמו גבורי חיל שלש מאות אלף׃ ס</seg>
          <seg id="b.2CH.17.15" type="verse">ועל־ידו יהוחןן השר ועמו מאתים ושמונים אלף׃ ס</seg>
          <seg id="b.2CH.17.16" type="verse">ועל־ידו עמסיה בן־זכרי המתנדב ליהוה ועמו מאתים אלף גבור חיל׃ ס</seg>
          <seg id="b.2CH.17.17" type="verse">ומן־בנימן גבור חיל אלידע ועמו נשקי־קשת ומגן מאתים אלף׃ ס</seg>
          <seg id="b.2CH.17.18" type="verse">ועל־ידו יהוזבד ועמו מאה־ושמונים אלף חלוצי צבא׃ ס</seg>
          <seg id="b.2CH.17.19" type="verse">אלה המשרתים את־המלך מלבד אשר־נתן המלך בערי המבצר בכל־יהודה׃ ף</seg>
        </div>
        <div id="b.2CH.18" type="chapter">
          <seg id="b.2CH.18.1" type="verse">ויהי ליהושפט עשר וכבוד לרב ויתחתן לאחאב׃</seg>
          <seg id="b.2CH.18.2" type="verse">וירד לקץ שנים אל־אחאב לשמרון ויזבח־לו אחאב צאן ובקר לרב ולעם אשר עמו ויסיתהו לעלות אל־רמות גלעד׃</seg>
          <seg id="b.2CH.18.3" type="verse">ויאמר אחאב מלך־ישראל אל־יהושפט מלך יהודה התלך עמי רמת גלעד ויאמר לו כמוני כמוך וכעמך עמי ועמך במלחמה׃</seg>
          <seg id="b.2CH.18.4" type="verse">ויאמר יהושפט אל־מלך ישראל דרש־נא כיום את־דבר יהוה׃</seg>
          <seg id="b.2CH.18.5" type="verse">ויקבץ מלך־ישראל את־הנבאים ארבע מאות איש ויאמר אלהם הנלך אל־רמת גלעד למלחמה אם־אחדל ויאמרו עלה ויתן האלהים ביד המלך׃</seg>
          <seg id="b.2CH.18.6" type="verse">ויאמר יהושפט האין פה נביא ליהוה עוד ונדרשה מאתו׃</seg>
          <seg id="b.2CH.18.7" type="verse">ויאמר מלך־ישראל אל־יהושפט עוד איש־אחד לדרוש את־יהוה מאתו ואני שנאתיהו כי־איננו מתנבא עלי לטובה כי כל־ימיו לרעה הוא מיכיהו בן־ימלא ויאמר יהושפט אל־יאמר המלך כן׃</seg>
          <seg id="b.2CH.18.8" type="verse">ויקרא מלך ישראל אל־סריס אחד ויאמר מהר [כ= מיכהו] [ק= מיכיהו] בן־ימלא׃</seg>
          <seg id="b.2CH.18.9" type="verse">ומלך ישראל ויהושפט מלך־יהודה יושבים איש על־כסאו מלבשים בגדים וישבים בגרן פתח שער שמרון וכל־הנביאים מתנבאים לפניהם׃</seg>
          <seg id="b.2CH.18.10" type="verse">ויעש לו צדקיהו בן־כנענה קרני ברזל ויאמר כה־אמר יהוה באלה תנגח את־ארם עד־כלותם׃</seg>
          <seg id="b.2CH.18.11" type="verse">וכל־הנבאים נבאים כן לאמר עלה רמת גלעד והצלח ונתן יהוה ביד המלך׃</seg>
          <seg id="b.2CH.18.12" type="verse">והמלאך אשר־הלך לקרא למיכיהו דבר אליו לאמר הנה דברי הנבאים פה־אחד טוב אל־המלך ויהי־נא דברך כאחד מהם ודברת טוב׃</seg>
          <seg id="b.2CH.18.13" type="verse">ויאמר מיכיהו חי־יהוה כי את־אשר־יאמר אלהי אתו אדבר׃</seg>
          <seg id="b.2CH.18.14" type="verse">ויבא אל־המלך ויאמר המלך אליו מיכה הנלך אל־רמת גלעד למלחמה אם־אחדל ויאמר עלו והצליחו וינתנו בידכם׃</seg>
          <seg id="b.2CH.18.15" type="verse">ויאמר אליו המלך עד־כמה פעמים אני משביעך אשר לא־תדבר אלי רק־אמת בשם יהוה׃</seg>
          <seg id="b.2CH.18.16" type="verse">ויאמר ראיתי את־כל־ישראל נפוצים על־ההרים כצאן אשר אין־להן רעה ויאמר יהוה לא־אדנים לאלה ישובו איש־לביתו בשלום׃</seg>
          <seg id="b.2CH.18.17" type="verse">ויאמר מלך־ישראל אל־יהושפט הלא אמרתי אליך לא־יתנבא עלי טוב כי אם־לרע׃ ס</seg>
          <seg id="b.2CH.18.18" type="verse">ויאמר לכן שמעו דבר־יהוה ראיתי את־יהוה יושב על־כסאו וכל־צבא השמים עמדים על־ימינו ושמאלו׃</seg>
          <seg id="b.2CH.18.19" type="verse">ויאמר יהוה מי יפתה את־אחאב מלך־ישראל ויעל ויפל ברמות גלעד ויאמר זה אמר ככה וזה אמר ככה׃</seg>
          <seg id="b.2CH.18.20" type="verse">ויצא הרוח ויעמד לפני יהוה ויאמר אני אפתנו ויאמר יהוה אליו במה׃</seg>
          <seg id="b.2CH.18.21" type="verse">ויאמר אצא והייתי לרוח שקר בפי כל־נביאיו ויאמר תפתה וגם־תוכל צא ועשה־כן׃</seg>
          <seg id="b.2CH.18.22" type="verse">ועתה הנה נתן יהוה רוח שקר בפי נביאיך אלה ויהוה דבר עליך רעה׃ ס</seg>
          <seg id="b.2CH.18.23" type="verse">ויגש צדקיהו בן־כנענה ויך את־מיכיהו על־הלחי ויאמר אי זה הדרך עבר רוח־יהוה מאתי לדבר אתך׃</seg>
          <seg id="b.2CH.18.24" type="verse">ויאמר מיכיהו הנך ראה ביום ההוא אשר תבוא חדר בחדר להחבא׃</seg>
          <seg id="b.2CH.18.25" type="verse">ויאמר מלך ישראל קחו את־מיכיהו והשיבהו אל־אמון שר־העיר ואל־יואש בן־המלך׃</seg>
          <seg id="b.2CH.18.26" type="verse">ואמרתם כה אמר המלך שימו זה בית הכלא והאכלהו לחם לחץ ומים לחץ עד שובי בשלום׃</seg>
          <seg id="b.2CH.18.27" type="verse">ויאמר מיכיהו אם־שוב תשוב בשלום לא־דבר יהוה בי ויאמר שמעו עמים כלם׃ ף</seg>
          <seg id="b.2CH.18.28" type="verse">ויעל מלך־ישראל ויהושפט מלך־יהודה אל־רמת גלעד׃</seg>
          <seg id="b.2CH.18.29" type="verse">ויאמר מלך ישראל אל־יהושפט התחפש ובוא במלחמה ואתה לבש בגדיך ויתחפש מלך ישראל ויבאו במלחמה׃</seg>
          <seg id="b.2CH.18.30" type="verse">ומלך ארם צוה את־שרי הרכב אשר־לו לאמר לא תלחמו את־הקטן את־הגדול כי אם־את־מלך ישראל לבדו׃</seg>
          <seg id="b.2CH.18.31" type="verse">ויהי כראות שרי הרכב את־יהושפט והמה אמרו מלך ישראל הוא ויסבו עליו להלחם ויזעק יהושפט ויהוה עזרו ויסיתם אלהים ממנו׃</seg>
          <seg id="b.2CH.18.32" type="verse">ויהי כראות שרי הרכב כי לא־היה מלך ישראל וישבו מאחריו׃</seg>
          <seg id="b.2CH.18.33" type="verse">ואיש משך בקשת לתמו ויך את־מלך ישראל בין הדבקים ובין השרין ויאמר לרכב הפך [כ= ידיך] [ק= ידך] והוצאתני מן־המחנה כי החליתי׃</seg>
          <seg id="b.2CH.18.34" type="verse">ותעל המלחמה ביום ההוא ומלך ישראל היה מעמיד במרכבה נכח ארם עד־הערב וימת לעת בוא השמש׃</seg>
        </div>
        <div id="b.2CH.19" type="chapter">
          <seg id="b.2CH.19.1" type="verse">וישב יהושפט מלך־יהודה אל־ביתו בשלום לירושלם׃</seg>
          <seg id="b.2CH.19.2" type="verse">ויצא אל־פניו יהוא בן־חנני החזה ויאמר אל־המלך יהושפט הלרשע לעזר ולשנאי יהוה תאהב ובזאת עליך קצף מלפני יהוה׃</seg>
          <seg id="b.2CH.19.3" type="verse">אבל דברים טובים נמצאו עמך כי־בערת האשרות מן־הארץ והכינות לבבך לדרש האלהים׃</seg>
          <seg id="b.2CH.19.4" type="verse">וישב יהושפט בירושלם ס וישב ויצא בעם מבאר שבע עד־הר אפרים וישיבם אל־יהוה אלהי אבותיהם׃</seg>
          <seg id="b.2CH.19.5" type="verse">ויעמד שפטים בארץ בכל־ערי יהודה הבצרות לעיר ועיר׃</seg>
          <seg id="b.2CH.19.6" type="verse">ויאמר אל־השפטים ראו מה־אתם עשים כי לא לאדם תשפטו כי ליהוה ועםכם בדבר משפט׃</seg>
          <seg id="b.2CH.19.7" type="verse">ועתה יהי* פחד־יהוה עליכם שמרו ועשו כי־אין עם־יהוה אלהינו עולה ומשא פנים ומקח־שחד׃</seg>
          <seg id="b.2CH.19.8" type="verse">וגם בירושלם העמיד יהושפט מן־הלוים והכהנים ומראשי האבות לישראל למשפט יהוה ולריב וישבו ירושלם׃</seg>
          <seg id="b.2CH.19.9" type="verse">ויצו עליהם לאמר כה תעשון ביראת יהוה באמונה ובלבב שלם׃</seg>
          <seg id="b.2CH.19.10" type="verse">וכל־ריב אשר־יבוא עליכם מאחיכם הישבים בעריהם בין־דם לדם בין־תורה למצוה לחקים ולמשפטים והזהרתם אתם ולא יאשמו ליהוה והיה־קצף עליכם ועל־אחיכם כה תעשון ולא תאשמו׃</seg>
          <seg id="b.2CH.19.11" type="verse">והנה אמריהו כהן הראש עליכם לכל דבר־יהוה וזבדיהו בן־ישמעאל הנגיד לבית־יהודה לכל דבר־המלך ושטרים הלוים לפניכם חזקו ועשו ויהי יהוה עם־הטוב׃ ף</seg>
        </div>
        <div id="b.2CH.20" type="chapter">
          <seg id="b.2CH.20.1" type="verse">ויהי אחריכן באו בני־מואב ובני עמון ועמהם מהעמונים על־יהושפט למלחמה׃</seg>
          <seg id="b.2CH.20.2" type="verse">ויבאו ויגידו ליהושפט לאמר בא עליך המון רב מעבר לים מארם והנם בחצצון תמר היא עין גדי׃</seg>
          <seg id="b.2CH.20.3" type="verse">וירא ויתן יהושפט את־פניו לדרוש ליהוה ויקרא־צום על־כל־יהודה׃</seg>
          <seg id="b.2CH.20.4" type="verse">ויקבצו יהודה לבקש מיהוה גם מכל־ערי יהודה באו לבקש את־יהוה׃</seg>
          <seg id="b.2CH.20.5" type="verse">ויעמד יהושפט בקהל יהודה וירושלם בבית יהוה לפני החצר החדשה׃</seg>
          <seg id="b.2CH.20.6" type="verse">ויאמר יהוה אלהי אבתינו הלא אתה־הוא אלהים בשמים ואתה מושל בכל ממלכות הגוים ובידך כח וגבורה ואין עמך להתיצב׃</seg>
          <seg id="b.2CH.20.7" type="verse">הלא אתה אלהינו הורשת את־ישבי הארץ הזאת מלפני עמך ישראל ותתנה לזרע אברהם אהבך לעולם׃</seg>
          <seg id="b.2CH.20.8" type="verse">וישבו־בה ויבנו לך בה מקדש לשמך לאמר׃</seg>
          <seg id="b.2CH.20.9" type="verse">אם־תבוא עלינו רעה חרב שפוט ודבר ורעב נעמדה לפני הבית הזה ולפניך כי שמך בבית הזה ונזעק אליך מצרתנו ותשמע ותושיע׃</seg>
          <seg id="b.2CH.20.10" type="verse">ועתה הנה בני־עמון ומואב והר־שעיר אשר לא־נתתה לישראל לבוא בהם בבאם מארץ מצרים כי סרו מעליהם ולא השמידום׃</seg>
          <seg id="b.2CH.20.11" type="verse">והנה־הם גמלים עלינו לבוא לגרשנו מירשתך אשר הורשתנו׃</seg>
          <seg id="b.2CH.20.12" type="verse">אלהינו הלא תשפט־בם כי אין בנו כח לפני ההמון הרב הזה הבא עלינו ואנחנו לא נדע מה־נעשה כי עליך עינינו׃</seg>
          <seg id="b.2CH.20.13" type="verse">וכל־יהודה עמדים לפני יהוה גם־טפם נשיהם ובניהם׃ ף</seg>
          <seg id="b.2CH.20.14" type="verse">ויחזיאל בן־זכריהו בן־בניה בן־יעיאל בן־מתניה הלוי מן־בני אסף היתה עליו רוח יהוה בתוך הקהל׃</seg>
          <seg id="b.2CH.20.15" type="verse">ויאמר הקשיבו כל־יהודה וישבי ירושלם והמלך יהושפט כה־אמר יהוה לכם אתם אל־תיראו ואל־תחתו מפני ההמון הרב הזה כי לא לכם המלחמה כי לאלהים׃</seg>
          <seg id="b.2CH.20.16" type="verse">מחר רדו עליהם הנם עלים במעלה הציץ ומצאתם אתם בסוף הנחל פני מדבר ירואל׃</seg>
          <seg id="b.2CH.20.17" type="verse">לא לכם להלחם בזאת התיצבו עמדו וראו את־ישועת יהוה עםכם יהודה וירושלם אל־תיראו ואל־תחתו מחר צאו לפניהם ויהוה עםכם׃</seg>
          <seg id="b.2CH.20.18" type="verse">ויקד יהושפט אפים ארצה וכל־יהודה וישבי ירושלם נפלו לפני יהוה להשתחות ליהוה׃</seg>
          <seg id="b.2CH.20.19" type="verse">ויקמו הלוים מן־בני הקהתים ומן־בני הקרחים להלל ליהוה אלהי ישראל בקול גדול למעלה׃</seg>
          <seg id="b.2CH.20.20" type="verse">וישכימו בבקר ויצאו למדבר תקוע ובצאתם עמד יהושפט ויאמר שמעוני יהודה וישבי ירושלם האמינו ביהוה אלהיכם ותאמנו האמינו בנביאיו והצליחו׃</seg>
          <seg id="b.2CH.20.21" type="verse">ויועץ אל־העם ויעמד משררים ליהוה ומהללים להדרת־קדש בצאת לפני החלוץ ואמרים הודו ליהוה כי לעולם חסדו׃</seg>
          <seg id="b.2CH.20.22" type="verse">ובעת החלו ברנה ותהלה נתן יהוה מארבים על־בני עמון מואב והר־שעיר הבאים ליהודה וינגפו׃</seg>
          <seg id="b.2CH.20.23" type="verse">ויעמדו בני עמון ומואב על־ישבי הר־שעיר להחרים ולהשמיד וככלותם ביושבי שעיר עזרו איש־ברעהו למשחית׃</seg>
          <seg id="b.2CH.20.24" type="verse">ויהודה בא על־המצפה למדבר ויפנו אל־ההמון והנם פגרים נפלים ארצה ואין פליטה׃</seg>
          <seg id="b.2CH.20.25" type="verse">ויבא יהושפט ועמו לבז את־שללם וימצאו בהם לרב ורכוש ופגרים וכלי חמדות וינצלו להם לאין משא ויהיו ימים שלושה בזזים את־השלל כי רב־הוא׃</seg>
          <seg id="b.2CH.20.26" type="verse">וביום הרבעי נקהלו לעמק ברכה כי־שם ברכו את־יהוה על־כן קראו את־שם המקום ההוא עמק ברכה עד־היום׃</seg>
          <seg id="b.2CH.20.27" type="verse">וישבו כל־איש יהודה וירושלם ויהושפט בראשם לשוב אל־ירושלם בשמחה כי־שמחם יהוה מאויביהם׃</seg>
          <seg id="b.2CH.20.28" type="verse">ויבאו ירושלם בנבלים ובכנרות ובחצצרות אל־בית יהוה׃</seg>
          <seg id="b.2CH.20.29" type="verse">ויהי פחד אלהים על כל־ממלכות הארצות בשמעם כי נלחם יהוה עם אויבי ישראל׃</seg>
          <seg id="b.2CH.20.30" type="verse">ותשקט מלכות יהושפט וינח לו אלהיו מסביב׃ ף</seg>
          <seg id="b.2CH.20.31" type="verse">וימלך יהושפט על־יהודה בן־שלשים וחמש שנה במלכו ועשרים וחמש שנה מלך בירושלם ושם אמו עזובה בת־שלחי׃</seg>
          <seg id="b.2CH.20.32" type="verse">וילך בדרך אביו אסא ולא־סר ממנה לעשות הישר בעיני יהוה׃</seg>
          <seg id="b.2CH.20.33" type="verse">אך הבמות לא־סרו ועוד העם לא־הכינו לבבם לאלהי אבתיהם׃</seg>
          <seg id="b.2CH.20.34" type="verse">ויתר דברי יהושפט הראשנים והאחרנים הנם כתובים בדברי יהוא בן־חנני אשר העלה על־ספר מלכי ישראל׃</seg>
          <seg id="b.2CH.20.35" type="verse">ואחריכן אתחבר יהושפט מלך־יהודה עם אחזיה מלך־ישראל הוא הרשיע לעשות׃</seg>
          <seg id="b.2CH.20.36" type="verse">ויחברהו עמו לעשות אניות ללכת תרשיש ויעשו אניות בעציון גבר׃</seg>
          <seg id="b.2CH.20.37" type="verse">ויתנבא אליעזר בן־דדוהו ממרשה על־יהושפט לאמר כהתחברך עם־אחזיהו פרץ יהוה את־מעשיך וישברו אניות ולא עצרו ללכת אל־תרשיש׃</seg>
        </div>
        <div id="b.2CH.21" type="chapter">
          <seg id="b.2CH.21.1" type="verse">וישכב יהושפט עם־אבתיו ויקבר עם־אבתיו בעיר דויד וימלך יהורם בנו תחתיו׃</seg>
          <seg id="b.2CH.21.2" type="verse">ולו־אחים בני יהושפט עזריה ויחיאל וזכריהו ועזריהו ומיכאל ושפטיהו כל־אלה בני יהושפט מלך־ישראל׃</seg>
          <seg id="b.2CH.21.3" type="verse">ויתן להם אביהם מתנות רבות לכסף ולזהב ולמגדנות עם־ערי מצרות ביהודה ואת־הממלכה נתן ליהורם כי־הוא הבכור׃ ף</seg>
          <seg id="b.2CH.21.4" type="verse">ויקם יהורם על־ממלכת אביו ויתחזק ויהרג את־כל־אחיו בחרב וגם משרי ישראל׃</seg>
          <seg id="b.2CH.21.5" type="verse">בן־שלשים ושתים שנה יהורם במלכו ושמונה שנים מלך בירושלם׃</seg>
          <seg id="b.2CH.21.6" type="verse">וילך בדרך מלכי ישראל כאשר עשו בית אחאב כי בת־אחאב היתה לו אשה ויעש הרע בעיני יהוה׃</seg>
          <seg id="b.2CH.21.7" type="verse">ולא־אבה יהוה להשחית את־בית דויד למען הברית אשר כרת לדויד וכאשר אמר לתת לו ניר ולבניו כל־הימים׃</seg>
          <seg id="b.2CH.21.8" type="verse">בימיו פשע אדום מתחת יד־יהודה וימליכו עליהם מלך׃</seg>
          <seg id="b.2CH.21.9" type="verse">ויעבר יהורם עם־שריו וכל־הרכב עמו ויהי קם לילה ויך את־אדום הסובב אליו ואת שרי הרכב׃</seg>
          <seg id="b.2CH.21.10" type="verse">ויפשע אדום מתחת יד־יהודה עד היום הזה אז תפשע לבנה בעת ההיא מתחת ידו כי עזב את־יהוה אלהי אבתיו׃</seg>
          <seg id="b.2CH.21.11" type="verse">גם־הוא עשה־במות בהרי יהודה ויזן את־ישבי ירושלם וידח את־יהודה׃ ף</seg>
          <seg id="b.2CH.21.12" type="verse">ויבא אליו מכתב מאליהו הנביא לאמר כה אמר יהוה אלהי דויד אביך תחת אשר לא־הלכת בדרכי יהושפט אביך ובדרכי אסא מלך־יהודה׃</seg>
          <seg id="b.2CH.21.13" type="verse">ותלך בדרך מלכי ישראל ותזנה את־יהודה ואת־ישבי ירושלם כהזנות בית אחאב וגם את־אחיך בית־אביך הטובים ממך הרגת׃</seg>
          <seg id="b.2CH.21.14" type="verse">הנה יהוה נגף מגפה גדולה בעמך ובבניך ובנשיך ובכל־רכושך׃</seg>
          <seg id="b.2CH.21.15" type="verse">ואתה בחליים רבים במחלה מעיך עד־יצאו מעיך מן־החלי ימים על־ימים׃</seg>
          <seg id="b.2CH.21.16" type="verse">ויער יהוה על־יהורם את רוח הפלשתים והערבים אשר על־יד כושים׃</seg>
          <seg id="b.2CH.21.17" type="verse">ויעלו ביהודה ויבקעוה וישבו את כל־הרכוש הנמצא לבית־המלך וגם־בניו ונשיו ולא נשאר־לו בן כי אם־יהואחז קטן בניו׃</seg>
          <seg id="b.2CH.21.18" type="verse">ואחרי כל־זאת נגפו יהוה במעיו לחלי לאין מרפא׃</seg>
          <seg id="b.2CH.21.19" type="verse">ויהי לימים מימים וכעת צאת הקץ לימים שנים יצאו מעיו עם־חליו וימת בתחלאים רעים ולא־עשו לו עמו שרפה כשרפת אבתיו׃</seg>
          <seg id="b.2CH.21.20" type="verse">בן־שלשים ושתים היה במלכו ושמונה שנים מלך בירושלם וילך בלא חמדה ויקברהו בעיר דויד ולא בקברות המלכים׃</seg>
        </div>
        <div id="b.2CH.22" type="chapter">
          <seg id="b.2CH.22.1" type="verse">וימליכו יושבי ירושלם את־אחזיהו בנו הקטן תחתיו כי כל־הראשנים הרג הגדוד הבא בערבים למחנה וימלך אחזיהו בן־יהורם מלך יהודה׃ ף</seg>
          <seg id="b.2CH.22.2" type="verse">בן־ארבעים ושתים שנה אחזיהו במלכו ושנה אחת מלך בירושלם ושם אמו עתליהו בת־עמרי׃</seg>
          <seg id="b.2CH.22.3" type="verse">גם־הוא הלך בדרכי בית אחאב כי אמו היתה יועצתו להרשיע׃</seg>
          <seg id="b.2CH.22.4" type="verse">ויעש הרע בעיני יהוה כבית אחאב כי־המה היו־לו יועצים אחרי מות אביו למשחית לו׃</seg>
          <seg id="b.2CH.22.5" type="verse">גם בעצתם הלך וילך את־יהורם בן־אחאב מלך ישראל למלחמה על־חזאל מלך־ארם ברמות גלעד ויכו הרמים את־יורם׃</seg>
          <seg id="b.2CH.22.6" type="verse">וישב להתרפא ביזרעאל כי המכים אשר הכהו ברמה בהלחמו את־חזהאל מלך ארם ועזריהו בן־יהורם מלך יהודה ירד לראות את־יהורם בן־אחאב ביזרעאל כי־חלה הוא׃</seg>
          <seg id="b.2CH.22.7" type="verse">ומאלהים היתה תבוסת אחזיהו לבוא אל־יורם ובבאו יצא עם־יהורם אל־יהוא בן־נמשי אשר משחו יהוה להכרית את־בית אחאב׃</seg>
          <seg id="b.2CH.22.8" type="verse">ויהי כהשפט יהוא עם־בית אחאב וימצא את־שרי יהודה ובני אחי אחזיהו משרתים לאחזיהו ויהרגם׃</seg>
          <seg id="b.2CH.22.9" type="verse">ויבקש את־אחזיהו וילכדהו והוא מתחבא בשמרון ויבאהו אל־יהוא וימתהו ויקברהו כי אמרו בן־יהושפט הוא אשר־דרש את־יהוה בכל־לבבו ואין לבית אחזיהו לעצר כח לממלכה׃</seg>
          <seg id="b.2CH.22.10" type="verse">ועתליהו אם אחזיהו ראתה כי מת בנה ותקם ותדבר את־כל־זרע הממלכה לבית יהודה׃</seg>
          <seg id="b.2CH.22.11" type="verse">ותקח יהושבעת בת־המלך את־יואש בן־אחזיהו ותגנב אתו מתוך בני־המלך המומתים ותתן אתו ואת־מינקתו בחדר המטות ותסתירהו יהושבעת בת־המלך יהורם אשת יהוידע הכהן כי היא היתה אחות אחזיהו מפני עתליהו ולא המיתתהו׃</seg>
          <seg id="b.2CH.22.12" type="verse">ויהי אתם בבית האלהים מתחבא שש שנים ועתליה מלכת על־הארץ׃ ף</seg>
        </div>
        <div id="b.2CH.23" type="chapter">
          <seg id="b.2CH.23.1" type="verse">ובשנה השבעית התחזק יהוידע ויקח את־שרי המאות לעזריהו בן־ירחם ולישמעאל בן־יהוחןן ולעזריהו בן־עובד ואת־מעשיהו בן־עדיהו ואת־אלישפט בן־זכרי עמו בברית׃</seg>
          <seg id="b.2CH.23.2" type="verse">ויסבו ביהודה ויקבצו את־הלוים מכל־ערי יהודה וראשי האבות לישראל ויבאו אל־ירושלם׃</seg>
          <seg id="b.2CH.23.3" type="verse">ויכרת כל־הקהל ברית בבית האלהים עם־המלך ויאמר להם הנה בן־המלך ימלך כאשר דבר יהוה על־בני דויד׃</seg>
          <seg id="b.2CH.23.4" type="verse">זה הדבר אשר תעשו השלשית םכם באי השבת לכהנים וללוים לשערי הספים׃</seg>
          <seg id="b.2CH.23.5" type="verse">והשלשית בבית המלך והשלשית בשער היסוד וכל־העם בחצרות בית יהוה׃</seg>
          <seg id="b.2CH.23.6" type="verse">ואל־יבוא בית־יהוה כי אם־הכהנים והמשרתים ללוים המה יבאו כי־קדש המה וכל־העם ישמרו משמרת יהוה׃</seg>
          <seg id="b.2CH.23.7" type="verse">והקיפו הלוים את־המלך סביב איש וכליו בידו והבא אל־הבית יומת והיו את־המלך בבאו ובצאתו׃</seg>
          <seg id="b.2CH.23.8" type="verse">ויעשו הלוים וכל־יהודה ככל אשר־צוה יהוידע הכהן ויקחו איש את־אנשיו באי השבת עם יוצאי השבת כי לא פטר יהוידע הכהן את־המחלקות׃</seg>
          <seg id="b.2CH.23.9" type="verse">ויתן יהוידע הכהן לשרי המאות את־החניתים ואת־המגנות ואת־השלטים אשר למלך דויד אשר בית האלהים׃</seg>
          <seg id="b.2CH.23.10" type="verse">ויעמד את־כל־העם ואיש שלחו בידו מכתף הבית הימנית עד־כתף הבית השמאלית למזבח ולבית על־המלך סביב׃</seg>
          <seg id="b.2CH.23.11" type="verse">ויוציאו את־בן־המלך ויתנו עליו את־הנזר ואת־העדות וימליכו אתו וימשחהו יהוידע ובניו ויאמרו יחי המלך׃ ס</seg>
          <seg id="b.2CH.23.12" type="verse">ותשמע עתליהו את־קול העם הרצים והמהללים את־המלך ותבוא אל־העם בית יהוה׃</seg>
          <seg id="b.2CH.23.13" type="verse">ותרא והנה המלך עומד על־עמודו במבוא והשרים והחצצרות על־המלך וכל־עם הארץ שמח ותוקע בחצצרות והמשוררים בכלי השיר ומודיעים להלל ותקרע עתליהו את־בגדיה ותאמר קשר קשר׃ ס</seg>
          <seg id="b.2CH.23.14" type="verse">ויוצא יהוידע הכהן את־שרי המאות פקודי החיל ויאמר אלהם הוציאוה אל־מבית השדרות והבא אחריה יומת בחרב כי אמר הכהן לא תמיתוה בית יהוה׃</seg>
          <seg id="b.2CH.23.15" type="verse">וישימו לה ידים ותבוא אל־מבוא שער־הסוסים בית המלך וימיתוה שם׃ ף</seg>
          <seg id="b.2CH.23.16" type="verse">ויכרת יהוידע ברית בינו ובין כל־העם ובין המלך להיות לעם ליהוה׃</seg>
          <seg id="b.2CH.23.17" type="verse">ויבאו כל־העם בית־הבעל ויתצהו ואת־מזבחתיו ואת־צלמיו שברו ואת מתן כהן הבעל הרגו לפני המזבחות׃</seg>
          <seg id="b.2CH.23.18" type="verse">וישם יהוידע פקדת בית יהוה ביד הכהנים הלוים אשר חלק דויד על־בית יהוה להעלות עלות יהוה ככתוב בתורת משה בשמחה ובשיר על ידי דויד׃</seg>
          <seg id="b.2CH.23.19" type="verse">ויעמד השוערים על־שערי בית יהוה ולא־יבא טמא לכל־דבר׃</seg>
          <seg id="b.2CH.23.20" type="verse">ויקח את־שרי המאות ואת־האדירים ואת־המושלים בעם ואת כל־עם הארץ ויורד את־המלך מבית יהוה ויבאו בתוך־שער העליון בית המלך ויושיבו את־המלך על כסא הממלכה׃</seg>
          <seg id="b.2CH.23.21" type="verse">וישמחו כל־עם־הארץ והעיר שקטה ואת־עתליהו המיתו* בחרב׃ ס</seg>
        </div>
        <div id="b.2CH.24" type="chapter">
          <seg id="b.2CH.24.1" type="verse">בן־שבע שנים יאש במלכו וארבעים שנה מלך בירושלם ושם אמו צביה מבאר שבע׃</seg>
          <seg id="b.2CH.24.2" type="verse">ויעש יואש הישר בעיני יהוה כל־ימי יהוידע הכהן׃</seg>
          <seg id="b.2CH.24.3" type="verse">וישא־לו יהוידע נשים שתים ויולד בנים ובנות׃</seg>
          <seg id="b.2CH.24.4" type="verse">ויהי אחריכן היה עם־לב יואש לחדש את־בית יהוה׃</seg>
          <seg id="b.2CH.24.5" type="verse">ויקבץ את־הכהנים והלוים ויאמר להם צאו לערי יהודה וקבצו מכל־ישראל כסף לחזק את־בית אלהיכם מדי שנה בשנה ואתם תמהרו לדבר ולא מהרו הלוים׃</seg>
          <seg id="b.2CH.24.6" type="verse">ויקרא המלך ליהוידע הראש ויאמר לו מדוע לא־דרשת על־הלוים להביא מיהודה ומירושלם את־משאת משה עבד־יהוה והקהל לישראל לאהל העדות׃</seg>
          <seg id="b.2CH.24.7" type="verse">כי עתליהו המרשעת בניה פרצו את־בית האלהים וגם כל־קדשי בית־יהוה עשו לבעלים׃</seg>
          <seg id="b.2CH.24.8" type="verse">ויאמר המלך ויעשו ארון אחד ויתנהו בשער בית־יהוה חוצה׃</seg>
          <seg id="b.2CH.24.9" type="verse">ויתנו־קול ביהודה ובירושלם להביא ליהוה משאת משה עבד־האלהים על־ישראל במדבר׃</seg>
          <seg id="b.2CH.24.10" type="verse">וישמחו כל־השרים וכל־העם ויביאו וישליכו לארון עד־לכלה׃</seg>
          <seg id="b.2CH.24.11" type="verse">ויהי בעת יביא את־הארון אל־פקדת המלך ביד הלוים וכראותם כי־רב הכסף ובא סופר המלך ופקיד כהן הראש ויערו את־הארון וישאהו וישיבהו אל־מקמו כה עשו ליום ביום ויאספו־כסף לרב׃</seg>
          <seg id="b.2CH.24.12" type="verse">ויתנהו המלך ויהוידע אל־עושה מלאכת עבודת בית־יהוה ויהיו שכרים חצבים וחרשים לחדש בית יהוה וגם לחרשי ברזל ונחשת לחזק את־בית יהוה׃</seg>
          <seg id="b.2CH.24.13" type="verse">ויעשו עשי המלאכה ותעל ארוכה למלאכה בידם ויעמידו את־בית האלהים על־מתכנתו ויאמצהו׃</seg>
          <seg id="b.2CH.24.14" type="verse">וככלותם הביאו לפני המלך ויהוידע את־שאר הכסף ויעשהו כלים לבית־יהוה כלי שרת והעלות וכפות וכלי זהב וכסף ויהיו מעלים עלות בבית־יהוה תמיד כל ימי יהוידע׃ ף</seg>
          <seg id="b.2CH.24.15" type="verse">ויזקן יהוידע וישבע ימים וימת בן־מאה ושלשים שנה במותו׃</seg>
          <seg id="b.2CH.24.16" type="verse">ויקברהו בעיר־דויד עם־המלכים כי־עשה טובה בישראל ועם האלהים וביתו׃ ס</seg>
          <seg id="b.2CH.24.17" type="verse">ואחרי מות יהוידע באו שרי יהודה וישתחוו למלך אז שמע המלך אליהם׃</seg>
          <seg id="b.2CH.24.18" type="verse">ויעזבו את־בית יהוה אלהי אבותיהם ויעבדו את־האשרים ואת־העצבים ויהי־קצף על־יהודה וירושלם באשמתם זאת׃</seg>
          <seg id="b.2CH.24.19" type="verse">וישלח בהם נבאים להשיבם אל־יהוה ויעידו בם ולא האזינו׃ ס</seg>
          <seg id="b.2CH.24.20" type="verse">ורוח אלהים לבשה את־זכריה בן־יהוידע הכהן ויעמד מעל לעם ויאמר להם כה אמר האלהים למה אתם עברים את־מצות יהוה ולא תצליחו כי־עזבתם את־יהוה ויעזב אתכם׃</seg>
          <seg id="b.2CH.24.21" type="verse">ויקשרו עליו וירגמהו אבן במצות המלך בחצר בית יהוה׃</seg>
          <seg id="b.2CH.24.22" type="verse">ולא־זכר יואש המלך החסד אשר עשה יהוידע אביו עמו ויהרג את־בנו וכמותו אמר ירא יהוה וידרש׃ ף</seg>
          <seg id="b.2CH.24.23" type="verse">ויהי לתקופת השנה עלה עליו חיל ארם ויבאו אל־יהודה וירושלם וישחיתו את־כל־שרי העם מעם וכל־שללם שלחו למלך דרמשק׃</seg>
          <seg id="b.2CH.24.24" type="verse">כי במצער אנשים באו חיל ארם ויהוה נתן בידם חיל לרב מאד כי עזבו את־יהוה אלהי אבותיהם ואת־יואש עשו שפטים׃</seg>
          <seg id="b.2CH.24.25" type="verse">ובלכתם ממנו כי־עזבו אתו [כ= במחליים] [ק= במחלוים] רבים התקשרו עליו עבדיו בדמי בני יהוידע הכהן ויהרגהו על־מטתו וימת ויקברהו בעיר דויד ולא קברהו בקברות המלכים׃ ס</seg>
          <seg id="b.2CH.24.26" type="verse">ואלה המתקשרים עליו זבד בן־שמעת העמונית ויהוזבד בן־שמרית המואבית׃</seg>
          <seg id="b.2CH.24.27" type="verse">ובניו [כ= ורב] [ק= ירב] המשא עליו ויסוד בית האלהים הנם כתובים על־מדרש ספר המלכים וימלך אמציהו בנו תחתיו׃ ף</seg>
        </div>
        <div id="b.2CH.25" type="chapter">
          <seg id="b.2CH.25.1" type="verse">בן־עשרים וחמש שנה מלך אמציהו ועשרים ותשע שנה מלך בירושלם ושם אמו יהועדן מירושלים׃</seg>
          <seg id="b.2CH.25.2" type="verse">ויעש הישר בעיני יהוה רק לא בלבב שלם׃</seg>
          <seg id="b.2CH.25.3" type="verse">ויהי כאשר חזקה הממלכה עליו ויהרג את־עבדיו המכים את־המלך אביו׃</seg>
          <seg id="b.2CH.25.4" type="verse">ואת־בניהם לא המית כי ככתוב בתורה בספר משה אשר־צוה יהוה לאמר לא־ימותו אבות על־בנים ובנים לא־ימותו על־אבות כי איש בחטאו ימותו׃ ף</seg>
          <seg id="b.2CH.25.5" type="verse">ויקבץ אמציהו את־יהודה ויעמידם לבית־אבות לשרי האלפים ולשרי המאות לכל־יהודה ובנימן ויפקדם למבן עשרים שנה ומעלה וימצאם שלש־מאות אלף בחור יוצא צבא אחז רמח וצנה׃</seg>
          <seg id="b.2CH.25.6" type="verse">וישכר מישראל מאה אלף גבור חיל במאה ככר־כסף׃</seg>
          <seg id="b.2CH.25.7" type="verse">ואיש האלהים בא אליו לאמר המלך אל־יבא עמך צבא ישראל כי אין יהוה עם־ישראל כל בני אפרים׃</seg>
          <seg id="b.2CH.25.8" type="verse">כי אם־בא אתה עשה חזק למלחמה יכשילך האלהים לפני אויב כי יש־כח באלהים לעזור ולהכשיל׃</seg>
          <seg id="b.2CH.25.9" type="verse">ויאמר אמציהו לאיש האלהים ומה־לעשות למאת הככר אשר נתתי לגדוד ישראל ויאמר איש האלהים יש ליהוה לתת לך הרבה מזה׃</seg>
          <seg id="b.2CH.25.10" type="verse">ויבדילם אמציהו להגדוד אשר־בא אליו מאפרים ללכת למקוםם ויחר אפם מאד ביהודה וישובו למקוםם בחרי־אף׃ ף</seg>
          <seg id="b.2CH.25.11" type="verse">ואמציהו התחזק וינהג את־עמו וילך גיא המלח ויך את־בני־שעיר עשרת אלפים׃</seg>
          <seg id="b.2CH.25.12" type="verse">ועשרת אלפים חיים שבו בני יהודה ויביאום לראש הסלע וישליכום מראש־הסלע וכלם נבקעו׃ ס</seg>
          <seg id="b.2CH.25.13" type="verse">ובני הגדוד אשר השיב אמציהו מלכת עמו למלחמה ויפשטו בערי יהודה משמרון ועד־בית חורון ויכו מהם שלשת אלפים ויבזו בזה רבה׃ ס</seg>
          <seg id="b.2CH.25.14" type="verse">ויהי אחרי בוא אמציהו מהכות את־אדומים ויבא את־אלהי בני שעיר ויעמידם לו לאלהים ולפניהם ישתחוה ולהם יקטר׃</seg>
          <seg id="b.2CH.25.15" type="verse">ויחר־אף יהוה באמציהו וישלח אליו נביא ויאמר לו למה דרשת את־אלהי העם אשר לא־הצילו את־עםם מידך׃</seg>
          <seg id="b.2CH.25.16" type="verse">ויהי בדברו אליו ויאמר לו הליועץ למלך נתנוך חדל־לך למה יכוך ויחדל הנביא ויאמר ידעתי כי־יעץ אלהים להשחיתך כי־עשית זאת ולא שמעת לעצתי׃ ף</seg>
          <seg id="b.2CH.25.17" type="verse">ויועץ אמציהו מלך יהודה וישלח אל־יואש בן־יהואחז בן־יהוא מלך ישראל לאמר [כ= לך] [ק= לכה] נתראה פנים׃</seg>
          <seg id="b.2CH.25.18" type="verse">וישלח יואש מלך־ישראל אל־אמציהו מלך־יהודה לאמר החוח אשר בלבנון שלח אל־הארז אשר בלבנון לאמר תנה־את־בתך לבני לאשה ותעבר חית השדה אשר בלבנון ותרמס את־החוח׃</seg>
          <seg id="b.2CH.25.19" type="verse">אמרת הנה הכית את־אדום ונשאך לבך להכביד עתה שבה בביתך למה תתגרה ברעה ונפלת אתה ויהודה עמך׃</seg>
          <seg id="b.2CH.25.20" type="verse">ולא־שמע אמציהו כי מהאלהים היא למען תתם ביד כי דרשו את אלהי אדום׃</seg>
          <seg id="b.2CH.25.21" type="verse">ויעל יואש מלך־ישראל ויתראו פנים הוא ואמציהו מלך־יהודה בבית שמש אשר ליהודה׃</seg>
          <seg id="b.2CH.25.22" type="verse">וינגף יהודה לפני ישראל וינסו איש לאהליו׃</seg>
          <seg id="b.2CH.25.23" type="verse">ואת אמציהו מלך־יהודה בן־יואש בן־יהואחז תפש יואש מלך־ישראל בבית שמש ויביאהו ירושלם ויפרץ בחומת ירושלם משער אפרים עד־שער הפונה ארבע מאות אמה׃</seg>
          <seg id="b.2CH.25.24" type="verse">וכל־הזהב והכסף ואת כל־הכלים הנמצאים בבית־האלהים עם־עבד אדום ואת־אצרות בית המלך ואת בני התערבות וישב שמרון׃ ף</seg>
          <seg id="b.2CH.25.25" type="verse">ויחי אמציהו בן־יואש מלך יהודה אחרי מות יואש בן־יהואחז מלך ישראל חמש עשרה שנה׃</seg>
          <seg id="b.2CH.25.26" type="verse">ויתר דברי אמציהו הראשנים והאחרונים הלא הנם כתובים על־ספר מלכי־יהודה וישראל׃</seg>
          <seg id="b.2CH.25.27" type="verse">ומעת אשר־סר אמציהו מאחרי יהוה ויקשרו עליו קשר בירושלם וינס לכישה וישלחו אחריו לכישה וימיתהו שם׃</seg>
          <seg id="b.2CH.25.28" type="verse">וישאהו על־הסוסים ויקברו אתו עם־אבתיו בעיר יהודה׃</seg>
        </div>
        <div id="b.2CH.26" type="chapter">
          <seg id="b.2CH.26.1" type="verse">ויקחו כל־עם יהודה את־עזיהו והוא בן־שש עשרה שנה וימליכו אתו תחת אביו אמציהו׃</seg>
          <seg id="b.2CH.26.2" type="verse">הוא בנה את־אילות וישיבה ליהודה אחרי שכב־המלך עם־אבתיו׃ ף</seg>
          <seg id="b.2CH.26.3" type="verse">בן־שש עשרה שנה עזיהו במלכו וחמשים ושתים שנה מלך בירושלם ושם אמו [כ= יכיליה] [ק= יכליה] מן־ירושלם׃</seg>
          <seg id="b.2CH.26.4" type="verse">ויעש הישר בעיני יהוה ככל אשר־עשה אמציהו אביו׃</seg>
          <seg id="b.2CH.26.5" type="verse">ויהי לדרש אלהים בימי זכריהו המבין בראת האלהים ובימי דרשו את־יהוה הצליחו האלהים׃ ס</seg>
          <seg id="b.2CH.26.6" type="verse">ויצא וילחם בפלשתים ויפרץ את־חומת גת ואת חומת יבנה ואת חומת אשדוד ויבנה ערים באשדוד ובפלשתים׃</seg>
          <seg id="b.2CH.26.7" type="verse">ויעזרהו האלהים על־פלשתים ועל־[כ= הערביים] [ק= הערבים] הישבים בגור־בעל והמעונים׃</seg>
          <seg id="b.2CH.26.8" type="verse">ויתנו העמונים מנחה לעזיהו וילך שמו עד־לבוא מצרים כי החזיק עד־למעלה׃</seg>
          <seg id="b.2CH.26.9" type="verse">ויבן עזיהו מגדלים בירושלם על־שער הפנה ועל־שער הגיא ועל־המקצוע ויחזקם׃</seg>
          <seg id="b.2CH.26.10" type="verse">ויבן מגדלים במדבר ויחצב ברות רבים כי מקנה־רב היה לו ובשפלה ובמישור אכרים וכרמים בהרים ובכרמל כי־אהב אדמה היה׃ ס</seg>
          <seg id="b.2CH.26.11" type="verse">ויהי לעזיהו חיל עשה מלחמה יוצאי צבא לגדוד במספר פקדתם ביד [כ= יעואל] [ק= יעיאל] הסופר ומעשיהו השוטר על יד־חנניהו משרי המלך׃</seg>
          <seg id="b.2CH.26.12" type="verse">כל מספר ראשי האבות לגבורי חיל אלפים ושש מאות׃</seg>
          <seg id="b.2CH.26.13" type="verse">ועל־ידם חיל צבא שלש מאות אלף ושבעת אלפים וחמש מאות עושי מלחמה בכח חיל לעזר למלך על־האויב׃</seg>
          <seg id="b.2CH.26.14" type="verse">ויכן להם עזיהו לכל־הצבא מגנים ורמחים וכובעים ושרינות וקשתות ולאבני קלעים׃</seg>
          <seg id="b.2CH.26.15" type="verse">ויעש בירושלם חשבנות מחשבת חושב להיות על־המגדלים ועל־הפנות לירוא בחצים ובאבנים גדלות ויצא שמו עד־למרחוק כי־הפליא להעזר עד כי־חזק׃</seg>
          <seg id="b.2CH.26.16" type="verse">וכחזקתו גבה לבו עד־להשחית וימעל ביהוה אלהיו ויבא אל־היכל יהוה להקטיר על־מזבח הקטרת׃</seg>
          <seg id="b.2CH.26.17" type="verse">ויבא אחריו עזריהו הכהן ועמו כהנים ליהוה שמונים בני־חיל׃</seg>
          <seg id="b.2CH.26.18" type="verse">ויעמדו על־עזיהו המלך ויאמרו לו לא־לך עזיהו להקטיר ליהוה כי לכהנים בני־אהרן המקדשים להקטיר צא מן־המקדש כי מעלת ולא־לך לכבוד מיהוה אלהים׃</seg>
          <seg id="b.2CH.26.19" type="verse">ויזעף עזיהו ובידו מקטרת להקטיר ובזעפו עם־הכהנים והצרעת זרחה במצחו לפני הכהנים בבית יהוה מעל למזבח הקטרת׃</seg>
          <seg id="b.2CH.26.20" type="verse">ויפן אליו עזריהו כהן הראש וכל־הכהנים והנה־הוא מצרע במצחו ויבהלוהו משם וגם־הוא נדחף לצאת כי נגעו יהוה׃</seg>
          <seg id="b.2CH.26.21" type="verse">ויהי עזיהו המלך מצרע עד־יום מותו וישב בית [כ= החפשות] [ק= החפשית] מצרע כי נגזר מבית יהוה ויותם בנו על־בית המלך שופט את־עם הארץ׃</seg>
          <seg id="b.2CH.26.22" type="verse">ויתר דברי עזיהו הראשנים והאחרנים כתב ישעיהו בן־אמוץ הנביא׃</seg>
          <seg id="b.2CH.26.23" type="verse">וישכב עזיהו עם־אבתיו ויקברו אתו עם־אבתיו בשדה הקבורה אשר למלכים כי אמרו מצורע הוא וימלך יותם בנו תחתיו׃ ף</seg>
        </div>
        <div id="b.2CH.27" type="chapter">
          <seg id="b.2CH.27.1" type="verse">בן־עשרים וחמש שנה יותם במלכו ושש־עשרה שנה מלך בירושלם ושם אמו ירושה בת־צדוק׃</seg>
          <seg id="b.2CH.27.2" type="verse">ויעש הישר בעיני יהוה ככל אשר־עשה עזיהו אביו רק לא־בא אל־היכל יהוה ועוד העם משחיתים׃</seg>
          <seg id="b.2CH.27.3" type="verse">הוא בנה את־שער בית־יהוה העליון ובחומת העפל בנה לרב׃</seg>
          <seg id="b.2CH.27.4" type="verse">וערים בנה בהר־יהודה ובחרשים בנה בירניות ומגדלים׃</seg>
          <seg id="b.2CH.27.5" type="verse">והוא נלחם עם־מלך בני־עמון ויחזק עליהם ויתנו־לו בני־עמון בשנה ההיא מאה ככר־כסף ועשרת אלפים כרים חטים ושעורים עשרת אלפים זאת השיבו לו בני עמון ס ובשנה השנית והשלשית׃</seg>
          <seg id="b.2CH.27.6" type="verse">ויתחזק יותם כי הכין דרכיו לפני יהוה אלהיו׃</seg>
          <seg id="b.2CH.27.7" type="verse">ויתר דברי יותם וכל־מלחמתיו ודרכיו הנם כתובים על־ספר מלכי־ישראל ויהודה׃</seg>
          <seg id="b.2CH.27.8" type="verse">בן־עשרים וחמש שנה היה במלכו ושש־עשרה שנה מלך בירושלם׃</seg>
          <seg id="b.2CH.27.9" type="verse">וישכב יותם עם־אבתיו ויקברו אתו בעיר דויד וימלך אחז בנו תחתיו׃ ף</seg>
        </div>
        <div id="b.2CH.28" type="chapter">
          <seg id="b.2CH.28.1" type="verse">בן־עשרים שנה אחז במלכו ושש־עשרה שנה מלך בירושלם ולא־עשה הישר בעיני יהוה כדויד אביו׃</seg>
          <seg id="b.2CH.28.2" type="verse">וילך בדרכי מלכי ישראל וגם מסכות עשה לבעלים׃</seg>
          <seg id="b.2CH.28.3" type="verse">והוא הקטיר בגיא בן־הנם ויבער את־בניו באש כתעבות הגוים אשר הריש יהוה מפני בני ישראל׃</seg>
          <seg id="b.2CH.28.4" type="verse">ויזבח ויקטר בבמות ועל־הגבעות ותחת כל־עץ רעןן׃</seg>
          <seg id="b.2CH.28.5" type="verse">ויתנהו יהוה אלהיו ביד מלך ארם ויכו־בו וישבו ממנו שביה גדולה ויביאו דרמשק וגם ביד־מלך ישראל נתן ויך־בו מכה גדולה׃ ס</seg>
          <seg id="b.2CH.28.6" type="verse">ויהרג פקח בן־רמליהו ביהודה מאה ועשרים אלף ביום אחד הכל בני־חיל בעזבם את־יהוה אלהי אבותם׃</seg>
          <seg id="b.2CH.28.7" type="verse">ויהרג זכרי גבור אפרים את־מעשיהו בן־המלך ואת־עזריקם נגיד הבית ואת־אלקנה משנה המלך׃ ס</seg>
          <seg id="b.2CH.28.8" type="verse">וישבו בני־ישראל מאחיהם מאתים אלף נשים בנים ובנות וגם־שלל רב בזזו מהם ויביאו את־השלל לשמרון׃ ס</seg>
          <seg id="b.2CH.28.9" type="verse">ושם היה נביא ליהוה עדד שמו ויצא לפני הצבא הבא לשמרון ויאמר להם הנה בחמת יהוה אלהי־אבותיכם על־יהודה נתנם בידכם ותהרגו־בם בזעף עד לשמים הגיע׃</seg>
          <seg id="b.2CH.28.10" type="verse">ועתה בני־יהודה וירושלם אתם אמרים לכבש לעבדים ולשפחות לכם הלא רק־אתם עםכם אשמות ליהוה אלהיכם׃</seg>
          <seg id="b.2CH.28.11" type="verse">ועתה שמעוני והשיבו השביה אשר שביתם מאחיכם כי חרון אף־יהוה עליכם׃ ס</seg>
          <seg id="b.2CH.28.12" type="verse">ויקמו אנשים מראשי בני־אפרים עזריהו בן־יהוחןן ברכיהו בן־משלמות ויחזקיהו בן־שלם ועמשא בן־חדלי על־הבאים מן־הצבא׃</seg>
          <seg id="b.2CH.28.13" type="verse">ויאמרו להם לא־תביאו את־השביה הנה כי לאשמת יהוה עלינו אתם אמרים להסיף על־חטאתינו ועל־אשמתינו כי־רבה אשמה לנו וחרון אף על־ישראל׃ ס</seg>
          <seg id="b.2CH.28.14" type="verse">ויעזב החלוץ את־השביה ואת־הבזה לפני השרים וכל־הקהל׃</seg>
          <seg id="b.2CH.28.15" type="verse">ויקמו האנשים אשר־נקבו בשמות ויחזיקו בשביה וכל־מערמיהם הלבישו מן־השלל וילבשום וינעלום ויאכלום וישקום ויסכום וינהלום בחמרים לכל־כושל ויביאום ירחו עיר־התמרים אצל אחיהם וישובו שמרון׃ ף</seg>
          <seg id="b.2CH.28.16" type="verse">בעת ההיא שלח המלך אחז על־מלכי אשור לעזר לו׃</seg>
          <seg id="b.2CH.28.17" type="verse">ועוד אדומים באו ויכו ביהודה וישבו־שבי׃</seg>
          <seg id="b.2CH.28.18" type="verse">ופלשתים פשטו בערי השפלה והנגב ליהודה וילכדו את־בית־שמש ואת־אילון ואת־הגדרות ואת־שוכו ובנותיה ואת־תמנה ובנותיה ואת־גמזו ואת־בנתיה וישבו שם׃</seg>
          <seg id="b.2CH.28.19" type="verse">כי־הכניע יהוה את־יהודה בעבור אחז מלך־ישראל כי הפריע ביהודה ומעול מעל ביהוה׃</seg>
          <seg id="b.2CH.28.20" type="verse">ויבא עליו תלגת פלנאסר מלך אשור ויצר לו ולא חזקו׃</seg>
          <seg id="b.2CH.28.21" type="verse">כי־חלק אחז את־בית יהוה ואת־בית המלך והשרים ויתן למלך אשור ולא לעזרה לו׃</seg>
          <seg id="b.2CH.28.22" type="verse">ובעת הצר לו ויוסף למעול ביהוה הוא המלך אחז׃</seg>
          <seg id="b.2CH.28.23" type="verse">ויזבח לאלהי דרמשק המכים בו ויאמר כי אלהי מלכי־ארם הם מעזרים אותם להם אזבח ויעזרוני והם היו־לו להכשילו ולכל־ישראל׃</seg>
          <seg id="b.2CH.28.24" type="verse">ויאסף אחז את־כלי בית־האלהים ויקץץ את־כלי בית־האלהים ויסגר את־דלתות בית־יהוה ויעש לו מזבחות בכל־פנה בירושלם׃</seg>
          <seg id="b.2CH.28.25" type="verse">ובכל־עיר ועיר ליהודה עשה במות לקטר לאלהים אחרים ויכעס את־יהוה אלהי אבתיו׃</seg>
          <seg id="b.2CH.28.26" type="verse">ויתר דבריו וכל־דרכיו הראשנים והאחרונים הנם כתובים על־ספר מלכי־יהודה וישראל׃</seg>
          <seg id="b.2CH.28.27" type="verse">וישכב אחז עם־אבתיו ויקברהו בעיר בירושלם כי לא הביאהו לקברי מלכי ישראל וימלך יחזקיהו בנו תחתיו׃ ף</seg>
        </div>
        <div id="b.2CH.29" type="chapter">
          <seg id="b.2CH.29.1" type="verse">יחזקיהו מלך בן־עשרים וחמש שנה ועשרים ותשע שנה מלך בירושלם ושם אמו אביה בת־זכריהו׃</seg>
          <seg id="b.2CH.29.2" type="verse">ויעש הישר בעיני יהוה ככל אשר־עשה דויד אביו׃</seg>
          <seg id="b.2CH.29.3" type="verse">הוא בשנה הראשונה למלכו בחדש הראשון פתח את־דלתות בית־יהוה ויחזקם׃</seg>
          <seg id="b.2CH.29.4" type="verse">ויבא את־הכהנים ואת־הלוים ויאספם לרחוב המזרח׃</seg>
          <seg id="b.2CH.29.5" type="verse">ויאמר להם שמעוני הלוים עתה התקדשו וקדשו את־בית יהוה אלהי אבתיכם והוציאו את־הנדה מן־הקדש׃</seg>
          <seg id="b.2CH.29.6" type="verse">כי־מעלו אבתינו ועשו הרע בעיני יהוה־אלהינו ויעזבהו ויסבו פניהם ממשכן יהוה ויתנו־ערף׃</seg>
          <seg id="b.2CH.29.7" type="verse">גם סגרו דלתות האולם ויכבו את־הנרות וקטרת לא הקטירו ועלה לא־העלו בקדש לאלהי ישראל׃</seg>
          <seg id="b.2CH.29.8" type="verse">ויהי קצף יהוה על־יהודה וירושלם ויתנם [כ= לזועה] [ק= לזעוה] לשמה ולשרקה כאשר אתם ראים בעיניכם׃</seg>
          <seg id="b.2CH.29.9" type="verse">והנה נפלו אבותינו בחרב ובנינו ובנותינו ונשינו בשבי על־זאת׃</seg>
          <seg id="b.2CH.29.10" type="verse">עתה עם־לבבי לכרות ברית ליהוה אלהי ישראל וישב ממנו חרון אפו׃</seg>
          <seg id="b.2CH.29.11" type="verse">בני עתה אל־תשלו כי־בכם בחר יהוה לעמד לפניו לשרתו ולהיות לו משרתים ומקטרים׃ ס</seg>
          <seg id="b.2CH.29.12" type="verse">ויקמו הלוים מחת בן־עמשי ויואל בן־עזריהו מן־בני הקהתי ומן־בני מררי קיש בן־עבדי ועזריהו בן־יהללאל ומן־הגרשני יואח בן־זמה ועדן בן־יואח׃</seg>
          <seg id="b.2CH.29.13" type="verse">ומן־בני אליצפן שמרי [כ= ויעואל] [ק= ויעיאל] ומן־בני אסף זכריהו ומתניהו׃ ס</seg>
          <seg id="b.2CH.29.14" type="verse">ומן־בני הימן [כ= יחואל] [ק= יחיאל] ושמעי ס ומן־בני ידותון שמעיה ועזיאל׃</seg>
          <seg id="b.2CH.29.15" type="verse">ויאספו את־אחיהם ויתקדשו ויבאו כמצות־המלך בדברי יהוה לטהר בית יהוה׃</seg>
          <seg id="b.2CH.29.16" type="verse">ויבאו הכהנים לפנימה בית־יהוה לטהר ויוציאו את כל־הטמאה אשר מצאו בהיכל יהוה לחצר בית יהוה ויקבלו הלוים להוציא לנחל־קדרון חוצה׃</seg>
          <seg id="b.2CH.29.17" type="verse">ויחלו באחד לחדש הראשון לקדש וביום שמונה לחדש באו לאולם יהוה ויקדשו את־בית־יהוה לימים שמונה וביום ששה עשר לחדש הראשון כלו׃ ס</seg>
          <seg id="b.2CH.29.18" type="verse">ויבואו פנימה אל־חזקיהו המלך ויאמרו טהרנו את־כל־בית יהוה את־מזבח העולה ואת־כל־כליו ואת־שלחן המערכת ואת־כל־כליו׃</seg>
          <seg id="b.2CH.29.19" type="verse">ואת כל־הכלים אשר הזניח המלך אחז במלכותו במעלו הכנו והקדשנו והנם לפני מזבח יהוה׃ ס</seg>
          <seg id="b.2CH.29.20" type="verse">וישכם יחזקיהו המלך ויאסף את שרי העיר ויעל בית יהוה׃</seg>
          <seg id="b.2CH.29.21" type="verse">ויביאו פרים־שבעה ואילים שבעה וכבשים שבעה וצפירי עזים שבעה לחטאת על־הממלכה ועל־המקדש ועל־יהודה ויאמר לבני אהרן הכהנים להעלות על־מזבח יהוה׃</seg>
          <seg id="b.2CH.29.22" type="verse">וישחטו הבקר ויקבלו הכהנים את־הדם ויזרקו המזבחה וישחטו האלים ויזרקו הדם המזבחה וישחטו הכבשים ויזרקו הדם המזבחה׃</seg>
          <seg id="b.2CH.29.23" type="verse">ויגישו את־שעירי החטאת לפני המלך והקהל ויסמכו ידיהם עליהם׃</seg>
          <seg id="b.2CH.29.24" type="verse">וישחטום הכהנים ויחטאו את־דםם המזבחה לכפר על־כל־ישראל כי לכל־ישראל אמר המלך העולה והחטאת׃</seg>
          <seg id="b.2CH.29.25" type="verse">ויעמד את־הלוים בית יהוה במצלתים בנבלים ובכנרות במצות דויד וגד חזה־המלך ונתן הנביא כי ביד־יהוה המצוה ביד־נביאיו׃ ס</seg>
          <seg id="b.2CH.29.26" type="verse">ויעמדו הלוים בכלי דויד והכהנים בחצצרות׃ ס</seg>
          <seg id="b.2CH.29.27" type="verse">ויאמר חזקיהו להעלות העלה להמזבח ובעת החל העולה החל שיר־יהוה והחצצרות ועל־ידי כלי דויד מלך־ישראל׃</seg>
          <seg id="b.2CH.29.28" type="verse">וכל־הקהל משתחוים והשיר משורר והחצצרות [כ= מחצצרים] [ק= מחצרים] הכל עד לכלות העלה׃</seg>
          <seg id="b.2CH.29.29" type="verse">וככלות להעלות כרעו המלך וכל־הנמצאים אתו וישתחוו׃</seg>
          <seg id="b.2CH.29.30" type="verse">ויאמר יחזקיהו המלך והשרים ללוים להלל ליהוה בדברי דויד ואסף החזה ויהללו עד־לשמחה ויקדו וישתחוו׃ ף</seg>
          <seg id="b.2CH.29.31" type="verse">ויען יחזקיהו ויאמר עתה מלאתם ידכם ליהוה גשו והביאו זבחים ותודות לבית יהוה ויביאו הקהל זבחים ותודות וכל־נדיב לב עלות׃</seg>
          <seg id="b.2CH.29.32" type="verse">ויהי מספר העלה אשר הביאו הקהל בקר שבעים אילים מאה כבשים מאתים לעלה ליהוה כל־אלה׃</seg>
          <seg id="b.2CH.29.33" type="verse">והקדשים בקר שש מאות וצאן שלשת אלפים׃</seg>
          <seg id="b.2CH.29.34" type="verse">רק הכהנים היו למעט ולא יכלו להפשיט את־כל־העלות ויחזקום אחיהם הלוים עד־כלות המלאכה ועד יתקדשו הכהנים כי הלוים ישרי לבב להתקדש מהכהנים׃</seg>
          <seg id="b.2CH.29.35" type="verse">וגם־עלה לרב בחלבי השלמים ובנסכים לעלה ותכון עבודת בית־יהוה׃</seg>
          <seg id="b.2CH.29.36" type="verse">וישמח יחזקיהו וכל־העם על ההכין האלהים לעם כי בפתאם היה הדבר׃ ף</seg>
        </div>
        <div id="b.2CH.30" type="chapter">
          <seg id="b.2CH.30.1" type="verse">וישלח יחזקיהו על־כל־ישראל ויהודה וגם־אגרות כתב על־אפרים ומנשה לבוא לבית־יהוה בירושלם לעשות פסח ליהוה אלהי ישראל׃</seg>
          <seg id="b.2CH.30.2" type="verse">ויועץ המלך ושריו וכל־הקהל בירושלם לעשות הפסח בחדש השני׃</seg>
          <seg id="b.2CH.30.3" type="verse">כי לא יכלו לעשתו בעת ההיא כי הכהנים לא־התקדשו למדי והעם לא־נאספו לירושלם׃</seg>
          <seg id="b.2CH.30.4" type="verse">ויישר הדבר בעיני המלך ובעיני כל־הקהל׃</seg>
          <seg id="b.2CH.30.5" type="verse">ויעמידו דבר להעביר קול בכל־ישראל מבאר־שבע ועד־דן לבוא לעשות פסח ליהוה אלהי־ישראל בירושלם כי לא לרב עשו ככתוב׃</seg>
          <seg id="b.2CH.30.6" type="verse">וילכו הרצים באגרות מיד המלך ושריו בכל־ישראל ויהודה וכמצות המלך לאמר בני ישראל שובו אל־יהוה אלהי אברהם יצחק וישראל וישב אל־הפליטה הנשארת לכם מכף מלכי אשור׃</seg>
          <seg id="b.2CH.30.7" type="verse">ואל־תהיו כאבותיכם וכאחיכם אשר מעלו ביהוה אלהי אבותיהם ויתנם לשמה כאשר אתם ראים׃</seg>
          <seg id="b.2CH.30.8" type="verse">עתה אל־תקשו ערפכם כאבותיכם תנו־יד ליהוה ובאו למקדשו אשר הקדיש לעולם ועבדו את־יהוה אלהיכם וישב םכם חרון אפו׃</seg>
          <seg id="b.2CH.30.9" type="verse">כי בשובכם על־יהוה אחיכם ובניכם לרחמים לפני שוביהם ולשוב לארץ הזאת כי־חנון ורחום יהוה אלהיכם ולא־יסיר פנים םכם אם־תשובו אליו׃ ף</seg>
          <seg id="b.2CH.30.10" type="verse">ויהיו הרצים עברים מעיר לעיר בארץ־אפרים ומנשה ועד־זבלון ויהיו משחיקים עליהם ומלעגים בם׃</seg>
          <seg id="b.2CH.30.11" type="verse">אך־אנשים מאשר ומנשה ומזבלון נכנעו ויבאו לירושלם׃</seg>
          <seg id="b.2CH.30.12" type="verse">גם ביהודה היתה יד האלהים לתת להם לב אחד לעשות מצות המלך והשרים בדבר יהוה׃</seg>
          <seg id="b.2CH.30.13" type="verse">ויאספו ירושלם עם־רב לעשות את־חג המצות בחדש השני קהל לרב מאד׃</seg>
          <seg id="b.2CH.30.14" type="verse">ויקמו ויסירו את־המזבחות אשר בירושלם ואת כל־המקטרות הסירו וישליכו לנחל קדרון׃</seg>
          <seg id="b.2CH.30.15" type="verse">וישחטו הפסח בארבעה עשר לחדש השני והכהנים והלוים נכלמו ויתקדשו ויביאו עלות בית יהוה׃</seg>
          <seg id="b.2CH.30.16" type="verse">ויעמדו על־עמדם כמשפטם כתורת משה איש־האלהים הכהנים זרקים את־הדם מיד הלוים׃</seg>
          <seg id="b.2CH.30.17" type="verse">כי־רבת בקהל אשר לא־התקדשו והלוים על־שחיטת הפסחים לכל לא טהור להקדיש ליהוה׃</seg>
          <seg id="b.2CH.30.18" type="verse">כי מרבית העם רבת מאפרים ומנשה יששכר וזבלון לא הטהרו כי־אכלו את־הפסח בלא ככתוב כי התפלל יחזקיהו עליהם לאמר יהוה הטוב יכפר בעד׃</seg>
          <seg id="b.2CH.30.19" type="verse">כל־לבבו הכין לדרוש האלהים יהוה אלהי אבותיו ולא כטהרת הקדש׃ ס</seg>
          <seg id="b.2CH.30.20" type="verse">וישמע יהוה אל־יחזקיהו וירפא את־העם׃ ס</seg>
          <seg id="b.2CH.30.21" type="verse">ויעשו בני־ישראל הנמצאים בירושלם את־חג המצות שבעת ימים בשמחה גדולה ומהללים ליהוה יום ביום הלוים והכהנים בכלי־עז ליהוה׃ ס</seg>
          <seg id="b.2CH.30.22" type="verse">וידבר יחזקיהו על־לב כל־הלוים המשכילים שכל־טוב ליהוה ויאכלו את־המועד שבעת הימים מזבחים זבחי שלמים ומתודים ליהוה אלהי אבותיהם׃ ס</seg>
          <seg id="b.2CH.30.23" type="verse">ויועצו כל־הקהל לעשות שבעת ימים אחרים ויעשו שבעת־ימים שמחה׃</seg>
          <seg id="b.2CH.30.24" type="verse">כי חזקיהו מלך־יהודה הרים לקהל אלף פרים ושבעת אלפים צאן ס והשרים הרימו לקהל פרים אלף וצאן עשרת אלפים ויתקדשו כהנים לרב׃</seg>
          <seg id="b.2CH.30.25" type="verse">וישמחו כל־קהל יהודה והכהנים והלוים וכל־הקהל הבאים מישראל והגרים הבאים מארץ ישראל והיושבים ביהודה׃</seg>
          <seg id="b.2CH.30.26" type="verse">ותהי שמחה־גדולה בירושלם כי מימי שלמה בן־דויד מלך ישראל לא כזאת בירושלם׃ ס</seg>
          <seg id="b.2CH.30.27" type="verse">ויקמו הכהנים הלוים ויברכו את־העם וישמע בקולם ותבוא תפלתם למעון קדשו לשמים׃ ף</seg>
        </div>
        <div id="b.2CH.31" type="chapter">
          <seg id="b.2CH.31.1" type="verse">וככלות כל־זאת יצאו כל־ישראל הנמצאים לערי יהודה וישברו המצבות ויגדעו האשרים וינתצו את־הבמות ואת־המזבחת מכל־יהודה ובנימן ובאפרים ומנשה עד־לכלה וישובו כל־בני ישראל איש לאחזתו לעריהם׃ ס</seg>
          <seg id="b.2CH.31.2" type="verse">ויעמד יחזקיהו את־מחלקות הכהנים והלוים על־מחלקותם איש כפי עבדתו לכהנים וללוים לעלה ולשלמים לשרת ולהדות ולהלל בשערי מחנות יהוה׃ ס</seg>
          <seg id="b.2CH.31.3" type="verse">ומנת המלך מן־רכושו לעלות לעלות הבקר והערב והעלות לשבתות ולחדשים ולמעדים ככתוב בתורת יהוה׃</seg>
          <seg id="b.2CH.31.4" type="verse">ויאמר לעם ליושבי ירושלם לתת מנת הכהנים והלוים למען יחזקו בתורת יהוה׃</seg>
          <seg id="b.2CH.31.5" type="verse">וכפרץ הדבר הרבו בני־ישראל ראשית דגן תירוש ויצהר ודבש וכל תבואת שדה ומעשר הכל לרב הביאו׃</seg>
          <seg id="b.2CH.31.6" type="verse">ובני ישראל ויהודה היושבים בערי יהודה גם־הם מעשר בקר וצאן ומעשר קדשים המקדשים ליהוה אלהיהם הביאו ויתנו ערמות ערמות׃ ס</seg>
          <seg id="b.2CH.31.7" type="verse">בחדש השלשי החלו הערמות ליסוד ובחדש השביעי כלו׃ ס</seg>
          <seg id="b.2CH.31.8" type="verse">ויבאו יחזקיהו והשרים ויראו את־הערמות ויברכו את־יהוה ואת עמו ישראל׃ ף</seg>
          <seg id="b.2CH.31.9" type="verse">וידרש יחזקיהו על־הכהנים והלוים על־הערמות׃</seg>
          <seg id="b.2CH.31.10" type="verse">ויאמר אליו עזריהו הכהן הראש לבית צדוק ויאמר מהחל התרומה לביא בית־יהוה אכול ושבוע והותר עד־לרוב כי יהוה ברך את־עמו והנותר את־ההמון הזה׃ ס</seg>
          <seg id="b.2CH.31.11" type="verse">ויאמר יחזקיהו להכין לשכות בבית יהוה ויכינו׃</seg>
          <seg id="b.2CH.31.12" type="verse">ויביאו את־התרומה והמעשר והקדשים באמונה ועליהם נגיד [כ= כונניהו] [ק= כנניהו] הלוי ושמעי אחיהו משנה׃</seg>
          <seg id="b.2CH.31.13" type="verse">ויחיאל ועזזיהו ונחת ועשהאל וירימות ויוזבד ואליאל ויסמכיהו ומחת ובניהו פקידים מיד [כ= כונניהו] [ק= כנניהו] ושמעי אחיו במפקד יחזקיהו המלך ועזריהו נגיד בית־האלהים׃</seg>
          <seg id="b.2CH.31.14" type="verse">וקורא בן־ימנה הלוי השוער למזרחה על נדבות האלהים לתת תרומת יהוה וקדשי הקדשים׃</seg>
          <seg id="b.2CH.31.15" type="verse">ועל־ידו עדן ומנימן וישוע ושמעיהו אמריהו ושכניהו בערי הכהנים באמונה לתת לאחיהם במחלקות כגדול כקטן׃</seg>
          <seg id="b.2CH.31.16" type="verse">מלבד התיחשם לזכרים מבן שלוש שנים ולמעלה לכל־הבא לבית־יהוה לדבר־יום ביומו לעבודתם במשמרותם כמחלקותיהם׃</seg>
          <seg id="b.2CH.31.17" type="verse">ואת התיחש הכהנים לבית אבותיהם והלוים מבן עשרים שנה ולמעלה במשמרותיהם במחלקותיהם׃</seg>
          <seg id="b.2CH.31.18" type="verse">ולהתיחש בכל־טפם נשיהם ובניהם ובנותיהם לכל־קהל כי באמונתם יתקדשו־קדש׃</seg>
          <seg id="b.2CH.31.19" type="verse">ולבני אהרן הכהנים בשדי מגרש עריהם בכל־עיר ועיר אנשים אשר נקבו בשמות לתת מנות לכל־זכר בכהנים ולכל־התיחש בלוים׃</seg>
          <seg id="b.2CH.31.20" type="verse">ויעש כזאת יחזקיהו בכל־יהודה ויעש הטוב והישר והאמת לפני יהוה אלהיו׃</seg>
          <seg id="b.2CH.31.21" type="verse">ובכל־מעשה אשר־החל בעבודת בית־האלהים ובתורה ובמצוה לדרש לאלהיו בכל־לבבו עשה והצליח׃ ף</seg>
        </div>
        <div id="b.2CH.32" type="chapter">
          <seg id="b.2CH.32.1" type="verse">אחרי הדברים והאמת האלה בא סנחריב מלך־אשור ויבא ביהודה ויחן על־הערים הבצרות ויאמר לבקעם אליו׃</seg>
          <seg id="b.2CH.32.2" type="verse">וירא יחזקיהו כי־בא סנחריב ופניו למלחמה על־ירושלם׃</seg>
          <seg id="b.2CH.32.3" type="verse">ויועץ עם־שריו וגבריו לסתום את־מימי העינות אשר מחוץ לעיר ויעזרוהו׃</seg>
          <seg id="b.2CH.32.4" type="verse">ויקבצו עם־רב ויסתמו את־כל־המעינות ואת־הנחל השוטף בתוך־הארץ לאמר למה יבואו מלכי אשור ומצאו מים רבים׃</seg>
          <seg id="b.2CH.32.5" type="verse">ויתחזק ויבן את־כל־החומה הפרוצה ויעל על־המגדלות ולחוצה החומה אחרת ויחזק את־המלוא עיר דויד ויעש שלח לרב ומגנים׃</seg>
          <seg id="b.2CH.32.6" type="verse">ויתן שרי מלחמות על־העם ויקבצם אליו אל־רחוב שער העיר וידבר על־לבבם לאמר׃</seg>
          <seg id="b.2CH.32.7" type="verse">חזקו ואמצו אל־תיראו ואל־תחתו מפני מלך אשור ומלפני כל־ההמון אשר־עמו כי־עמנו רב מעמו׃</seg>
          <seg id="b.2CH.32.8" type="verse">עמו זרוע בשר ועמנו יהוה אלהינו לעזרנו ולהלחם מלחמתנו ויסמכו העם על־דברי יחזקיהו מלך־יהודה׃ ף</seg>
          <seg id="b.2CH.32.9" type="verse">אחר זה שלח סנחריב מלך־אשור עבדיו ירושלימה והוא על־לכיש וכל־ממשלתו עמו על־יחזקיהו מלך יהודה ועל־כל־יהודה אשר בירושלם לאמר׃</seg>
          <seg id="b.2CH.32.10" type="verse">כה אמר סנחריב מלך אשור על־מה אתם בטחים וישבים במצור בירושלם׃</seg>
          <seg id="b.2CH.32.11" type="verse">הלא יחזקיהו מסית אתכם לתת אתכם למות ברעב ובצמא לאמר יהוה אלהינו יצילנו מכף מלך אשור׃</seg>
          <seg id="b.2CH.32.12" type="verse">הלא־הוא יחזקיהו הסיר את־במתיו ואת־מזבחתיו ויאמר ליהודה ולירושלם לאמר לפני מזבח אחד תשתחוו ועליו תקטירו׃</seg>
          <seg id="b.2CH.32.13" type="verse">הלא תדעו מה עשיתי אני ואבותי לכל עמי הארצות היכול יכלו אלהי גוי הארצות להציל את־ארצם מידי׃</seg>
          <seg id="b.2CH.32.14" type="verse">מי בכל־אלהי הגוים האלה אשר החרימו אבותי אשר יכול להציל את־עמו מידי כי יוכל אלהיכם להציל אתכם מידי׃</seg>
          <seg id="b.2CH.32.15" type="verse">ועתה אל־ישיא אתכם חזקיהו ואל־יסית אתכם כזאת ואל־תאמינו לו כי־לא יוכל כל־אלוה כל־גוי וממלכה להציל עמו מידי ומיד אבותי אף כי אלהיכם לא־יצילו אתכם מידי׃</seg>
          <seg id="b.2CH.32.16" type="verse">ועוד דברו עבדיו על־יהוה האלהים ועל יחזקיהו עבדו׃</seg>
          <seg id="b.2CH.32.17" type="verse">וספרים כתב לחרף ליהוה אלהי ישראל ולאמר עליו לאמר כאלהי גוי הארצות אשר לא־הצילו עםם מידי כן לא־יציל אלהי יחזקיהו עמו מידי׃</seg>
          <seg id="b.2CH.32.18" type="verse">ויקראו בקול־גדול יהודית על־עם ירושלם אשר על־החומה ליראם ולבהלם למען ילכדו את־העיר׃</seg>
          <seg id="b.2CH.32.19" type="verse">וידברו אל־אלהי ירושלם כעל אלהי עמי הארץ מעשה ידי האדם׃ ס</seg>
          <seg id="b.2CH.32.20" type="verse">ויתפלל יחזקיהו המלך וישעיהו בן־אמוץ הנביא על־זאת ויזעקו השמים׃ ף</seg>
          <seg id="b.2CH.32.21" type="verse">וישלח יהוה מלאך ויכחד כל־גבור חיל ונגיד ושר במחנה מלך אשור וישב בבשת פנים לארצו ויבא בית אלהיו [כ= ומיציאו] [ק= ומיציאי] מעיו שם הפילהו בחרב׃</seg>
          <seg id="b.2CH.32.22" type="verse">ויושע יהוה את־יחזקיהו ואת ישבי ירושלם מיד סנחריב מלך־אשור ומיד־כל וינהלם מסביב׃</seg>
          <seg id="b.2CH.32.23" type="verse">ורבים מביאים מנחה ליהוה לירושלם ומגדנות ליחזקיהו מלך יהודה וינשא לעיני כל־הגוים מאחרי־כן׃ ס</seg>
          <seg id="b.2CH.32.24" type="verse">בימים ההם חלה יחזקיהו עד־למות ויתפלל אל־יהוה ויאמר לו ומופת נתן לו׃</seg>
          <seg id="b.2CH.32.25" type="verse">ולא־כגמל עליו השיב יחזקיהו כי גבה לבו ויהי עליו קצף ועל־יהודה וירושלם׃</seg>
          <seg id="b.2CH.32.26" type="verse">ויכנע יחזקיהו בגבה לבו הוא וישבי ירושלם ולא־בא עליהם קצף יהוה בימי יחזקיהו׃</seg>
          <seg id="b.2CH.32.27" type="verse">ויהי ליחזקיהו עשר וכבוד הרבה מאד ואצרות עשה־לו לכסף ולזהב ולאבן יקרה ולבשמים ולמגנים ולכל כלי חמדה׃</seg>
          <seg id="b.2CH.32.28" type="verse">ומסכנות לתבואת דגן ותירוש ויצהר וארות לכל־בהמה ובהמה ועדרים לאורות׃</seg>
          <seg id="b.2CH.32.29" type="verse">וערים עשה לו ומקנה־צאן ובקר לרב כי נתן־לו אלהים רכוש רב מאד׃</seg>
          <seg id="b.2CH.32.30" type="verse">והוא יחזקיהו סתם את־מוצא מימי גיחון העליון ויישרם למטה־מערבה לעיר דויד ויצלח יחזקיהו בכל־מעשהו׃</seg>
          <seg id="b.2CH.32.31" type="verse">וכן במליצי שרי בבל המשלחים עליו לדרש המופת אשר היה בארץ עזבו האלהים לנסותו לדעת כל־בלבבו׃</seg>
          <seg id="b.2CH.32.32" type="verse">ויתר דברי יחזקיהו וחסדיו הנם כתובים בחזון ישעיהו בן־אמוץ הנביא על־ספר מלכי־יהודה וישראל׃</seg>
          <seg id="b.2CH.32.33" type="verse">וישכב יחזקיהו עם־אבתיו ויקברהו במעלה קברי בני־דויד וכבוד עשו־לו במותו כל־יהודה וישבי ירושלם וימלך מנשה בנו תחתיו׃ ף</seg>
        </div>
        <div id="b.2CH.33" type="chapter">
          <seg id="b.2CH.33.1" type="verse">בן־שתים עשרה שנה מנשה במלכו וחמשים וחמש שנה מלך בירושלם׃</seg>
          <seg id="b.2CH.33.2" type="verse">ויעש הרע בעיני יהוה כתועבות הגוים אשר הוריש יהוה מפני בני ישראל׃</seg>
          <seg id="b.2CH.33.3" type="verse">וישב ויבן את־הבמות אשר נתץ יחזקיהו אביו ויקם מזבחות לבעלים ויעש אשרות וישתחו לכל־צבא השמים ויעבד אתם׃</seg>
          <seg id="b.2CH.33.4" type="verse">ובנה מזבחות בבית יהוה אשר אמר יהוה בירושלם יהיה־שמי לעולם׃</seg>
          <seg id="b.2CH.33.5" type="verse">ויבן מזבחות לכל־צבא השמים בשתי חצרות בית־יהוה׃</seg>
          <seg id="b.2CH.33.6" type="verse">והוא העביר את־בניו באש בגי בן־הנם ועוןן ונחש וכשף ועשה אוב וידעוני הרבה לעשות הרע בעיני יהוה להכעיסו׃</seg>
          <seg id="b.2CH.33.7" type="verse">וישם את־פסל הסמל אשר עשה בבית האלהים אשר אמר אלהים אל־דויד ואל־שלמה בנו בבית הזה ובירושלם אשר בחרתי מכל שבטי ישראל אשים את־שמי לעילום׃</seg>
          <seg id="b.2CH.33.8" type="verse">ולא אוסיף להסיר את־רגל ישראל מעל האדמה אשר העמדתי לאבתיכם רק אם־ישמרו לעשות את כל־אשר צויתים לכל־התורה והחקים והמשפטים ביד־משה׃</seg>
          <seg id="b.2CH.33.9" type="verse">ויתע מנשה את־יהודה וישבי ירושלם לעשות רע מן־הגוים אשר השמיד יהוה מפני בני ישראל׃ ף</seg>
          <seg id="b.2CH.33.10" type="verse">וידבר יהוה אל־מנשה ואל־עמו ולא הקשיבו׃</seg>
          <seg id="b.2CH.33.11" type="verse">ויבא יהוה עליהם את־שרי הצבא אשר למלך אשור וילכדו את־מנשה בחחים ויאסרהו בנחשתים ויוליכהו בבלה׃</seg>
          <seg id="b.2CH.33.12" type="verse">וכהצר לו חלה את־פני יהוה אלהיו ויכנע מאד מלפני אלהי אבתיו׃</seg>
          <seg id="b.2CH.33.13" type="verse">ויתפלל אליו ויעתר לו וישמע תחנתו וישיבהו ירושלם למלכותו וידע מנשה כי יהוה הוא האלהים׃</seg>
          <seg id="b.2CH.33.14" type="verse">ואחרי־כן בנה חומה חיצונה לעיר־דויד מערבה לגיחון בנחל ולבוא בשער הדגים וסבב לעפל ויגביהה מאד וישם שרי־חיל בכל־הערים הבצרות ביהודה׃</seg>
          <seg id="b.2CH.33.15" type="verse">ויסר את־אלהי הנכר ואת־הסמל מבית יהוה וכל־המזבחות אשר בנה בהר בית־יהוה ובירושלם וישלך חוצה לעיר׃</seg>
          <seg id="b.2CH.33.16" type="verse">[כ= ויכן] [ק= ויבן] את־מזבח יהוה ויזבח עליו זבחי שלמים ותודה ויאמר ליהודה לעבוד את־יהוה אלהי ישראל׃</seg>
          <seg id="b.2CH.33.17" type="verse">אבל עוד העם זבחים בבמות רק ליהוה אלהיהם׃</seg>
          <seg id="b.2CH.33.18" type="verse">ויתר דברי מנשה ותפלתו אל־אלהיו ודברי החזים המדברים אליו בשם יהוה אלהי ישראל הנם על־דברי מלכי ישראל׃</seg>
          <seg id="b.2CH.33.19" type="verse">ותפלתו והעתר־לו וכל־חטאתו ומעלו והמקמות אשר בנה בהם במות והעמיד האשרים והפסלים לפני הכנעו הנם כתובים על דברי חוזי׃</seg>
          <seg id="b.2CH.33.20" type="verse">וישכב מנשה עם־אבתיו ויקברהו ביתו וימלך אמון בנו תחתיו׃ ף</seg>
          <seg id="b.2CH.33.21" type="verse">בן־עשרים ושתים שנה אמון במלכו ושתים שנים מלך בירושלם׃</seg>
          <seg id="b.2CH.33.22" type="verse">ויעש הרע בעיני יהוה כאשר עשה מנשה אביו ולכל־הפסילים אשר עשה מנשה אביו זבח אמון ויעבדם׃</seg>
          <seg id="b.2CH.33.23" type="verse">ולא נכנע מלפני יהוה כהכנע מנשה אביו כי הוא אמון הרבה אשמה׃</seg>
          <seg id="b.2CH.33.24" type="verse">ויקשרו עליו עבדיו וימיתהו בביתו׃</seg>
          <seg id="b.2CH.33.25" type="verse">ויכו עם־הארץ את כל־הקשרים על־המלך אמון וימליכו עם־הארץ את־יאשיהו בנו תחתיו׃ ף</seg>
        </div>
        <div id="b.2CH.34" type="chapter">
          <seg id="b.2CH.34.1" type="verse">בן־שמונה שנים יאשיהו במלכו ושלשים ואחת שנה מלך בירושלם׃</seg>
          <seg id="b.2CH.34.2" type="verse">ויעש הישר בעיני יהוה וילך בדרכי דויד אביו ולא־סר ימין ושמאול׃</seg>
          <seg id="b.2CH.34.3" type="verse">ובשמונה שנים למלכו והוא עודנו נער החל לדרוש לאלהי דויד אביו ובשתים עשרה שנה החל לטהר את־יהודה וירושלם מן־הבמות והאשרים והפסלים והמסכות׃</seg>
          <seg id="b.2CH.34.4" type="verse">וינתצו לפניו את מזבחות הבעלים והחמנים אשר־למעלה מעליהם גדע והאשרים והפסלים והמסכות שבר והדק ויזרק על־פני הקברים הזבחים להם׃</seg>
          <seg id="b.2CH.34.5" type="verse">ועצמות כהנים שרף על־[כ= מזבחותים] [ק= מזבחותם] ויטהר את־יהודה ואת־ירושלם׃</seg>
          <seg id="b.2CH.34.6" type="verse">ובערי מנשה ואפרים ושמעון ועד־נפתלי [כ= בהר] [כ= בתיהם] [ק= בחרבתיהם] סביב׃</seg>
          <seg id="b.2CH.34.7" type="verse">וינתץ את־המזבחות ואת־האשרים והפסלים כתת להדק וכל־החמנים גדע בכל־ארץ ישראל וישב לירושלם׃ ס</seg>
          <seg id="b.2CH.34.8" type="verse">ובשנת שמונה עשרה למלכו לטהר הארץ והבית שלח את־שפן בן־אצליהו ואת־מעשיהו שר־העיר ואת יואח בן־יואחז המזכיר לחזק את־בית יהוה אלהיו׃</seg>
          <seg id="b.2CH.34.9" type="verse">ויבאו אל־חלקיהו הכהן הגדול ויתנו את־הכסף המובא בית־אלהים אשר אספו־הלוים שמרי הסף מיד מנשה ואפרים ומכל שארית ישראל ומכל־יהודה ובנימן [כ= וישבי] [ק= וישבו] ירושלם׃</seg>
          <seg id="b.2CH.34.10" type="verse">ויתנו על־יד עשה המלאכה המפקדים בבית יהוה ויתנו אתו עושי המלאכה אשר עשים בבית יהוה לבדוק ולחזק הבית׃</seg>
          <seg id="b.2CH.34.11" type="verse">ויתנו לחרשים ולבנים לקנות אבני מחצב ועצים למחברות ולקרות את־הבתים אשר השחיתו מלכי יהודה׃</seg>
          <seg id="b.2CH.34.12" type="verse">והאנשים עשים באמונה במלאכה ועליהם מפקדים יחת ועבדיהו הלוים מן־בני מררי וזכריה ומשלם מן־בני הקהתים לנצח והלוים כל־מבין בכלי־שיר׃</seg>
          <seg id="b.2CH.34.13" type="verse">ועל הסבלים ומנצחים לכל עשה מלאכה לעבודה ועבודה ומהלוים סופרים ושטרים ושוערים׃</seg>
          <seg id="b.2CH.34.14" type="verse">ובהוציאם את־הכסף המובא בית יהוה מצא חלקיהו הכהן את־ספר תורת־יהוה ביד־משה׃</seg>
          <seg id="b.2CH.34.15" type="verse">ויען חלקיהו ויאמר אל־שפן הסופר ספר התורה מצאתי בבית יהוה ויתן חלקיהו את־הספר אל־שפן׃</seg>
          <seg id="b.2CH.34.16" type="verse">ויבא שפן את־הספר אל־המלך וישב עוד את־המלך דבר לאמר כל אשר־נתן ביד־עבדיך הם עשים׃</seg>
          <seg id="b.2CH.34.17" type="verse">ויתיכו את־הכסף הנמצא בבית־יהוה ויתנוהו על־יד המפקדים ועל־יד עושי המלאכה׃</seg>
          <seg id="b.2CH.34.18" type="verse">ויגד שפן הסופר למלך לאמר ספר נתן לי חלקיהו הכהן ויקרא־בו שפן לפני המלך׃</seg>
          <seg id="b.2CH.34.19" type="verse">ויהי כשמע המלך את דברי התורה ויקרע את־בגדיו׃</seg>
          <seg id="b.2CH.34.20" type="verse">ויצו המלך את־חלקיהו ואת־אחיקם בן־שפן ואת־עבדון בן־מיכה ואת שפן הסופר ואת עשיה עבד־המלך לאמר׃</seg>
          <seg id="b.2CH.34.21" type="verse">לכו דרשו את־יהוה בעדי ובעד הנשאר בישראל וביהודה על־דברי הספר אשר נמצא כי־גדולה חמת־יהוה אשר נתכה בנו על אשר לא־שמרו אבותינו את־דבר יהוה לעשות ככל־הכתוב על־הספר הזה׃ ף</seg>
          <seg id="b.2CH.34.22" type="verse">וילך חלקיהו ואשר המלך אל־חלדה הנביאה אשת שלם בן־[כ= תוקהת] [ק= תקהת] בן־חסרה שומר הבגדים והיא יושבת בירושלם במשנה וידברו אליה כזאת׃ ס</seg>
          <seg id="b.2CH.34.23" type="verse">ותאמר להם כה־אמר יהוה אלהי ישראל אמרו לאיש אשר־שלח אתכם אלי׃ ס</seg>
          <seg id="b.2CH.34.24" type="verse">כה אמר יהוה הנני מביא רעה על־המקום הזה ועל־יושביו את כל־האלות הכתובות על־הספר אשר קראו לפני מלך יהודה׃</seg>
          <seg id="b.2CH.34.25" type="verse">תחת אשר עזבוני [כ= ויקטירו] [ק= ויקטרו] לאלהים אחרים למען הכעיסני בכל מעשי ידיהם ותתך חמתי במקום הזה ולא תכבה׃</seg>
          <seg id="b.2CH.34.26" type="verse">ואל־מלך יהודה השלח אתכם לדרוש ביהוה כה תאמרו אליו ס כה־אמר יהוה אלהי ישראל הדברים אשר שמעת׃</seg>
          <seg id="b.2CH.34.27" type="verse">יען רך־לבבך ותכנע מלפני אלהים בשמעך את־דבריו על־המקום הזה ועל־ישביו ותכנע לפני ותקרע את־בגדיך ותבך לפני וגם־אני שמעתי נאם־יהוה׃</seg>
          <seg id="b.2CH.34.28" type="verse">הנני אספך אל־אבתיך ונאספת אל־קברתיך בשלום ולא־תראינה עיניך בכל הרעה אשר אני מביא על־המקום הזה ועל־ישביו וישיבו את־המלך דבר׃ ף</seg>
          <seg id="b.2CH.34.29" type="verse">וישלח המלך ויאסף את־כל־זקני יהודה וירושלם׃</seg>
          <seg id="b.2CH.34.30" type="verse">ויעל המלך בית־יהוה וכל־איש יהודה וישבי ירושלם והכהנים והלוים וכל־העם מגדול ועד־קטן ויקרא באזניהם את־כל־דברי ספר הברית הנמצא בית יהוה׃</seg>
          <seg id="b.2CH.34.31" type="verse">ויעמד המלך על־עמדו ויכרת את־הברית לפני יהוה ללכת אחרי יהוה ולשמור את־מצותיו ועדותיו וחקיו בכל־לבבו ובכל־נפשו לעשות את־דברי הברית הכתובים על־הספר הזה׃</seg>
          <seg id="b.2CH.34.32" type="verse">ויעמד את כל־הנמצא בירושלם ובנימן ויעשו ישבי ירושלם כברית אלהים אלהי אבותיהם׃</seg>
          <seg id="b.2CH.34.33" type="verse">ויסר יאשיהו את־כל־התועבות מכל־הארצות אשר לבני ישראל ויעבד את כל־הנמצא בישראל לעבוד את־יהוה אלהיהם כל־ימיו לא סרו מאחרי יהוה אלהי אבותיהם׃ ף</seg>
        </div>
        <div id="b.2CH.35" type="chapter">
          <seg id="b.2CH.35.1" type="verse">ויעש יאשיהו בירושלם פסח ליהוה וישחטו הפסח בארבעה עשר לחדש הראשון׃</seg>
          <seg id="b.2CH.35.2" type="verse">ויעמד הכהנים על־משמרותם ויחזקם לעבודת בית יהוה׃</seg>
          <seg id="b.2CH.35.3" type="verse">ויאמר ללוים [כ= המבונים] [ק= המבינים] לכל־ישראל הקדושים ליהוה תנו את־ארון־הקדש בבית אשר בנה שלמה בן־דויד מלך ישראל אין־לכם משא בכתף עתה עבדו את־יהוה אלהיכם ואת עמו ישראל׃</seg>
          <seg id="b.2CH.35.4" type="verse">[כ= והכונו] [ק= והכינו] לבית־אבותיכם כמחלקותיכם בכתב דויד מלך ישראל ובמכתב שלמה בנו׃</seg>
          <seg id="b.2CH.35.5" type="verse">ועמדו בקדש לפלגות בית האבות לאחיכם בני העם וחלקת בית־אב ללוים׃</seg>
          <seg id="b.2CH.35.6" type="verse">ושחטו הפסח והתקדשו והכינו לאחיכם לעשות כדבר־יהוה ביד־משה׃ ף</seg>
          <seg id="b.2CH.35.7" type="verse">וירם יאשיהו לבני העם צאן כבשים ובני־עזים הכל לפסחים לכל־הנמצא למספר שלשים אלף ובקר שלשת אלפים אלה מרכוש המלך׃ ס</seg>
          <seg id="b.2CH.35.8" type="verse">ושריו לנדבה לעם לכהנים וללוים הרימו חלקיה וזכריהו ויחיאל נגידי בית האלהים לכהנים נתנו לפסחים אלפים ושש מאות ובקר שלש מאות׃</seg>
          <seg id="b.2CH.35.9" type="verse">[כ= וכונניהו] [ק= וכנניהו] ושמעיהו ונתנאל אחיו וחשביהו ויעיאל ויוזבד שרי הלוים הרימו ללוים לפסחים חמשת אלפים ובקר חמש מאות׃</seg>
          <seg id="b.2CH.35.10" type="verse">ותכון העבודה ויעמדו הכהנים על־עמדם והלוים על־מחלקותם כמצות המלך׃</seg>
          <seg id="b.2CH.35.11" type="verse">וישחטו הפסח ויזרקו הכהנים מידם והלוים מפשיטים׃</seg>
          <seg id="b.2CH.35.12" type="verse">ויסירו העלה לתתם למפלגות לבית־אבות לבני העם להקריב ליהוה ככתוב בספר משה וכן לבקר׃</seg>
          <seg id="b.2CH.35.13" type="verse">ויבשלו הפסח באש כמשפט והקדשים בשלו בסירות ובדודים ובצלחות ויריצו לכל־בני העם׃</seg>
          <seg id="b.2CH.35.14" type="verse">ואחר הכינו להם ולכהנים כי הכהנים בני אהרן בהעלות העולה והחלבים עד־לילה והלוים הכינו להם ולכהנים בני אהרן׃</seg>
          <seg id="b.2CH.35.15" type="verse">והמשררים בני־אסף על־מעמדם כמצות דויד ואסף והימן וידתון חוזה המלך והשערים לשער ושער אין להם לסור מעל עבדתם כי־אחיהם הלוים הכינו להם׃</seg>
          <seg id="b.2CH.35.16" type="verse">ותכון כל־עבודת יהוה ביום ההוא לעשות הפסח והעלות עלות על מזבח יהוה כמצות המלך יאשיהו׃</seg>
          <seg id="b.2CH.35.17" type="verse">ויעשו בני־ישראל הנמצאים את־הפסח בעת ההיא ואת־חג המצות שבעת ימים׃</seg>
          <seg id="b.2CH.35.18" type="verse">ולא־נעשה פסח כמהו בישראל מימי שמואל הנביא וכל־מלכי ישראל לא־עשו כפסח אשר־עשה יאשיהו והכהנים והלוים וכל־יהודה וישראל הנמצא ויושבי ירושלם׃ ס</seg>
          <seg id="b.2CH.35.19" type="verse">בשמונה עשרה שנה למלכות יאשיהו נעשה הפסח הזה׃</seg>
          <seg id="b.2CH.35.20" type="verse">אחרי כל־זאת אשר הכין יאשיהו את־הבית עלה נכו מלך־מצרים להלחם בכרכמיש על־פרת ויצא לקראתו יאשיהו׃</seg>
          <seg id="b.2CH.35.21" type="verse">וישלח אליו מלאכים לאמר מה־לי ולך מלך יהודה לא־עליך אתה היום כי אל־בית מלחמתי ואלהים אמר לבהלני חדל־לך מאלהים אשר־עמי ואל־ישחיתך׃</seg>
          <seg id="b.2CH.35.22" type="verse">ולא־הסב יאשיהו פניו ממנו כי להלחם־בו התחפש ולא שמע אל־דברי נכו מפי אלהים ויבא להלחם בבקעת מגדו׃</seg>
          <seg id="b.2CH.35.23" type="verse">וירו הירים למלך יאשיהו ויאמר המלך לעבדיו העבירוני כי החליתי מאד׃</seg>
          <seg id="b.2CH.35.24" type="verse">ויעבירהו עבדיו מן־המרכבה וירכיבהו על רכב המשנה אשר־לו ויוליכהו ירושלם וימת ויקבר בקברות אבתיו וכל־יהודה וירושלם מתאבלים על־יאשיהו׃ ף</seg>
          <seg id="b.2CH.35.25" type="verse">ויקוןן ירמיהו על־יאשיהו ויאמרו כל־השרים והשרות בקינותיהם על־יאשיהו עד־היום ויתנום לחק על־ישראל והנם כתובים על־הקינות׃</seg>
          <seg id="b.2CH.35.26" type="verse">ויתר דברי יאשיהו וחסדיו ככתוב בתורת יהוה׃</seg>
          <seg id="b.2CH.35.27" type="verse">ודבריו הראשנים והאחרנים הנם כתובים על־ספר מלכי־ישראל ויהודה׃</seg>
        </div>
        <div id="b.2CH.36" type="chapter">
          <seg id="b.2CH.36.1" type="verse">ויקחו עם־הארץ את־יהואחז בן־יאשיהו וימליכהו תחת־אביו בירושלם׃</seg>
          <seg id="b.2CH.36.2" type="verse">בן־שלוש ועשרים שנה יואחז במלכו ושלשה חדשים מלך בירושלם׃</seg>
          <seg id="b.2CH.36.3" type="verse">ויסירהו מלך־מצרים בירושלם ויענש את־הארץ מאה ככר־כסף וככר זהב׃</seg>
          <seg id="b.2CH.36.4" type="verse">וימלך מלך־מצרים את־אליקים אחיו על־יהודה וירושלם ויסב את־שמו יהויקים ואת־יואחז אחיו לקח נכו ויביאהו מצרימה׃ ף</seg>
          <seg id="b.2CH.36.5" type="verse">בן־עשרים וחמש שנה יהויקים במלכו ואחת עשרה שנה מלך בירושלם ויעש הרע בעיני יהוה אלהיו׃</seg>
          <seg id="b.2CH.36.6" type="verse">עליו עלה נבוכדנאצר מלך בבל ויאסרהו בנחשתים להליכו בבלה׃</seg>
          <seg id="b.2CH.36.7" type="verse">ומכלי בית יהוה הביא נבוכדנאצר לבבל ויתנם בהיכלו בבבל׃</seg>
          <seg id="b.2CH.36.8" type="verse">ויתר דברי יהויקים ותעבתיו אשר־עשה והנמצא עליו הנם כתובים על־ספר מלכי ישראל ויהודה וימלך יהויכין בנו תחתיו׃ ף</seg>
          <seg id="b.2CH.36.9" type="verse">בן־שמונה שנים יהויכין במלכו ושלשה חדשים ועשרת ימים מלך בירושלם ויעש הרע בעיני יהוה׃</seg>
          <seg id="b.2CH.36.10" type="verse">ולתשובת השנה שלח המלך נבוכדנאצר ויבאהו בבלה עם־כלי חמדת בית־יהוה וימלך את־צדקיהו אחיו על־יהודה וירושלם׃ ף</seg>
          <seg id="b.2CH.36.11" type="verse">בן־עשרים ואחת שנה צדקיהו במלכו ואחת עשרה שנה מלך בירושלם׃</seg>
          <seg id="b.2CH.36.12" type="verse">ויעש הרע בעיני יהוה אלהיו לא נכנע מלפני ירמיהו הנביא מפי יהוה׃</seg>
          <seg id="b.2CH.36.13" type="verse">וגם במלך נבוכדנאצר מרד אשר השביעו באלהים ויקש את־ערפו ויאמץ את־לבבו משוב אל־יהוה אלהי ישראל׃</seg>
          <seg id="b.2CH.36.14" type="verse">גם כל־שרי הכהנים והעם הרבו [כ= למעול] [ק= למעל]־מעל ככל תעבות הגוים ויטמאו את־בית יהוה אשר הקדיש בירושלם׃</seg>
          <seg id="b.2CH.36.15" type="verse">וישלח יהוה אלהי אבותיהם עליהם ביד מלאכיו השכם ושלוח כי־חמל על־עמו ועל־מעונו׃</seg>
          <seg id="b.2CH.36.16" type="verse">ויהיו מלעבים במלאכי האלהים ובוזים דבריו ומתעתעים בנבאיו עד עלות חמת־יהוה בעמו עד־לאין מרפא׃</seg>
          <seg id="b.2CH.36.17" type="verse">ויעל עליהם את־מלך [כ= כשדיים] [ק= כשדים] ויהרג בחוריהם בחרב בבית מקדשם ולא חמל על־בחור ובתולה זקן וישש הכל נתן בידו׃</seg>
          <seg id="b.2CH.36.18" type="verse">וכל כלי בית האלהים הגדלים והקטנים ואצרות בית יהוה ואצרות המלך ושריו הכל הביא בבל׃</seg>
          <seg id="b.2CH.36.19" type="verse">וישרפו את־בית האלהים וינתצו את חומת ירושלם וכל־ארמנותיה שרפו באש וכל־כלי מחמדיה להשחית׃ ס</seg>
          <seg id="b.2CH.36.20" type="verse">ויגל השארית מן־החרב אל־בבל ויהיו־לו ולבניו לעבדים עד־מלך מלכות פרס׃</seg>
          <seg id="b.2CH.36.21" type="verse">למלאות דבר־יהוה בפי ירמיהו עד־רצתה הארץ את־שבתותיה כל־ימי השמה שבתה למלאות שבעים שנה׃ ף</seg>
          <seg id="b.2CH.36.22" type="verse">ובשנת אחת לכורש מלך פרס לכלות דבר־יהוה בפי ירמיהו העיר יהוה את־רוח כורש מלך־פרס ויעבר־קול בכל־מלכותו וגם־במכתב לאמר׃ ס</seg>
          <seg id="b.2CH.36.23" type="verse">כה־אמר כורש מלך פרס כל־ממלכות הארץ נתן לי יהוה אלהי השמים והוא־פקד עלי לבנות־לו בית בירושלם אשר ביהודה מי־בכם מכל־עמו יהוה אלהיו עמו ויעל׃  </seg>
        </div>
      </div>
      <div id="b.EZR" type="book">
        <div id="b.EZR.1" type="chapter">
          <seg id="b.EZR.1.1" type="verse">ובשנת אחת לכורש מלך פרס לכלות דבר־יהוה מפי ירמיה העיר יהוה את־רוח כרש מלך־פרס ויעבר־קול בכל־מלכותו וגם־במכתב לאמר׃</seg>
          <seg id="b.EZR.1.2" type="verse">כה אמר כרש מלך פרס כל ממלכות הארץ נתן לי יהוה אלהי השמים והוא־פקד עלי לבנות־לו בית בירושלם אשר ביהודה׃</seg>
          <seg id="b.EZR.1.3" type="verse">מי־בכם מכל־עמו יהי אלהיו עמו ויעל לירושלם אשר ביהודה ויבן את־בית יהוה אלהי ישראל הוא האלהים אשר בירושלם׃</seg>
          <seg id="b.EZR.1.4" type="verse">וכל־הנשאר מכל־המקמות אשר הוא גר־שם ינשאוהו אנשי מקמו בכסף ובזהב וברכוש ובבהמה עם־הנדבה לבית האלהים אשר בירושלם׃</seg>
          <seg id="b.EZR.1.5" type="verse">ויקומו ראשי האבות ליהודה ובנימן והכהנים והלוים לכל העיר האלהים את־רוחו לעלות לבנות את־בית יהוה אשר בירושלם׃</seg>
          <seg id="b.EZR.1.6" type="verse">וכל־סביבתיהם חזקו בידיהם בכלי־כסף בזהב ברכוש ובבהמה ובמגדנות לבד על־כל־התנדב׃ ס</seg>
          <seg id="b.EZR.1.7" type="verse">והמלך כורש הוציא את־כלי בית־יהוה אשר הוציא נבוכדנצר מירושלם ויתנם בבית אלהיו׃</seg>
          <seg id="b.EZR.1.8" type="verse">ויוציאמ* כורש מלך פרס על־יד מתרדת הגזבר ויספרם לששבצר הנשיא ליהודה׃</seg>
          <seg id="b.EZR.1.9" type="verse">ואלה מספרם אגרטלי זהב שלשים אגרטלי־כסף אלף מחלפים תשעה ועשרים׃ ס</seg>
          <seg id="b.EZR.1.10" type="verse">כפורי זהב שלשים כפורי כסף משנים ארבע מאות ועשרה כלים אחרים אלף׃ ס</seg>
          <seg id="b.EZR.1.11" type="verse">כל־כלים לזהב ולכסף חמשת אלפים וארבע מאות הכל העלה ששבצר עם העלות הגולה מבבל לירושלם׃ ף</seg>
        </div>
        <div id="b.EZR.2" type="chapter">
          <seg id="b.EZR.2.1" type="verse">ואלה בני המדינה העלים משבי הגולה אשר הגלה [כ= נבוכדנצור] [ק= נבוכדנצר] מלך־בבל לבבל וישובו לירושלם ויהודה איש לעירו׃</seg>
          <seg id="b.EZR.2.2" type="verse">אשר־באו עם־זרבבל ישוע נחמיה שריה רעליה מרדכי בלשן מספר בגוי רחום בענה מספר אנשי עם ישראל׃ ס</seg>
          <seg id="b.EZR.2.3" type="verse">בני פרעש אלפים מאה שבעים ושנים׃ ס</seg>
          <seg id="b.EZR.2.4" type="verse">בני שפטיה שלש מאות שבעים ושנים׃ ס</seg>
          <seg id="b.EZR.2.5" type="verse">בני ארח שבע מאות חמשה ושבעים׃ ס</seg>
          <seg id="b.EZR.2.6" type="verse">בני־פחת מואב לבני ישוע יואב אלפים שמנה מאות ושנים עשר׃ ס</seg>
          <seg id="b.EZR.2.7" type="verse">בני עילם אלף מאתים חמשים וארבעה׃ ס</seg>
          <seg id="b.EZR.2.8" type="verse">בני זתוא תשע מאות וארבעים וחמשה׃ ס</seg>
          <seg id="b.EZR.2.9" type="verse">בני זכי שבע מאות וששים׃ ס</seg>
          <seg id="b.EZR.2.10" type="verse">בני בני שש מאות ארבעים ושנים׃ ס</seg>
          <seg id="b.EZR.2.11" type="verse">בני בבי שש מאות עשרים ושלשה׃ ס</seg>
          <seg id="b.EZR.2.12" type="verse">בני עזגד אלף מאתים עשרים ושנים׃ ס</seg>
          <seg id="b.EZR.2.13" type="verse">בני אדניקם שש מאות ששים וששה׃ ס</seg>
          <seg id="b.EZR.2.14" type="verse">בני בגוי אלפים חמשים וששה׃ ס</seg>
          <seg id="b.EZR.2.15" type="verse">בני עדין ארבע מאות חמשים וארבעה׃ ס</seg>
          <seg id="b.EZR.2.16" type="verse">בני־אטר ליחזקיה תשעים ושמנה׃ ס</seg>
          <seg id="b.EZR.2.17" type="verse">בני בצי שלש מאות עשרים ושלשה׃ ס</seg>
          <seg id="b.EZR.2.18" type="verse">בני יורה מאה ושנים עשר׃ ס</seg>
          <seg id="b.EZR.2.19" type="verse">בני חשם מאתים עשרים ושלשה׃ ס</seg>
          <seg id="b.EZR.2.20" type="verse">בני גבר תשעים וחמשה׃ ס</seg>
          <seg id="b.EZR.2.21" type="verse">בני בית־לחם מאה עשרים ושלשה׃ ס</seg>
          <seg id="b.EZR.2.22" type="verse">אנשי נטפה חמשים וששה׃</seg>
          <seg id="b.EZR.2.23" type="verse">אנשי ענתות מאה עשרים ושמנה׃ ס</seg>
          <seg id="b.EZR.2.24" type="verse">בני עזמות ארבעים ושנים׃ ס</seg>
          <seg id="b.EZR.2.25" type="verse">בני קרית ערים כפירה ובארות שבע מאות וארבעים ושלשה׃ ס</seg>
          <seg id="b.EZR.2.26" type="verse">בני הרמה וגבע שש מאות עשרים ואחד׃ ס</seg>
          <seg id="b.EZR.2.27" type="verse">אנשי מכמס מאה עשרים ושנים׃ ס</seg>
          <seg id="b.EZR.2.28" type="verse">אנשי בית־אל והעי מאתים עשרים ושלשה׃ ס</seg>
          <seg id="b.EZR.2.29" type="verse">בני נבו חמשים ושנים׃ ס</seg>
          <seg id="b.EZR.2.30" type="verse">בני מגביש מאה חמשים וששה׃ ס</seg>
          <seg id="b.EZR.2.31" type="verse">בני עילם אחר אלף מאתים חמשים וארבעה׃ ס</seg>
          <seg id="b.EZR.2.32" type="verse">בני חרם שלש מאות ועשרים׃ ס</seg>
          <seg id="b.EZR.2.33" type="verse">בני־לד חדיד ואונו שבע מאות עשרים וחמשה׃ ס</seg>
          <seg id="b.EZR.2.34" type="verse">בני ירחו שלש מאות ארבעים וחמשה׃ ס</seg>
          <seg id="b.EZR.2.35" type="verse">בני סנאה שלשת אלפים ושש מאות ושלשים׃ ס</seg>
          <seg id="b.EZR.2.36" type="verse">הכהנים בני ידעיה לבית ישוע תשע מאות שבעים ושלשה׃ ס</seg>
          <seg id="b.EZR.2.37" type="verse">בני אמר אלף חמשים ושנים׃ ס</seg>
          <seg id="b.EZR.2.38" type="verse">בני פשחור אלף מאתים ארבעים ושבעה׃ ס</seg>
          <seg id="b.EZR.2.39" type="verse">בני חרם אלף ושבעה עשר׃ ס</seg>
          <seg id="b.EZR.2.40" type="verse">הלוים בני־ישוע וקדמיאל לבני הודויה שבעים וארבעה׃ ס</seg>
          <seg id="b.EZR.2.41" type="verse">המשררים בני אסף מאה עשרים ושמנה׃ ף</seg>
          <seg id="b.EZR.2.42" type="verse">בני השערים בני־שלום בני־אטר בני־טלמון בני־עקוב בני חטיטא בני שבי הכל מאה שלשים ותשעה׃ ף</seg>
          <seg id="b.EZR.2.43" type="verse">הנתינים בני־ציחא בני־חשופא בני טבעות׃</seg>
          <seg id="b.EZR.2.44" type="verse">בני־קרס בני־סיעהא בני פדון׃</seg>
          <seg id="b.EZR.2.45" type="verse">בני־לבנה בני־חגבה בני עקוב׃</seg>
          <seg id="b.EZR.2.46" type="verse">בני־חגב בני־[כ= שמלי] [ק= שלמי] בני חןן׃</seg>
          <seg id="b.EZR.2.47" type="verse">בני־גדל בני־גחר בני ראיה׃</seg>
          <seg id="b.EZR.2.48" type="verse">בני־רצין בני־נקודא בני גזם׃</seg>
          <seg id="b.EZR.2.49" type="verse">בני־עזא בני־פסח בני בסי׃</seg>
          <seg id="b.EZR.2.50" type="verse">בני־אסנה בני־[כ= מעינים] [ק= מעונים] בני [כ= נפיסים] [ק= נפוסים]׃</seg>
          <seg id="b.EZR.2.51" type="verse">בני־בקבוק בני־חקופא בני חרחור׃</seg>
          <seg id="b.EZR.2.52" type="verse">בני־בצלות בני־מחידא בני חרשא׃</seg>
          <seg id="b.EZR.2.53" type="verse">בני־ברקוס בני־סיסרא בני־תמח׃</seg>
          <seg id="b.EZR.2.54" type="verse">בני נציח בני חטיפא׃</seg>
          <seg id="b.EZR.2.55" type="verse">בני עבדי שלמה בני־סטי בני־הספרת בני פרודא׃</seg>
          <seg id="b.EZR.2.56" type="verse">בני־יעלה בני־דרקון בני גדל׃</seg>
          <seg id="b.EZR.2.57" type="verse">בני שפטיה בני־חטיל בני פכרת הצביים בני אמי׃</seg>
          <seg id="b.EZR.2.58" type="verse">כל־הנתינים ובני עבדי שלמה שלש מאות תשעים ושנים׃ ס</seg>
          <seg id="b.EZR.2.59" type="verse">ואלה העלים מתל מלח תל חרשא כרוב אדן אמר ולא יכלו להגיד בית־אבותם וזרעם אם מישראל הם׃</seg>
          <seg id="b.EZR.2.60" type="verse">בני־דליה בני־טוביה בני נקודא שש מאות חמשים ושנים׃ ס</seg>
          <seg id="b.EZR.2.61" type="verse">ומבני הכהנים בני חביה בני הקוץ בני ברזלי אשר לקח מבנות ברזלי הגלעדי אשה ויקרא על־שםם׃</seg>
          <seg id="b.EZR.2.62" type="verse">אלה בקשו כתבם המתיחשים ולא נמצאו ויגאלו מן־הכהנה׃</seg>
          <seg id="b.EZR.2.63" type="verse">ויאמר התרשתא להם אשר לא־יאכלו מקדש הקדשים עד עמד כהן לאורים ולתמים׃</seg>
          <seg id="b.EZR.2.64" type="verse">כל־הקהל כאחד ארבע רבוא אלפים שלש־מאות ששים׃</seg>
          <seg id="b.EZR.2.65" type="verse">מלבד עבדיהם ואמהתיהם אלה שבעת אלפים שלש מאות שלשים ושבעה ולהם משררים ומשררות מאתים׃</seg>
          <seg id="b.EZR.2.66" type="verse">סוסיהם שבע מאות שלשים וששה פרדיהם מאתים ארבעים וחמשה׃</seg>
          <seg id="b.EZR.2.67" type="verse">גמליהם ארבע מאות שלשים וחמשה חמרים ששת אלפים שבע מאות ועשרים׃ ף</seg>
          <seg id="b.EZR.2.68" type="verse">ומראשי האבות בבואם לבית יהוה אשר בירושלם התנדבו לבית האלהים להעמידו על־מכונו׃</seg>
          <seg id="b.EZR.2.69" type="verse">ככחם נתנו לאוצר המלאכה זהב דרכמונים שש־רבאות ואלף ס וכסף מנים חמשת אלפים וכתנת כהנים מאה׃ ס</seg>
          <seg id="b.EZR.2.70" type="verse">וישבו הכהנים והלוים ומן־העם והמשררים והשוערים והנתינים בעריהם וכל־ישראל בעריהם׃ ס</seg>
        </div>
        <div id="b.EZR.3" type="chapter">
          <seg id="b.EZR.3.1" type="verse">ויגע החדש השביעי ובני ישראל בערים ס ויאספו העם כאיש אחד אל־ירושלם׃ ס</seg>
          <seg id="b.EZR.3.2" type="verse">ויקם ישוע בן־יוצדק ואחיו הכהנים וזרבבל בן־שאלתיאל ואחיו ויבנו את־מזבח אלהי ישראל להעלות עליו עלות ככתוב בתורת משה איש־האלהים׃</seg>
          <seg id="b.EZR.3.3" type="verse">ויכינו המזבח על־מכונתיו כי באימה עליהם מעמי הארצות [כ= ויעל] [ק= ויעלו*] עליו עלות ליהוה עלות לבקר ולערב׃</seg>
          <seg id="b.EZR.3.4" type="verse">ויעשו את־חג הסכות ככתוב ועלת יום ביום במספר כמשפט דבר־יום ביומו׃</seg>
          <seg id="b.EZR.3.5" type="verse">ואחריכן עלת תמיד ולחדשים ולכל־מועדי יהוה המקדשים ולכל מתנדב נדבה ליהוה׃</seg>
          <seg id="b.EZR.3.6" type="verse">מיום אחד לחדש השביעי החלו להעלות עלות ליהוה והיכל יהוה לא יסד׃</seg>
          <seg id="b.EZR.3.7" type="verse">ויתנו־כסף לחצבים ולחרשים ומאכל ומשתה ושמן לצדנים ולצרים להביא עצי ארזים מן־הלבנון אל־ים יפוא כרשיון כורש מלך־פרס עליהם׃ ף</seg>
          <seg id="b.EZR.3.8" type="verse">ובשנה השנית לבואם אל־בית האלהים לירושלם בחדש השני החלו זרבבל בן־שאלתיאל וישוע בן־יוצדק ושאר אחיהם הכהנים והלוים וכל־הבאים מהשבי ירושלם ויעמידו את־הלוים מבן עשרים שנה ומעלה לנצח על־מלאכת בית־יהוה׃ ף</seg>
          <seg id="b.EZR.3.9" type="verse">ויעמד ישוע בניו ואחיו קדמיאל ובניו בני־יהודה כאחד לנצח על־עשה המלאכה בבית האלהים ס בני חנדד בניהם ואחיהם הלוים׃</seg>
          <seg id="b.EZR.3.10" type="verse">ויסדו הבנים את־היכל יהוה ויעמידו הכהנים מלבשים בחצצרות והלוים בני־אסף במצלתים להלל את־יהוה על־ידי דויד מלך־ישראל׃</seg>
          <seg id="b.EZR.3.11" type="verse">ויענו בהלל ובהודת ליהוה כי טוב כי־לעולם חסדו על־ישראל וכל־העם הריעו תרועה גדולה בהלל ליהוה על הוסד בית־יהוה׃ ס</seg>
          <seg id="b.EZR.3.12" type="verse">ורבים מהכהנים והלוים וראשי האבות הזקנים אשר ראו את־הבית הראשון ביסדו זה הבית בעיניהם בכים בקול גדול ורבים בתרועה בשמחה להרים קול׃</seg>
          <seg id="b.EZR.3.13" type="verse">ואין העם מכירים קול תרועת השמחה לקול בכי העם כי העם מריעים תרועה גדולה והקול נשמע עד־למרחוק׃ ף</seg>
        </div>
        <div id="b.EZR.4" type="chapter">
          <seg id="b.EZR.4.1" type="verse">וישמעו צרי יהודה ובנימן כי־בני הגולה בונים היכל ליהוה אלהי ישראל׃</seg>
          <seg id="b.EZR.4.2" type="verse">ויגשו אל־זרבבל ואל־ראשי האבות ויאמרו להם נבנה עםכם כי ככם נדרוש לאלהיכם [כ= ולא] [ק= ולו] אנחנו זבחים מימי אסר חדן מלך אשור המעלה אתנו פה׃</seg>
          <seg id="b.EZR.4.3" type="verse">ויאמר להם זרבבל וישוע ושאר ראשי האבות לישראל לא־לכם ולנו לבנות בית לאלהינו כי אנחנו יחד נבנה ליהוה אלהי ישראל כאשר צונו המלך כורש מלך־פרס׃</seg>
          <seg id="b.EZR.4.4" type="verse">ויהי עם־הארץ מרפים ידי עם־יהודה [כ= ומבלהים] [ק= ומבהלים] אותם לבנות׃</seg>
          <seg id="b.EZR.4.5" type="verse">וסכרים עליהם יועצים להפר עצתם כל־ימי כורש מלך פרס ועד־מלכות דריוש מלך־פרס׃</seg>
          <seg id="b.EZR.4.6" type="verse">ובמלכות אחשורוש בתחלת מלכותו כתבו שטנה על־ישבי יהודה וירושלם׃ ס</seg>
          <seg id="b.EZR.4.7" type="verse">ובימי ארתחששתא כתב בשלם מתרדת טבאל ושאר [כ= כנותו] [ק= כנותיו] על־[כ= ארתחששתא] [ק= ארתחששת] מלך פרס וכתב* הנשתון כתוב ארמית ומתרגם ארמית׃ ף</seg>
          <seg id="b.EZR.4.8" type="verse">רחום בעל־טעם ושמשי ספרא כתבו אגרה חדה על־ירושלם לארתחששתא מלכא כנמא׃</seg>
          <seg id="b.EZR.4.9" type="verse">אדין רחום בעל־טעם ושמשי ספרא ושאר כנותהון דיניא ואפרסתכיא טרפליא אפרסיא [כ= ארכוי] [ק= ארכויא] בבליא שושנכיא [כ= דהוא] [ק= דהיא] עלמיא׃</seg>
          <seg id="b.EZR.4.10" type="verse">ושאר אמיא די הגלי אסנפר רבא ויקירא והותב המו בקריה די שמרין ושאר עבר־נהרה וכענת׃</seg>
          <seg id="b.EZR.4.11" type="verse">דנה פרשגן אגרתא די שלחו עלוהי על־ארתחששתא מלכא [כ= עבדיך] [ק= עבדך] אנש עבר־נהרה וכענת׃ ף</seg>
          <seg id="b.EZR.4.12" type="verse">ידיע להוא למלכא די יהודיא די סלקו מן־לותך עלינא אתו לירושלם קריתא מרדתא ובאישתאק בנין [כ= ושורי] [ק= ושוריא] [כ= אשכללו] [ק= שכללו] ואשיא יחיטו׃</seg>
          <seg id="b.EZR.4.13" type="verse">כען ידיע להוא למלכא די הן קריתא דך תתבנא ושוריה ישתכללון מנדה־בלו והלך לא ינתנון ואפתם מלכים תהנזק׃</seg>
          <seg id="b.EZR.4.14" type="verse">כען כל־קבל די־מלח היכלא מלחנא וערות מלכא לא אריך־לנא* למחזא על־דנה שלחנא והודענא למלכא׃</seg>
          <seg id="b.EZR.4.15" type="verse">די יבקר בספר־דכרניא די אבהתך ותהשכח בספר דכרניא ותנדע די קריתא דך קריא מרדא ומהנזקת מלכין ומדןן ואשתדור עבדין בגוה מן־יומת עלמא על־דנה קריתא דך החרבת׃</seg>
          <seg id="b.EZR.4.16" type="verse">מהודעין אנחנה למלכא די הן קריתא דך תתבנא ושוריה ישתכללון לקבל דנה חלק בעבר נהרא לא איתי לך׃ ף</seg>
          <seg id="b.EZR.4.17" type="verse">פתגמא שלח מלכא על־רחום בעל־טעם ושמשי ספרא ושאר כנותהון די יתבין בשמרין ושאר עבר־נהרה שלם וכעת׃ ס</seg>
          <seg id="b.EZR.4.18" type="verse">נשתונא די שלחתון עלינא מפרש קרי קדמי׃</seg>
          <seg id="b.EZR.4.19" type="verse">ומני שים טעם ובקרו והשכחו די קריתא דך מן־יומת עלמא על־מלכין מתנשאה ומרד ואשתדור מתעבד־בה׃</seg>
          <seg id="b.EZR.4.20" type="verse">ומלכין תקיפין הוו על־ירושלם ושליטין בכל עבר נהרה ומדה בלו והלך מתיהב להון׃</seg>
          <seg id="b.EZR.4.21" type="verse">כען שימו טעמ* לבטלא גבריא אלך וקריתא דך לא תתבנא עד־מני טעמא יתשם׃</seg>
          <seg id="b.EZR.4.22" type="verse">וזהירין הוו שלו למעבד על־דנה למה ישגא חבלא להנזקת מלכין׃ ס</seg>
          <seg id="b.EZR.4.23" type="verse">אדין מן־די פרשגן נשתונא די [כ= ארתחששתא] [ק= ארתחששת] מלכא קרי קדם־רחום ושמשי ספרא וכנותהון אזלו בבהילו לירושלמ* על־יהודיא ובטלו המו באדרע וחיל׃ ס</seg>
          <seg id="b.EZR.4.24" type="verse">באדין בטלת עבידת בית־אלהא די בירושלם והות בטלא עד שנת תרתין למלכות דריוש מלך־פרס׃ ף</seg>
        </div>
        <div id="b.EZR.5" type="chapter">
          <seg id="b.EZR.5.1" type="verse">והתנבי חגי [כ= נביאה] [ק= נביא] וזכריה בר־עדוא [כ= נביאיא] [ק= נבייא] על־יהודיא די ביהוד ובירושלם בשם אלה ישראל עליהון׃ ס</seg>
          <seg id="b.EZR.5.2" type="verse">באדין קמו זרבבל בר־שאלתיאל וישוע בר־יוצדק ושריו למבנא בית אלהא די בירושלם ועמהון [כ= נביאיא] [ק= נבייא] די־אלהא מסעדין להון׃* ף</seg>
          <seg id="b.EZR.5.3" type="verse">בה־זמנא אתא עליהון תתני פחת עבר־נהרה ושתר בוזני וכנותהון וכן אמרין להם מן־שם לכם טעם ביתא דנה לבנא ואשרנא דנה לשכללה׃ ס</seg>
          <seg id="b.EZR.5.4" type="verse">אדין כנמא אמרנא להם מן־אנון שמהת גבריא די־דנה בנינא בנין׃</seg>
          <seg id="b.EZR.5.5" type="verse">ועין אלההם הות על־שבי יהודיא ולא־בטלו המו עד־טעמא לדריוש יהך ואדין יתיבון נשתונא על־דנה׃ ף</seg>
          <seg id="b.EZR.5.6" type="verse">פרשגן אגרתא די־שלח תתני פחת עבר־נהרה ושתר בוזני וכנותה אפרסכיא די בעבר נהרה על־דריוש מלכא׃</seg>
          <seg id="b.EZR.5.7" type="verse">פתגמא שלחו עלוהי וכדנה כתיב בגוה לדריוש מלכא שלמא כלא׃ ס</seg>
          <seg id="b.EZR.5.8" type="verse">ידיע להוא למלכא די־אזלנא ליהוד מדינתא לבית אלהא רבא והוא מתבנא אבן גלל ואע מתשם בכתליא ועבידתא דך אספרנא מתעבדא ומצלח בידהם׃ ס</seg>
          <seg id="b.EZR.5.9" type="verse">אדין שאלנא לשביא אלך כנמא אמרנא להם מן־שם לכם טעם ביתא דנה למבניה ואשרנא דנה לשכללה׃</seg>
          <seg id="b.EZR.5.10" type="verse">ואף שמהתהם שאלנא להם להודעותך די נכתב שם־גבריא די בראשיהם׃ ס</seg>
          <seg id="b.EZR.5.11" type="verse">וכנמא פתגמא התיבונא לממר אנחנא המו עבדוהי די־אלה שמיא וארעא ובנין ביתא די־הוא בנה מקדמת דנה שנין שגיאן ומלך לישראל רב בנהי ושכללה׃</seg>
          <seg id="b.EZR.5.12" type="verse">להן מן־די הרגזו אבהתנא לאלה שמיא יהב המו ביד נבוכדנצר מלך־בבל [כ= כסדיה] [ק= כסדאה] וביתה דנה סתרה ועמה הגלי לבבל׃ ס</seg>
          <seg id="b.EZR.5.13" type="verse">ברם בשנת חדה לכורש מלכא די בבל כורש מלכא שם טעם בית־אלהא דנה לבנא׃</seg>
          <seg id="b.EZR.5.14" type="verse">ואף מאניא די־בית־אלהא די דהבה וכספא די נבוכדנצר הנפק מן־היכלא די בירושלם והיבל המו להיכלא די בבל הנפק המו כורש מלכא מן־היכלא די בבל ויהיבו לששבצר שמה די פחה שמה׃</seg>
          <seg id="b.EZR.5.15" type="verse">ואמר־לה [כ= אלה] [ק= אל] מאניא שא אזל־אחת המו בהיכלא די בירושלם ובית אלהא יתבנא על־אתרה׃ ס</seg>
          <seg id="b.EZR.5.16" type="verse">אדין ששבצר דך אתא יהב אשיא די־בית אלהא די בירושלם ומן־אדין ועד־כען מתבנא ולא שלם׃</seg>
          <seg id="b.EZR.5.17" type="verse">וכען הן על־מלכא טב יתבקר* בבית גנזיא די־מלכא תמה די בבבל הן איתי די־מן־כורש מלכא שים טעם למבנא בית־אלהא דך בירושלם ורעות מלכא על־דנה ישלח עלינא׃ ס</seg>
        </div>
        <div id="b.EZR.6" type="chapter">
          <seg id="b.EZR.6.1" type="verse">באדין דריוש מלכא שם טעם ובקרו בבית ספריא די גנזיא מהחתין תמה בבבל׃</seg>
          <seg id="b.EZR.6.2" type="verse">והשתכח באחמתא בבירתא די במדי מדינתה מגלה חדה וכן־כתיב בגוה דכרונה׃ ף</seg>
          <seg id="b.EZR.6.3" type="verse">בשנת חדה לכורש מלכא כורש מלכא שם טעם בית־אלהא בירושלם ביתא יתבנא אתר די־דבחין דבחין ואשוהי מסובלין רומה אמין שתין פתיה אמין שתין׃</seg>
          <seg id="b.EZR.6.4" type="verse">נדבכין די־אבן גלל תלתא ונדבך די־אע חדת ונפקתא מן־בית מלכא תתיהב׃</seg>
          <seg id="b.EZR.6.5" type="verse">ואף מאני בית־אלהא די דהבה וכספא די נבוכדנצר הנפק מן־היכלא די־בירושלם והיבל לבבל יהתיבון ויהך להיכלא די־בירושלם לאתרה ותחת בבית אלהא׃ ס</seg>
          <seg id="b.EZR.6.6" type="verse">כען תתני פחת עבר־נהרה שתר בוזני וכנותהונ* אפרסכיא די בעבר נהרה רחיקין הוו מן־תמה׃</seg>
          <seg id="b.EZR.6.7" type="verse">שבקו לעבידת בית־אלהא דך פחת יהודיא ולשבי יהודיא בית־אלהא דך יבנון על־אתרה׃</seg>
          <seg id="b.EZR.6.8" type="verse">ומני שים טעם למא די־תעבדון עם־שבי יהודיא אלך למבנא בית־אלהא דך ומנכסי מלכא די מדת עבר נהרה אספרנא נפקתא תהוא מתיהבא לגבריא אלך די־לא לבטלא׃</seg>
          <seg id="b.EZR.6.9" type="verse">ומה חשחן ובני תורין ודכרין ואמרין לעלון לאלה שמיא חנטין מלח חמר ומשח כמאמר כהניא די־בירושלם להוא מתיהב להם יום ביום די־לא שלו׃</seg>
          <seg id="b.EZR.6.10" type="verse">די־להון מהקרבין ניחוחין לאלה שמיא ומצלין לחיי מלכא ובנוהי׃</seg>
          <seg id="b.EZR.6.11" type="verse">ומני שים טעם די כל־אנש די יהשנא פתגמא דנה יתנסח אע מן־ביתה וזקיף יתמחא עלהי וביתה נולו יתעבד על־דנה׃</seg>
          <seg id="b.EZR.6.12" type="verse">ואלהא די שכן שמה תמה ימגר כל־מלך ועם די ישלח ידה להשניה לחבלה בית־אלהא דך די בירושלם אנה דריוש שמת טעם אספרנא יתעבד׃ ף</seg>
          <seg id="b.EZR.6.13" type="verse">אדין תתני פחת עבר־נהרה שתר בוזני וכנותהון לקבל די־שלח דריוש מלכא כנמא אספרנא עבדו׃</seg>
          <seg id="b.EZR.6.14" type="verse">ושבי יהודיא בנין ומצלחין בנבואת חגי [כ= נביאה] [ק= נביא] וזכריה בר־עדוא ובנו ושכללו מן־טעם אלה ישראל ומטעם כורש ודריוש וארתחששתא מלך פרס׃</seg>
          <seg id="b.EZR.6.15" type="verse">ושיציא ביתה דנה עד יום תלתה לירח אדר די־היא שנת־שת למלכות דריוש מלכא׃ ף</seg>
          <seg id="b.EZR.6.16" type="verse">ועבדו בני־ישראל כהניא ולויא ושאר בני־גלותא חנכת בית־אלהא דנה בחדוה׃</seg>
          <seg id="b.EZR.6.17" type="verse">והקרבו לחנכת בית־אלהא דנה תורין מאה דכרין מאתין אמרין ארבע מאה וצפירי עזין [כ= לחטיא] [ק= לחטאה] על־כל־ישראל תרי־עשר למנין שבטי ישראל׃</seg>
          <seg id="b.EZR.6.18" type="verse">והקימו כהניא בפלגתהון ולויא במחלקתהון על־עבידת אלהא די בירושלם ככתב ספר משה׃ ף</seg>
          <seg id="b.EZR.6.19" type="verse">ויעשו בני־הגולה את־הפסח בארבעה עשר לחדש הראשון׃</seg>
          <seg id="b.EZR.6.20" type="verse">כי הטהרו הכהנים והלוים כאחד כלם טהורים וישחטו הפסח לכל־בני הגולה ולאחיהם הכהנים ולהם׃</seg>
          <seg id="b.EZR.6.21" type="verse">ויאכלו בני־ישראל השבים מהגולה וכל הנבדל מטמאת גוי־הארץ אלהם לדרש ליהוה אלהי ישראל׃</seg>
          <seg id="b.EZR.6.22" type="verse">ויעשו חג־מצות שבעת ימים בשמחה כי שמחם יהוה והסב לב מלך־אשור עליהם לחזק ידיהם במלאכת בית־האלהים אלהי ישראל׃ ף</seg>
        </div>
        <div id="b.EZR.7" type="chapter">
          <seg id="b.EZR.7.1" type="verse">ואחר הדברים האלה במלכות ארתחשסתא מלך־פרס עזרא בן־שריה בן־עזריה בן־חלקיה׃</seg>
          <seg id="b.EZR.7.2" type="verse">בן־שלום בן־צדוק בן־אחיטוב׃</seg>
          <seg id="b.EZR.7.3" type="verse">בן־אמריה בן־עזריה בן־מריות׃</seg>
          <seg id="b.EZR.7.4" type="verse">בן־זרחיה בן־עזי בן־בקי׃</seg>
          <seg id="b.EZR.7.5" type="verse">בן־אבישוע בן־פינחס בן־אלעזר בן־אהרן הכהן הראש׃</seg>
          <seg id="b.EZR.7.6" type="verse">הוא עזרא עלה מבבל והוא־ספר מהיר בתורת משה אשר־נתן יהוה אלהי ישראל ויתן־לו המלך כיד־יהוה אלהיו עליו כל בקשתו׃ ף</seg>
          <seg id="b.EZR.7.7" type="verse">ויעלו מבני־ישראל ומן־הכהנים והלוים והמשררים והשערים והנתינים אל־ירושלם בשנת־שבע לארתחשסתא המלך׃</seg>
          <seg id="b.EZR.7.8" type="verse">ויבא ירושלם בחדש החמישי היא שנת השביעית למלך׃</seg>
          <seg id="b.EZR.7.9" type="verse">כי באחד לחדש הראשון הוא יסד המעלה מבבל ובאחד לחדש החמישי בא אל־ירושלם כיד־אלהיו הטובה עליו׃</seg>
          <seg id="b.EZR.7.10" type="verse">כי עזרא הכין לבבו לדרוש את־תורת יהוה ולעשת וללמד בישראל חק ומשפט׃ ס</seg>
          <seg id="b.EZR.7.11" type="verse">וזה פרשגן הנשתון אשר נתן המלך ארתחשסתא לעזרא הכהן הספר ספר דברי מצות־יהוה וחקיו על־ישראל׃ ף</seg>
          <seg id="b.EZR.7.12" type="verse">ארתחשסתא מלך מלכיא לעזרא כהנא ספר דתא די־אלה שמיא גמיר וכענת׃</seg>
          <seg id="b.EZR.7.13" type="verse">מני שים טעם די כל־מתנדב במלכותי מן־עמה ישראל וכהנוהי ולויא למהך לירושלם עמך יהך׃</seg>
          <seg id="b.EZR.7.14" type="verse">כל־קבל די מן־קדם מלכא ושבעת יעטהי שליח לבקרא על־יהוד ולירושלם בדת אלהך די בידך׃</seg>
          <seg id="b.EZR.7.15" type="verse">ולהיבלה כסף ודהב די־מלכא ויעטוהי התנדבו לאלה ישראל די בירושלם משכנה׃</seg>
          <seg id="b.EZR.7.16" type="verse">וכל כסף ודהב די תהשכח בכל מדינת בבל עם התנדבות עמא וכהניא מתנדבין לבית אלההם די בירושלם׃</seg>
          <seg id="b.EZR.7.17" type="verse">כל־קבל דנה אספרנא תקנא בכספא דנה תורין דכרין אמרין ומנחתהון ונסכיהון ותקרב המו על־מדבחה די בית אלהכם די בירושלם׃</seg>
          <seg id="b.EZR.7.18" type="verse">ומה די [כ= עליך] [ק= עלך] ועל־[כ= אחיך] [ק= אחך] ייטב* בשאר כספא ודהבה למעבד כרעות אלהכם תעבדון׃</seg>
          <seg id="b.EZR.7.19" type="verse">ומאניא די־מתיהבין לך לפלחן בית אלהך השלם קדם אלה ירושלם׃</seg>
          <seg id="b.EZR.7.20" type="verse">ושאר חשחות בית אלהך די יפל־לך למנתן תנתן מן־בית גנזי מלכא׃</seg>
          <seg id="b.EZR.7.21" type="verse">ומני אנה ארתחשסתא מלכא שים טעם לכל גזבריא די בעבר נהרה די כל־די ישאלנכון עזרא כהנה ספר דתא די־אלה שמיא אספרנא יתעבד׃</seg>
          <seg id="b.EZR.7.22" type="verse">עד־כסף ככרין מאה ועד־חנטין כרין מאה ועד־חמר בתין מאה ועד־בתין משח מאה ומלח די־לא כתב׃</seg>
          <seg id="b.EZR.7.23" type="verse">כל־די מן־טעם אלה שמיא יתעבד אדרזדא לבית אלה שמיא די־למה להוא קצף על־מלכות מלכא ובנוהי׃</seg>
          <seg id="b.EZR.7.24" type="verse">ולכם מהודעין די כל־כהניא ולויא זמריא תרעיא נתיניא ופלחי בית אלהא דנה מנדה בלו והלך לא שליט למרמא עליהם׃</seg>
          <seg id="b.EZR.7.25" type="verse">ואנת עזרא כחכמת אלהך די־בידך מני שפטין ודינין די־להון [כ= דאנין] [ק= דאינין] לכל־עמה די בעבר נהרה לכל־ידעי דתי אלהך ודי לא ידע תהודעון׃</seg>
          <seg id="b.EZR.7.26" type="verse">וכל־די־לא להוא עבד דתא די־אלהך ודתא די מלכא אספרנא דינה להוא מתעבד מנה הן למות הן [כ= לשרשו] [ק= לשרשי] הן־לענש נכסין ולאסורין׃ ף</seg>
          <seg id="b.EZR.7.27" type="verse">ברוך יהוה אלהי אבותינו אשר נתן כזאת בלב המלך לפאר את־בית יהוה אשר בירושלם׃</seg>
          <seg id="b.EZR.7.28" type="verse">ועלי הטה־חסד לפני המלך ויועציו ולכל־שרי המלך הגברים ואני התחזקתי כיד־יהוה אלהי עלי ואקבצה מישראל ראשים לעלות עמי׃ ף</seg>
        </div>
        <div id="b.EZR.8" type="chapter">
          <seg id="b.EZR.8.1" type="verse">ואלה ראשי אבתיהם והתיחשם העלים עמי במלכות ארתחשסתא המלך מבבל׃ ס</seg>
          <seg id="b.EZR.8.2" type="verse">מבני פינחס גרשם ס מבני איתמר דניאל ס מבני דויד חטוש׃ ס</seg>
          <seg id="b.EZR.8.3" type="verse">מבני שכניה ס מבני פרעש זכריה ועמו התיחש לזכרים מאה וחמשים׃ ס</seg>
          <seg id="b.EZR.8.4" type="verse">מבני פחת מואב אליהועיני בן־זרחיה ועמו מאתים הזכרים׃ ס</seg>
          <seg id="b.EZR.8.5" type="verse">מבני שכניה בן־יחזיאל ועמו שלש מאות הזכרים׃ ס</seg>
          <seg id="b.EZR.8.6" type="verse">ומבני עדין עבד בן־יונתן ועמו חמשים הזכרים׃ ס</seg>
          <seg id="b.EZR.8.7" type="verse">ומבני עילם ישעיה בן־עתליה ועמו שבעים הזכרים׃ ס</seg>
          <seg id="b.EZR.8.8" type="verse">ומבני שפטיה זבדיה בן־מיכאל ועמו שמנים הזכרים׃ ס</seg>
          <seg id="b.EZR.8.9" type="verse">מבני יואב עבדיה בן־יחיאל ועמו מאתים ושמנה עשר הזכרים׃ ס</seg>
          <seg id="b.EZR.8.10" type="verse">ומבני שלומית בן־יוספיה ועמו מאה וששים הזכרים׃ ס</seg>
          <seg id="b.EZR.8.11" type="verse">ומבני בבי זכריה בן־בבי ועמו עשרים ושמנה הזכרים׃ ס</seg>
          <seg id="b.EZR.8.12" type="verse">ומבני עזגד יוחןן בן־הקטן ועמו מאה ועשרה הזכרים׃ ס</seg>
          <seg id="b.EZR.8.13" type="verse">ומבני אדניקם אחרנים ואלה שמותם אליפלט יעיאל ושמעיה ועמהם ששים הזכרים׃ ס</seg>
          <seg id="b.EZR.8.14" type="verse">ומבני בגוי עותי [כ= וזבוד] [ק= וזכור] ועמו שבעים הזכרים׃ ף</seg>
          <seg id="b.EZR.8.15" type="verse">ואקבצם אל־הנהר הבא אל־אהוא ונחנה שם ימים שלשה ואבינה בעם ובכהנים ומבני לוי לא־מצאתי שם׃</seg>
          <seg id="b.EZR.8.16" type="verse">ואשלחה לאליעזר לאריאל לשמעיה ולאלנתן וליריב ולאלנתן ולנתן ולזכריה ולמשלם ראשים וליויריב ולאלנתן מבינים׃*</seg>
          <seg id="b.EZR.8.17" type="verse">[כ= ואוצאה] [ק= ואצוה*] אותם על־אדו הראש בכספיא המקום ואשימה בפיהם דברים לדבר אל־אדו אחיו [כ= הנתונים] [ק= הנתינים] בכספיא המקום להביא־לנו משרתים לבית אלהינו׃</seg>
          <seg id="b.EZR.8.18" type="verse">ויביאו לנו כיד־אלהינו הטובה עלינו איש שכל מבני מחלי בן־לוי בן־ישראל ושרביה ובניו ואחיו שמנה עשר׃</seg>
          <seg id="b.EZR.8.19" type="verse">ואת־חשביה ואתו ישעיה מבני מררי אחיו ובניהם עשרים׃ ס</seg>
          <seg id="b.EZR.8.20" type="verse">ומן־הנתינים שנתן דויד והשרים לעבדת הלוים נתינים מאתים ועשרים כלם נקבו בשמות׃</seg>
          <seg id="b.EZR.8.21" type="verse">ואקרא שם צום על־הנהר אהוא להתענות לפני אלהינו לבקש ממנו דרך ישרה לנו ולטפנו ולכל־רכושנו׃</seg>
          <seg id="b.EZR.8.22" type="verse">כי בשתי לשאול מן־המלך חיל ופרשים לעזרנו מאויב בדרך כי־אמרנו למלך לאמר יד־אלהינו על־כל־מבקשיו לטובה ועזו ואפו על כל־עזביו׃</seg>
          <seg id="b.EZR.8.23" type="verse">ונצומה ונבקשה מאלהינו על־זאת ויעתר לנו׃</seg>
          <seg id="b.EZR.8.24" type="verse">ואבדילה משרי הכהנים שנים עשר לשרביה חשביה ועמהם מאחיהם עשרה׃</seg>
          <seg id="b.EZR.8.25" type="verse">[כ= ואשקולה] [ק= ואשקלה] להם את־הכסף ואת־הזהב ואת־הכלים תרומת בית־אלהינו ההרימו המלך ויעציו ושריו וכל־ישראל הנמצאים׃</seg>
          <seg id="b.EZR.8.26" type="verse">ואשקלה על־ידם כסף ככרים שש־מאות וחמשים וכלי־כסף מאה לככרים זהב מאה ככר׃</seg>
          <seg id="b.EZR.8.27" type="verse">וכפרי זהב עשרים לאדרכנים אלף וכלי נחשת מצהב טובה שנים חמודת כזהב׃</seg>
          <seg id="b.EZR.8.28" type="verse">ואמרה אלהם אתם קדש ליהוה והכלים קדש והכסף והזהב נדבה ליהוה אלהי אבתיכם׃</seg>
          <seg id="b.EZR.8.29" type="verse">שקדו ושמרו עד־תשקלו לפני שרי הכהנים והלוים ושרי־האבות לישראל בירושלם הלשכות בית יהוה׃</seg>
          <seg id="b.EZR.8.30" type="verse">וקבלו הכהנים והלוים משקל הכסף והזהב והכלים להביא לירושלם לבית אלהינו׃ ף</seg>
          <seg id="b.EZR.8.31" type="verse">ונסעה מנהר אהוא בשנים עשר לחדש הראשון ללכת ירושלם ויד־אלהינו היתה עלינו ויצילנו מכף אויב ואורב על־הדרך׃</seg>
          <seg id="b.EZR.8.32" type="verse">ונבוא ירושלם ונשב שם ימים שלשה׃</seg>
          <seg id="b.EZR.8.33" type="verse">וביום הרביעי נשקל הכסף והזהב והכלים בבית אלהינו על יד־מרמות בן־אוריה הכהן ועמו אלעזר בן־פינחס ועמהם יוזבד בן־ישוע ונועדיה בן־בנוי הלוים׃</seg>
          <seg id="b.EZR.8.34" type="verse">במספר במשקל לכל ויכתב כל־המשקל בעת ההיא׃ ף</seg>
          <seg id="b.EZR.8.35" type="verse">הבאים מהשבי בני־הגולה הקריבו עלות לאלהי ישראל פרים שנים־עשר על־כל־ישראל אילים תשעים וששה כבשים שבעים ושבעה צפירי חטאת שנים עשר הכל עולה ליהוה׃ ף</seg>
          <seg id="b.EZR.8.36" type="verse">ויתנו את־דתי המלך לאחשדרפני המלך ופחוות עבר הנהר ונשאו את־העם ואת־בית־האלהים׃ ס</seg>
        </div>
        <div id="b.EZR.9" type="chapter">
          <seg id="b.EZR.9.1" type="verse">וככלות אלה נגשו אלי השרים לאמר לא־נבדלו העם ישראל והכהנים והלוים מעמי הארצות כתועבתיהם לכנעני החתי הפרזי היבוסי העמני המאבי המצרי והאמרי׃</seg>
          <seg id="b.EZR.9.2" type="verse">כי־נשאו מבנתיהם להם ולבניהם והתערבו זרע הקדש בעמי הארצות ויד השרים והסגנים היתה* במעל הזה ראשונה׃ ס</seg>
          <seg id="b.EZR.9.3" type="verse">וכשמעי את־הדבר הזה קרעתי את־בגדי ומעילי ואמרטה משער ראשי וזקני ואשבה משוםם׃</seg>
          <seg id="b.EZR.9.4" type="verse">ואלי יאספו כל חרד בדברי אלהי־ישראל על מעל הגולה ואני ישב משוםם עד למנחת הערב׃</seg>
          <seg id="b.EZR.9.5" type="verse">ובמנחת הערב קמתי מתעניתי ובקרעי בגדי ומעילי ואכרעה על־ברכי ואפרשה כפי אל־יהוה אלהי׃</seg>
          <seg id="b.EZR.9.6" type="verse">ואמרה אלהי בשתי ונכלמתי להרים אלהי פני אליך כי עונתינו רבו למעלה ראש ואשמתנו גדלה עד לשמים׃</seg>
          <seg id="b.EZR.9.7" type="verse">מימי אבתינו אנחנו באשמה גדלה עד היום הזה ובעונתינו נתנו אנחנו מלכינו כהנינו ביד מלכי הארצות בחרב בשבי ובבזה ובבשת פנים כהיום הזה׃</seg>
          <seg id="b.EZR.9.8" type="verse">ועתה כמעט־רגע היתה תחנה מאת יהוה אלהינו להשאיר לנו פליטה ולתת־לנו יתד במקום קדשו להאיר עינינו אלהינו ולתתנו מחיה מעט בעבדתנו׃</seg>
          <seg id="b.EZR.9.9" type="verse">כי־עבדים אנחנו ובעבדתנו* לא עזבנו אלהינו ויט־עלינו חסד לפני מלכי פרס לתת־לנו מחיה לרוםם את־בית אלהינו ולהעמיד את־חרבתיו ולתת־לנו גדר ביהודה ובירושלם׃ ס</seg>
          <seg id="b.EZR.9.10" type="verse">ועתה מה־נאמר אלהינו אחרי־זאת כי עזבנו מצותיך׃</seg>
          <seg id="b.EZR.9.11" type="verse">אשר צוית ביד עבדיך הנביאים לאמר הארץ אשר אתם באים לרשתה ארץ נדה היא בנדת עמי הארצות בתועבתיהם אשר מלאוה מפה אל־פה בטמאתם׃</seg>
          <seg id="b.EZR.9.12" type="verse">ועתה בנותיכם אל־תתנו לבניהם ובנתיהם אל־תשאו לבניכם ולא־תדרשו שלםם וטובתם עד־עולם למען תחזקו ואכלתם את־טוב הארץ והורשתם לבניכם עד־עולם׃</seg>
          <seg id="b.EZR.9.13" type="verse">ואחרי כל־הבא עלינו במעשינו הרעים ובאשמתנו הגדלה כי אתה אלהינו חשכת למטה מעוננו ונתתה לנו פליטה כזאת׃</seg>
          <seg id="b.EZR.9.14" type="verse">הנשוב להפר מצותיך ולהתחתן בעמי התעבות האלה הלוא תאנף־בנו עד־כלה לאין שארית ופליטה׃ ף</seg>
          <seg id="b.EZR.9.15" type="verse">יהוה אלהי ישראל צדיק אתה כי־נשארנו פליטה כהיום הזה הננו לפניך באשמתינו כי אין לעמוד לפניך על־זאת׃ ף</seg>
        </div>
        <div id="b.EZR.10" type="chapter">
          <seg id="b.EZR.10.1" type="verse">וכהתפלל* עזרא וכהתודתו בכה ומתנפל לפני בית האלהים נקבצו אליו מישראל קהל רב־מאד אנשים ונשים וילדים כי־בכו העם הרבה־בכה׃ ס</seg>
          <seg id="b.EZR.10.2" type="verse">ויען שכניה בן־יחיאל מבני [כ= עולם] [ק= עילם] ויאמר לעזרא אנחנו מעלנו באלהינו ונשב נשים נכריות מעמי הארץ ועתה יש־מקוה לישראל על־זאת׃</seg>
          <seg id="b.EZR.10.3" type="verse">ועתה נכרת־ברית לאלהינו להוציא כל־נשים והנולד מהם בעצת אדני והחרדים במצות אלהינו וכתורה יעשה׃</seg>
          <seg id="b.EZR.10.4" type="verse">קום כי־עליך הדבר ואנחנו עמך חזק ועשה׃ ף</seg>
          <seg id="b.EZR.10.5" type="verse">ויקם עזרא וישבע את־שרי הכהנים הלוים וכל־ישראל לעשות כדבר הזה וישבעו׃</seg>
          <seg id="b.EZR.10.6" type="verse">ויקם עזרא מלפני בית האלהים וילך אל־לשכת יהוחןן בן־אלישיב וילך שם לחם לא־אכל ומים לא־שתה כי מתאבל על־מעל הגולה׃ ס</seg>
          <seg id="b.EZR.10.7" type="verse">ויעבירו קול ביהודה וירושלם לכל בני הגולה להקבץ ירושלם׃</seg>
          <seg id="b.EZR.10.8" type="verse">וכל אשר לא־יבוא לשלשת הימים כעצת השרים והזקנים יחרם כל־רכושו והוא יבדל מקהל הגולה׃ ס</seg>
          <seg id="b.EZR.10.9" type="verse">ויקבצו כל־אנשי־יהודה ובנימן ירושלם לשלשת הימים הוא חדש התשיעי בעשרים בחדש וישבו כל־העם ברחוב בית האלהים מרעידים על־הדבר ומהגשמים׃ ף</seg>
          <seg id="b.EZR.10.10" type="verse">ויקם עזרא הכהן ויאמר אלהם אתם מעלתם ותשיבו נשים נכריות להוסיף על־אשמת ישראל׃</seg>
          <seg id="b.EZR.10.11" type="verse">ועתה תנו תודה ליהוה אלהי־אבתיכם ועשו רצונו והבדלו מעמי הארץ ומן־הנשים הנכריות׃</seg>
          <seg id="b.EZR.10.12" type="verse">ויענו כל־הקהל ויאמרו קול גדול כן [כ= כדבריך] [ק= כדברך] עלינו לעשות׃</seg>
          <seg id="b.EZR.10.13" type="verse">אבל העם רב והעת גשמים ואין כח לעמוד בחוץ והמלאכה לא־ליום אחד ולא לשנים כי־הרבינו לפשע בדבר הזה׃</seg>
          <seg id="b.EZR.10.14" type="verse">יעמדו־נא שרינו לכל־הקהל וכל אשר בערינו ההשיב נשים נכריות יבא לעתים מזמנים ועמהם זקני־עיר ועיר ושפטיה עד להשיב חרון אף־אלהינו ממנו עד לדבר הזה׃ ף</seg>
          <seg id="b.EZR.10.15" type="verse">אך יונתן בן־עשהאל ויחזיה בן־תקוה עמדו על־זאת ומשלם ושבתי הלוי עזרם׃</seg>
          <seg id="b.EZR.10.16" type="verse">ויעשו־כן בני הגולה ויבדלו עזרא הכהן אנשים ראשי האבות לבית אבתם וכלם בשמות וישבו ביום אחד לחדש העשירי לדריוש הדבר׃</seg>
          <seg id="b.EZR.10.17" type="verse">ויכלו בכל אנשים ההשיבו נשים נכריות עד יום אחד לחדש הראשון׃ ף</seg>
          <seg id="b.EZR.10.18" type="verse">וימצא מבני הכהנים אשר השיבו נשים נכריות מבני ישוע בן־יוצדק ואחיו מעשיה ואליעזר ויריב וגדליה׃</seg>
          <seg id="b.EZR.10.19" type="verse">ויתנו ידם להוציא נשיהם ואשמים איל־צאן על־אשמתם׃ ס</seg>
          <seg id="b.EZR.10.20" type="verse">ומבני אמר חנני וזבדיה׃ ס</seg>
          <seg id="b.EZR.10.21" type="verse">ומבני חרם מעשיה ואליה ושמעיה ויחיאל ועזיה׃</seg>
          <seg id="b.EZR.10.22" type="verse">ומבני פשחור אליועיני מעשיה ישמעאל נתנאל יוזבד ואלעשה׃ ס</seg>
          <seg id="b.EZR.10.23" type="verse">ומן־הלוים יוזבד ושמעי וקליה הוא קליטא פתחיה יהודה ואליעזר׃ ס</seg>
          <seg id="b.EZR.10.24" type="verse">ומן־המשררים אלישיב ומן־השערים שלם וטלם ואורי׃ ס</seg>
          <seg id="b.EZR.10.25" type="verse">ומישראל מבני פרעש רמיה ויזיה ומלכיה ומימן ואלעזר ומלכיה ובניה׃ ס</seg>
          <seg id="b.EZR.10.26" type="verse">ומבני עילם מתניה זכריה ויחיאל ועבדי וירמות ואליה׃ ס</seg>
          <seg id="b.EZR.10.27" type="verse">ומבני זתוא אליועני אלישיב מתניה וירמות וזבד ועזיזא׃ ס</seg>
          <seg id="b.EZR.10.28" type="verse">ומבני בבי יהוחןן חנניה זבי עתלי׃ ס</seg>
          <seg id="b.EZR.10.29" type="verse">ומבני בני משלם מלוך ועדיה ישוב ושאל [כ= ירמות] [ק= ורמות]׃ ס</seg>
          <seg id="b.EZR.10.30" type="verse">ומבני פחת מואב עדנא וכלל בניה מעשיה מתניה בצלאל ובנוי ומנשה׃ ס</seg>
          <seg id="b.EZR.10.31" type="verse">ובני חרם אליעזר ישיה מלכיה שמעיה שמעון׃</seg>
          <seg id="b.EZR.10.32" type="verse">בנימן מלוך שמריה׃ ס</seg>
          <seg id="b.EZR.10.33" type="verse">מבני חשם מתני מתתה זבד אליפלט ירמי מנשה שמעי׃ ס</seg>
          <seg id="b.EZR.10.34" type="verse">מבני בני מעדי עמרם ואואל׃ ס</seg>
          <seg id="b.EZR.10.35" type="verse">בניה בדיה [כ= כלהי] [ק= כלוהו]׃</seg>
          <seg id="b.EZR.10.36" type="verse">וניה מרמות אלישיב׃</seg>
          <seg id="b.EZR.10.37" type="verse">מתניה מתני [כ= ויעשו] [ק= ויעשי]׃</seg>
          <seg id="b.EZR.10.38" type="verse">ובני ובנוי שמעי׃</seg>
          <seg id="b.EZR.10.39" type="verse">ושלמיה ונתן ועדיה׃</seg>
          <seg id="b.EZR.10.40" type="verse">מכנדבי ששי שרי׃</seg>
          <seg id="b.EZR.10.41" type="verse">עזראל ושלמיהו שמריה׃</seg>
          <seg id="b.EZR.10.42" type="verse">שלום אמריה יוסף׃ ס</seg>
          <seg id="b.EZR.10.43" type="verse">מבני נבו יעיאל מתתיה זבד זבינא [כ= ידו] [ק= ידי] ויואל בניה׃</seg>
          <seg id="b.EZR.10.44" type="verse">כל־אלה [כ= נשאו] [ק= נשאו] נשים נכריות ויש מהם נשים וישימו בנים׃ ף</seg>
        </div>
      </div>
      <div id="b.NEH" type="book">
        <div id="b.NEH.1" type="chapter">
          <seg id="b.NEH.1.1" type="verse">דברי נחמיה בן־חכליה ויהי בחדש־[כ= כסלו] [ק= כסליו] שנת עשרים ואני הייתי בשושן הבירה׃</seg>
          <seg id="b.NEH.1.2" type="verse">ויבא חנני אחד מאחי הוא ואנשים מיהודה ואשאלם על־היהודים הפליטה אשר־נשארו מן־השבי ועל־ירושלם׃</seg>
          <seg id="b.NEH.1.3" type="verse">ויאמרו לי הנשארים אשר־נשארו מן־השבי שם במדינה ברעה גדלה ובחרפה וחומת ירושלם מפרצת ושעריה נצתו באש׃</seg>
          <seg id="b.NEH.1.4" type="verse">ויהי כשמעי את־הדברים האלה ישבתי ואבכה ואתאבלה ימים ואהי צם ומתפלל לפני אלהי השמים׃</seg>
          <seg id="b.NEH.1.5" type="verse">ואמר אנא יהוה אלהי השמים האל הגדול והנורא שמר הברית וחסד לאהביו ולשמרי מצותיו׃</seg>
          <seg id="b.NEH.1.6" type="verse">תהי נא אזנך־קשבת ועיניך פתוחות לשמע אל־תפלת עבדך אשר אנכי מתפלל לפניך היום יוםם ולילה על־בני ישראל עבדיך ומתודה על־חטאות בני־ישראל אשר חטאנו לך ואני ובית־אבי חטאנו׃</seg>
          <seg id="b.NEH.1.7" type="verse">חבל חבלנו לך ולא־שמרנו את־המצות ואת־החקים ואת־המשפטים אשר צוית את־משה עבדך׃</seg>
          <seg id="b.NEH.1.8" type="verse">זכר־נא את־הדבר אשר צוית את־משה עבדך לאמר אתם תמעלו אני אפיץ אתכם בעמים׃</seg>
          <seg id="b.NEH.1.9" type="verse">ושבתם אלי ושמרתם מצותי ועשיתם אתם אם־יהיה נדחכם בקצה השמים משם אקבצם [כ= והבואתים] [ק= והביאותים] אל־המקום אשר בחרתי לשכן את־שמי שם׃</seg>
          <seg id="b.NEH.1.10" type="verse">והם עבדיך ועמך אשר פדית בכחך הגדול ובידך החזקה׃</seg>
          <seg id="b.NEH.1.11" type="verse">אנא אדני תהי נא אזנך־קשבת אל־תפלת עבדך ואל־תפלת עבדיך החפצים ליראה את־שמך והצליחה־נא לעבדך היום ותנהו לרחמים לפני האיש הזה ואני הייתי משקה למלך׃ ף</seg>
        </div>
        <div id="b.NEH.2" type="chapter">
          <seg id="b.NEH.2.1" type="verse">ויהי בחדש ניסן שנת עשרים לארתחשסתא המלך יין לפניו ואשא את־היין ואתנה למלך ולא־הייתי רע לפניו׃</seg>
          <seg id="b.NEH.2.2" type="verse">ויאמר לי המלך מדוע פניך רעים ואתה אינך חולה אין זה כי־אם רע לב ואירא הרבה מאד׃</seg>
          <seg id="b.NEH.2.3" type="verse">ואמר למלך המלך לעולם יחיה מדוע לא־ירעו פני אשר העיר בית־קברות אבתי חרבה ושעריה אכלו באש׃ ס</seg>
          <seg id="b.NEH.2.4" type="verse">ויאמר לי המלך על־מה־זה אתה מבקש ואתפלל אל־אלהי השמים׃</seg>
          <seg id="b.NEH.2.5" type="verse">ואמר למלך אם־על־המלך טוב ואם־ייטב עבדך לפניך אשר תשלחני אל־יהודה אל־עיר קברות אבתי ואבננה׃</seg>
          <seg id="b.NEH.2.6" type="verse">ויאמר לי המלך והשגל יושבת אצלו עד־מתי יהיה מהלךך ומתי תשוב וייטב לפני־המלך וישלחני ואתנה לו זמן׃</seg>
          <seg id="b.NEH.2.7" type="verse">ואומר למלך אם־על־המלך טוב אגרות יתנו־לי על־פחוות עבר הנהר אשר יעבירוני עד אשר־אבוא אל־יהודה׃</seg>
          <seg id="b.NEH.2.8" type="verse">ואגרת אל־אסף שמר הפרדס אשר למלך אשר יתן־לי עצים לקרות את־שערי הבירה אשר־לבית ולחומת העיר ולבית אשר־אבוא אליו ויתן־לי המלך כיד־אלהי הטובה עלי׃</seg>
          <seg id="b.NEH.2.9" type="verse">ואבוא אל־פחוות* עבר הנהר ואתנה להם את אגרות המלך וישלח עמי המלך שרי חיל ופרשים׃ ף</seg>
          <seg id="b.NEH.2.10" type="verse">וישמע סנבלט החרני וטוביה העבד העמני וירע להם רעה גדלה אשר־בא אדם לבקש טובה לבני ישראל׃</seg>
          <seg id="b.NEH.2.11" type="verse">ואבוא אל־ירושלם ואהי־שם ימים שלשה׃</seg>
          <seg id="b.NEH.2.12" type="verse">ואקום לילה אני ואנשים מעט עמי ולא־הגדתי לאדם מה אלהי נתן אל־לבי לעשות לירושלם ובהמה אין עמי כי אם־הבהמה אשר אני רכב בה׃</seg>
          <seg id="b.NEH.2.13" type="verse">ואצאה בשער־הגיא לילה ואל־פני עין התנין ואל־שער האשפת ואהי שבר בחומת ירושלם אשר־[כ= המפרוצים] [ק= הם] [ק= פרוצים] ושעריה אכלו באש׃</seg>
          <seg id="b.NEH.2.14" type="verse">ואעבר אל־שער העין ואל־ברכת המלך ואין־מקום לבהמה לעבר תחתי׃</seg>
          <seg id="b.NEH.2.15" type="verse">ואהי עלה בנחל לילה ואהי שבר בחומה ואשוב ואבוא בשער הגיא ואשוב׃</seg>
          <seg id="b.NEH.2.16" type="verse">והסגנים לא ידעו אנה הלכתי ומה אני עשה וליהודים ולכהנים ולחרים ולסגנים וליתר עשה המלאכה עד־כן לא הגדתי׃</seg>
          <seg id="b.NEH.2.17" type="verse">ואומר אלהם אתם ראים הרעה אשר אנחנו בה אשר ירושלם חרבה ושעריה נצתו באש לכו ונבנה את־חומת ירושלם ולא־נהיה עוד חרפה׃</seg>
          <seg id="b.NEH.2.18" type="verse">ואגיד להם את־יד אלהי אשר־היא טובה עלי ואף־דברי המלך אשר אמר־לי ויאמרו נקום ובנינו ויחזקו ידיהם לטובה׃ ף</seg>
          <seg id="b.NEH.2.19" type="verse">וישמע סנבלט החרני וטביה העבד העמוני וגשם הערבי וילעגו לנו ויבזו עלינו ויאמרו מה־הדבר הזה אשר אתם עשים העל המלך אתם מרדים׃</seg>
          <seg id="b.NEH.2.20" type="verse">ואשיב אותם דבר ואומר להם אלהי השמים הוא יצליח לנו ואנחנו עבדיו נקום ובנינו ולכם אין־חלק וצדקה וזכרון בירושלם׃</seg>
        </div>
        <div id="b.NEH.3" type="chapter">
          <seg id="b.NEH.3.1" type="verse">ויקם אלישיב הכהן הגדול ואחיו הכהנים ויבנו את־שער הצאן המה קדשוהו ויעמידו דלתתיו ועד־מגדל המאה קדשוהו עד מגדל חננאל׃ ס</seg>
          <seg id="b.NEH.3.2" type="verse">ועל־ידו בנו אנשי ירחו ס ועל־ידו בנה זכור בן־אמרי׃ ס</seg>
          <seg id="b.NEH.3.3" type="verse">ואת שער הדגים בנו בני הסנאה המה קרוהו ויעמידו דלתתיו מנעוליו ובריחיו׃ ס</seg>
          <seg id="b.NEH.3.4" type="verse">ועל־ידם החזיק מרמות בן־אוריה בן־הקוץ ס ועל־ידם החזיק משלם בן־ברכיה בן־משיזבאל ס ועל־ידם החזיק צדוק בן־בענא׃ ס</seg>
          <seg id="b.NEH.3.5" type="verse">ועל־ידם החזיקו התקועים ואדיריהם לא־הביאו צורם בעבדת אדניהם׃ ס</seg>
          <seg id="b.NEH.3.6" type="verse">ואת שער הישנה החזיקו יוידע בן־פסח ומשלם בן־בסודיה המה קרוהו ויעמידו דלתתיו ומנעליו ובריחיו׃ ס</seg>
          <seg id="b.NEH.3.7" type="verse">ועל־ידם החזיק מלטיה הגבעני וידון המרנתי אנשי גבעון והמצפה לכסא פחת עבר הנהר׃ ס</seg>
          <seg id="b.NEH.3.8" type="verse">על־ידו החזיק עזיאל בן־חרהיה צורפים ס ועל־ידו החזיק חנניה בן־הרקחים ויעזבו ירושלם עד החומה הרחבה׃ ס</seg>
          <seg id="b.NEH.3.9" type="verse">ועל־ידם החזיק רפיה בן־חור שר חצי פלך ירושלם׃ ס</seg>
          <seg id="b.NEH.3.10" type="verse">ועל־ידם החזיק ידיה בן־חרומף ונגד ביתו ס ועל־ידו החזיק חטוש בן־חשבניה׃</seg>
          <seg id="b.NEH.3.11" type="verse">מדה שנית החזיק מלכיה בן־חרם וחשוב בן־פחת מואב ואת מגדל התנורים׃ ס</seg>
          <seg id="b.NEH.3.12" type="verse">ועל־ידו החזיק שלום בן־הלוחש שר חצי פלך ירושלם הוא ובנותיו׃ ס</seg>
          <seg id="b.NEH.3.13" type="verse">את שער הגיא החזיק חנון וישבי זנוח המה בנוהו ויעמידו דלתתיו מנעליו ובריחיו ואלף אמה בחומה עד שער השפות׃</seg>
          <seg id="b.NEH.3.14" type="verse">ואת שער האשפות החזיק מלכיה בן־רכב שר פלך בית־הכרם הוא יבננו ויעמיד דלתתיו מנעליו ובריחיו׃ ס</seg>
          <seg id="b.NEH.3.15" type="verse">ואת שער העין החזיק שלון בן־כל־חזה שר פלך המצפה הוא יבננו ויטללנו [כ= ויעמידו] [ק= ויעמיד] דלתתיו מנעליו ובריחיו ואת חומת ברכת השלח לגן־המלך ועד־המעלות היורדות מעיר דויד׃ ס</seg>
          <seg id="b.NEH.3.16" type="verse">אחריו החזיק נחמיה בן־עזבוק שר חצי פלך בית־צור עד־נגד קברי דויד ועד־הברכה העשויה ועד בית הגברים׃ ס</seg>
          <seg id="b.NEH.3.17" type="verse">אחריו החזיקו הלוים רחום בן־בני על־ידו החזיק חשביה שר־חצי־פלך קעילה לפלכו׃ ס</seg>
          <seg id="b.NEH.3.18" type="verse">אחריו החזיקו אחיהם בוי בן־חנדד שר חצי פלך קעילה׃ ס</seg>
          <seg id="b.NEH.3.19" type="verse">ויחזק על־ידו עזר בן־ישוע שר המצפה מדה שנית מנגד עלת הנשק המקצע׃ ס</seg>
          <seg id="b.NEH.3.20" type="verse">אחריו החרה החזיק ברוך בן־[כ= זבי] [ק= זכי] מדה שנית מן־המקצוע עד־פתח בית אלישיב הכהן הגדול׃ ס</seg>
          <seg id="b.NEH.3.21" type="verse">אחריו החזיק מרמות בן־אוריה בן־הקוץ מדה שנית מפתח בית אלישיב ועד־תכלית בית אלישיב׃ ס</seg>
          <seg id="b.NEH.3.22" type="verse">ואחריו החזיקו הכהנים אנשי הככר׃</seg>
          <seg id="b.NEH.3.23" type="verse">אחריו החזיק בנימן וחשוב נגד ביתם ס אחריו החזיק עזריה בן־מעשיה בן־ענניה אצל ביתו׃ ס</seg>
          <seg id="b.NEH.3.24" type="verse">אחריו החזיק בנוי בן־חנדד מדה שנית מבית עזריה עד־המקצוע ועד־הפנה׃</seg>
          <seg id="b.NEH.3.25" type="verse">פלל בן־אוזי מנגד המקצוע והמגדל היוצא מבית המלך העליון אשר לחצר המטרה אחריו פדיה בן־פרעש׃ ס</seg>
          <seg id="b.NEH.3.26" type="verse">והנתינים היו ישבים בעפל עד נגד שער המים למזרח והמגדל היוצא׃ ס</seg>
          <seg id="b.NEH.3.27" type="verse">אחריו החזיקו התקעים מדה שנית מנגד המגדל הגדול היוצא ועד חומת העפל׃</seg>
          <seg id="b.NEH.3.28" type="verse">מעל שער הסוסים החזיקו הכהנים איש לנגד ביתו׃ ס</seg>
          <seg id="b.NEH.3.29" type="verse">אחריו החזיק צדוק בן־אמר נגד ביתו ס ואחריו החזיק שמעיה בן־שכניה שמר שער המזרח׃ ס</seg>
          <seg id="b.NEH.3.30" type="verse">[כ= אחרי] [ק= אחריו] החזיק חנניה בן־שלמיה וחנון בן־צלף הששי מדה שני ס אחריו החזיק משלם בן־ברכיה נגד נשכתו׃ ס</seg>
          <seg id="b.NEH.3.31" type="verse">[כ= אחרי] [ק= אחריו] החזיק מלכיה בן־הצרפי עד־בית הנתינים והרכלים נגד שער המפקד ועד עלית הפנה׃</seg>
          <seg id="b.NEH.3.32" type="verse">ובין עלית הפנה לשער הצאן החזיקו הצרפים והרכלים׃ ף</seg>
          <seg id="b.NEH.3.33" type="verse">ויהי כאשר שמע סנבלט כי־אנחנו בונים את־החומה ויחר לו ויכעס הרבה וילעג על־היהודים׃</seg>
          <seg id="b.NEH.3.34" type="verse">ויאמר לפני אחיו וחיל שמרון ויאמר מה היהודים האמללים עשים היעזבו להם היזבחו היכלו ביום היחיו את־האבנים מערמות העפר והמה שרופות׃</seg>
          <seg id="b.NEH.3.35" type="verse">וטוביה העמני אצלו ויאמר גם אשר־הם בונים אם־יעלה שועל ופרץ חומת אבניהם׃ ף</seg>
          <seg id="b.NEH.3.36" type="verse">שמע אלהינו כי־היינו בוזה והשב חרפתם אל־ראשם ותנם לבזה בארץ שביה׃</seg>
          <seg id="b.NEH.3.37" type="verse">ואל־תכס על־עונם וחטאתם מלפניך אל־תמחה כי הכעיסו לנגד הבונים׃</seg>
          <seg id="b.NEH.3.38" type="verse">ונבנה את־החומה ותקשר כל־החומה עד־חציה ויהי לב לעם לעשות׃ ף</seg>
        </div>
        <div id="b.NEH.4" type="chapter">
          <seg id="b.NEH.4.1" type="verse">ויהי כאשר שמע סנבלט וטוביה והערבים והעמנים והאשדודים כי־עלתה ארוכה לחמות ירושלם כי־החלו הפרצים להסתם ויחר להם מאד׃</seg>
          <seg id="b.NEH.4.2" type="verse">ויקשרו כלם יחדו לבוא להלחם בירושלם ולעשות לו תועה׃</seg>
          <seg id="b.NEH.4.3" type="verse">ונתפלל אל־אלהינו ונעמיד משמר עליהם יוםם ולילה מפניהם׃</seg>
          <seg id="b.NEH.4.4" type="verse">ויאמר יהודה כשל כח הסבל והעפר הרבה ואנחנו לא נוכל לבנות בחומה׃</seg>
          <seg id="b.NEH.4.5" type="verse">ויאמרו צרינו לא ידעו ולא יראו עד אשר־נבוא אל־תוכם והרגנום והשבתנו את־המלאכה׃</seg>
          <seg id="b.NEH.4.6" type="verse">ויהי כאשר־באו היהודים הישבים אצלם ויאמרו לנו עשר פעמים מכל־המקמות אשר־תשובו עלינו׃</seg>
          <seg id="b.NEH.4.7" type="verse">ואעמיד מתחתיות למקום מאחרי לחומה [כ= בצחחיים] [ק= בצחיחים] ואעמיד את־העם למשפחות עם־חרבתיהם רמחיהם וקשתתיהם׃</seg>
          <seg id="b.NEH.4.8" type="verse">וארא ואקום ואמר אל־החרים ואל־הסגנים ואל־יתר העם אל־תיראו מפניהם את־אדני הגדול והנורא זכרו והלחמו על־אחיכם בניכם ובנתיכם נשיכם ובתיכם׃ ף</seg>
          <seg id="b.NEH.4.9" type="verse">ויהי כאשר־שמעו אויבינו כי־נודע* לנו ויפר האלהים את־עצתם [כ= ונשוב] [ק= ונשב] כלנו אל־החומה איש אל־מלאכתו׃</seg>
          <seg id="b.NEH.4.10" type="verse">ויהי מן־היום ההוא חצי נערי עשים במלאכה וחצים מחזיקים והרמחים המגנים והקשתות והשרינים והשרים אחרי כל־בית יהודה׃</seg>
          <seg id="b.NEH.4.11" type="verse">הבונים בחומה והנשאים בסבל עמשים באחת ידו עשה במלאכה ואחת מחזקת השלח׃</seg>
          <seg id="b.NEH.4.12" type="verse">והבונים איש חרבו אסורים על־מתניו ובונים והתוקע בשופר אצלי׃</seg>
          <seg id="b.NEH.4.13" type="verse">ואמר אל־החרים ואל־הסגנים ואל־יתר העם המלאכה הרבה ורחבה ואנחנו נפרדים על־החומה רחוקים איש מאחיו׃</seg>
          <seg id="b.NEH.4.14" type="verse">במקום אשר תשמעו את־קול השופר שמה תקבצו אלינו אלהינו ילחם לנו׃</seg>
          <seg id="b.NEH.4.15" type="verse">ואנחנו עשים במלאכה וחצים מחזיקים ברמחים מעלות השחר עד צאת הכוכבים׃</seg>
          <seg id="b.NEH.4.16" type="verse">גם בעת ההיא אמרתי לעם איש ונערו ילינו בתוך ירושלם והיו־לנו הלילה משמר והיום מלאכה׃</seg>
          <seg id="b.NEH.4.17" type="verse">ואין אני ואחי ונערי ואנשי המשמר אשר אחרי אין־אנחנו פשטים בגדינו איש שלחו המים׃ ס</seg>
        </div>
        <div id="b.NEH.5" type="chapter">
          <seg id="b.NEH.5.1" type="verse">ותהי צעקת העם ונשיהם גדולה אל־אחיהם היהודים׃</seg>
          <seg id="b.NEH.5.2" type="verse">ויש אשר אמרים בנינו ובנתינו אנחנו רבים ונקחה דגן ונאכלה ונחיה׃</seg>
          <seg id="b.NEH.5.3" type="verse">ויש אשר אמרים שדתינו וכרמינו ובתינו אנחנו ערבים ונקחה דגן ברעב׃</seg>
          <seg id="b.NEH.5.4" type="verse">ויש אשר אמרים לוינו כסף למדת המלך שדתינו וכרמינו׃</seg>
          <seg id="b.NEH.5.5" type="verse">ועתה כבשר אחינו בשרנו כבניהם בנינו והנה אנחנו כבשים את־בנינו ואת־בנתינו לעבדים ויש מבנתינו נכבשות ואין לאל ידנו ושדתינו וכרמינו לאחרים׃</seg>
          <seg id="b.NEH.5.6" type="verse">ויחר לי מאד כאשר שמעתי את־זעקתם ואת הדברים האלה׃</seg>
          <seg id="b.NEH.5.7" type="verse">וימלך לבי עלי ואריבה את־החרים ואת־הסגנים ואמרה להם משא* איש־באחיו אתם נשאים ואתן עליהם קהלה גדולה׃</seg>
          <seg id="b.NEH.5.8" type="verse">ואמרה להם אנחנו קנינו את־אחינו היהודים הנמכרים לגוים כדי בנו וגם־אתם תמכרו את־אחיכם ונמכרו־לנו ויחרישו ולא מצאו דבר׃ ס</seg>
          <seg id="b.NEH.5.9" type="verse">[כ= ויאמר] [ק= ואומר*] לא־טוב הדבר אשר־אתם עשים הלוא ביראת אלהינו תלכו מחרפת הגוים אויבינו׃</seg>
          <seg id="b.NEH.5.10" type="verse">וגם־אני אחי ונערי נשים בהם כסף ודגן נעזבה־נא את־המשא הזה׃</seg>
          <seg id="b.NEH.5.11" type="verse">השיבו נא להם כהיום שדתיהם כרמיהם זיתיהם ובתיהם ומאת הכסף והדגן התירוש והיצהר אשר אתם נשים בהם׃</seg>
          <seg id="b.NEH.5.12" type="verse">ויאמרו נשיב ומהם לא נבקש כן נעשה כאשר אתה אומר ואקרא את־הכהנים ואשביעם לעשות כדבר הזה׃</seg>
          <seg id="b.NEH.5.13" type="verse">גם־חצני נערתי ואמרה ככה ינער האלהים את־כל־האיש אשר לא־יקים את־הדבר הזה מביתו ומיגיעו וככה יהיה נעור ורק ויאמרו כל־הקהל אמן ויהללו את־יהוה ויעש העם כדבר הזה׃</seg>
          <seg id="b.NEH.5.14" type="verse">גם מיום אשר־צוה אתי להיות פחם בארץ יהודה משנת עשרים ועד שנת שלשים ושתים לארתחשסתא המלך שנים שתים עשרה אני ואחי לחם הפחה לא אכלתי׃</seg>
          <seg id="b.NEH.5.15" type="verse">והפחות הראשנים אשר־לפני הכבידו על־העם ויקחו מהם בלחם ויין אחר כסף־שקלים ארבעים גם נעריהם שלטו על־העם ואני לא־עשיתי כן מפני יראת אלהים׃</seg>
          <seg id="b.NEH.5.16" type="verse">וגם במלאכת החומה הזאת החזקתי ושדה לא קנינו וכל־נערי קבוצים שם על־המלאכה׃</seg>
          <seg id="b.NEH.5.17" type="verse">והיהודים והסגנים מאה וחמשים איש והבאים אלינו מן־הגוים אשר־סביבתינו על־שלחני׃</seg>
          <seg id="b.NEH.5.18" type="verse">ואשר היה נעשה ליום אחד שור אחד צאן שש־בררות וצפרים נעשו־לי ובין עשרת ימים בכל־יין להרבה ועם־זה לחם הפחה לא בקשתי כי־כבדה העבדה על־העם הזה׃</seg>
          <seg id="b.NEH.5.19" type="verse">זכרה־לי אלהי לטובה כל אשר־עשיתי על־העם הזה׃ ף</seg>
        </div>
        <div id="b.NEH.6" type="chapter">
          <seg id="b.NEH.6.1" type="verse">ויהי כאשר נשמע לסנבלט וטוביה ולגשם הערבי וליתר איבינו כי בניתי את־החומה ולא־נותר בה פרץ גם עד־העת ההיא דלתות לא־העמדתי בשערים׃</seg>
          <seg id="b.NEH.6.2" type="verse">וישלח סנבלט וגשם אלי לאמר לכה ונועדה יחדו בכפירים בבקעת אונו והמה חשבים לעשות לי רעה׃</seg>
          <seg id="b.NEH.6.3" type="verse">ואשלחה עליהם מלאכים לאמר מלאכה גדולה אני עשה ולא אוכל לרדת למה תשבת המלאכה כאשר ארפה וירדתי אליכם׃</seg>
          <seg id="b.NEH.6.4" type="verse">וישלחו אלי כדבר הזה ארבע פעמים ואשיב אותם כדבר הזה׃ ס</seg>
          <seg id="b.NEH.6.5" type="verse">וישלח אלי סנבלט כדבר הזה פעם חמישית את־נערו ואגרת פתוחה בידו׃</seg>
          <seg id="b.NEH.6.6" type="verse">כתוב בה בגוים נשמע וגשמו אמר אתה והיהודים חשבים למרוד על־כן אתה בונה החומה ואתה הוה להם למלך כדברים האלה׃</seg>
          <seg id="b.NEH.6.7" type="verse">וגם־נביאים העמדת לקרא עליך בירושלם לאמר מלך ביהודה ועתה ישמע למלך כדברים האלה ועתה לכה ונועצה יחדו׃ ס</seg>
          <seg id="b.NEH.6.8" type="verse">ואשלחה אליו לאמר לא נהיה כדברים האלה אשר אתה אומר כי מלבך אתה בודאם</seg>
          <seg id="b.NEH.6.9" type="verse">כי כלם מיראים אותנו לאמר ירפו ידיהם מן־המלאכה ולא תעשה ועתה חזק את־ידי׃</seg>
          <seg id="b.NEH.6.10" type="verse">ואני־באתי בית שמעיה בן־דליה בן־מהיטבאל והוא עצור ויאמר נועד אל־בית האלהים אל־תוך ההיכל ונסגרה דלתות ההיכל כי באים להרגך ולילה באים להרגך׃</seg>
          <seg id="b.NEH.6.11" type="verse">ואמרה האיש כמוני יברח ומי כמוני אשר־יבוא אל־ההיכל וחי לא אבוא׃</seg>
          <seg id="b.NEH.6.12" type="verse">ואכירה והנה לא־אלהים שלחו כי הנבואה דבר עלי וטוביה וסנבלט שכרו׃</seg>
          <seg id="b.NEH.6.13" type="verse">למען שכור הוא למען־אירא ואעשה־כן וחטאתי והיה להם לשם רע למען יחרפוני׃ ף</seg>
          <seg id="b.NEH.6.14" type="verse">זכרה אלהי לטוביה ולסנבלט כמעשיו אלה וגם לנועדיה הנביאה וליתר הנביאים אשר היו מיראים אותי׃</seg>
          <seg id="b.NEH.6.15" type="verse">ותשלם החומה בעשרים וחמשה לאלול לחמשים ושנים יום׃ ף</seg>
          <seg id="b.NEH.6.16" type="verse">ויהי כאשר שמעו כל־אויבינו ויראו כל־הגוים אשר סביבתינו ויפלו מאד בעיניהם וידעו כי מאת אלהינו נעשתה המלאכה הזאת׃</seg>
          <seg id="b.NEH.6.17" type="verse">גם בימים ההם מרבים חרי יהודה אגרתיהם הולכות על־טוביה ואשר לטוביה באות אליהם׃</seg>
          <seg id="b.NEH.6.18" type="verse">כי־רבים ביהודה בעלי שבועה לו כי־חתן הוא לשכניה בן־ארח ויהוחןן בנו לקח את־בת־משלם בן ברכיה׃</seg>
          <seg id="b.NEH.6.19" type="verse">גם טובתיו היו אמרים לפני ודברי היו מוציאים לו אגרות שלח טוביה ליראני׃</seg>
        </div>
        <div id="b.NEH.7" type="chapter">
          <seg id="b.NEH.7.1" type="verse">ויהי כאשר נבנתה החומה ואעמיד הדלתות ויפקדו* השוערים והמשררים והלוים׃</seg>
          <seg id="b.NEH.7.2" type="verse">ואצוה את־חנני אחי ואת־חנניה שר הבירה על־ירושלם כי־הוא כאיש אמת וירא את־האלהים מרבים׃</seg>
          <seg id="b.NEH.7.3" type="verse">[כ= ויאמר] [ק= ואמר] להם לא יפתחו שערי ירושלם עד־חם השמש ועד הם עמדים יגיפו הדלתות ואחזו והעמיד משמרות ישבי ירושלם איש במשמרו ואיש נגד ביתו׃</seg>
          <seg id="b.NEH.7.4" type="verse">והעיר רחבת ידים וגדולה והעם מעט בתוכה ואין בתים בנוים׃</seg>
          <seg id="b.NEH.7.5" type="verse">ויתן אלהי אל־לבי ואקבצה את־החרים ואת־הסגנים ואת־העם להתיחש ואמצא ספר היחש העולים בראשונה ואמצא כתוב בו׃ ף</seg>
          <seg id="b.NEH.7.6" type="verse">אלה בני המדינה העלים משבי הגולה אשר הגלה נבוכדנצר מלך בבל וישובו לירושלם וליהודה איש לעירו׃</seg>
          <seg id="b.NEH.7.7" type="verse">הבאים עם־זרבבל ישוע נחמיה עזריה רעמיה נחמני מרדכי בלשן מספרת בגוי נחום בענה מספר אנשי עם ישראל׃ ס</seg>
          <seg id="b.NEH.7.8" type="verse">בני פרעש אלפים מאה ושבעים ושנים׃ ס</seg>
          <seg id="b.NEH.7.9" type="verse">בני שפטיה שלש מאות שבעים ושנים׃ ס</seg>
          <seg id="b.NEH.7.10" type="verse">בני ארח שש מאות חמשים ושנים׃ ס</seg>
          <seg id="b.NEH.7.11" type="verse">בני־פחת מואב לבני ישוע ויואב אלפים ושמנה מאות שמנה עשר׃ ס</seg>
          <seg id="b.NEH.7.12" type="verse">בני עילם אלף מאתים חמשים וארבעה׃ ס</seg>
          <seg id="b.NEH.7.13" type="verse">בני זתוא שמנה מאות ארבעים וחמשה׃ ס</seg>
          <seg id="b.NEH.7.14" type="verse">בני זכי שבע מאות וששים׃ ס</seg>
          <seg id="b.NEH.7.15" type="verse">בני בנוי שש מאות ארבעים ושמנה׃ ס</seg>
          <seg id="b.NEH.7.16" type="verse">בני בבי שש מאות עשרים ושמנה׃ ס</seg>
          <seg id="b.NEH.7.17" type="verse">בני עזגד אלפים שלש מאות עשרים ושנים׃ ס</seg>
          <seg id="b.NEH.7.18" type="verse">בני אדניקם שש מאות ששים ושבעה׃ ס</seg>
          <seg id="b.NEH.7.19" type="verse">בני בגוי אלפים ששים ושבעה׃ ס</seg>
          <seg id="b.NEH.7.20" type="verse">בני עדין שש מאות חמשים וחמשה׃ ס</seg>
          <seg id="b.NEH.7.21" type="verse">בני־אטר לחזקיה תשעים ושמנה׃ ס</seg>
          <seg id="b.NEH.7.22" type="verse">בני חשם שלש מאות עשרים ושמנה׃ ס</seg>
          <seg id="b.NEH.7.23" type="verse">בני בצי שלש מאות עשרים וארבעה׃ ס</seg>
          <seg id="b.NEH.7.24" type="verse">בני חריף מאה שנים עשר׃ ס</seg>
          <seg id="b.NEH.7.25" type="verse">בני גבעונ* תשעים וחמשה׃ ס</seg>
          <seg id="b.NEH.7.26" type="verse">אנשי בית־לחם ונטפה מאה שמנים ושמנה׃ ס</seg>
          <seg id="b.NEH.7.27" type="verse">אנשי ענתות מאה עשרים ושמנה׃ ס</seg>
          <seg id="b.NEH.7.28" type="verse">אנשי בית־עזמות ארבעים ושנים׃ ס</seg>
          <seg id="b.NEH.7.29" type="verse">אנשי קרית יערים כפירה ובארות שבע מאות ארבעים ושלשה׃ ס</seg>
          <seg id="b.NEH.7.30" type="verse">אנשי הרמה וגבע שש מאות עשרים ואחד׃ ס</seg>
          <seg id="b.NEH.7.31" type="verse">אנשי מכמס מאה ועשרים ושנים׃ ס</seg>
          <seg id="b.NEH.7.32" type="verse">אנשי בית־אל והעי מאה עשרים ושלשה׃ ס</seg>
          <seg id="b.NEH.7.33" type="verse">אנשי נבו אחר חמשים ושנים׃ ס</seg>
          <seg id="b.NEH.7.34" type="verse">בני עילם אחר אלף מאתים חמשים וארבעה׃ ס</seg>
          <seg id="b.NEH.7.35" type="verse">בני חרם שלש מאות ועשרים׃ ס</seg>
          <seg id="b.NEH.7.36" type="verse">בני ירחו שלש מאות ארבעים וחמשה׃ ס</seg>
          <seg id="b.NEH.7.37" type="verse">בני־לד חדיד ואונו שבע מאות ועשרים ואחד׃ ס</seg>
          <seg id="b.NEH.7.38" type="verse">בני סנאה שלשת אלפים תשע מאות ושלשים׃ ף</seg>
          <seg id="b.NEH.7.39" type="verse">הכהנים בני ידעיה לבית ישוע תשע מאות שבעים ושלשה׃ ס</seg>
          <seg id="b.NEH.7.40" type="verse">בני אמר אלף חמשים ושנים׃ ס</seg>
          <seg id="b.NEH.7.41" type="verse">בני פשחור אלף מאתים ארבעים ושבעה׃ ס</seg>
          <seg id="b.NEH.7.42" type="verse">בני חרם אלף שבעה עשר׃ ף</seg>
          <seg id="b.NEH.7.43" type="verse">הלוים בני־ישוע לקדמיאל לבני להודוה שבעים וארבעה׃ ס</seg>
          <seg id="b.NEH.7.44" type="verse">המשררים בני אסף מאה ארבעים ושמנה׃ ס</seg>
          <seg id="b.NEH.7.45" type="verse">השערים בני־שלום בני־אטר בני־טלמן בני־עקוב בני חטיטא בני שבי מאה שלשים ושמנה׃ ס</seg>
          <seg id="b.NEH.7.46" type="verse">הנתינים בני־צחא בני־חשפא בני טבעות׃</seg>
          <seg id="b.NEH.7.47" type="verse">בני־קירס בני־סיעא בני פדון׃</seg>
          <seg id="b.NEH.7.48" type="verse">בני־לבנה בני־חגבה בני שלמי׃</seg>
          <seg id="b.NEH.7.49" type="verse">בני־חןן בני־גדל בני־גחר׃</seg>
          <seg id="b.NEH.7.50" type="verse">בני־ראיה בני־רצין בני נקודא׃</seg>
          <seg id="b.NEH.7.51" type="verse">בני־גזם בני־עזא בני פסח׃</seg>
          <seg id="b.NEH.7.52" type="verse">בני־בסי בני־מעונים בני [כ= נפושסים] [ק= נפישסים]׃</seg>
          <seg id="b.NEH.7.53" type="verse">בני־בקבוק בני־חקופא בני חרחור׃</seg>
          <seg id="b.NEH.7.54" type="verse">בני־בצלית בני־מחידא בני חרשא׃</seg>
          <seg id="b.NEH.7.55" type="verse">בני־ברקוס בני־סיסרא בני־תמח׃</seg>
          <seg id="b.NEH.7.56" type="verse">בני נציח בני חטיפא׃</seg>
          <seg id="b.NEH.7.57" type="verse">בני עבדי שלמה בני־סוטי בני־סופרת בני פרידא׃</seg>
          <seg id="b.NEH.7.58" type="verse">בני־יעלא בני־דרקון בני גדל׃</seg>
          <seg id="b.NEH.7.59" type="verse">בני שפטיה בני־חטיל בני פכרת הצביים בני אמון׃</seg>
          <seg id="b.NEH.7.60" type="verse">כל־הנתינים ובני עבדי שלמה שלש מאות תשעים ושנים׃ ף</seg>
          <seg id="b.NEH.7.61" type="verse">ואלה העולימ* מתל מלח תל חרשא כרוב אדון ואמר ולא יכלו להגיד בית־אבותם וזרעם אם מישראל הם׃</seg>
          <seg id="b.NEH.7.62" type="verse">בני־דליה בני־טוביה בני נקודא שש מאות וארבעים ושנים׃ ס</seg>
          <seg id="b.NEH.7.63" type="verse">ומן־הכהנים בני חביה בני הקוץ בני ברזלי אשר לקח מבנות ברזלי הגלעדי אשה ויקרא על־שםם׃</seg>
          <seg id="b.NEH.7.64" type="verse">אלה בקשו כתבם המתיחשים ולא נמצא ויגאלו מן־הכהנה׃</seg>
          <seg id="b.NEH.7.65" type="verse">ויאמר התרשתא להם אשר לא־יאכלו מקדש הקדשים עד עמד הכהן לאורים ותומים׃</seg>
          <seg id="b.NEH.7.66" type="verse">כל־הקהל כאחד ארבע רבוא אלפים שלש־מאות וששים׃</seg>
          <seg id="b.NEH.7.67" type="verse">מלבד עבדיהם ואמהתיהם אלה שבעת אלפים שלש מאות שלשים ושבעה ולהם משררים ומשררות מאתים וארבעים וחמשה׃ ס</seg>
          <seg id="b.NEH.7.68" type="verse">גמלים ארבע מאות שלשים וחמשה ס חמרים ששת אלפים שבע מאות ועשרים׃</seg>
          <seg id="b.NEH.7.69" type="verse">ומקצת ראשי האבות נתנו למלאכה התרשתא נתן לאוצר זהב דרכמנים אלף מזרקות חמשים כתנות כהנים שלשים וחמש מאות׃</seg>
          <seg id="b.NEH.7.70" type="verse">ומראשי האבות נתנו לאוצר המלאכה זהב דרכמונים שתי רבות וכסף מנים אלפים ומאתים׃</seg>
          <seg id="b.NEH.7.71" type="verse">ואשר נתנו שארית העם זהב דרכמונים שתי רבוא וכסף מנים אלפים וכתנת כהנים ששים ושבעה׃ ף</seg>
          <seg id="b.NEH.7.72" type="verse">וישבו הכהנים והלוים והשוערים והמשררים ומן־העם והנתינים וכל־ישראל בעריהם ויגע החדש השביעי ובני ישראל בעריהם׃</seg>
        </div>
        <div id="b.NEH.8" type="chapter">
          <seg id="b.NEH.8.1" type="verse">ויאספו כל־העם כאיש אחד אל־הרחוב אשר לפני שער־המים ויאמרו לעזרא הספר להביא את־ספר תורת משה אשר־צוה יהוה את־ישראל׃</seg>
          <seg id="b.NEH.8.2" type="verse">ויביא עזרא הכהן את־התורה לפני הקהל מאיש ועד־אשה וכל מבין לשמע ביום אחד לחדש השביעי׃</seg>
          <seg id="b.NEH.8.3" type="verse">ויקרא־בו לפני הרחוב אשר לפני שער־המים מן־האור עד־מחצית היום נגד האנשים והנשים והמבינים ואזני כל־העם אל־ספר התורה׃</seg>
          <seg id="b.NEH.8.4" type="verse">ויעמד עזרא הספר על־מגדל־עץ אשר עשו לדבר ויעמד אצלו מתתיה ושמע ועניה ואוריה וחלקיה ומעשיה על־ימינו ומשמאלו פדיה ומישאל ומלכיה וחשם וחשבדנה זכריה משלם׃ ף</seg>
          <seg id="b.NEH.8.5" type="verse">ויפתח עזרא הספר לעיני כל־העם כי־מעל כל־העם היה וכפתחו עמדו כל־העם׃</seg>
          <seg id="b.NEH.8.6" type="verse">ויברך עזרא את־יהוה האלהים הגדול ויענו כל־העם אמן אמן במעל ידיהם ויקדו וישתחו ליהוה אפים ארצה׃</seg>
          <seg id="b.NEH.8.7" type="verse">וישוע ובני ושרביה* ימין עקוב שבתי הודיה מעשיה קליטא עזריה יוזבד חןן פלאיה והלוים מבינים את־העם לתורה והעם על־עמדם׃</seg>
          <seg id="b.NEH.8.8" type="verse">ויקראו בספר בתורת האלהים מפרש ושום שכל ויבינו במקרא׃ ס</seg>
          <seg id="b.NEH.8.9" type="verse">ויאמר נחמיה הוא התרשתא ועזרא הכהן הספר והלוים המבינים את־העם לכל־העם היום קדש־הוא ליהוה אלהיכם אל־תתאבלו ואל־תבכו כי בוכים כל־העם כשמעם את־דברי התורה׃</seg>
          <seg id="b.NEH.8.10" type="verse">ויאמר להם לכו אכלו משמנים ושתו ממתקים ושלחו מנות לאין נכון לו כי־קדוש היום לאדנינו ואל־תעצבו כי־חדות יהוה היא מעזכם׃</seg>
          <seg id="b.NEH.8.11" type="verse">והלוים מחשים לכל־העם לאמר הסו כי היום קדש ואל־תעצבו׃</seg>
          <seg id="b.NEH.8.12" type="verse">וילכו כל־העם לאכל ולשתות ולשלח מנות ולעשות שמחה גדולה כי הבינו בדברים אשר הודיעו להם׃ ס</seg>
          <seg id="b.NEH.8.13" type="verse">וביום השני נאספו ראשי האבות לכל־העם הכהנים והלוים אל־עזרא הספר ולהשכיל אל־דברי התורה׃</seg>
          <seg id="b.NEH.8.14" type="verse">וימצאו כתוב בתורה אשר צוה יהוה ביד־משה אשר ישבו בני־ישראל בסכות בחג בחדש השביעי׃</seg>
          <seg id="b.NEH.8.15" type="verse">ואשר ישמיעו ויעבירו קול בכל־עריהם ובירושלם לאמר צאו ההר והביאו עלי־זית ועלי־עץ שמן ועלי הדס ועלי תמרים ועלי עץ עבת לעשת סכת ככתוב׃ ף</seg>
          <seg id="b.NEH.8.16" type="verse">ויצאו העם ויביאו ויעשו להם סכות איש על־גגו ובחצרתיהם ובחצרות בית האלהים וברחוב שער המים וברחוב שער אפרים׃</seg>
          <seg id="b.NEH.8.17" type="verse">ויעשו כל־הקהל השבים מן־השבי סכות וישבו בסכות כי לא־עשו מימי ישוע בן־נון כן בני ישראל עד היום ההוא ותהי שמחה גדולה מאד׃</seg>
          <seg id="b.NEH.8.18" type="verse">ויקרא בספר תורת האלהים יום ביום מן־היום הראשון עד היום האחרון ויעשו־חג שבעת ימים וביום השמיני עצרת כמשפט׃ ף</seg>
        </div>
        <div id="b.NEH.9" type="chapter">
          <seg id="b.NEH.9.1" type="verse">וביום עשרים וארבעה לחדש הזה נאספו בני־ישראל בצום ובשקים ואדמה עליהם׃</seg>
          <seg id="b.NEH.9.2" type="verse">ויבדלו זרע ישראל מכל בני נכר ויעמדו ויתודו על־חטאתיהם ועונות אבתיהם׃</seg>
          <seg id="b.NEH.9.3" type="verse">ויקומו על־עמדם ויקראו בספר תורת יהוה אלהיהם רבעית היום ורבעית מתודים ומשתחוים ליהוה אלהיהם׃ ף</seg>
          <seg id="b.NEH.9.4" type="verse">ויקם על־מעלה הלוים ישוע ובני קדמיאל שבניה בני שרביה בני כנני ויזעקו בקול גדול אל־יהוה אלהיהם׃</seg>
          <seg id="b.NEH.9.5" type="verse">ויאמרו הלוים ישוע וקדמיאל בני חשבניה שרביה הודיה שבניה פתחיה קומו ברכו את־יהוה אלהיכם מן־העולם עד־העולם ויברכו שם כבודך ומרוםם על־כל־ברכה ותהלה׃</seg>
          <seg id="b.NEH.9.6" type="verse">אתה־הוא יהוה לבדך [כ= את] [ק= אתה] עשית את־השמים שמי השמים וכל־צבאם הארץ וכל־אשר עליה הימים וכל־אשר בהם ואתה מחיה את־כלם וצבא השמים לך משתחוים׃</seg>
          <seg id="b.NEH.9.7" type="verse">אתה־הוא יהוה האלהים אשר בחרת באברם והוצאתו מאור כשדים ושמת שמו אברהם׃</seg>
          <seg id="b.NEH.9.8" type="verse">ומצאת את־לבבו נאמן לפניך וכרות עמו הברית לתת את־ארץ הכנעני החתי האמרי והפרזי והיבוסי והגרגשי לתת לזרעו ותקם את־דבריך כי צדיק אתה׃</seg>
          <seg id="b.NEH.9.9" type="verse">ותרא את־עני אבתינו במצרים ואת־זעקתם שמעת על־ים־סוף׃</seg>
          <seg id="b.NEH.9.10" type="verse">ותתן אתת ומפתים בפרעה ובכל־עבדיו ובכל־עם ארצו כי ידעת כי הזידו עליהם ותעש־לך שם כהיום הזה׃</seg>
          <seg id="b.NEH.9.11" type="verse">והים בקעת לפניהם ויעברו בתוך־הים ביבשה ואת־רדפיהם השלכת במצולת כמו־אבן במים עזים׃</seg>
          <seg id="b.NEH.9.12" type="verse">ובעמוד עןן הנחיתם יוםם ובעמוד אש לילה להאיר להם את־הדרך אשר ילכו־בה׃</seg>
          <seg id="b.NEH.9.13" type="verse">ועל הר־סיני ירדת ודבר עמהם משמים ותתן להם משפטים ישרים ותורות אמת חקים ומצות טובים׃</seg>
          <seg id="b.NEH.9.14" type="verse">ואת־שבת קדשך הודעת להם ומצוות וחקים ותורה צוית להם ביד משה עבדך׃</seg>
          <seg id="b.NEH.9.15" type="verse">ולחם משמים נתתה להם לרעבם ומים מסלע הוצאת להם לצמאם ותאמר להם לבוא לרשת את־הארץ אשר־נשאת את־ידך לתת להם׃</seg>
          <seg id="b.NEH.9.16" type="verse">והם ואבתינו הזידו ויקשו את־ערפם ולא שמעו אל־מצותיך׃</seg>
          <seg id="b.NEH.9.17" type="verse">וימאנו לשמע ולא־זכרו נפלאתיך אשר עשית עמהם ויקשו את־ערפם ויתנו־ראש לשוב לעבדתם במרים ואתה אלוה סליחות חנון ורחום ארך־אפים ורב־[כ= וחסד] [ק= חסד] ולא עזבתם׃</seg>
          <seg id="b.NEH.9.18" type="verse">אף כי־עשו להם עגל מסכה ויאמרו זה אלהיך אשר העלך ממצרים ויעשו נאצות גדלות׃</seg>
          <seg id="b.NEH.9.19" type="verse">ואתה ברחמיך הרבים לא עזבתם במדבר את־עמוד העןן לא־סר מעליהם ביוםם להנחתם בהדרך ואת־עמוד האש בלילה להאיר להם ואת־הדרך אשר ילכו־בה׃</seg>
          <seg id="b.NEH.9.20" type="verse">ורוחך הטובה נתת להשכילם ומנך לא־מנעת מפיהם ומים נתתה להם לצמאם׃</seg>
          <seg id="b.NEH.9.21" type="verse">וארבעים שנה כלכלתם במדבר לא חסרו שלמתיהם לא בלו ורגליהם לא בצקו׃</seg>
          <seg id="b.NEH.9.22" type="verse">ותתן להם ממלכות ועממים ותחלקם לפאה ויירשו את־ארץ סיחון ואת־ארץ מלך חשבון ואת־ארץ עוג מלך־הבשן׃</seg>
          <seg id="b.NEH.9.23" type="verse">ובניהם הרבית כככבי השמים ותביאם אל־הארץ אשר־אמרת לאבתיהם לבוא לרשת׃</seg>
          <seg id="b.NEH.9.24" type="verse">ויבאו הבנים ויירשו את־הארץ ותכנע לפניהם את־ישבי הארץ הכנענים ותתנם בידם ואת־מלכיהם ואת־עממי הארץ לעשות בהם כרצונם׃</seg>
          <seg id="b.NEH.9.25" type="verse">וילכדו ערים בצרות ואדמה שמנה ויירשו בתים מלאים־כל־טוב ברות חצובים כרמים וזיתים ועץ מאכל לרב ויאכלו וישבעו וישמינו ויתעדנו בטובך הגדול׃</seg>
          <seg id="b.NEH.9.26" type="verse">וימרו וימרדו בך וישלכו את־תורתך אחרי גום ואת־נביאיך הרגו אשר־העידו בם להשיבם אליך ויעשו נאצות גדולת׃</seg>
          <seg id="b.NEH.9.27" type="verse">ותתנם ביד צריהם ויצרו להם ובעת צרתם יצעקו אליך ואתה משמים תשמע וכרחמיך הרבים תתן להם מושיעים ויושיעום מיד צריהם׃</seg>
          <seg id="b.NEH.9.28" type="verse">וכנוח להם ישובו לעשות רע לפניך ותעזבם ביד איביהם וירדו בהם וישובו ויזעקוך ואתה משמים תשמע ותצילם כרחמיך רבות עתים׃</seg>
          <seg id="b.NEH.9.29" type="verse">ותעד בהם להשיבם אל־תורתך והמה הזידו ולא־שמעו למצותיך ובמשפטיך חטאו־בם אשר־יעשה אדם וחיה בהם ויתנו כתף סוררת וערפם הקשו ולא שמעו׃</seg>
          <seg id="b.NEH.9.30" type="verse">ותמשך עליהם שנים רבות ותעד בם ברוחך ביד־נביאיך ולא האזינו ותתנם ביד עמי הארצת׃</seg>
          <seg id="b.NEH.9.31" type="verse">וברחמיך הרבים לא־עשיתם כלה ולא עזבתם כי אל־חנון ורחום אתה׃</seg>
          <seg id="b.NEH.9.32" type="verse">ועתה אלהינו האל הגדול הגבור והנורא שומר הברית והחסד אל־ימעט לפניך את כל־התלאה אשר־מצאתנו למלכינו לשרינו ולכהנינו ולנביאנו ולאבתינו ולכל־עמך מימי מלכי אשור עד היום הזה׃</seg>
          <seg id="b.NEH.9.33" type="verse">ואתה צדיק על כל־הבא עלינו כי־אמת עשית ואנחנו הרשענו׃</seg>
          <seg id="b.NEH.9.34" type="verse">ואת־מלכינו שרינו כהנינו ואבתינו לא עשו תורתך ולא הקשיבו אל־מצותיך ולעדותיך אשר העידת בהם׃</seg>
          <seg id="b.NEH.9.35" type="verse">והם במלכותם ובטובך הרב אשר־נתת להם ובארץ הרחבה והשמנה אשר־נתת לפניהם לא עבדוך ולא־שבו ממעלליהם הרעים׃</seg>
          <seg id="b.NEH.9.36" type="verse">הנה אנחנו היום עבדים והארץ אשר־נתתה לאבתינו לאכל את־פריה ואת־טובה הנה אנחנו עבדים עליה׃</seg>
          <seg id="b.NEH.9.37" type="verse">ותבואתה מרבה למלכים אשר־נתתה עלינו בחטאותינו ועל גויתינו משלים ובבהמתנו כרצונם ובצרה גדולה אנחנו׃ ף</seg>
        </div>
        <div id="b.NEH.10" type="chapter">
          <seg id="b.NEH.10.1" type="verse">ובכל־זאת אנחנו כרתים אמנה וכתבים ועל החתום שרינו לוינו כהנינו׃</seg>
          <seg id="b.NEH.10.2" type="verse">ועל החתומים נחמיה התרשתא בן־חכליה וצדקיה׃</seg>
          <seg id="b.NEH.10.3" type="verse">שריה עזריה ירמיה׃</seg>
          <seg id="b.NEH.10.4" type="verse">פשחור אמריה מלכיה׃</seg>
          <seg id="b.NEH.10.5" type="verse">חטוש שבניה מלוך׃</seg>
          <seg id="b.NEH.10.6" type="verse">חרם מרמות עבדיה׃</seg>
          <seg id="b.NEH.10.7" type="verse">דניאל גנתון ברוך׃</seg>
          <seg id="b.NEH.10.8" type="verse">משלם אביה מימן׃</seg>
          <seg id="b.NEH.10.9" type="verse">מעזיה בלגי שמעיה אלה הכהנים׃ ס</seg>
          <seg id="b.NEH.10.10" type="verse">והלוים וישוע בן־אזניה בנוי מבני חנדד קדמיאל׃</seg>
          <seg id="b.NEH.10.11" type="verse">ואחיהם שבניה הודיה קליטא פלאיה חןן׃</seg>
          <seg id="b.NEH.10.12" type="verse">מיכא רחוב חשביה׃</seg>
          <seg id="b.NEH.10.13" type="verse">זכור שרביה שבניה׃</seg>
          <seg id="b.NEH.10.14" type="verse">הודיה בני בנינו׃ ס</seg>
          <seg id="b.NEH.10.15" type="verse">ראשי העם פרעש פחת מואב עילם זתוא בני׃</seg>
          <seg id="b.NEH.10.16" type="verse">בני עזגד בבי׃</seg>
          <seg id="b.NEH.10.17" type="verse">אדניה בגוי עדין׃</seg>
          <seg id="b.NEH.10.18" type="verse">אטר חזקיה עזור׃</seg>
          <seg id="b.NEH.10.19" type="verse">הודיה חשם בצי׃</seg>
          <seg id="b.NEH.10.20" type="verse">חריף ענתות [כ= נובי] [ק= ניבי]׃</seg>
          <seg id="b.NEH.10.21" type="verse">מגפיעש משלם חזיר׃</seg>
          <seg id="b.NEH.10.22" type="verse">משיזבאל צדוק ידוע׃</seg>
          <seg id="b.NEH.10.23" type="verse">פלטיה חןן עניה׃</seg>
          <seg id="b.NEH.10.24" type="verse">הושע חנניה חשוב׃</seg>
          <seg id="b.NEH.10.25" type="verse">הלוחש פלחא שובק׃</seg>
          <seg id="b.NEH.10.26" type="verse">רחום חשבנה מעשיה׃</seg>
          <seg id="b.NEH.10.27" type="verse">ואחיה חןן עןן׃</seg>
          <seg id="b.NEH.10.28" type="verse">מלוך חרם בענה׃</seg>
          <seg id="b.NEH.10.29" type="verse">ושאר העם הכהנים הלוים השוערים המשררים הנתינים וכל־הנבדל מעמי הארצות אל־תורת האלהים נשיהם בניהם ובנתיהם כל יודע מבין׃</seg>
          <seg id="b.NEH.10.30" type="verse">מחזיקים על־אחיהם אדיריהם ובאים באלה ובשבועה ללכת בתורת האלהים אשר נתנה ביד משה עבד־האלהים ולשמור ולעשות את־כל־מצות יהוה אדנינו ומשפטיו וחקיו׃</seg>
          <seg id="b.NEH.10.31" type="verse">ואשר לא־נתן בנתינו לעמי הארץ ואת־בנתיהם לא נקח לבנינו׃</seg>
          <seg id="b.NEH.10.32" type="verse">ועמי הארץ המביאים את־המקחות וכל־שבר ביום השבת למכור לא־נקח מהם בשבת וביום קדש ונטש את־השנה השביעית ומשא כל־יד׃</seg>
          <seg id="b.NEH.10.33" type="verse">והעמדנו עלינו מצות לתת עלינו שלשית השקל בשנה לעבדת בית אלהינו׃</seg>
          <seg id="b.NEH.10.34" type="verse">ללחם המערכת ומנחת התמיד ולעולת התמיד השבתות החדשים למועדים ולקדשים ולחטאות לכפר על־ישראל וכל מלאכת בית־אלהינו׃ ס</seg>
          <seg id="b.NEH.10.35" type="verse">והגורלות הפלנו על־קרבן העצים הכהנים הלוים והעם להביא לבית אלהינו לבית־אבתינו לעתים מזמנים שנה בשנה לבער על־מזבח יהוה אלהינו ככתוב בתורה׃</seg>
          <seg id="b.NEH.10.36" type="verse">ולהביא את־בכורי אדמתנו ובכורי כל־פרי כל־עץ שנה בשנה לבית יהוה׃</seg>
          <seg id="b.NEH.10.37" type="verse">ואת־בכרות בנינו ובהמתינו ככתוב בתורה ואת־בכורי בקרינו וצאנינו להביא לבית אלהינו לכהנים המשרתים בבית אלהינו׃</seg>
          <seg id="b.NEH.10.38" type="verse">ואת־ראשית עריסתינו ותרומתינו ופרי כל־עץ תירוש ויצהר נביא לכהנים אל־לשכות בית־אלהינו ומעשר אדמתנו ללוים והם הלוים המעשרים בכל ערי עבדתנו׃</seg>
          <seg id="b.NEH.10.39" type="verse">והיה הכהן בן־אהרן עם־הלוים בעשר הלוים והלוים יעלו את־מעשר המעשר לבית אלהינו אל־הלשכות לבית האוצר׃</seg>
          <seg id="b.NEH.10.40" type="verse">כי אל־הלשכות יביאו בני־ישראל ובני הלוי את־תרומת הדגן התירוש והיצהר ושם כלי המקדש והכהנים המשרתים והשוערים והמשררים ולא נעזב את־בית אלהינו׃</seg>
        </div>
        <div id="b.NEH.11" type="chapter">
          <seg id="b.NEH.11.1" type="verse">וישבו שרי־העם בירושלם ושאר העם הפילו גורלות להביא אחד מן־העשרה לשבת בירושלם עיר הקדש ותשע הידות בערים׃</seg>
          <seg id="b.NEH.11.2" type="verse">ויברכו העם לכל האנשים המתנדבים לשבת בירושלם׃ ף</seg>
          <seg id="b.NEH.11.3" type="verse">ואלה ראשי המדינה אשר ישבו בירושלם ובערי יהודה ישבו איש באחזתו בעריהם ישראל הכהנים והלוים והנתינים ובני עבדי שלמה׃</seg>
          <seg id="b.NEH.11.4" type="verse">ובירושלם ישבו מבני יהודה ומבני בנימן מבני יהודה עתיה בן־עזיה בן־זכריה בן־אמריה בן־שפטיה בן־מהללאל מבני־פרץ׃</seg>
          <seg id="b.NEH.11.5" type="verse">ומעשיה בן־ברוך בן־כל־חזה בן־חזיה בן־עדיה בן־יויריב בן־זכריה בן־השלני׃*</seg>
          <seg id="b.NEH.11.6" type="verse">כל־בני־פרץ הישבים בירושלם ארבע מאות ששים ושמנה אנשי־חיל׃ ס</seg>
          <seg id="b.NEH.11.7" type="verse">ואלה בני בנימן סלא בן־משלם בן־יועד בן־פדיה בן־קוליה בן־מעשיה בן־איתיאל בן־ישעיה׃</seg>
          <seg id="b.NEH.11.8" type="verse">ואחריו גבי סלי תשע מאות עשרים ושמנה׃</seg>
          <seg id="b.NEH.11.9" type="verse">ויואל בן־זכרי פקיד עליהם ויהודה בן־הסנואה על־העיר משנה׃ ף</seg>
          <seg id="b.NEH.11.10" type="verse">מן־הכהנים ידעיה בן־יויריב יכין׃</seg>
          <seg id="b.NEH.11.11" type="verse">שריה בן־חלקיה בן־משלם בן־צדוק בן־מריות בן־אחיטוב נגד בית האלהים׃</seg>
          <seg id="b.NEH.11.12" type="verse">ואחיהם עשי המלאכה לבית שמנה מאות עשרים ושנים ועדיה בן־ירחם בן־פלליה בן־אמצי בן־זכריה בן־פשחור בן־מלכיה׃</seg>
          <seg id="b.NEH.11.13" type="verse">ואחיו ראשים לאבות מאתים ארבעים ושנים ועמשסי בן־עזראל בן־אחזי בן־משלמות בן־אמר׃</seg>
          <seg id="b.NEH.11.14" type="verse">ואחיהם גבורי חיל מאה עשרים ושמנה ופקיד עליהם זבדיאל בן־הגדולים׃ ס</seg>
          <seg id="b.NEH.11.15" type="verse">ומן־הלוים שמעיה בן־חשוב בן־עזריקם בן־חשביה בן־בוני׃</seg>
          <seg id="b.NEH.11.16" type="verse">ושבתי ויוזבד על־המלאכה החיצנה לבית האלהים מראשי הלוים׃</seg>
          <seg id="b.NEH.11.17" type="verse">ומתניה בן־מיכה בן־זבדי בן־אסף ראש התחלה יהודה לתפלה ובקבקיה משנה מאחיו ועבדא בן־שמוע בן־גלל בן־[כ= ידיתון] [ק= ידותון]׃</seg>
          <seg id="b.NEH.11.18" type="verse">כל־הלוים בעיר הקדש מאתים שמנים וארבעה׃ ף</seg>
          <seg id="b.NEH.11.19" type="verse">והשוערים עקוב טלמון ואחיהם השמרים בשערים מאה שבעים ושנים׃</seg>
          <seg id="b.NEH.11.20" type="verse">ושאר ישראל הכהנים הלוים בכל־ערי יהודה איש בנחלתו׃</seg>
          <seg id="b.NEH.11.21" type="verse">והנתינים ישבים בעפל וציחא וגשפא על־הנתינים׃ ף</seg>
          <seg id="b.NEH.11.22" type="verse">ופקיד הלוים בירושלם עזי בן־בני בן־חשביה בן־מתניה בן־מיכא מבני אסף המשררים לנגד מלאכת בית־האלהים׃</seg>
          <seg id="b.NEH.11.23" type="verse">כי־מצות המלך עליהם ואמנה על־המשררים דבר־יום ביומו׃</seg>
          <seg id="b.NEH.11.24" type="verse">ופתחיה בן־משיזבאל מבני־זרח בן־יהודה ליד המלך לכל־דבר לעם׃</seg>
          <seg id="b.NEH.11.25" type="verse">ואל־החצרים בשדתם מבני יהודה ישבו בקרית הארבע ובנתיה ובדיבן ובנתיה וביקבצאל וחצריה׃</seg>
          <seg id="b.NEH.11.26" type="verse">ובישוע ובמולדה ובבית פלט׃</seg>
          <seg id="b.NEH.11.27" type="verse">ובחצר שועל ובבאר שבע ובנתיה׃</seg>
          <seg id="b.NEH.11.28" type="verse">ובצקלג ובמכנה ובבנתיה׃</seg>
          <seg id="b.NEH.11.29" type="verse">ובעין רמון ובצרעה ובירמות׃</seg>
          <seg id="b.NEH.11.30" type="verse">זנח עדלם וחצריהם לכיש ושדתיה עזקה ובנתיה ויחנו מבאר־שבע עד־גיא־הנם׃</seg>
          <seg id="b.NEH.11.31" type="verse">ובני בנימן מגבע מכמש ועיה ובית־אל ובנתיה׃</seg>
          <seg id="b.NEH.11.32" type="verse">ענתות נב ענניה׃</seg>
          <seg id="b.NEH.11.33" type="verse">חצור רמה גתים׃</seg>
          <seg id="b.NEH.11.34" type="verse">חדיד צבעים נבלט׃</seg>
          <seg id="b.NEH.11.35" type="verse">לד ואונו גי החרשים׃</seg>
          <seg id="b.NEH.11.36" type="verse">ומן־הלוים מחלקות יהודה לבנימין׃ ף</seg>
        </div>
        <div id="b.NEH.12" type="chapter">
          <seg id="b.NEH.12.1" type="verse">ואלה הכהנים והלוים אשר עלו עם־זרבבל בן־שאלתיאל וישוע שריה ירמיה עזרא׃</seg>
          <seg id="b.NEH.12.2" type="verse">אמריה מלוך חטוש׃</seg>
          <seg id="b.NEH.12.3" type="verse">שכניה רחם מרמת׃</seg>
          <seg id="b.NEH.12.4" type="verse">עדוא גנתוי אביה׃</seg>
          <seg id="b.NEH.12.5" type="verse">מימין מעדיה בלגה׃</seg>
          <seg id="b.NEH.12.6" type="verse">שמעיה ויויריב ידעיה׃</seg>
          <seg id="b.NEH.12.7" type="verse">סלו עמוק חלקיה ידעיה אלה ראשי הכהנים ואחיהם בימי ישוע׃ ף</seg>
          <seg id="b.NEH.12.8" type="verse">והלוים ישוע בנוי קדמיאל שרביה יהודה מתניה על־הידות הוא ואחיו׃*</seg>
          <seg id="b.NEH.12.9" type="verse">ובקבקיה [כ= וענו] [ק= ועני] אחיהם לנגדם למשמרות׃</seg>
          <seg id="b.NEH.12.10" type="verse">וישוע הוליד את־יויקים ויויקים הוליד את־אלישיב ואלישיב את־יוידע׃</seg>
          <seg id="b.NEH.12.11" type="verse">ויוידע הוליד את־יונתן ויונתן הוליד את־ידוע׃</seg>
          <seg id="b.NEH.12.12" type="verse">ובימי יויקים היו כהנים ראשי האבות לשריה מריה לירמיה חנניה׃</seg>
          <seg id="b.NEH.12.13" type="verse">לעזרא משלם לאמריה יהוחןן׃</seg>
          <seg id="b.NEH.12.14" type="verse">[כ= למלוכי] [ק= למליכו] יונתן לשבניה יוסף׃</seg>
          <seg id="b.NEH.12.15" type="verse">לחרם עדנא למריות חלקי׃</seg>
          <seg id="b.NEH.12.16" type="verse">[כ= לעדיא] [ק= לעדוא] זכריה לגנתון משלם׃</seg>
          <seg id="b.NEH.12.17" type="verse">לאביה זכרי למנימין למועדיה פלטי׃</seg>
          <seg id="b.NEH.12.18" type="verse">לבלגה שמוע לשמעיה יהונתן׃</seg>
          <seg id="b.NEH.12.19" type="verse">וליויריב מתני לידעיה עזי׃</seg>
          <seg id="b.NEH.12.20" type="verse">לסלי קלי לעמוק עבר׃</seg>
          <seg id="b.NEH.12.21" type="verse">לחלקיה חשביה לידעיה נתנאל׃</seg>
          <seg id="b.NEH.12.22" type="verse">הלוים בימי אלישיב יוידע ויוחןן וידוע כתובים ראשי אבות והכהנים על־מלכות דריוש הפרסי׃ ף</seg>
          <seg id="b.NEH.12.23" type="verse">בני לוי ראשי האבות כתובים על־ספר דברי הימים ועד־ימי יוחןן בן־אלישיב׃</seg>
          <seg id="b.NEH.12.24" type="verse">וראשי הלוים חשביה שרביה וישוע בן־קדמיאל ואחיהם לנגדם להלל להודות במצות דויד איש־האלהים משמר לעמת משמר׃</seg>
          <seg id="b.NEH.12.25" type="verse">מתניה ובקבקיה עבדיה משלם טלמון עקוב שמרים שוערים משמר באספי השערים׃</seg>
          <seg id="b.NEH.12.26" type="verse">אלה בימי יויקים בן־ישוע בן־יוצדק ובימי נחמיה הפחה ועזרא הכהן הסופר׃ ף</seg>
          <seg id="b.NEH.12.27" type="verse">ובחנכת חומת ירושלם בקשו את־הלוים מכל־מקומתם להביאם לירושלם לעשת חנכה ושמחה ובתודות ובשיר מצלתים נבלים ובכנרות׃</seg>
          <seg id="b.NEH.12.28" type="verse">ויאספו בני המשררים ומן־הככר סביבות ירושלם ומן־חצרי נטפתי׃</seg>
          <seg id="b.NEH.12.29" type="verse">ומבית הגלגל ומשדות גבע ועזמות כי חצרים בנו להם המשררים סביבות ירושלם׃</seg>
          <seg id="b.NEH.12.30" type="verse">ויטהרו הכהנים והלוים ויטהרו את־העם ואת־השערים ואת־החומה׃</seg>
          <seg id="b.NEH.12.31" type="verse">ואעלה את־שרי יהודה מעל לחומה ואעמידה שתי תודת גדולת ותהלכת לימין מעל לחומה לשער האשפת׃</seg>
          <seg id="b.NEH.12.32" type="verse">וילך אחריהם הושעיה וחצי שרי יהודה׃</seg>
          <seg id="b.NEH.12.33" type="verse">ועזריה עזרא ומשלם׃</seg>
          <seg id="b.NEH.12.34" type="verse">יהודה ובנימן ושמעיה וירמיה׃ ס</seg>
          <seg id="b.NEH.12.35" type="verse">ומבני הכהנים בחצצרות זכריה בן־יונתן בן־שמעיה בן־מתניה בן־מיכיה בן־זכור בן־אסף׃</seg>
          <seg id="b.NEH.12.36" type="verse">ואחיו שמעיה ועזראל מללי גללי מעי נתנאל ויהודה חנני בכלי־שיר דויד איש האלהים ועזרא הסופר לפניהם׃</seg>
          <seg id="b.NEH.12.37" type="verse">ועל שער העין ונגדם עלו על־מעלות עיר דויד במעלה לחומה מעל לבית דויד ועד שער המים מזרח׃</seg>
          <seg id="b.NEH.12.38" type="verse">והתודה השנית ההולכת למואל ואני אחריה וחצי העם מעל להחומה מעל למגדל התנורים ועד החומה הרחבה׃</seg>
          <seg id="b.NEH.12.39" type="verse">ומעל לשער־אפרים ועל־שער הישנה ועל־שער הדגים ומגדל חננאל ומגדל המאה ועד שער הצאן ועמדו בשער המטרה׃</seg>
          <seg id="b.NEH.12.40" type="verse">ותעמדנה שתי התודת בבית האלהים ואני וחצי הסגנים עמי׃</seg>
          <seg id="b.NEH.12.41" type="verse">והכהנים אליקים מעשיה מנימין מיכיה אליועיני זכריה חנניה בחצצרות׃</seg>
          <seg id="b.NEH.12.42" type="verse">ומעשיה ושמעיה ואלעזר ועזי ויהוחןן ומלכיה ועילם ועזר וישמיעו המשררים ויזרחיה הפקיד׃</seg>
          <seg id="b.NEH.12.43" type="verse">ויזבחו ביום־ההוא זבחים גדולים וישמחו כי האלהים שמחם שמחה גדולה וגם הנשים והילדים שמחו ותשמע שמחת ירושלם מרחוק׃</seg>
          <seg id="b.NEH.12.44" type="verse">ויפקדו ביום ההוא אנשים על־הנשכות לאוצרות לתרומות לראשית ולמעשרות לכנוס בהם לשדי הערים מנאות התורה לכהנים וללוים כי שמחת יהודה על־הכהנים ועל־הלוים העמדים׃</seg>
          <seg id="b.NEH.12.45" type="verse">וישמרו משמרת אלהיהם ומשמרת הטהרה והמשררים והשערים כמצות דויד שלמה בנו׃</seg>
          <seg id="b.NEH.12.46" type="verse">כי־בימי דויד ואסף מקדם [כ= ראש] [ק= ראשי] המשררים ושיר־תהלה והדות לאלהים׃</seg>
          <seg id="b.NEH.12.47" type="verse">וכל־ישראל בימי זרבבל ובימי נחמיה נתנים מניות המשררים והשערים דבר־יום ביומו ומקדשים ללוים והלוים מקדשים לבני אהרן׃ ף</seg>
        </div>
        <div id="b.NEH.13" type="chapter">
          <seg id="b.NEH.13.1" type="verse">ביום ההוא נקרא בספר משה באזני העם ונמצא כתוב בו אשר לא־יבוא עמני ומאבי בקהל האלהים עד־עולם׃</seg>
          <seg id="b.NEH.13.2" type="verse">כי לא קדמו את־בני ישראל בלחם ובמים וישכר עליו את־בלעם לקללו ויהפך אלהינו הקללה לברכה׃</seg>
          <seg id="b.NEH.13.3" type="verse">ויהי כשמעם את־התורה ויבדילו כל־ערב מישראל׃</seg>
          <seg id="b.NEH.13.4" type="verse">ולפני מזה אלישיב הכהן נתון בלשכת בית־אלהינו קרוב לטוביה׃</seg>
          <seg id="b.NEH.13.5" type="verse">ויעש לו לשכה גדולה ושם היו לפנים נתנים את־המנחה הלבונה והכלים ומעשר הדגן התירוש והיצהר מצות הלוים והמשררים והשערים ותרומת הכהנים׃</seg>
          <seg id="b.NEH.13.6" type="verse">ובכל־זה לא הייתי בירושלם כי בשנת שלשים ושתים לארתחשסתא מלך־בבל באתי אל־המלך ולקץ ימים נשאלתי מן־המלך׃</seg>
          <seg id="b.NEH.13.7" type="verse">ואבוא לירושלם ואבינה ברעה אשר עשה אלישיב לטוביה לעשות לו נשכה בחצרי בית האלהים׃</seg>
          <seg id="b.NEH.13.8" type="verse">וירע לי מאד ואשליכה את־כל־כלי בית־טוביה החוץ מן־הלשכה׃</seg>
          <seg id="b.NEH.13.9" type="verse">ואמרה ויטהרו הלשכות ואשיבה שם כלי בית האלהים את־המנחה והלבונה׃ ף</seg>
          <seg id="b.NEH.13.10" type="verse">ואדעה כי־מניות* הלוים לא נתנה ויברחו איש־לשדהו הלוים והמשררים עשי המלאכה׃</seg>
          <seg id="b.NEH.13.11" type="verse">ואריבה את־הסגנים ואמרה מדוע נעזב בית־האלהים ואקבצמ* ואעמדם על־עמדם׃</seg>
          <seg id="b.NEH.13.12" type="verse">וכל־יהודה הביאו מעשר הדגן והתירוש והיצהר לאוצרות׃</seg>
          <seg id="b.NEH.13.13" type="verse">ואוצרה על־אוצרות שלמיה הכהן וצדוק הסופר ופדיה מן־הלוים ועל־ידם חןן בן־זכור בן־מתניה כי נאמנים נחשבו ועליהם לחלק לאחיהם׃ ף</seg>
          <seg id="b.NEH.13.14" type="verse">זכרה־לי אלהי על־זאת ואל־תמח חסדי אשר עשיתי בבית אלהי ובמשמריו׃</seg>
          <seg id="b.NEH.13.15" type="verse">בימים ההמה ראיתי ביהודה דרכים־גתות* בשבת ומביאים הערמות ועמסים על־החמרים ואף־יין ענבים ותאנים וכל־משא ומביאים ירושלם ביום השבת ואעיד ביום מכרם ציד׃</seg>
          <seg id="b.NEH.13.16" type="verse">והצרים ישבו בה מביאים דאג וכל־מכר ומכרים בשבת לבני יהודה ובירושלם׃</seg>
          <seg id="b.NEH.13.17" type="verse">ואריבה את חרי יהודה ואמרה להם מה־הדבר הרע הזה אשר אתם עשים ומחללים את־יום השבת׃</seg>
          <seg id="b.NEH.13.18" type="verse">הלוא כה עשו אבתיכם ויבא אלהינו עלינו את כל־הרעה הזאת ועל העיר הזאת ואתם מוסיפים חרון על־ישראל לחלל את־השבת׃ ף</seg>
          <seg id="b.NEH.13.19" type="verse">ויהי כאשר צללו שערי ירושלם לפני השבת ואמרה ויסגרו הדלתות ואמרה אשר לא יפתחום עד אחר השבת ומנערי העמדתי על־השערים לא־יבוא משא ביום השבת׃</seg>
          <seg id="b.NEH.13.20" type="verse">וילינו הרכלים ומכרי כל־ממכר מחוץ לירושלם פעם ושתים׃</seg>
          <seg id="b.NEH.13.21" type="verse">ואעידה בהם ואמרה אליהם מדוע אתם לנים נגד החומה אם־תשנו יד אשלח בכם מן־העת ההיא לא־באו בשבת׃ ס</seg>
          <seg id="b.NEH.13.22" type="verse">ואמרה ללוים אשר יהיו מטהרים ובאים שמרים השערים לקדש את־יום השבת גם־זאת זכרה־לי אלהי וחוסה עלי כרב חסדך׃ ף</seg>
          <seg id="b.NEH.13.23" type="verse">גם בימים ההם ראיתי את־היהודים השיבו נשים [כ= אשדודיות] [ק= אשדדיות] [כ= עמוניות] [ק= עמניות] מואביות׃</seg>
          <seg id="b.NEH.13.24" type="verse">ובניהם חצי מדבר אשדודית ואינם מכירים לדבר יהודית וכלשון עם ועם׃</seg>
          <seg id="b.NEH.13.25" type="verse">ואריב עםם ואקללם ואכה מהם אנשים ואמרטם ואשביעם באלהים אם־תתנו בנתיכם לבניהם ואם־תשאו מבנתיהם לבניכם ולכם׃</seg>
          <seg id="b.NEH.13.26" type="verse">הלוא על־אלה חטא־שלמה מלך ישראל ובגוים הרבים לא־היה מלך כמהו ואהוב לאלהיו היה ויתנהו אלהים מלך על־כל־ישראל גם־אותו החטיאו הנשים הנכריות׃</seg>
          <seg id="b.NEH.13.27" type="verse">ולכם הנשמע לעשת את כל־הרעה הגדולה הזאת למעל באלהינו להשיב נשים נכריות׃</seg>
          <seg id="b.NEH.13.28" type="verse">ומבני יוידע בן־אלישיב הכהן הגדול חתן לסנבלט החרני ואבריחהו מעלי׃</seg>
          <seg id="b.NEH.13.29" type="verse">זכרה להם אלהי על גאלי הכהנה וברית הכהנה והלוים׃</seg>
          <seg id="b.NEH.13.30" type="verse">וטהרתים מכל־נכר ואעמידה משמרות לכהנים וללוים איש במלאכתו׃</seg>
          <seg id="b.NEH.13.31" type="verse">ולקרבן העצים בעתים מזמנות ולבכורימ* זכרה־לי אלהי לטובה׃</seg>
        </div>
      </div>
      <div id="b.EST" type="book">
        <div id="b.EST.1" type="chapter">
          <seg id="b.EST.1.1" type="verse">ויהי בימי אחשורוש הוא אחשורוש המלך מהדו ועד־כוש שבע ועשרים ומאה מדינה׃</seg>
          <seg id="b.EST.1.2" type="verse">בימים ההם כשבת המלך אחשורוש על כסא מלכותו אשר בשושן הבירה׃</seg>
          <seg id="b.EST.1.3" type="verse">בשנת שלוש למלכו עשה משתה לכל־שריו ועבדיו חיל פרס ומדי הפרתמים ושרי המדינות לפניו׃</seg>
          <seg id="b.EST.1.4" type="verse">בהראתו את־עשר כבוד מלכותו ואת־יקר תפארת גדולתו ימים רבים שמונים ומאת יום׃</seg>
          <seg id="b.EST.1.5" type="verse">ובמלואת הימים האלה עשה המלך לכל־העם הנמצאים בשושן הבירה למגדול ועד־קטן משתה שבעת ימים בחצר גנת ביתן המלך׃</seg>
          <seg id="b.EST.1.6" type="verse">חור כרפס ותכלת אחוז בחבלי־בוץ וארגמן על־גלילי כסף ועמודי שש מטות זהב וכסף על רצפת בהט־ושש ודר וסחרת׃</seg>
          <seg id="b.EST.1.7" type="verse">והשקות בכלי זהב וכלים מכלים שונים ויין מלכות רב כיד המלך׃</seg>
          <seg id="b.EST.1.8" type="verse">והשתיה כדת אין אנס כי־כן יסד המלך על כל־רב ביתו לעשות כרצון איש־ואיש׃</seg>
          <seg id="b.EST.1.9" type="verse">גם ושתי המלכה עשתה משתה נשים בית המלכות אשר למלך אחשורוש׃ ס</seg>
          <seg id="b.EST.1.10" type="verse">ביום השביעי כטוב לב־המלך ביין אמר למהומן בזתא חרבונא בגתא ואבגתא זתר וכרכס שבעת הסריסים המשרתים את־פני המלך אחשורוש׃</seg>
          <seg id="b.EST.1.11" type="verse">להביא את־ושתי המלכה לפני המלך בכתר מלכות להראות העמים והשרים את־יפיה כי־טובת מראה היא׃</seg>
          <seg id="b.EST.1.12" type="verse">ותמאן המלכה ושתי לבוא בדבר המלך אשר ביד הסריסים ויקצף המלך מאד וחמתו בערה בו׃</seg>
          <seg id="b.EST.1.13" type="verse">ויאמר המלך לחכמים ידעי העתים כי־כן דבר המלך לפני כל־ידעי דת ודין׃</seg>
          <seg id="b.EST.1.14" type="verse">והקרב אליו* כרשנא שתר אדמתא תרשיש מרס מרסנא ממוכן שבעת שרי פרס ומדי ראי פני המלך הישבים ראשנה במלכות׃</seg>
          <seg id="b.EST.1.15" type="verse">כדת מה־לעשות במלכה ושתי על אשר לא־עשתה את־מאמר המלך אחשורוש ביד הסריסים׃ ס</seg>
          <seg id="b.EST.1.16" type="verse">ויאמר [כ= מומכן] [ק= ממוכן] לפני המלך והשרים לא על־המלך לבדו עותה ושתי המלכה כי על־כל־השרים ועל־כל־העמים אשר בכל־מדינות המלך אחשורוש׃</seg>
          <seg id="b.EST.1.17" type="verse">כי־יצא דבר־המלכה על־כל־הנשים להבזות בעליהן בעיניהן באמרם המלך אחשורוש אמר להביא את־ושתי המלכה לפניו ולא־באה׃</seg>
          <seg id="b.EST.1.18" type="verse">והיום הזה תאמרנה שרות פרס־ומדי אשר שמעו את־דבר המלכה לכל שרי המלך וכדי בזיון וקצף׃</seg>
          <seg id="b.EST.1.19" type="verse">אם־על־המלך טוב יצא דבר־מלכות מלפניו ויכתב בדתי פרס־ומדי ולא יעבור אשר לא־תבוא ושתי לפני המלך אחשורוש ומלכותה יתן המלך לרעותה הטובה ממנה׃</seg>
          <seg id="b.EST.1.20" type="verse">ונשמע פתגם המלך אשר־יעשה בכל־מלכותו כי רבה היא וכל־הנשים יתנו יקר לבעליהן למגדול ועד־קטן׃</seg>
          <seg id="b.EST.1.21" type="verse">וייטב הדבר בעיני המלך והשרים ויעש המלך כדבר ממוכן׃</seg>
          <seg id="b.EST.1.22" type="verse">וישלח ספרים אל־כל־מדינות המלך אל־מדינה ומדינה ככתבה ואל־עם ועם כלשונו להיות כל־איש שרר בביתו ומדבר כלשון עמו׃ ף</seg>
        </div>
        <div id="b.EST.2" type="chapter">
          <seg id="b.EST.2.1" type="verse">אחר הדברים האלה כשך חמת המלך אחשורוש זכר את־ושתי ואת אשר־עשתה ואת אשר־נגזר עליה׃</seg>
          <seg id="b.EST.2.2" type="verse">ויאמרו נערי־המלך משרתיו יבקשו למלך נערות בתולות טובות מראה׃</seg>
          <seg id="b.EST.2.3" type="verse">ויפקד המלך פקידים בכל־מדינות מלכותו ויקבצו את־כל־נערה־בתולה טובת מראה אל־שושן הבירה אל־בית הנשים אל־יד הגא סריס המלך שמר הנשים ונתון תמרוקיהן׃</seg>
          <seg id="b.EST.2.4" type="verse">והנערה אשר תיטב בעיני המלך תמלך תחת ושתי וייטב הדבר בעיני המלך ויעש כן׃ ס</seg>
          <seg id="b.EST.2.5" type="verse">איש יהודי היה בשושן הבירה ושמו מרדכי בן יאיר בן־שמעי בן־קיש איש ימיני׃</seg>
          <seg id="b.EST.2.6" type="verse">אשר הגלה מירושלים עם־הגלה אשר הגלתה עם יכניה מלך־יהודה אשר הגלה נבוכדנאצר מלך בבל׃</seg>
          <seg id="b.EST.2.7" type="verse">ויהי אמן את־הדסה היא אסתר בת־דדו כי אין לה אב ואם והנערה יפת־תאר וטובת מראה ובמות אביה ואמה לקחה מרדכי לו לבת׃</seg>
          <seg id="b.EST.2.8" type="verse">ויהי בהשמע דבר־המלך ודתו ובהקבץ נערות רבות אל־שושן הבירה אל־יד הגי ותלקח אסתר אל־בית המלך אל־יד הגי שמר הנשים׃</seg>
          <seg id="b.EST.2.9" type="verse">ותיטב הנערה בעיניו ותשא חסד לפניו ויבהל את־תמרוקיה ואת־מנותה לתת לה ואת שבע הנערות הראיות לתת־לה מבית המלך וישנה ואת־נערותיה לטוב בית הנשים׃</seg>
          <seg id="b.EST.2.10" type="verse">לא־הגידה אסתר את־עמה ואת־מולדתה כי מרדכי צוה עליה אשר לא־תגיד׃</seg>
          <seg id="b.EST.2.11" type="verse">ובכל־יום ויום מרדכי מתהלך לפני חצר בית־הנשים לדעת את־שלום אסתר ומה־יעשה בה׃</seg>
          <seg id="b.EST.2.12" type="verse">ובהגיע תר נערה ונערה לבוא אל־המלך אחשורוש מקץ היות לה כדת הנשים שנים עשר חדש כי כן ימלאו ימי מרוקיהן ששה חדשים בשמן המר וששה חדשים בבשמים ובתמרוקי הנשים׃</seg>
          <seg id="b.EST.2.13" type="verse">ובזה הנערה באה אל־המלך את כל־אשר תאמר ינתן לה לבוא עמה מבית הנשים עד־בית המלך׃</seg>
          <seg id="b.EST.2.14" type="verse">בערב היא באה ובבקר היא שבה אל־בית הנשים שני אל־יד שעשגז סריס המלך שמר הפילגשים לא־תבוא עוד אל־המלך כי אם־חפץ בה המלך ונקראה בשם׃</seg>
          <seg id="b.EST.2.15" type="verse">ובהגיע תר־אסתר בת־אביחיל דד מרדכי אשר לקח־לו לבת לבוא אל־המלך לא בקשה דבר כי אם את־אשר יאמר הגי סריס־המלך שמר הנשים ותהי אסתר נשאת חן בעיני כל־ראיה׃</seg>
          <seg id="b.EST.2.16" type="verse">ותלקח אסתר אל־המלך אחשורוש אל־בית מלכותו בחדש העשירי הוא־חדש טבת בשנת־שבע למלכותו׃</seg>
          <seg id="b.EST.2.17" type="verse">ויאהב המלך את־אסתר מכל־הנשים ותשא־חן וחסד לפניו מכל־הבתולת וישם כתר־מלכות בראשה וימליכה תחת ושתי׃</seg>
          <seg id="b.EST.2.18" type="verse">ויעש המלך משתה גדול לכל־שריו ועבדיו את משתה אסתר והנחה למדינות עשה ויתן משאת כיד המלך׃</seg>
          <seg id="b.EST.2.19" type="verse">ובהקבץ בתולות שנית ומרדכי ישב בשער־המלך׃</seg>
          <seg id="b.EST.2.20" type="verse">אין אסתר מגדת מולדתה ואת־עמה כאשר צוה עליה מרדכי ואת־מאמר מרדכי אסתר עשה כאשר היתה באמנה אתו׃ ס</seg>
          <seg id="b.EST.2.21" type="verse">בימים ההם ומרדכי ישב בשער־המלך קצף בגתן ותרש שני־סריסי המלך משמרי הסף ויבקשו לשלח יד במלך אחשורש׃</seg>
          <seg id="b.EST.2.22" type="verse">ויודע הדבר למרדכי ויגד לאסתר המלכה ותאמר אסתר למלך בשם מרדכי׃</seg>
          <seg id="b.EST.2.23" type="verse">ויבקש הדבר וימצא ויתלו שניהם על־עץ ויכתב בספר דברי הימים לפני המלך׃ ף</seg>
        </div>
        <div id="b.EST.3" type="chapter">
          <seg id="b.EST.3.1" type="verse">אחר הדברים האלה גדל המלך אחשורוש את־המן בן־המדתא האגגי וינשאהו וישם את־כסאו מעל כל־השרים אשר אתו׃</seg>
          <seg id="b.EST.3.2" type="verse">וכל־עבדי המלך אשר־בשער המלך כרעים ומשתחוים להמן כי־כן צוה־לו המלך ומרדכי לא יכרע ולא ישתחוה׃</seg>
          <seg id="b.EST.3.3" type="verse">ויאמרו עבדי המלך אשר־בשער המלך למרדכי מדוע אתה עובר את מצות המלך׃</seg>
          <seg id="b.EST.3.4" type="verse">ויהי [כ= באמרם] [ק= כאמרם] אליו יום ויום ולא שמע אליהם ויגידו להמן לראות היעמדו דברי מרדכי כי־הגיד להם אשר־הוא יהודי׃</seg>
          <seg id="b.EST.3.5" type="verse">וירא המן כי־אין מרדכי כרע ומשתחוה לו וימלא המן חמה׃</seg>
          <seg id="b.EST.3.6" type="verse">ויבז בעיניו לשלח יד במרדכי לבדו כי־הגידו לו את־עם מרדכי ויבקש המן להשמיד את־כל־היהודים אשר בכל־מלכות אחשורוש עם מרדכי׃</seg>
          <seg id="b.EST.3.7" type="verse">בחדש הראשון הוא־חדש ניסן בשנת שתים עשרה למלך אחשורוש הפיל פור הוא הגורל לפני המן מיום ליום ומחדש לחדש שנים־עשר הוא־חדש אדר׃ ס</seg>
          <seg id="b.EST.3.8" type="verse">ויאמר המן למלך אחשורוש ישנו עם־אחד מפזר ומפרד בין העמים בכל מדינות מלכותך ודתיהם שנות מכל־עם ואת־דתי המלך אינם עשים ולמלך אין־שוה להניחם׃</seg>
          <seg id="b.EST.3.9" type="verse">אם־על־המלך טוב יכתב לאבדם ועשרת אלפים ככר־כסף אשקול על־ידי עשי המלאכה להביא אל־גנזי המלך׃</seg>
          <seg id="b.EST.3.10" type="verse">ויסר המלך את־טבעתו מעל ידו ויתנה להמן בן־המדתא האגגי צרר היהודים׃</seg>
          <seg id="b.EST.3.11" type="verse">ויאמר המלך להמן הכסף נתון לך והעם לעשות בו כטוב בעיניך׃</seg>
          <seg id="b.EST.3.12" type="verse">ויקראו ספרי המלך בחדש הראשון בשלושה עשר יום בו ויכתב ככל־אשר־צוה המן אל אחשדרפני־המלך ואל־הפחות אשר על־מדינה ומדינה ואל־שרי עם ועם מדינה ומדינה ככתבה ועם ועם כלשונו בשם המלך אחשורש נכתב ונחתם בטבעת המלך׃</seg>
          <seg id="b.EST.3.13" type="verse">ונשלוח ספרים ביד הרצים אל־כל־מדינות המלך להשמיד להרג ולאבד את־כל־היהודים מנער ועד־זקן טף ונשים ביום אחד בשלושה עשר לחדש שנים־עשר הוא־חדש אדר ושללם לבוז׃</seg>
          <seg id="b.EST.3.14" type="verse">פתשגן הכתב להנתן דת בכל־מדינה ומדינה גלוי לכל־העמים להיות עתדים ליום הזה׃</seg>
          <seg id="b.EST.3.15" type="verse">הרצים יצאו דחופים בדבר המלך והדת נתנה בשושן הבירה והמלך והמן ישבו לשתות והעיר שושן נבוכה׃ ף</seg>
        </div>
        <div id="b.EST.4" type="chapter">
          <seg id="b.EST.4.1" type="verse">ומרדכי ידע את־כל־אשר נעשה ויקרע מרדכי את־בגדיו וילבש שק ואפר ויצא בתוך העיר ויזעק זעקה גדלה ומרה׃</seg>
          <seg id="b.EST.4.2" type="verse">ויבוא עד לפני שער־המלך כי אין לבוא אל־שער המלך בלבוש שק׃</seg>
          <seg id="b.EST.4.3" type="verse">ובכל־מדינה ומדינה מקום אשר דבר־המלך ודתו מגיע אבל גדול ליהודים וצום ובכי ומספד שק ואפר יצע לרבים׃</seg>
          <seg id="b.EST.4.4" type="verse">[כ= ותבואינה] [ק= ותבואנה] נערות אסתר וסריסיה ויגידו לה ותתחלחל המלכה מאד ותשלח בגדים להלביש את־מרדכי ולהסיר שקו מעליו ולא קבל׃</seg>
          <seg id="b.EST.4.5" type="verse">ותקרא אסתר להתך מסריסי המלך אשר העמיד לפניה ותצוהו על־מרדכי לדעת מה־זה ועל־מה־זה׃</seg>
          <seg id="b.EST.4.6" type="verse">ויצא התך אל־מרדכי אל־רחוב העיר אשר לפני שער־המלך׃</seg>
          <seg id="b.EST.4.7" type="verse">ויגד־לו מרדכי את כל־אשר קרהו ואת פרשת הכסף אשר אמר המן לשקול על־גנזי המלך [כ= ביהודיים] [ק= ביהודים] לאבדם׃</seg>
          <seg id="b.EST.4.8" type="verse">ואת־פתשגן כתב־הדת אשר־נתן בשושן להשמידם נתן לו להראות את־אסתר ולהגיד לה ולצוות עליה לבוא אל־המלך להתחןן־לו ולבקש מלפניו על־עמה׃</seg>
          <seg id="b.EST.4.9" type="verse">ויבוא התך ויגד לאסתר את דברי מרדכי׃</seg>
          <seg id="b.EST.4.10" type="verse">ותאמר אסתר להתך ותצוהו אל־מרדכי׃</seg>
          <seg id="b.EST.4.11" type="verse">כל־עבדי המלך ועם־מדינות המלך יודעים אשר כל־איש ואשה אשר יבוא־אל־המלך אל־החצר הפנימית אשר לא־יקרא אחת דתו להמית לבד מאשר יושיט־לו המלך את־שרביט הזהב וחיה ואני לא נקראתי לבוא אל־המלך זה שלושים יום׃</seg>
          <seg id="b.EST.4.12" type="verse">ויגידו למרדכי את דברי אסתר׃ ף</seg>
          <seg id="b.EST.4.13" type="verse">ויאמר מרדכי להשיב אל־אסתר אל־תדמי בנפשך להמלט בית־המלך מכל־היהודים׃</seg>
          <seg id="b.EST.4.14" type="verse">כי אם־החרש תחרישי בעת הזאת רוח והצלה יעמוד ליהודים ממקום אחר ואת ובית־אביך תאבדו ומי יודע אם־לעת כזאת הגעת למלכות׃</seg>
          <seg id="b.EST.4.15" type="verse">ותאמר אסתר להשיב אל־מרדכי׃</seg>
          <seg id="b.EST.4.16" type="verse">לך כנוס את־כל־היהודים הנמצאים בשושן וצומו עלי ואל־תאכלו ואל־תשתו שלשת ימים לילה ויום גם־אני ונערתי אצום כן ובכן אבוא אל־המלך אשר לא־כדת וכאשר אבדתי אבדתי׃</seg>
          <seg id="b.EST.4.17" type="verse">ויעבר מרדכי ויעש ככל אשר־צותה עליו אסתר׃ ס</seg>
        </div>
        <div id="b.EST.5" type="chapter">
          <seg id="b.EST.5.1" type="verse">ויהי ביום השלישי ותלבש אסתר מלכות ותעמד בחצר בית־המלך הפנימית נכח בית המלך והמלך יושב על־כסא מלכותו בבית המלכות נכח פתח הבית׃</seg>
          <seg id="b.EST.5.2" type="verse">ויהי כראות המלך את־אסתר המלכה עמדת בחצר נשאה חן בעיניו ויושט המלך לאסתר את־שרביט הזהב אשר בידו ותקרב אסתר ותגע בראש השרביט׃ ס</seg>
          <seg id="b.EST.5.3" type="verse">ויאמר לה המלך מה־לך אסתר המלכה ומה־בקשתך עד־חצי המלכות וינתן לך׃</seg>
          <seg id="b.EST.5.4" type="verse">ותאמר אסתר אם־על־המלך טוב יבוא המלך והמן היום אל־המשתה אשר־עשיתי לו׃</seg>
          <seg id="b.EST.5.5" type="verse">ויאמר המלך מהרו את־המן לעשות את־דבר אסתר ויבא המלך והמן אל־המשתה אשר־עשתה אסתר׃</seg>
          <seg id="b.EST.5.6" type="verse">ויאמר המלך לאסתר במשתה היין מה־שאלתך וינתן לך ומה־בקשתך עד־חצי המלכות ותעש׃</seg>
          <seg id="b.EST.5.7" type="verse">ותען אסתר ותאמר שאלתי ובקשתי׃</seg>
          <seg id="b.EST.5.8" type="verse">אם־מצאתי חן בעיני המלך ואם־על־המלך טוב לתת את־שאלתי ולעשות את־בקשתי יבוא המלך והמן אל־המשתה אשר אעשה להם ומחר אעשה כדבר המלך׃</seg>
          <seg id="b.EST.5.9" type="verse">ויצא המן ביום ההוא שמח וטוב לב וכראות המן את־מרדכי בשער המלך ולא־קם ולא־זע ממנו וימלא המן על־מרדכי חמה׃</seg>
          <seg id="b.EST.5.10" type="verse">ויתאפק המן ויבוא אל־ביתו וישלח ויבא את־אהביו ואת־זרש אשתו׃</seg>
          <seg id="b.EST.5.11" type="verse">ויספר להם המן את־כבוד עשרו ורב בניו ואת כל־אשר גדלו המלך ואת אשר נשאו על־השרים ועבדי המלך׃</seg>
          <seg id="b.EST.5.12" type="verse">ויאמר המן אף לא־הביאה אסתר המלכה עם־המלך אל־המשתה אשר־עשתה כי אם־אותי וגם־למחר אני קרוא־לה עם־המלך׃</seg>
          <seg id="b.EST.5.13" type="verse">וכל־זה איננו שוה לי בכל־עת אשר אני ראה את־מרדכי היהודי יושב בשער המלך׃</seg>
          <seg id="b.EST.5.14" type="verse">ותאמר לו זרש אשתו וכל־אהביו יעשו־עץ גבה חמשים אמה ובבקר אמר למלך ויתלו את־מרדכי עליו ובא־עם־המלך אל־המשתה שמח וייטב הדבר לפני המן ויעש העץ׃ ף</seg>
        </div>
        <div id="b.EST.6" type="chapter">
          <seg id="b.EST.6.1" type="verse">בלילה ההוא נדדה שנת המלך ויאמר להביא את־ספר הזכרנות דברי הימים ויהיו נקראים לפני המלך׃</seg>
          <seg id="b.EST.6.2" type="verse">וימצא כתוב אשר הגיד מרדכי על־בגתנא ותרש שני סריסי המלך משמרי הסף אשר בקשו לשלח יד במלך אחשורוש׃</seg>
          <seg id="b.EST.6.3" type="verse">ויאמר המלך מה־נעשה יקר וגדולה למרדכי על־זה ויאמרו נערי המלך משרתיו לא־נעשה עמו דבר׃</seg>
          <seg id="b.EST.6.4" type="verse">ויאמר המלך מי בחצר והמן בא לחצר בית־המלך החיצונה לאמר למלך לתלות את־מרדכי על־העץ אשר־הכין לו׃</seg>
          <seg id="b.EST.6.5" type="verse">ויאמרו נערי המלך אליו הנה המן עמד בחצר ויאמר המלך יבוא׃</seg>
          <seg id="b.EST.6.6" type="verse">ויבוא המן ויאמר לו המלך מה־לעשות באיש אשר המלך חפץ ביקרו ויאמר המן בלבו למי יחפץ המלך לעשות יקר יותר ממני׃</seg>
          <seg id="b.EST.6.7" type="verse">ויאמר המן אל־המלך איש אשר המלך חפץ ביקרו׃</seg>
          <seg id="b.EST.6.8" type="verse">יביאו לבוש מלכות אשר לבש־בו המלך וסוס אשר רכב עליו המלך ואשר נתן כתר מלכות בראשו׃</seg>
          <seg id="b.EST.6.9" type="verse">ונתון הלבוש והסוס על־יד־איש משרי המלך הפרתמים והלבישו את־האיש אשר המלך חפץ ביקרו והרכיבהו על־הסוס ברחוב העיר וקראו לפניו ככה יעשה לאיש אשר המלך חפץ ביקרו׃</seg>
          <seg id="b.EST.6.10" type="verse">ויאמר המלך להמן מהר קח את־הלבוש ואת־הסוס כאשר דברת ועשה־כן למרדכי היהודי היושב בשער המלך אל־תפל דבר מכל אשר דברת׃</seg>
          <seg id="b.EST.6.11" type="verse">ויקח המן את־הלבוש ואת־הסוס וילבש את־מרדכי וירכיבהו ברחוב העיר ויקרא לפניו ככה יעשה לאיש אשר המלך חפץ ביקרו׃</seg>
          <seg id="b.EST.6.12" type="verse">וישב מרדכי אל־שער המלך והמן נדחף אל־ביתו אבל וחפוי ראש׃</seg>
          <seg id="b.EST.6.13" type="verse">ויספר המן לזרש אשתו ולכל־אהביו את כל־אשר קרהו ויאמרו* לו חכמיו וזרש אשתו אם מזרע היהודים מרדכי אשר החלות לנפל לפניו לא־תוכל לו כי־נפול תפול לפניו׃</seg>
          <seg id="b.EST.6.14" type="verse">עודם מדברים עמו וסריסי המלך הגיעו ויבהלו להביא את־המן אל־המשתה אשר־עשתה אסתר׃</seg>
        </div>
        <div id="b.EST.7" type="chapter">
          <seg id="b.EST.7.1" type="verse">ויבא המלך והמן לשתות עם־אסתר המלכה׃</seg>
          <seg id="b.EST.7.2" type="verse">ויאמר המלך לאסתר גם ביום השני במשתה היין מה־שאלתך אסתר המלכה ותנתן לך ומה־בקשתך עד־חצי המלכות ותעש׃</seg>
          <seg id="b.EST.7.3" type="verse">ותען אסתר המלכה ותאמר אם־מצאתי חן בעיניך המלך ואם־על־המלך טוב תנתן־לי נפשי בשאלתי ועמי בבקשתי׃</seg>
          <seg id="b.EST.7.4" type="verse">כי נמכרנו אני ועמי להשמיד להרוג ולאבד ואלו לעבדים ולשפחות נמכרנו החרשתי כי אין הצר שוה בנזק המלך׃ ס</seg>
          <seg id="b.EST.7.5" type="verse">ויאמר המלך אחשורוש ויאמר לאסתר המלכה מי הוא זה ואי־זה הוא אשר־מלאו לבו לעשות כן׃</seg>
          <seg id="b.EST.7.6" type="verse">ותאמר־אסתר איש צר ואויב המנ* הרע הזה והמן נבעת מלפני המלך והמלכה׃</seg>
          <seg id="b.EST.7.7" type="verse">והמלך קם בחמתו ממשתה היין אל־גנת הביתן והמן עמד לבקש על־נפשו מאסתר המלכה כי ראה כי־כלתה אליו הרעה מאת המלך׃</seg>
          <seg id="b.EST.7.8" type="verse">והמלך שב מגנת הביתן אל־בית משתה היין והמן נפל על־המטה אשר אסתר עליה ויאמר המלך הגם לכבוש את־המלכה עמי בבית הדבר יצא מפי המלך ופני המן חפו׃ ס</seg>
          <seg id="b.EST.7.9" type="verse">ויאמר חרבונה אחד מן־הסריסים לפני המלך גם הנה־העץ אשר־עשה המן למרדכי אשר דבר־טוב על־המלך עמד בבית המן גבה חמשים אמה ויאמר המלך תלהו עליו׃</seg>
          <seg id="b.EST.7.10" type="verse">ויתלו את־המן על־העץ אשר־הכין למרדכי וחמת המלך שככה׃ ף</seg>
        </div>
        <div id="b.EST.8" type="chapter">
          <seg id="b.EST.8.1" type="verse">ביום ההוא נתן המלך אחשורוש לאסתר המלכה את־בית המן צרר [כ= היהודיים] [ק= היהודים] ומרדכי בא לפני המלך כי־הגידה אסתר מה הוא־לה׃</seg>
          <seg id="b.EST.8.2" type="verse">ויסר המלך את־טבעתו אשר העביר מהמן ויתנה למרדכי ותשם אסתר את־מרדכי על־בית המן׃ ף</seg>
          <seg id="b.EST.8.3" type="verse">ותוסף אסתר ותדבר לפני המלך ותפל לפני רגליו ותבך ותתחןן־לו להעביר את־רעת המן האגגי ואת מחשבתו אשר חשב על־היהודים׃</seg>
          <seg id="b.EST.8.4" type="verse">ויושט המלך לאסתר את שרבט הזהב ותקם אסתר ותעמד לפני המלך׃</seg>
          <seg id="b.EST.8.5" type="verse">ותאמר אם־על־המלך טוב ואם־מצאתי חן לפניו וכשר הדבר לפני המלך וטובה אני בעיניו יכתב להשיב את־הספרים מחשבת המן בן־המדתא האגגי אשר כתב לאבד את־היהודים אשר בכל־מדינות המלך׃</seg>
          <seg id="b.EST.8.6" type="verse">כי איככה אוכל וראיתי ברעה אשר־ימצא את־עמי ואיככה אוכל וראיתי באבדן מולדתי׃ ס</seg>
          <seg id="b.EST.8.7" type="verse">ויאמר המלך אחשורש לאסתר המלכה ולמרדכי היהודי הנה בית־המן נתתי לאסתר ואתו תלו על־העץ על אשר־שלח ידו [כ= ביהודיים] [ק= ביהודים]׃</seg>
          <seg id="b.EST.8.8" type="verse">ואתם כתבו על־היהודים כטוב בעיניכם בשם המלך וחתמו בטבעת המלך כי־כתב אשר־נכתב בשם־המלך ונחתום בטבעת המלך אין להשיב׃</seg>
          <seg id="b.EST.8.9" type="verse">ויקראו ספרי־המלך בעת־ההיא בחדש השלישי הוא־חדש סיון בשלושה ועשרים בו ויכתב ככל־אשר־צוה מרדכי אל־היהודים ואל האחשדרפנים־והפחות ושרי המדינות אשר מהדו ועד־כוש שבע ועשרים ומאה מדינה מדינה ומדינה ככתבה ועם ועם כלשנו ואל־היהודים ככתבם וכלשונם׃</seg>
          <seg id="b.EST.8.10" type="verse">ויכתב בשם המלך אחשורש ויחתם בטבעת המלך וישלח ספרים ביד הרצים בסוסים רכבי הרכש האחשתרנים בני הרמכים׃</seg>
          <seg id="b.EST.8.11" type="verse">אשר נתן המלך ליהודים אשר בכל־עיר־ועיר להקהל ולעמד על־נפשם להשמיד ולהרג ולאבד את־כל־חיל עם ומדינה הצרים אתם טף ונשים ושללם לבוז׃</seg>
          <seg id="b.EST.8.12" type="verse">ביום אחד בכל־מדינות המלך אחשורוש בשלושה עשר לחדש שנים־עשר הוא־חדש אדר׃</seg>
          <seg id="b.EST.8.13" type="verse">פתשגן הכתב להנתן דת בכל־מדינה ומדינה גלוי לכל־העמים ולהיות [כ= היהודיים] [ק= היהודים] [כ= עתודים] [ק= עתידים] ליום הזה להנקם מאיביהם׃</seg>
          <seg id="b.EST.8.14" type="verse">הרצים רכבי הרכש האחשתרנים יצאו מבהלים ודחופים בדבר המלך והדת נתנה בשושן הבירה׃ ף</seg>
          <seg id="b.EST.8.15" type="verse">ומרדכי יצא מלפני המלך בלבוש מלכות תכלת וחור ועטרת זהב גדולה ותכריך בוץ וארגמן והעיר שושן צהלה ושמחה׃</seg>
          <seg id="b.EST.8.16" type="verse">ליהודים היתה אורה ושמחה וששן ויקר׃</seg>
          <seg id="b.EST.8.17" type="verse">ובכל־מדינה ומדינה ובכל־עיר ועיר מקום אשר דבר־המלך ודתו מגיע שמחה וששון ליהודים משתה ויום טוב ורבים מעמי הארץ מתיהדים כי־נפל פחד־היהודים עליהם׃</seg>
        </div>
        <div id="b.EST.9" type="chapter">
          <seg id="b.EST.9.1" type="verse">ובשנים עשר חדש הוא־חדש אדר בשלושה עשר יום בו אשר הגיע דבר־המלך ודתו להעשות ביום אשר שברו איבי היהודים לשלוט בהם ונהפוך הוא אשר ישלטו היהודים המה בשנאיהם׃</seg>
          <seg id="b.EST.9.2" type="verse">נקהלו היהודים בעריהם בכל־מדינות המלך אחשורוש לשלח יד במבקשי רעתם ואיש לא־עמד לפניהם כי־נפל פחדם על־כל־העמים׃</seg>
          <seg id="b.EST.9.3" type="verse">וכל־שרי המדינות והאחשדרפנים והפחות ועשי המלאכה אשר למלך מנשאים את־היהודים כי־נפל פחד־מרדכי עליהם׃</seg>
          <seg id="b.EST.9.4" type="verse">כי־גדול מרדכי בבית המלך ושמעו הולך בכל־המדינות כי־האיש מרדכי הולך וגדול׃ ף</seg>
          <seg id="b.EST.9.5" type="verse">ויכו היהודים בכל־איביהם מכת־חרב והרג ואבדן ויעשו בשנאיהם כרצונם׃</seg>
          <seg id="b.EST.9.6" type="verse">ובשושן הבירה הרגו היהודים ואבד חמש מאות איש׃</seg>
          <seg id="b.EST.9.7" type="verse">ואת פרשנדתא ואת דלפון ואת אספתא׃</seg>
          <seg id="b.EST.9.8" type="verse">ואת פורתא ואת אדליא ואת ארידתא׃</seg>
          <seg id="b.EST.9.9" type="verse">ואת פרמשתא ואת אריסי ואת ארדי ואת ויזתא׃</seg>
          <seg id="b.EST.9.10" type="verse">עשרת בני המן בן־המדתא צרר היהודים הרגו ובבזה לא שלחו את־ידם׃</seg>
          <seg id="b.EST.9.11" type="verse">ביום ההוא בא מספר ההרוגים בשושן הבירה לפני המלך׃ ס</seg>
          <seg id="b.EST.9.12" type="verse">ויאמר המלך לאסתר המלכה בשושן הבירה הרגו היהודים ואבד חמש מאות איש ואת עשרת בני־המן בשאר מדינות המלך מה עשו ומה־שאלתכ* וינתן לך ומה־בקשתך עוד ותעש׃</seg>
          <seg id="b.EST.9.13" type="verse">ותאמר אסתר אם־על־המלך טוב ינתן גם־מחר ליהודים אשר בשושן לעשות כדת היום ואת עשרת בני־המן יתלו על־העץ׃</seg>
          <seg id="b.EST.9.14" type="verse">ויאמר המלך להעשות כן ותנתן דת בשושן ואת עשרת בני־המן תלו׃</seg>
          <seg id="b.EST.9.15" type="verse">ויקהלו [כ= היהודיים] [ק= היהודים] אשר־בשושן גם ביום ארבעה עשר לחדש אדר ויהרגו בשושן שלש מאות איש ובבזה לא שלחו את־ידם׃</seg>
          <seg id="b.EST.9.16" type="verse">ושאר היהודים אשר במדינות המלך נקהלו ועמד על־נפשם ונוח מאיביהם והרג בשנאיהם חמשה ושבעים אלף ובבזה לא שלחו את־ידם׃</seg>
          <seg id="b.EST.9.17" type="verse">ביום־שלשה עשר לחדש אדר ונוח בארבעה עשר בו ועשה אתו יום משתה ושמחה׃</seg>
          <seg id="b.EST.9.18" type="verse">[כ= והיהודיים] [ק= והיהודים] אשר־בשושן נקהלו בשלשה עשר בו ובארבעה עשר בו ונוח בחמשה עשר בו ועשה אתו יום משתה ושמחה׃</seg>
          <seg id="b.EST.9.19" type="verse">על־כן היהודים [כ= הפרוזים] [ק= הפרזים] הישבים בערי הפרזות עשים את יום ארבעה עשר לחדש אדר שמחה ומשתה ויום טוב ומשלוח מנות איש לרעהו׃ ף</seg>
          <seg id="b.EST.9.20" type="verse">ויכתב מרדכי את־הדברים האלה וישלח ספרים אל־כל־היהודים אשר בכל־מדינות המלך אחשורוש הקרובים והרחוקים׃</seg>
          <seg id="b.EST.9.21" type="verse">לקים עליהם להיות עשים את יום ארבעה עשר לחדש אדר ואת יום־חמשה עשר בו בכל־שנה ושנה׃</seg>
          <seg id="b.EST.9.22" type="verse">כימים אשר־נחו בהם היהודים מאויביהם והחדש אשר נהפך להם מיגון לשמחה ומאבל ליום טוב לעשות אותם ימי משתה ושמחה ומשלוח מנות איש לרעהו ומתנות לאביונים׃</seg>
          <seg id="b.EST.9.23" type="verse">וקבל היהודים את אשר־החלו לעשות ואת אשר־כתב מרדכי אליהם׃</seg>
          <seg id="b.EST.9.24" type="verse">כי המן בן־המדתא האגגי צרר כל־היהודים חשב על־היהודים לאבדם והפיל פור הוא הגורל להםם ולאבדם׃</seg>
          <seg id="b.EST.9.25" type="verse">ובבאה לפני המלך אמר עם־הספר ישוב מחשבתו הרעה אשר־חשב על־היהודים על־ראשו ותלו אתו ואת־בניו על־העץ׃</seg>
          <seg id="b.EST.9.26" type="verse">על־כן קראו לימים האלה פורים על־שם הפור על־כן על־כל־דברי האגרת הזאת ומה־ראו על־ככה ומה הגיע אליהם׃</seg>
          <seg id="b.EST.9.27" type="verse">קימו [כ= וקבל] [ק= וקבלו] היהודים עליהם ועל־זרעם ועל כל־הנלוים עליהם ולא יעבור להיות עשים את שני הימים האלה ככתבם וכזמנם בכל־שנה ושנה׃</seg>
          <seg id="b.EST.9.28" type="verse">והימים האלה נזכרים ונעשים בכל־דור ודור משפחה ומשפחה מדינה ומדינה ועיר ועיר וימי הפורים האלה לא יעברו מתוך היהודים וזכרם לא־יסוף מזרעם׃ ס</seg>
          <seg id="b.EST.9.29" type="verse">ותכתב אסתר המלכה בת־אביחיל ומרדכי היהודי את־כל־תקף לקים את אגרת הפורים הזאת השנית׃</seg>
          <seg id="b.EST.9.30" type="verse">וישלח ספרים אל־כל־היהודים אל־שבע ועשרים ומאה מדינה מלכות אחשורוש דברי שלום ואמת׃</seg>
          <seg id="b.EST.9.31" type="verse">לקים את־ימי הפרים האלה בזמניהם כאשר קים עליהם מרדכי היהודי ואסתר המלכה וכאשר קימו על־נפשם ועל־זרעם דברי הצמות וזעקתם׃</seg>
          <seg id="b.EST.9.32" type="verse">ומאמר אסתר קים דברי הפרים האלה ונכתב בספר׃ ף</seg>
        </div>
        <div id="b.EST.10" type="chapter">
          <seg id="b.EST.10.1" type="verse">וישם המלך [כ= אחשרש] [ק= אחשורוש] מס על־הארץ ואיי הים׃</seg>
          <seg id="b.EST.10.2" type="verse">וכל־מעשה תקפו וגבורתו ופרשת גדלת מרדכי אשר גדלו המלך הלוא־הם כתובים על־ספר דברי הימים למלכי מדי ופרס׃</seg>
          <seg id="b.EST.10.3" type="verse">כי מרדכי היהודי משנה למלך אחשורוש וגדול ליהודים ורצוי לרב אחיו דרש טוב לעמו ודבר שלום לכל־זרעו׃</seg>
        </div>
      </div>
      <div id="b.JOB" type="book">
        <div id="b.JOB.1" type="chapter">
          <seg id="b.JOB.1.1" type="verse">איש היה בארץ־עוץ איוב שמו והיה האיש ההוא תם וישר וירא אלהים וסר מרע׃</seg>
          <seg id="b.JOB.1.2" type="verse">ויולדו לו שבעה בנים ושלוש בנות׃</seg>
          <seg id="b.JOB.1.3" type="verse">ויהי מקנהו שבעת אלפי־צאן ושלשת אלפי גמלים וחמש מאות צמד־בקר וחמש מאות אתונות ועבדה רבה מאד ויהי האיש ההוא גדול מכל־בני־קדם׃</seg>
          <seg id="b.JOB.1.4" type="verse">והלכו בניו ועשו משתה בית איש יומו ושלחו וקראו לשלשת [כ= אחיתיהם] [ק= אחיותיהם] לאכל ולשתות עמהם׃</seg>
          <seg id="b.JOB.1.5" type="verse">ויהי כי הקיפו ימי המשתה וישלח איוב ויקדשם והשכים בבקר והעלה עלות מספר כלם כי אמר איוב אולי חטאו בני וברכו אלהים בלבבם ככה יעשה איוב כל־הימים׃ ף</seg>
          <seg id="b.JOB.1.6" type="verse">ויהי היום ויבאו בני האלהים להתיצב על־יהוה ויבוא גם־השטן בתוכם׃</seg>
          <seg id="b.JOB.1.7" type="verse">ויאמר יהוה אל־השטן מאין תבא ויען השטן את־יהוה ויאמר משוט בארץ ומהתהלך בה׃</seg>
          <seg id="b.JOB.1.8" type="verse">ויאמר יהוה אל־השטן השמת לבך על־עבדי איוב כי אין כמהו בארץ איש תם וישר ירא אלהים וסר מרע׃</seg>
          <seg id="b.JOB.1.9" type="verse">ויען השטן את־יהוה ויאמר החנם ירא איוב אלהים׃</seg>
          <seg id="b.JOB.1.10" type="verse">הלא־[כ= את] [ק= אתה] שכת בעדו ובעד־ביתו ובעד כל־אשר־לו מסביב מעשה ידיו ברכת ומקנהו פרץ בארץ׃</seg>
          <seg id="b.JOB.1.11" type="verse">ואולם שלח־נא ידך וגע בכל־אשר־לו אם־לא על־פניך יברךך׃</seg>
          <seg id="b.JOB.1.12" type="verse">ויאמר יהוה אל־השטן הנה כל־אשר־לו בידך רק אליו אל־תשלח ידך ויצא השטן מעם פני יהוה׃</seg>
          <seg id="b.JOB.1.13" type="verse">ויהי היום ובניו ובנתיו אכלים ושתים יין בבית אחיהם הבכור׃</seg>
          <seg id="b.JOB.1.14" type="verse">ומלאך בא אל־איוב ויאמר הבקר היו חרשות והאתנות רעות על־ידיהם׃</seg>
          <seg id="b.JOB.1.15" type="verse">ותפל שבא ותקחם ואת־הנערים הכו לפי־חרב ואמלטה רק־אני לבדי להגיד לך׃</seg>
          <seg id="b.JOB.1.16" type="verse">עוד זה מדבר וזה בא ויאמר אש אלהים נפלה מן־השמים ותבער בצאן ובנערים ותאכלם ואמלטה רק־אני לבדי להגיד לך׃</seg>
          <seg id="b.JOB.1.17" type="verse">עוד זה מדבר וזה בא ויאמר כשדים שמו שלשה ראשים ויפשטו על־הגמלים ויקחום ואת־הנערים הכו לפי־חרב ואמלטה רק־אני לבדי להגיד לך׃</seg>
          <seg id="b.JOB.1.18" type="verse">עד זה מדבר וזה בא ויאמר בניך ובנותיך אכלים ושתים יין בבית אחיהם הבכור׃</seg>
          <seg id="b.JOB.1.19" type="verse">והנה רוח גדולה באה מעבר המדבר ויגע בארבע פנות הבית ויפל על־הנערים וימותו ואמלטה רק־אני לבדי להגיד לך׃</seg>
          <seg id="b.JOB.1.20" type="verse">ויקם איוב ויקרע את־מעלו* ויגז את־ראשו ויפל ארצה וישתחו׃</seg>
          <seg id="b.JOB.1.21" type="verse">ויאמר ערם [כ= יצתי] [ק= יצאתי] מבטן אמי וערם אשוב שמה יהוה נתן ויהוה לקח יהי שם יהוה מברך׃</seg>
          <seg id="b.JOB.1.22" type="verse">בכל־זאת לא־חטא איוב ולא־נתן תפלה לאלהים׃ ף</seg>
        </div>
        <div id="b.JOB.2" type="chapter">
          <seg id="b.JOB.2.1" type="verse">ויהי היום ויבאו בני האלהים להתיצב על־יהוה ויבוא גם־השטן בתכם להתיצב על־יהוה׃</seg>
          <seg id="b.JOB.2.2" type="verse">ויאמר יהוה אל־השטן אי מזה תבא ויען השטן את־יהוה ויאמר משט בארץ ומהתהלך בה׃</seg>
          <seg id="b.JOB.2.3" type="verse">ויאמר יהוה אל־השטן השמת לבך אל־עבדי איוב כי אין כמהו בארץ איש תם וישר ירא אלהים וסר מרע ועדנו מחזיק בתמתו ותסיתני בו לבלעו חנם׃</seg>
          <seg id="b.JOB.2.4" type="verse">ויען השטן את־יהוה ויאמר עור בעד־עור וכל אשר לאיש יתן בעד נפשו׃</seg>
          <seg id="b.JOB.2.5" type="verse">אולם שלח־נא ידך וגע אל־עצמו ואל־בשרו אם־לא אל־פניך יברךך׃</seg>
          <seg id="b.JOB.2.6" type="verse">ויאמר יהוה אל־השטן הנו בידך אך את־נפשו שמר׃</seg>
          <seg id="b.JOB.2.7" type="verse">ויצא השטן מאת פני יהוה ויך את־איוב בשחין רע מכף רגלו [כ= עד] [ק= ועד] קדקדו׃</seg>
          <seg id="b.JOB.2.8" type="verse">ויקח־לו חרש להתגרד בו והוא ישב בתוך־האפר׃</seg>
          <seg id="b.JOB.2.9" type="verse">ותאמר לו אשתו עדך מחזיק בתמתך ברך אלהים ומת׃</seg>
          <seg id="b.JOB.2.10" type="verse">ויאמר אליה כדבר אחת הנבלות תדברי גם את־הטוב נקבל מאת האלהים ואת־הרע לא נקבל בכל־זאת לא־חטא איוב בשפתיו׃ ף</seg>
          <seg id="b.JOB.2.11" type="verse">וישמעו שלשת רעי איוב את כל־הרעה הזאת הבאה עליו ויבאו איש ממקמו אליפז התימני ובלדד השוחי וצופר הנעמתי ויועדו יחדו לבוא לנוד־לו ולנחמו׃</seg>
          <seg id="b.JOB.2.12" type="verse">וישאו את־עיניהם מרחוק ולא הכירהו וישאו קולם ויבכו ויקרעו איש מעלו ויזרקו עפר על־ראשיהם השמימה׃</seg>
          <seg id="b.JOB.2.13" type="verse">וישבו אתו לארץ שבעת ימים ושבעת לילות ואין־דבר אליו דבר כי ראו כי־גדל הכאב מאד׃</seg>
        </div>
        <div id="b.JOB.3" type="chapter">
          <seg id="b.JOB.3.1" type="verse">אחרי־כן פתח איוב את־פיהו ויקלל את־יומו׃ ף</seg>
          <seg id="b.JOB.3.2" type="verse">ויען איוב ויאמר׃</seg>
          <seg id="b.JOB.3.3" type="verse">יאבד יום אולד בו והלילה אמר הרה גבר׃</seg>
          <seg id="b.JOB.3.4" type="verse">היום ההוא יהי חשך אל־ידרשהו אלוה ממעל ואל־תופע עליו נהרה׃</seg>
          <seg id="b.JOB.3.5" type="verse">יגאלהו חשך וצלמות תשכן־עליו עננה יבעתהו כמרירי יום׃</seg>
          <seg id="b.JOB.3.6" type="verse">הלילה ההוא יקחהו אפל אל־יחד בימי שנה במספר ירחים אל־יבא׃</seg>
          <seg id="b.JOB.3.7" type="verse">הנה הלילה ההוא יהי גלמוד אל־תבא רננה בו׃</seg>
          <seg id="b.JOB.3.8" type="verse">יקבהו אררי־יום העתידים ערר לויתן׃</seg>
          <seg id="b.JOB.3.9" type="verse">יחשכו כוכבי* נשפו יקו־לאור ואין ואל־יראה בעפעפי־שחר׃</seg>
          <seg id="b.JOB.3.10" type="verse">כי לא סגר דלתי בטני ויסתר עמל מעיני׃</seg>
          <seg id="b.JOB.3.11" type="verse">למה לא מרחם אמות מבטן יצאתי ואגוע׃</seg>
          <seg id="b.JOB.3.12" type="verse">מדוע קדמוני ברכים ומה־שדים כי אינק׃</seg>
          <seg id="b.JOB.3.13" type="verse">כי־עתה שכבתי ואשקוט ישנתי אז ינוח לי׃</seg>
          <seg id="b.JOB.3.14" type="verse">עם־מלכים ויעצי ארץ הבנים חרבות למו׃</seg>
          <seg id="b.JOB.3.15" type="verse">או עם־שרים זהב להם הממלאים בתיהם כסף׃</seg>
          <seg id="b.JOB.3.16" type="verse">או כנפל טמון לא אהיה כעללים לא־ראו אור׃</seg>
          <seg id="b.JOB.3.17" type="verse">שם רשעים חדלו רגז ושם ינוחו יגיעי כח׃</seg>
          <seg id="b.JOB.3.18" type="verse">יחד אסירים שאננו לא שמעו קול נגש׃</seg>
          <seg id="b.JOB.3.19" type="verse">קטן וגדול שם הוא ועבד חפשי מאדניו׃</seg>
          <seg id="b.JOB.3.20" type="verse">למה יתן לעמל אור וחיים למרי נפש׃</seg>
          <seg id="b.JOB.3.21" type="verse">המחכים למות ואיננו ויחפרהו ממטמונים׃</seg>
          <seg id="b.JOB.3.22" type="verse">השמחים אלי־גיל ישישו כי ימצאו־קבר׃</seg>
          <seg id="b.JOB.3.23" type="verse">לגבר אשר־דרכו נסתרה ויסך אלוה בעדו׃</seg>
          <seg id="b.JOB.3.24" type="verse">כי־לפני לחמי אנחתי תבא ויתכו כמים שאגתי׃</seg>
          <seg id="b.JOB.3.25" type="verse">כי פחד פחדתי ויאתיני ואשר יגרתי יבא לי׃</seg>
          <seg id="b.JOB.3.26" type="verse">לא שלותי ולא שקטתי ולא־נחתי ויבא רגז׃ ף</seg>
        </div>
        <div id="b.JOB.4" type="chapter">
          <seg id="b.JOB.4.1" type="verse">ויען אליפז התימני ויאמר׃</seg>
          <seg id="b.JOB.4.2" type="verse">הנסה דבר אליך תלאה ועצר במלין מי יוכל׃</seg>
          <seg id="b.JOB.4.3" type="verse">הנה יסרת רבים וידים רפות תחזק׃</seg>
          <seg id="b.JOB.4.4" type="verse">כושל יקימון מליך וברכים כרעות תאמץ׃</seg>
          <seg id="b.JOB.4.5" type="verse">כי עתה תבוא אליך ותלא תגע עדיך ותבהל׃</seg>
          <seg id="b.JOB.4.6" type="verse">הלא יראתך כסלתך תקותך ותם דרכיך׃</seg>
          <seg id="b.JOB.4.7" type="verse">זכר־נא מי הוא נקי אבד ואיפה ישרים נכחדו׃</seg>
          <seg id="b.JOB.4.8" type="verse">כאשר ראיתי חרשי און וזרעי עמל יקצרהו׃</seg>
          <seg id="b.JOB.4.9" type="verse">מנשמת אלוה יאבדו ומרוח אפו יכלו׃</seg>
          <seg id="b.JOB.4.10" type="verse">שאגת אריה וקול שחל ושני כפירים נתעו׃</seg>
          <seg id="b.JOB.4.11" type="verse">ליש אבד מבלי־טרף ובני לביא יתפרדו׃</seg>
          <seg id="b.JOB.4.12" type="verse">ואלי דבר יגנב ותקח אזני שמץ מנהו׃</seg>
          <seg id="b.JOB.4.13" type="verse">בשעפים מחזינות לילה בנפל תרדמה על־אנשים׃</seg>
          <seg id="b.JOB.4.14" type="verse">פחד קראני ורעדה ורב עצמותי הפחיד׃</seg>
          <seg id="b.JOB.4.15" type="verse">ורוח על־פני יחלף תסמר שערת בשרי׃</seg>
          <seg id="b.JOB.4.16" type="verse">יעמד ולא־אכיר מראהו תמונה לנגד עיני דממה וקול אשמע׃</seg>
          <seg id="b.JOB.4.17" type="verse">האנוש מאלוה יצדק אמ* מעשהו יטהר־גבר׃</seg>
          <seg id="b.JOB.4.18" type="verse">הן בעבדיו לא יאמין ובמלאכיו ישים תהלה׃</seg>
          <seg id="b.JOB.4.19" type="verse">אף שכני בתי־חמר אשר־בעפר יסודם ידכאום לפני־עש׃</seg>
          <seg id="b.JOB.4.20" type="verse">מבקר לערב יכתו מבלי משים לנצח יאבדו׃</seg>
          <seg id="b.JOB.4.21" type="verse">הלא־נסע יתרם בם ימותו ולא בחכמה׃</seg>
        </div>
        <div id="b.JOB.5" type="chapter">
          <seg id="b.JOB.5.1" type="verse">קרא־נא היש עונך ואל־מי מקדשימ* תפנה׃</seg>
          <seg id="b.JOB.5.2" type="verse">כי־לאויל יהרג־כעש ופתה תמית קנאה׃</seg>
          <seg id="b.JOB.5.3" type="verse">אני־ראיתי אויל משריש ואקוב נוהו פתאם׃</seg>
          <seg id="b.JOB.5.4" type="verse">ירחקו בניו מישע וידכאו בשער ואין מציל׃</seg>
          <seg id="b.JOB.5.5" type="verse">אשר קצירו רעב יאכל ואל־מצנים יקחהו ושאף צמים חילם׃</seg>
          <seg id="b.JOB.5.6" type="verse">כי לא־יצא מעפר און ומאדמה לא־יצמח עמל׃</seg>
          <seg id="b.JOB.5.7" type="verse">כי־אדם לעמל יולד ובני־רשף יגביהו עוף׃</seg>
          <seg id="b.JOB.5.8" type="verse">אולם אני אדרש אל־אל ואל־אלהים אשים דברתי׃</seg>
          <seg id="b.JOB.5.9" type="verse">עשה גדלות ואין חקר נפלאות עד־אין מספר׃</seg>
          <seg id="b.JOB.5.10" type="verse">הנתן מטר על־פני־ארץ ושלח מים על־פני חוצות׃</seg>
          <seg id="b.JOB.5.11" type="verse">לשום שפלים למרום וקדרים שגבו ישע׃</seg>
          <seg id="b.JOB.5.12" type="verse">מפר מחשבות ערומים ולא־תעשינה ידיהם תושיה׃</seg>
          <seg id="b.JOB.5.13" type="verse">לכד חכמים בערםם ועצת נפתלים נמהרה׃</seg>
          <seg id="b.JOB.5.14" type="verse">יוםם יפגשו־חשך וכלילה ימששו בצהרים׃</seg>
          <seg id="b.JOB.5.15" type="verse">וישע מחרב מפיהם ומיד חזק אביון׃</seg>
          <seg id="b.JOB.5.16" type="verse">ותהי לדל תקוה ועלתה קפצה פיה׃</seg>
          <seg id="b.JOB.5.17" type="verse">הנה אשרי אנוש יוכחנו אלוה ומוסר שדי אל־תמאס׃</seg>
          <seg id="b.JOB.5.18" type="verse">כי הוא יכאיב ויחבש ימחץ [כ= וידו] [ק= וידיו] תרפינה׃</seg>
          <seg id="b.JOB.5.19" type="verse">בשש צרות יצילך ובשבע לא־יגע בך רע׃</seg>
          <seg id="b.JOB.5.20" type="verse">ברעב פדך ממות ובמלחמה מידי חרב׃</seg>
          <seg id="b.JOB.5.21" type="verse">בשוט לשון תחבא ולא־תירא משד כי יבוא׃</seg>
          <seg id="b.JOB.5.22" type="verse">לשד ולכפן תשחק ומחית הארץ אל־תירא׃</seg>
          <seg id="b.JOB.5.23" type="verse">כי עם־אבני השדה בריתך וחית השדה השלמה־לך׃</seg>
          <seg id="b.JOB.5.24" type="verse">וידעת כי־שלום אהלך ופקדת נוך ולא תחטא׃</seg>
          <seg id="b.JOB.5.25" type="verse">וידעת כי־רב זרעך וצאצאיך כעשב הארץ׃</seg>
          <seg id="b.JOB.5.26" type="verse">תבוא בכלח אלי־קבר כעלות גדיש בעתו׃</seg>
          <seg id="b.JOB.5.27" type="verse">הנה־זאת חקרנוה כן־היא שמענה ואתה דע־לך׃ ף</seg>
        </div>
        <div id="b.JOB.6" type="chapter">
          <seg id="b.JOB.6.1" type="verse">ויען איוב ויאמר׃</seg>
          <seg id="b.JOB.6.2" type="verse">לו שקול ישקל כעשי [כ= והיתי] [ק= והותי] במאזנים ישאו־יחד׃</seg>
          <seg id="b.JOB.6.3" type="verse">כי־עתה מחול ימים יכבד על־כן דברי לעו׃</seg>
          <seg id="b.JOB.6.4" type="verse">כי חצי שדי עמדי אשר חמתם שתה רוחי בעותי אלוה יערכוני׃</seg>
          <seg id="b.JOB.6.5" type="verse">הינהק־פרא עלי־דשא אם יגעה־שור על־בלילו׃</seg>
          <seg id="b.JOB.6.6" type="verse">היאכל תפל מבלי־מלח אם־יש־טעם בריר חלמות׃</seg>
          <seg id="b.JOB.6.7" type="verse">מאנה לנגוע נפשי המה כדוי לחמי׃</seg>
          <seg id="b.JOB.6.8" type="verse">מי־יתן תבוא שאלתי ותקותי יתן אלוה׃</seg>
          <seg id="b.JOB.6.9" type="verse">ויאל אלוה וידכאני יתר ידו ויבצעני׃</seg>
          <seg id="b.JOB.6.10" type="verse">ותהי* עוד נחמתי ואסלדה בחילה לא יחמול כי־לא כחדתי אמרי קדוש׃</seg>
          <seg id="b.JOB.6.11" type="verse">מה־כחי כי־איחל ומה־קצי כי־אאריך נפשי׃</seg>
          <seg id="b.JOB.6.12" type="verse">אם־כח אבנים כחי אם־בשרי נחוש׃</seg>
          <seg id="b.JOB.6.13" type="verse">האם אין עזרתי בי ותשיה נדחה ממני׃</seg>
          <seg id="b.JOB.6.14" type="verse">למס מרעהו חסד ויראת שדי יעזוב׃</seg>
          <seg id="b.JOB.6.15" type="verse">אחי בגדו כמו־נחל כאפיק נחלים יעברו׃</seg>
          <seg id="b.JOB.6.16" type="verse">הקדרים מני־קרח עלימו יתעלם־שלג׃</seg>
          <seg id="b.JOB.6.17" type="verse">בעת יזרבו נצמתו בחמו נדעכו ממקוםם׃</seg>
          <seg id="b.JOB.6.18" type="verse">ילפתו ארחות דרכם יעלו בתהו ויאבדו׃</seg>
          <seg id="b.JOB.6.19" type="verse">הביטו ארחות תמא הליכת שבא קוו־למו׃</seg>
          <seg id="b.JOB.6.20" type="verse">בשו כי־בטח באו עדיה ויחפרו׃</seg>
          <seg id="b.JOB.6.21" type="verse">כי־עתה הייתם [כ= לא] [ק= לו] תראו חתת ותיראו׃</seg>
          <seg id="b.JOB.6.22" type="verse">הכי־אמרתי הבו לי ומכחכם שחדו בעדי׃</seg>
          <seg id="b.JOB.6.23" type="verse">ומלטוני מיד־צר ומיד עריצים תפדוני׃</seg>
          <seg id="b.JOB.6.24" type="verse">הורוני ואני אחריש ומה־שגיתי הבינו לי׃</seg>
          <seg id="b.JOB.6.25" type="verse">מה־נמרצו אמרי־ישר ומה־יוכיח הוכח םכם׃</seg>
          <seg id="b.JOB.6.26" type="verse">הלהוכח מלים תחשבו ולרוח אמרי נאש׃</seg>
          <seg id="b.JOB.6.27" type="verse">אף־על־יתום תפילו ותכרו על־ריעכם׃</seg>
          <seg id="b.JOB.6.28" type="verse">ועתה הואילו פנו־בי ועל־פניכם אם־אכזב׃</seg>
          <seg id="b.JOB.6.29" type="verse">שבו־נא אל־תהי עולה [כ= ושבי] [ק= ושובו*] עוד צדקי־בה׃</seg>
          <seg id="b.JOB.6.30" type="verse">היש־בלשוני עולה אם־חכי לא־יבין הוות׃</seg>
        </div>
        <div id="b.JOB.7" type="chapter">
          <seg id="b.JOB.7.1" type="verse">הלא־צבא לאנוש [כ= על] [ק= עלי]־ארץ וכימי שכיר ימיו׃</seg>
          <seg id="b.JOB.7.2" type="verse">כעבד ישאף־צל וכשכיר יקוה פעלו׃</seg>
          <seg id="b.JOB.7.3" type="verse">כן הנחלתי לי ירחי־שוא ולילות עמל מנו־לי׃</seg>
          <seg id="b.JOB.7.4" type="verse">אם־שכבתי ואמרתי מתי אקום ומדד־ערב ושבעתי נדדים עדי־נשף׃</seg>
          <seg id="b.JOB.7.5" type="verse">לבש בשרי רמה [כ= וגיש] [ק= וגוש] עפר עורי רגע וימאס׃</seg>
          <seg id="b.JOB.7.6" type="verse">ימי קלו מני־ארג ויכלו באפס תקוה׃</seg>
          <seg id="b.JOB.7.7" type="verse">זכר כי־רוח חיי לא־תשוב עיני לראות טוב׃</seg>
          <seg id="b.JOB.7.8" type="verse">לא־תשורני עין ראי עיניך בי ואינני׃</seg>
          <seg id="b.JOB.7.9" type="verse">כלה עןן וילך כן יורד שאול לא יעלה׃</seg>
          <seg id="b.JOB.7.10" type="verse">לא־ישוב עוד לביתו ולא־יכירנו עוד מקמו׃</seg>
          <seg id="b.JOB.7.11" type="verse">גם־אני לא אחשך פי אדברה בצר רוחי אשיחה במר נפשי׃</seg>
          <seg id="b.JOB.7.12" type="verse">הים־אני אם־תנין כי־תשים עלי משמר׃</seg>
          <seg id="b.JOB.7.13" type="verse">כי־אמרתי תנחמני ערשי ישא בשיחי משכבי׃</seg>
          <seg id="b.JOB.7.14" type="verse">וחתתני בחלמות ומחזינות תבעתני׃</seg>
          <seg id="b.JOB.7.15" type="verse">ותבחר מחנק נפשי מות מעצמותי׃</seg>
          <seg id="b.JOB.7.16" type="verse">מאסתי לא־לעלם אחיה חדל ממני כי־הבל ימי׃</seg>
          <seg id="b.JOB.7.17" type="verse">מה־אנוש כי תגדלנו וכי־תשית אליו לבך׃</seg>
          <seg id="b.JOB.7.18" type="verse">ותפקדנו לבקרים לרגעים תבחננו׃</seg>
          <seg id="b.JOB.7.19" type="verse">כמה לא־תשעה ממני לא־תרפני עד־בלעי רקי׃</seg>
          <seg id="b.JOB.7.20" type="verse">חטאתי מה אפעל לך נצר האדם למה שמתני למפגע לך ואהיה עלי למשא׃</seg>
          <seg id="b.JOB.7.21" type="verse">ומה לא־תשא פשעי ותעביר את־עוני כי־עתה לעפר אשכב ושחרתני ואינני׃ ף</seg>
        </div>
        <div id="b.JOB.8" type="chapter">
          <seg id="b.JOB.8.1" type="verse">ויען בלדד השוחי ויאמר׃</seg>
          <seg id="b.JOB.8.2" type="verse">עד־אן תמלל־אלה ורוח כביר אמרי־פיך׃</seg>
          <seg id="b.JOB.8.3" type="verse">האל יעות משפט ואם־שדי יעות־צדק׃</seg>
          <seg id="b.JOB.8.4" type="verse">אם־בניך חטאו־לו וישלחם ביד־פשעם׃</seg>
          <seg id="b.JOB.8.5" type="verse">אם־אתה תשחר אל־אל ואל־שדי תתחןן׃</seg>
          <seg id="b.JOB.8.6" type="verse">אם־זך וישר אתה כי־עתה יעיר עליך ושלם נות צדקך׃</seg>
          <seg id="b.JOB.8.7" type="verse">והיה ראשיתך מצער ואחריתך ישגה מאד׃</seg>
          <seg id="b.JOB.8.8" type="verse">כי־שאל־נא לדר רישון וכוןן לחקר אבותם׃</seg>
          <seg id="b.JOB.8.9" type="verse">כי־תמול אנחנו ולא נדע כי צל ימינו עלי־ארץ׃</seg>
          <seg id="b.JOB.8.10" type="verse">הלא־הם יורוך יאמרו לך ומלבם יוצאו מלים׃</seg>
          <seg id="b.JOB.8.11" type="verse">היגאה־גמא בלא בצה ישגה־אחו בלי־מים׃</seg>
          <seg id="b.JOB.8.12" type="verse">עדנו באבו לא יקטף ולפני כל־חציר ייבש׃</seg>
          <seg id="b.JOB.8.13" type="verse">כן ארחות כל־שכחי אל ותקות חנף תאבד׃</seg>
          <seg id="b.JOB.8.14" type="verse">אשר־יקוט כסלו ובית עכביש מבטחו׃</seg>
          <seg id="b.JOB.8.15" type="verse">ישען על־ביתו ולא יעמד יחזיק בו ולא יקום׃</seg>
          <seg id="b.JOB.8.16" type="verse">רטב הוא לפני־שמש ועל* גנתו ינקתו תצא׃</seg>
          <seg id="b.JOB.8.17" type="verse">על־גל שרשיו יסבכו בית אבנים יחזה׃</seg>
          <seg id="b.JOB.8.18" type="verse">אם־יבלענו ממקומו וכחש בו לא ראיתיך׃</seg>
          <seg id="b.JOB.8.19" type="verse">הן־הוא משוש דרכו ומעפר אחר יצמחו׃</seg>
          <seg id="b.JOB.8.20" type="verse">הן־אל לא ימאס־תם ולא־יחזיק ביד־מרעים׃</seg>
          <seg id="b.JOB.8.21" type="verse">עד־ימלה שחוק פיך ושפתיך תרועה׃</seg>
          <seg id="b.JOB.8.22" type="verse">שנאיך ילבשו־בשת ואהל רשעים איננו׃ ף</seg>
        </div>
        <div id="b.JOB.9" type="chapter">
          <seg id="b.JOB.9.1" type="verse">ויענ* איוב ויאמר׃</seg>
          <seg id="b.JOB.9.2" type="verse">אמנם ידעתי כי־כן ומה־יצדק אנוש עם־אל׃</seg>
          <seg id="b.JOB.9.3" type="verse">אם־יחפץ לריב עמו לא־יעננו אחת מני־אלף׃</seg>
          <seg id="b.JOB.9.4" type="verse">חכם לבב ואמיץ כח מי־הקשה אליו וישלם׃</seg>
          <seg id="b.JOB.9.5" type="verse">המעתיק הרים ולא ידעו אשר הפכם באפו׃</seg>
          <seg id="b.JOB.9.6" type="verse">המרגיז ארץ ממקומה ועמודיה יתפלצון׃</seg>
          <seg id="b.JOB.9.7" type="verse">האמר לחרס ולא יזרח ובעד כוכבים יחתם׃</seg>
          <seg id="b.JOB.9.8" type="verse">נטה שמים לבדו ודורך על־במתי ים׃</seg>
          <seg id="b.JOB.9.9" type="verse">עשה־עש כסיל וכימה וחדרי תמן׃</seg>
          <seg id="b.JOB.9.10" type="verse">עשה גדלות עד־אין חקר ונפלאות עד־אין מספר׃</seg>
          <seg id="b.JOB.9.11" type="verse">הן יעבר עלי ולא אראה ויחלף ולא־אבין לו׃</seg>
          <seg id="b.JOB.9.12" type="verse">הן יחתף מי ישיבנו מי־יאמר אליו מה־תעשה׃</seg>
          <seg id="b.JOB.9.13" type="verse">אלוה לא־ישיב אפו [כ= תחתו] [ק= תחתיו] שחחו עזרי רהב׃</seg>
          <seg id="b.JOB.9.14" type="verse">אף כי־אנכי אעננו אבחרה דברי עמו׃</seg>
          <seg id="b.JOB.9.15" type="verse">אשר אם־צדקתי לא אענה למשפטי אתחןן׃</seg>
          <seg id="b.JOB.9.16" type="verse">אם־קראתי ויענני לא־אאמין כי־יאזין קולי׃</seg>
          <seg id="b.JOB.9.17" type="verse">אשר־בשערה ישופני והרבה פצעי חנם׃</seg>
          <seg id="b.JOB.9.18" type="verse">לא־יתנני השב רוחי כי ישבעני ממררים׃</seg>
          <seg id="b.JOB.9.19" type="verse">אם־לכח אמיץ הנה ואם־למשפט מי יועידני׃</seg>
          <seg id="b.JOB.9.20" type="verse">אם־אצדק פי ירשיעני תם־אני ויעקשני׃</seg>
          <seg id="b.JOB.9.21" type="verse">תם־אני לא־אדע נפשי אמאס חיי׃</seg>
          <seg id="b.JOB.9.22" type="verse">אחת היא על־כן אמרתי תם ורשע הוא מכלה׃</seg>
          <seg id="b.JOB.9.23" type="verse">אם־שוט ימית פתאם למסת נקים ילעג׃</seg>
          <seg id="b.JOB.9.24" type="verse">ארץ נתנה ביד־רשע פני־שפטיה יכסה אם־לא אפוא מי־הוא׃</seg>
          <seg id="b.JOB.9.25" type="verse">וימי קלו מני־רץ ברחו לא־ראו טובה׃</seg>
          <seg id="b.JOB.9.26" type="verse">חלפו עם־אניות אבה כנשר יטוש עלי־אכל׃</seg>
          <seg id="b.JOB.9.27" type="verse">אם־אמרי אשכחה שיחי אעזבה פני ואבליגה׃</seg>
          <seg id="b.JOB.9.28" type="verse">יגרתי כל־עצבתי ידעתי כי־לא תנקני׃</seg>
          <seg id="b.JOB.9.29" type="verse">אנכי ארשע למה־זה הבל איגע׃</seg>
          <seg id="b.JOB.9.30" type="verse">אם־התרחצתי [כ= במו] [ק= במי]־שלג והזכותי בבר כפי׃</seg>
          <seg id="b.JOB.9.31" type="verse">אז בשחת תטבלני ותעבוני שלמותי׃</seg>
          <seg id="b.JOB.9.32" type="verse">כי־לא־איש כמני אעננו נבוא יחדו במשפט׃</seg>
          <seg id="b.JOB.9.33" type="verse">לא יש־בינינו מוכיח ישת ידו על־שנינו׃</seg>
          <seg id="b.JOB.9.34" type="verse">יסר מעלי שבטו ואמתו אל־תבעתני׃</seg>
          <seg id="b.JOB.9.35" type="verse">אדברה ולא איראנו כי לא־כן אנכי עמדי׃</seg>
        </div>
        <div id="b.JOB.10" type="chapter">
          <seg id="b.JOB.10.1" type="verse">נקטה נפשי בחיי אעזבה עלי שיחי אדברה במר נפשי׃</seg>
          <seg id="b.JOB.10.2" type="verse">אמר אל־אלוה אל־תרשיעני הודיעני על מה־תריבני׃</seg>
          <seg id="b.JOB.10.3" type="verse">הטוב לכ* כי־תעשק כי־תמאס יגיע כפיך ועל־עצת רשעים הופעת׃</seg>
          <seg id="b.JOB.10.4" type="verse">העיני בשר לך אם־כראות אנוש תראה׃</seg>
          <seg id="b.JOB.10.5" type="verse">הכימי אנוש ימיך אם־שנותיך כימי גבר׃</seg>
          <seg id="b.JOB.10.6" type="verse">כי־תבקש לעוני ולחטאתי תדרוש׃</seg>
          <seg id="b.JOB.10.7" type="verse">על־דעתך כי־לא ארשע ואין מידך מציל׃</seg>
          <seg id="b.JOB.10.8" type="verse">ידיך עצבוני ויעשוני יחד סביב ותבלעני׃</seg>
          <seg id="b.JOB.10.9" type="verse">זכר־נא כי־כחמר עשיתני ואל־עפר תשיבני׃</seg>
          <seg id="b.JOB.10.10" type="verse">הלא כחלב תתיכני וכגבנה תקפיאני׃</seg>
          <seg id="b.JOB.10.11" type="verse">עור ובשר תלבישני ובעצמות וגידים תסככני׃</seg>
          <seg id="b.JOB.10.12" type="verse">חיים וחסד עשית עמדי ופקדתך שמרה רוחי׃</seg>
          <seg id="b.JOB.10.13" type="verse">ואלה צפנת בלבבך ידעתי כי־זאת עמך׃</seg>
          <seg id="b.JOB.10.14" type="verse">אם־חטאתי ושמרתני ומעוני לא תנקני׃</seg>
          <seg id="b.JOB.10.15" type="verse">אם־רשעתי אללי לי וצדקתי לא־אשא ראשי שבע קלון וראה עניי׃</seg>
          <seg id="b.JOB.10.16" type="verse">ויגאה כשחל תצודני ותשב תתפלא־בי׃</seg>
          <seg id="b.JOB.10.17" type="verse">תחדש עדיך נגדי ותרב כעשך עמדי חליפות וצבא עמי׃</seg>
          <seg id="b.JOB.10.18" type="verse">ולמה מרחם הצאתני אגוע ועין לא־תראני׃</seg>
          <seg id="b.JOB.10.19" type="verse">כאשר לא־הייתי אהיה מבטן לקבר אובל׃</seg>
          <seg id="b.JOB.10.20" type="verse">הלא־מעט ימי [כ= יחדל] [ק= וחדל] [כ= ישית] [ק= ושית] ממני ואבליגה מעט׃</seg>
          <seg id="b.JOB.10.21" type="verse">בטרם אלך ולא אשוב אל־ארץ חשך וצלמות׃</seg>
          <seg id="b.JOB.10.22" type="verse">ארץ עיפתה כמו אפל צלמות ולא סדרים ותפע כמו־אפל׃ ף</seg>
        </div>
        <div id="b.JOB.11" type="chapter">
          <seg id="b.JOB.11.1" type="verse">ויען צפר הנעמתי ויאמר׃</seg>
          <seg id="b.JOB.11.2" type="verse">הרב דברים לא יענה ואם־איש שפתים יצדק׃</seg>
          <seg id="b.JOB.11.3" type="verse">בדיך מתים יחרישו ותלעג ואין מכלם׃</seg>
          <seg id="b.JOB.11.4" type="verse">ותאמר זך לקחי ובר הייתי בעיניך׃</seg>
          <seg id="b.JOB.11.5" type="verse">ואולם מי־יתן אלוה דבר ויפתח שפתיו עמך׃</seg>
          <seg id="b.JOB.11.6" type="verse">ויגד־לכ* תעלמות חכמה כי־כפלים לתושיה ודע כי־ישה לך אלוה מעונך׃</seg>
          <seg id="b.JOB.11.7" type="verse">החקר אלוה תמצא אם עד־תכלית שדי תמצא׃</seg>
          <seg id="b.JOB.11.8" type="verse">גבהי שמים מה־תפעל עמקה משאול מה־תדע׃</seg>
          <seg id="b.JOB.11.9" type="verse">ארכה מארץ מדה ורחבה מני־ים׃</seg>
          <seg id="b.JOB.11.10" type="verse">אם־יחלף ויסגיר ויקהיל ומי ישיבנו׃</seg>
          <seg id="b.JOB.11.11" type="verse">כי־הוא ידע מתי־שוא וירא־און ולא יתבוןן׃</seg>
          <seg id="b.JOB.11.12" type="verse">ואיש נבוב ילבב ועיר פרא אדם יולד׃</seg>
          <seg id="b.JOB.11.13" type="verse">אם־אתה הכינות לבך ופרשת אליו כפך׃</seg>
          <seg id="b.JOB.11.14" type="verse">אם־און בידך הרחיקהו ואל־תשכן באהליך עולה׃</seg>
          <seg id="b.JOB.11.15" type="verse">כי־אז תשא פניך ממום והיית מצק ולא תירא׃</seg>
          <seg id="b.JOB.11.16" type="verse">כי־אתה עמל תשכח כמים עברו תזכר׃</seg>
          <seg id="b.JOB.11.17" type="verse">ומצהרים יקום חלד תעפה כבקר תהיה׃</seg>
          <seg id="b.JOB.11.18" type="verse">ובטחת כי־יש תקוה וחפרת לבטח תשכב׃</seg>
          <seg id="b.JOB.11.19" type="verse">ורבצת ואין מחריד וחלו פניך רבים׃</seg>
          <seg id="b.JOB.11.20" type="verse">ועיני רשעים תכלינה* ומנוס אבד מנהם ותקותם מפח־נפש׃ ף</seg>
        </div>
        <div id="b.JOB.12" type="chapter">
          <seg id="b.JOB.12.1" type="verse">ויען איוב ויאמר׃</seg>
          <seg id="b.JOB.12.2" type="verse">אמנם כי אתם־עם ועםכם תמות חכמה׃</seg>
          <seg id="b.JOB.12.3" type="verse">גם־לי לבב כמוכמ* לא־נפל אנכי םכם ואת־מי־אין כמו־אלה׃</seg>
          <seg id="b.JOB.12.4" type="verse">שחק לרעהו אהיה קרא לאלוה ויענהו שחוק צדיק תמים׃</seg>
          <seg id="b.JOB.12.5" type="verse">לפיד בוז לעשתות שאןן נכון למועדי רגל׃</seg>
          <seg id="b.JOB.12.6" type="verse">ישליו אהלים לשדדימ* ובטחות למרגיזי אל לאשר הביא אלוה בידו׃</seg>
          <seg id="b.JOB.12.7" type="verse">ואולם שאל־נא בהמות ותרך ועוף השמים ויגד־לך׃</seg>
          <seg id="b.JOB.12.8" type="verse">או שיח לארץ ותרך ויספרו לך דגי הים׃</seg>
          <seg id="b.JOB.12.9" type="verse">מי לא־ידע בכל־אלה כי יד־יהוה עשתה זאת׃</seg>
          <seg id="b.JOB.12.10" type="verse">אשר בידו נפש כל־חי ורוח כל־בשר־איש׃</seg>
          <seg id="b.JOB.12.11" type="verse">הלא־אזן מלין תבחן וחך אכל יטעם־לו׃</seg>
          <seg id="b.JOB.12.12" type="verse">בישישים חכמה וארך ימים תבונה׃</seg>
          <seg id="b.JOB.12.13" type="verse">עמו חכמה וגבורה לו עצה ותבונה׃</seg>
          <seg id="b.JOB.12.14" type="verse">הן יהרוס ולא יבנה יסגר על־איש ולא יפתח׃</seg>
          <seg id="b.JOB.12.15" type="verse">הן יעצר במים ויבשו וישלחם ויהפכו ארץ׃</seg>
          <seg id="b.JOB.12.16" type="verse">עמו עז ותושיה לו שגג ומשגה׃</seg>
          <seg id="b.JOB.12.17" type="verse">מוליך יועצים שולל ושפטים יהולל׃</seg>
          <seg id="b.JOB.12.18" type="verse">מוסר מלכים פתח ויאסר אזור במתניהם׃</seg>
          <seg id="b.JOB.12.19" type="verse">מוליך כהנים שולל ואתנים יסלף׃</seg>
          <seg id="b.JOB.12.20" type="verse">מסיר שפה לנאמנים וטעם זקנים יקח׃</seg>
          <seg id="b.JOB.12.21" type="verse">שופך בוז על־נדיבים ומזיח אפיקים רפה׃</seg>
          <seg id="b.JOB.12.22" type="verse">מגלה עמקות מני־חשך ויצא לאור צלמות׃</seg>
          <seg id="b.JOB.12.23" type="verse">משגיא לגוים ויאבדם שטח לגוים וינחם׃</seg>
          <seg id="b.JOB.12.24" type="verse">מסיר לב ראשי עם־הארץ ויתעם בתהו לא־דרך׃</seg>
          <seg id="b.JOB.12.25" type="verse">ימששו־חשך ולא־אור ויתעם כשכור׃</seg>
        </div>
        <div id="b.JOB.13" type="chapter">
          <seg id="b.JOB.13.1" type="verse">הן־כל ראתה עיני שמעה אזני ותבן לה׃</seg>
          <seg id="b.JOB.13.2" type="verse">כדעתכם ידעתי גם־אני לא־נפל אנכי םכם׃</seg>
          <seg id="b.JOB.13.3" type="verse">אולם אני אל־שדי אדבר והוכח אל־אל אחפץ׃</seg>
          <seg id="b.JOB.13.4" type="verse">ואולם אתם טפלי־שקר רפאי אלל כלכם׃</seg>
          <seg id="b.JOB.13.5" type="verse">מי־יתן החרש תחרישון ותהי לכם לחכמה׃</seg>
          <seg id="b.JOB.13.6" type="verse">שמעו־נא תוכחתי ורבות שפתי הקשיבו׃</seg>
          <seg id="b.JOB.13.7" type="verse">הלאל תדברו עולה ולו תדברו רמיה׃</seg>
          <seg id="b.JOB.13.8" type="verse">הפניו תשאון אם־לאל תריבון׃</seg>
          <seg id="b.JOB.13.9" type="verse">הטוב כי־יחקר אתכם אם־כהתל באנוש תהתלו בו׃</seg>
          <seg id="b.JOB.13.10" type="verse">הוכח יוכיח אתכם אם־בסתר פנים תשאון׃</seg>
          <seg id="b.JOB.13.11" type="verse">הלא שאתו תבעת אתכם ופחדו יפל עליכם׃</seg>
          <seg id="b.JOB.13.12" type="verse">זכרניכם משלי־אפר לגבי־חמר גביכם׃</seg>
          <seg id="b.JOB.13.13" type="verse">החרישו ממני ואדברה־אני ויעבר עלי מה׃</seg>
          <seg id="b.JOB.13.14" type="verse">על־מה אשא בשרי בשני ונפשי אשים בכפי׃</seg>
          <seg id="b.JOB.13.15" type="verse">הן יקטלני [כ= לא] [ק= לו] איחל אך־דרכי אל־פניו אוכיח׃</seg>
          <seg id="b.JOB.13.16" type="verse">גם־הוא־לי לישועה כי־לא לפניו חנף יבוא׃</seg>
          <seg id="b.JOB.13.17" type="verse">שמעו שמוע מלתי ואחותי באזניכם׃</seg>
          <seg id="b.JOB.13.18" type="verse">הנה־נא ערכתי משפט ידעתי כי־אני אצדק׃</seg>
          <seg id="b.JOB.13.19" type="verse">מי־הוא יריב עמדי כי־עתה אחריש ואגוע׃</seg>
          <seg id="b.JOB.13.20" type="verse">אך־שתים אל־תעש עמדי אז מפניך לא אסתר׃</seg>
          <seg id="b.JOB.13.21" type="verse">כפך מעלי הרחק ואמתכ* אל־תבעתני׃</seg>
          <seg id="b.JOB.13.22" type="verse">וקרא ואנכי אענה או־אדבר והשיבני׃</seg>
          <seg id="b.JOB.13.23" type="verse">כמה לי עונות וחטאות פשעי וחטאתי הדיעני׃*</seg>
          <seg id="b.JOB.13.24" type="verse">למה־פניך תסתיר ותחשבני לאויב לך׃</seg>
          <seg id="b.JOB.13.25" type="verse">העלה נדף תערוץ ואת־קש יבש תרדף׃</seg>
          <seg id="b.JOB.13.26" type="verse">כי־תכתב עלי מררות ותורישני עונות נעורי׃</seg>
          <seg id="b.JOB.13.27" type="verse">ותשם בסד רגלי ותשמור כל־ארחותי על־שרשי רגלי תתחקה׃</seg>
          <seg id="b.JOB.13.28" type="verse">והוא כרקב יבלה כבגד אכלו עש׃</seg>
        </div>
        <div id="b.JOB.14" type="chapter">
          <seg id="b.JOB.14.1" type="verse">אדם ילוד אשה קצר ימים ושבע־רגז׃</seg>
          <seg id="b.JOB.14.2" type="verse">כציץ יצא וימל ויברח כצל ולא יעמוד׃</seg>
          <seg id="b.JOB.14.3" type="verse">אף־על־זה פקחת עינך ואתי תביא במשפט עמך׃</seg>
          <seg id="b.JOB.14.4" type="verse">מי־יתן טהור מטמא לא אחד׃</seg>
          <seg id="b.JOB.14.5" type="verse">אם חרוצים ימיו מספר־חדשיו אתך [כ= חקו] [ק= חקיו] עשית ולא יעבור׃</seg>
          <seg id="b.JOB.14.6" type="verse">שעה מעליו ויחדל עד־ירצה כשכיר יומו׃</seg>
          <seg id="b.JOB.14.7" type="verse">כי יש לעץ תקוה אם־יכרת ועוד יחליף וינקתו לא תחדל׃</seg>
          <seg id="b.JOB.14.8" type="verse">אם־יזקין בארץ שרשו ובעפר ימות גזעו׃</seg>
          <seg id="b.JOB.14.9" type="verse">מריח מים יפרח ועשה קציר כמו־נטע׃</seg>
          <seg id="b.JOB.14.10" type="verse">וגבר ימות ויחלש ויגוע אדם ואיו׃</seg>
          <seg id="b.JOB.14.11" type="verse">אזלו־מים מני־ים ונהר יחרב ויבש׃</seg>
          <seg id="b.JOB.14.12" type="verse">ואיש שכב ולא־יקום עד־בלתי שמים לא יקיצו ולא־יערו משנתם׃</seg>
          <seg id="b.JOB.14.13" type="verse">מי יתן בשאול תצפנני תסתירני עד־שוב אפך תשית* לי חק ותזכרני׃</seg>
          <seg id="b.JOB.14.14" type="verse">אם־ימות גבר היחיה כל־ימי צבאי איחל עד־בוא חליפתי׃</seg>
          <seg id="b.JOB.14.15" type="verse">תקרא ואנכי אענך למעשה ידיך תכסף׃</seg>
          <seg id="b.JOB.14.16" type="verse">כי־עתה צעדי תספור לא־תשמור על־חטאתי׃</seg>
          <seg id="b.JOB.14.17" type="verse">חתם בצרור פשעי ותטפל על־עוני׃</seg>
          <seg id="b.JOB.14.18" type="verse">ואולם הר־נופל יבול וצור יעתק ממקמו׃</seg>
          <seg id="b.JOB.14.19" type="verse">אבנים שחקו מים תשטף־ספיחיה עפר־ארץ ותקות אנוש האבדת׃</seg>
          <seg id="b.JOB.14.20" type="verse">תתקפהו לנצח ויהלך משנה פניו ותשלחהו׃</seg>
          <seg id="b.JOB.14.21" type="verse">יכבדו בניו ולא ידע ויצערו ולא־יבין למו׃</seg>
          <seg id="b.JOB.14.22" type="verse">אך־בשרו עליו יכאב ונפשו עליו תאבל׃ ף</seg>
        </div>
        <div id="b.JOB.15" type="chapter">
          <seg id="b.JOB.15.1" type="verse">ויען אליפז התימני ויאמר׃</seg>
          <seg id="b.JOB.15.2" type="verse">החכם יענה דעת־רוח וימלא קדים בטנו׃</seg>
          <seg id="b.JOB.15.3" type="verse">הוכח בדבר לא יסכון ומלים לא־יועיל בם׃</seg>
          <seg id="b.JOB.15.4" type="verse">אף־אתה תפר יראה ותגרע שיחה לפני־אל׃</seg>
          <seg id="b.JOB.15.5" type="verse">כי יאלף עונך פיך ותבחר לשון ערומים׃</seg>
          <seg id="b.JOB.15.6" type="verse">ירשיעך פיך ולא־אני ושפתיך יענו־בך׃</seg>
          <seg id="b.JOB.15.7" type="verse">הראישון אדם תולד ולפני גבעות חוללת׃</seg>
          <seg id="b.JOB.15.8" type="verse">הבסוד אלוה תשמע ותגרע אליך חכמה׃</seg>
          <seg id="b.JOB.15.9" type="verse">מה־ידעת ולא נדע תבין ולא־עמנו הוא׃</seg>
          <seg id="b.JOB.15.10" type="verse">גם־שב גם־ישיש בנו כביר מאביך ימים׃</seg>
          <seg id="b.JOB.15.11" type="verse">המעט ממך תנחמות אל ודבר לאט עמך׃</seg>
          <seg id="b.JOB.15.12" type="verse">מה־יקחך לבך ומה־ירזמון עיניך׃</seg>
          <seg id="b.JOB.15.13" type="verse">כי־תשיב אל־אל רוחך והצאת מפיך מלין׃</seg>
          <seg id="b.JOB.15.14" type="verse">מה־אנוש כי־יזכה וכי־יצדק ילוד אשה׃</seg>
          <seg id="b.JOB.15.15" type="verse">הן [כ= בקדשו] [ק= בקדשיו] לא יאמין ושמים לא־זכו בעיניו׃</seg>
          <seg id="b.JOB.15.16" type="verse">אף כי־נתעב ונאלח איש־שתה כמים עולה׃</seg>
          <seg id="b.JOB.15.17" type="verse">אחוכ* שמע־לי וזה־חזיתי ואספרה׃</seg>
          <seg id="b.JOB.15.18" type="verse">אשר־חכמים יגידו ולא כחדו מאבותם׃</seg>
          <seg id="b.JOB.15.19" type="verse">להם לבדם נתנה הארץ ולא־עבר זר בתוכם׃</seg>
          <seg id="b.JOB.15.20" type="verse">כל־ימי רשע הוא מתחולל ומספר שנים נצפנו לעריץ׃</seg>
          <seg id="b.JOB.15.21" type="verse">קול־פחדים באזניו בשלום שודד יבואנו׃</seg>
          <seg id="b.JOB.15.22" type="verse">לא־יאמין שוב מני־חשך [כ= וצפו] [ק= וצפוי] הוא אלי־חרב׃</seg>
          <seg id="b.JOB.15.23" type="verse">נדד הוא ללחם איה ידע כי־נכון בידו יום־חשך׃</seg>
          <seg id="b.JOB.15.24" type="verse">יבעתהו צר ומצוקה תתקפהו כמלך עתיד לכידור׃</seg>
          <seg id="b.JOB.15.25" type="verse">כי־נטה אל־אל ידו ואל־שדי יתגבר׃</seg>
          <seg id="b.JOB.15.26" type="verse">ירוץ אליו בצואר בעבי גבי מגניו׃</seg>
          <seg id="b.JOB.15.27" type="verse">כי־כסה פניו בחלבו ויעש פימה עלי־כסל׃</seg>
          <seg id="b.JOB.15.28" type="verse">וישכון ערים נכחדות בתים לא־ישבו למו אשר התעתדו לגלים׃</seg>
          <seg id="b.JOB.15.29" type="verse">לא־יעשר ולא־יקום חילו ולא־יטה לארץ מנלם׃</seg>
          <seg id="b.JOB.15.30" type="verse">לא־יסור מני־חשך ינקתו תיבש שלהבת ויסור ברוח פיו׃</seg>
          <seg id="b.JOB.15.31" type="verse">אל־יאמן [כ= בשו] [ק= בשיו] נתעה כי־שוא תהיה תמורתו׃</seg>
          <seg id="b.JOB.15.32" type="verse">בלא־יומו תמלא וכפתו לא רעננה׃</seg>
          <seg id="b.JOB.15.33" type="verse">יחמס כגפן בסרו וישלך כזית נצתו׃</seg>
          <seg id="b.JOB.15.34" type="verse">כי־עדת חנף גלמוד ואש אכלה אהלי־שחד׃</seg>
          <seg id="b.JOB.15.35" type="verse">הרה עמל וילד* און ובטנם תכין מרמה׃ ס</seg>
        </div>
        <div id="b.JOB.16" type="chapter">
          <seg id="b.JOB.16.1" type="verse">ויען איוב ויאמר׃</seg>
          <seg id="b.JOB.16.2" type="verse">שמעתי כאלה רבות מנחמי עמל כלכם׃</seg>
          <seg id="b.JOB.16.3" type="verse">הקץ לדברי־רוח או מה־ימריצך כי תענה׃</seg>
          <seg id="b.JOB.16.4" type="verse">גם אנכי ככם אדברה לו־יש נפשכם תחת נפשי אחבירה עליכם במלים ואניעה עליכם במו ראשי׃</seg>
          <seg id="b.JOB.16.5" type="verse">אאמצכם במו־פי וניד שפתי יחשך׃</seg>
          <seg id="b.JOB.16.6" type="verse">אם־אדברה לא־יחשך כאבי ואחדלה מה־מני יהלך׃</seg>
          <seg id="b.JOB.16.7" type="verse">אך־עתה הלאני השמות כל־עדתי׃</seg>
          <seg id="b.JOB.16.8" type="verse">ותקמטני לעד היה ויקם בי כחשי בפני יענה׃</seg>
          <seg id="b.JOB.16.9" type="verse">אפו טרף וישטמני חרק עלי בשניו צרי ילטוש עיניו לי׃</seg>
          <seg id="b.JOB.16.10" type="verse">פערו עלי בפיהם בחרפה הכו לחיי יחד עלי יתמלאון׃</seg>
          <seg id="b.JOB.16.11" type="verse">יסגירני אל אל עויל ועל־ידי רשעים ירטני׃</seg>
          <seg id="b.JOB.16.12" type="verse">שלו הייתי ויפרפרני ואחז בערפי ויפצפצני ויקימני לו למטרה׃</seg>
          <seg id="b.JOB.16.13" type="verse">יסבו עלי רביו יפלח כליותי ולא יחמול ישפך לארץ מררתי׃</seg>
          <seg id="b.JOB.16.14" type="verse">יפרצני פרץ על־פני־פרץ ירץ עלי כגבור׃</seg>
          <seg id="b.JOB.16.15" type="verse">שק תפרתי עלי גלדי ועללתי בעפר קרני׃</seg>
          <seg id="b.JOB.16.16" type="verse">פני [כ= חמרמרה] [ק= חמרמרו] מני־בכי ועל עפעפי צלמות׃</seg>
          <seg id="b.JOB.16.17" type="verse">על לא־חמס בכפי ותפלתי זכה׃</seg>
          <seg id="b.JOB.16.18" type="verse">ארץ אל־תכסי דמי ואל־יהי מקום לזעקתי׃</seg>
          <seg id="b.JOB.16.19" type="verse">גם־עתה הנה־בשמים עדי ושהדי במרומים׃</seg>
          <seg id="b.JOB.16.20" type="verse">מליצי רעי אל־אלוה דלפה עיני׃</seg>
          <seg id="b.JOB.16.21" type="verse">ויוכח לגבר עם־אלוה ובן־אדם לרעהו׃</seg>
          <seg id="b.JOB.16.22" type="verse">כי־שנות מספר יאתיו וארח לא־אשוב אהלך׃</seg>
        </div>
        <div id="b.JOB.17" type="chapter">
          <seg id="b.JOB.17.1" type="verse">רוחי חבלה ימי נזעכו קברים לי׃</seg>
          <seg id="b.JOB.17.2" type="verse">אם־לא התלים עמדי ובהמרותמ* תלן עיני׃</seg>
          <seg id="b.JOB.17.3" type="verse">שימה־נא ערבני עמך מי הוא לידי יתקע׃</seg>
          <seg id="b.JOB.17.4" type="verse">כי־לבם צפנת משכל* על־כן לא תרםם׃</seg>
          <seg id="b.JOB.17.5" type="verse">לחלק יגיד רעים ועיני בניו תכלנה׃</seg>
          <seg id="b.JOB.17.6" type="verse">והצגני למשל עמים ותפת לפנים אהיה׃</seg>
          <seg id="b.JOB.17.7" type="verse">ותכה מכעש עיני ויצרי כצל כלם׃</seg>
          <seg id="b.JOB.17.8" type="verse">ישמו ישרים על־זאת ונקי על־חנף יתערר׃</seg>
          <seg id="b.JOB.17.9" type="verse">ויאחז צדיק דרכו וטהר־ידים יסיף אמץ׃</seg>
          <seg id="b.JOB.17.10" type="verse">ואולם כלם תשבו ובאו נא ולא־אמצא בכם חכם׃</seg>
          <seg id="b.JOB.17.11" type="verse">ימי עברו זמתי נתקו מורשי לבבי׃</seg>
          <seg id="b.JOB.17.12" type="verse">לילה ליום ישימו אור קרוב מפני־חשך׃</seg>
          <seg id="b.JOB.17.13" type="verse">אם־אקוה שאול ביתי בחשך רפדתי יצועי׃</seg>
          <seg id="b.JOB.17.14" type="verse">לשחת קראתי אבי אתה אמי ואחתי לרמה׃</seg>
          <seg id="b.JOB.17.15" type="verse">ואיה אפו תקותי ותקותי מי ישורנה׃</seg>
          <seg id="b.JOB.17.16" type="verse">בדי שאל תרדנה אם־יחד על־עפר נחת׃ ס</seg>
        </div>
        <div id="b.JOB.18" type="chapter">
          <seg id="b.JOB.18.1" type="verse">ויען בלדד השחי ויאמר׃</seg>
          <seg id="b.JOB.18.2" type="verse">עד־אנה תשימון קנצי למלין תבינו ואחר נדבר׃</seg>
          <seg id="b.JOB.18.3" type="verse">מדוע נחשבנו כבהמה נטמינו בעיניכם׃</seg>
          <seg id="b.JOB.18.4" type="verse">טרף נפשו באפו הלמענך תעזב ארץ ויעתק־צור ממקמו׃</seg>
          <seg id="b.JOB.18.5" type="verse">גם אור רשעים ידעך ולא־יגה שביב אשו׃</seg>
          <seg id="b.JOB.18.6" type="verse">אור חשך באהלו ונרו עליו ידעך׃</seg>
          <seg id="b.JOB.18.7" type="verse">יצרו צעדי אונו ותשליכהו עצתו׃</seg>
          <seg id="b.JOB.18.8" type="verse">כי־שלח ברשת ברגליו ועל־שבכה יתהלך׃</seg>
          <seg id="b.JOB.18.9" type="verse">יאחז בעקב פח יחזק עליו צמים׃</seg>
          <seg id="b.JOB.18.10" type="verse">טמון בארץ חבלו ומלכדתו עלי נתיב׃</seg>
          <seg id="b.JOB.18.11" type="verse">סביב בעתהו בלהות והפיצהו לרגליו׃</seg>
          <seg id="b.JOB.18.12" type="verse">יהי־רעב אנו ואיד נכון לצלעו׃</seg>
          <seg id="b.JOB.18.13" type="verse">יאכל בדי עורו יאכל בדיו בכור מות׃</seg>
          <seg id="b.JOB.18.14" type="verse">ינתק מאהלו מבטחו ותצעדהו למלך בלהות׃</seg>
          <seg id="b.JOB.18.15" type="verse">תשכון באהלו מבלי־לו יזרה על־נוהו גפרית׃</seg>
          <seg id="b.JOB.18.16" type="verse">מתחת שרשיו יבשו וממעל ימל קצירו׃</seg>
          <seg id="b.JOB.18.17" type="verse">זכרו־אבד מני־ארץ ולא־שם לו על־פני־חוץ׃</seg>
          <seg id="b.JOB.18.18" type="verse">יהדפהו מאור אל־חשך ומתבל ינדהו׃</seg>
          <seg id="b.JOB.18.19" type="verse">לא נין לו ולא־נכד בעמו ואין שריד במגוריו׃</seg>
          <seg id="b.JOB.18.20" type="verse">על־יומו נשמו אחרנים וקדמנים אחזו שער׃</seg>
          <seg id="b.JOB.18.21" type="verse">אך־אלה משכנות עול וזה מקום לא־ידע־אל׃ ס</seg>
        </div>
        <div id="b.JOB.19" type="chapter">
          <seg id="b.JOB.19.1" type="verse">ויען איוב ויאמר׃</seg>
          <seg id="b.JOB.19.2" type="verse">עד־אנה תוגיון נפשי ותדכאונני במלים׃</seg>
          <seg id="b.JOB.19.3" type="verse">זה עשר פעמים תכלימוני לא־תבשו תהכרו־לי׃</seg>
          <seg id="b.JOB.19.4" type="verse">ואף־אמנם שגיתי אתי תלין משוגתי׃</seg>
          <seg id="b.JOB.19.5" type="verse">אם־אמנם עלי תגדילו ותוכיחו עלי חרפתי׃</seg>
          <seg id="b.JOB.19.6" type="verse">דעו־אפו כי־אלוה עותני ומצודו עלי הקיף׃</seg>
          <seg id="b.JOB.19.7" type="verse">הן אצעק חמס ולא אענה אשוע ואין משפט׃</seg>
          <seg id="b.JOB.19.8" type="verse">ארחי גדר ולא אעבור ועל נתיבותי חשך ישים׃</seg>
          <seg id="b.JOB.19.9" type="verse">כבודי מעלי הפשיט ויסר עטרת ראשי׃</seg>
          <seg id="b.JOB.19.10" type="verse">יתצני סביב ואלך ויסע כעץ תקותי׃</seg>
          <seg id="b.JOB.19.11" type="verse">ויחר עלי אפו ויחשבני לו כצריו׃</seg>
          <seg id="b.JOB.19.12" type="verse">יחד יבאו גדודיו ויסלו עלי דרכם ויחנו סביב לאהלי׃</seg>
          <seg id="b.JOB.19.13" type="verse">אחי מעלי הרחיק וידעי אך־זרו ממני׃</seg>
          <seg id="b.JOB.19.14" type="verse">חדלו קרובי ומידעי* שכחוני׃</seg>
          <seg id="b.JOB.19.15" type="verse">גרי ביתי ואמהתי לזר תחשבני נכרי הייתי בעיניהם׃</seg>
          <seg id="b.JOB.19.16" type="verse">לעבדי קראתי ולא יענה במו־פי אתחןן־לו׃</seg>
          <seg id="b.JOB.19.17" type="verse">רוחי זרה לאשתי וחנתי לבני בטני׃</seg>
          <seg id="b.JOB.19.18" type="verse">גם־עוילים מאסו בי אקומה וידברו־בי׃</seg>
          <seg id="b.JOB.19.19" type="verse">תעבוני כל־מתי סודי וזה־אהבתי נהפכו־בי׃</seg>
          <seg id="b.JOB.19.20" type="verse">בעורי ובבשרי דבקה עצמי ואתמלטה בעור שני׃</seg>
          <seg id="b.JOB.19.21" type="verse">חנני חנני אתם רעי כי יד־אלוה נגעה בי׃</seg>
          <seg id="b.JOB.19.22" type="verse">למה תרדפני כמו־אל ומבשרי לא תשבעו׃</seg>
          <seg id="b.JOB.19.23" type="verse">מי־יתן אפו ויכתבון מלי מי־יתן בספר ויחקו׃</seg>
          <seg id="b.JOB.19.24" type="verse">בעט־ברזל ועפרת לעד בצור יחצבון׃</seg>
          <seg id="b.JOB.19.25" type="verse">ואני ידעתי גאלי חי ואחרון על־עפר יקום׃</seg>
          <seg id="b.JOB.19.26" type="verse">ואחר עורי נקפו־זאת ומבשרי אחזה אלוה׃</seg>
          <seg id="b.JOB.19.27" type="verse">אשר אני אחזה־לי ועיני ראו ולא־זר כלו כליתי בחקי׃</seg>
          <seg id="b.JOB.19.28" type="verse">כי תאמרו מה־נרדף־לו ושרש דבר נמצא־בי׃</seg>
          <seg id="b.JOB.19.29" type="verse">גורו לכם מפני־חרב כי־חמה עונות חרב למען תדעון [כ= שדין] [ק= שדון]׃ ס</seg>
        </div>
        <div id="b.JOB.20" type="chapter">
          <seg id="b.JOB.20.1" type="verse">ויען צפר הנעמתי ויאמר׃</seg>
          <seg id="b.JOB.20.2" type="verse">לכן שעפי ישיבוני ובעבור חושי בי׃</seg>
          <seg id="b.JOB.20.3" type="verse">מוסר כלמתי אשמע ורוח מבינתי יענני׃</seg>
          <seg id="b.JOB.20.4" type="verse">הזאת ידעת מני־עד מני שים אדם עלי־ארץ׃</seg>
          <seg id="b.JOB.20.5" type="verse">כי רננת רשעים מקרוב ושמחת חנף עדי־רגע׃</seg>
          <seg id="b.JOB.20.6" type="verse">אם־יעלה לשמים שיאו וראשו לעב יגיע׃</seg>
          <seg id="b.JOB.20.7" type="verse">כגללו לנצח יאבד ראיו יאמרו איו׃</seg>
          <seg id="b.JOB.20.8" type="verse">כחלום יעוף ולא ימצאוהו וידד כחזיון לילה׃</seg>
          <seg id="b.JOB.20.9" type="verse">עין שזפתו ולא תוסיף ולא־עוד תשורנו מקומו׃</seg>
          <seg id="b.JOB.20.10" type="verse">בניו ירצו דלים וידיו תשבנה אונו׃</seg>
          <seg id="b.JOB.20.11" type="verse">עצמותיו מלאו [כ= עלומו] [ק= עלומיו] ועמו על־עפר תשכב׃</seg>
          <seg id="b.JOB.20.12" type="verse">אם־תמתיק בפיו רעה יכחידנה תחת לשונו׃</seg>
          <seg id="b.JOB.20.13" type="verse">יחמל עליה ולא יעזבנה וימנענה בתוך חכו׃</seg>
          <seg id="b.JOB.20.14" type="verse">לחמו במעיו נהפך מרורת פתנים בקרבו׃</seg>
          <seg id="b.JOB.20.15" type="verse">חיל בלע ויקאנו מבטנו יורשנו* אל׃</seg>
          <seg id="b.JOB.20.16" type="verse">ראש־פתנים יינק תהרגהו לשון אפעה׃</seg>
          <seg id="b.JOB.20.17" type="verse">אל־ירא בפלגות נהרי נחלי דבש וחמאה׃</seg>
          <seg id="b.JOB.20.18" type="verse">משיב יגע ולא יבלע כחיל תמורתו ולא יעלס׃</seg>
          <seg id="b.JOB.20.19" type="verse">כי־רץץ עזב דלים בית גזל ולא יבנהו׃</seg>
          <seg id="b.JOB.20.20" type="verse">כי לא־ידע שלו בבטנו בחמודו לא ימלט׃</seg>
          <seg id="b.JOB.20.21" type="verse">אין־שריד לאכלו על־כן לא־יחיל טובו׃</seg>
          <seg id="b.JOB.20.22" type="verse">במלאות שפקו יצר לו כל־יד עמל תבואנו׃</seg>
          <seg id="b.JOB.20.23" type="verse">יהי למלא בטנו ישלח־בו חרון אפו וימטר עלימו בלחומו׃</seg>
          <seg id="b.JOB.20.24" type="verse">יברח מנשק ברזל תחלפהו קשת נחושה׃</seg>
          <seg id="b.JOB.20.25" type="verse">שלף ויצא מגוה וברק ממררתו יהלך עליו אמים׃</seg>
          <seg id="b.JOB.20.26" type="verse">כל־חשך טמון לצפוניו* תאכלהו אש לא־נפח ירע שריד באהלו׃</seg>
          <seg id="b.JOB.20.27" type="verse">יגלו שמים עונו וארץ מתקוממה לו׃</seg>
          <seg id="b.JOB.20.28" type="verse">יגל יבול ביתו נגרות ביום אפו׃</seg>
          <seg id="b.JOB.20.29" type="verse">זה חלק־אדם רשע מאלהים ונחלת אמרו מאל׃ ף</seg>
        </div>
        <div id="b.JOB.21" type="chapter">
          <seg id="b.JOB.21.1" type="verse">ויען איוב ויאמר׃</seg>
          <seg id="b.JOB.21.2" type="verse">שמעו שמוע מלתי ותהי־זאת תנחומתיכם׃</seg>
          <seg id="b.JOB.21.3" type="verse">שאוני ואנכי אדבר ואחר דברי תלעיג׃</seg>
          <seg id="b.JOB.21.4" type="verse">האנכי לאדם שיחי ואם־מדוע לא־תקצר רוחי׃</seg>
          <seg id="b.JOB.21.5" type="verse">פנו־אלי והשמו ושימו יד על־פה׃</seg>
          <seg id="b.JOB.21.6" type="verse">ואם־זכרתי ונבהלתי ואחז בשרי פלצות׃</seg>
          <seg id="b.JOB.21.7" type="verse">מדוע רשעים יחיו עתקו גם־גברו חיל׃</seg>
          <seg id="b.JOB.21.8" type="verse">זרעם נכון לפניהם עםם וצאצאיהם לעיניהם׃</seg>
          <seg id="b.JOB.21.9" type="verse">בתיהם שלום מפחד ולא שבט אלוה עליהם׃</seg>
          <seg id="b.JOB.21.10" type="verse">שורו עבר ולא יגעל תפלט פרתו ולא תשכל׃</seg>
          <seg id="b.JOB.21.11" type="verse">ישלחו כצאן עויליהם וילדיהם ירקדון׃</seg>
          <seg id="b.JOB.21.12" type="verse">ישאו כתף וכנור וישמחו לקול עוגב׃</seg>
          <seg id="b.JOB.21.13" type="verse">[כ= יבלו] [ק= יכלו] בטוב ימיהם וברגע שאול יחתו׃</seg>
          <seg id="b.JOB.21.14" type="verse">ויאמרו לאל סור ממנו ודעת דרכיך לא חפצנו׃</seg>
          <seg id="b.JOB.21.15" type="verse">מה־שדי כי־נעבדנו ומה־נועיל כי נפגע־בו׃</seg>
          <seg id="b.JOB.21.16" type="verse">הן לא בידם טובם עצת רשעים רחקה מני׃</seg>
          <seg id="b.JOB.21.17" type="verse">כמה נר־רשעים ידעך ויבא עלימו אידם חבלים יחלק באפו׃</seg>
          <seg id="b.JOB.21.18" type="verse">יהיו כתבן לפני־רוח וכמץ גנבתו סופה׃</seg>
          <seg id="b.JOB.21.19" type="verse">אלוה יצפן־לבניו אונו ישלם אליו וידע׃</seg>
          <seg id="b.JOB.21.20" type="verse">יראו [כ= עינו] [ק= עיניו] כידו ומחמת שדי ישתה׃</seg>
          <seg id="b.JOB.21.21" type="verse">כי מה־חפצו בביתו אחריו ומספר חדשיו חצצו׃</seg>
          <seg id="b.JOB.21.22" type="verse">הלאל ילמד־דעת והוא רמים ישפוט׃</seg>
          <seg id="b.JOB.21.23" type="verse">זה ימות בעצם תמו כלו שלאןן ושליו׃</seg>
          <seg id="b.JOB.21.24" type="verse">עטיניו מלאו חלב ומח עצמותיו ישקה׃</seg>
          <seg id="b.JOB.21.25" type="verse">וזה ימות בנפש מרה ולא־אכל בטובה׃</seg>
          <seg id="b.JOB.21.26" type="verse">יחד על־עפר ישכבו ורמה תכסה עליהם׃</seg>
          <seg id="b.JOB.21.27" type="verse">הן ידעתי מחשבותיכם ומזמות עלי תחמסו׃</seg>
          <seg id="b.JOB.21.28" type="verse">כי תאמרו איה בית־נדיב ואיה אהל משכנות רשעים׃</seg>
          <seg id="b.JOB.21.29" type="verse">הלא שאלתם עוברי דרך ואתתם לא תנכרו׃</seg>
          <seg id="b.JOB.21.30" type="verse">כי ליום איד יחשך רע ליום עברות יובלו׃</seg>
          <seg id="b.JOB.21.31" type="verse">מי־יגיד על־פניו דרכו והוא־עשה מי ישלם־לו׃</seg>
          <seg id="b.JOB.21.32" type="verse">והוא לקברות יובל ועל־גדיש ישקוד׃</seg>
          <seg id="b.JOB.21.33" type="verse">מתקו־לו רגבי נחל ואחריו כל־אדם ימשוך ולפניו אין מספר׃</seg>
          <seg id="b.JOB.21.34" type="verse">ואיך תנחמוני הבל ותשובתיכם נשאר־מעל׃ ס</seg>
        </div>
        <div id="b.JOB.22" type="chapter">
          <seg id="b.JOB.22.1" type="verse">ויען אליפז התמני ויאמר׃</seg>
          <seg id="b.JOB.22.2" type="verse">הלאל יסכן־גבר כי־יסכן עלימו משכיל׃</seg>
          <seg id="b.JOB.22.3" type="verse">החפץ לשדי כי תצדק ואם־בצע כי־תתם דרכיך׃</seg>
          <seg id="b.JOB.22.4" type="verse">המיראתך יכיחך יבוא עמך במשפט׃</seg>
          <seg id="b.JOB.22.5" type="verse">הלא רעתך רבה ואין־קץ לעונתיך׃</seg>
          <seg id="b.JOB.22.6" type="verse">כי־תחבל אחיך חנם ובגדי ערומים תפשיט׃</seg>
          <seg id="b.JOB.22.7" type="verse">לא־מים עיף תשקה ומרעב תמנע־לחם׃</seg>
          <seg id="b.JOB.22.8" type="verse">ואיש זרוע לו הארץ ונשוא פנים ישב בה׃</seg>
          <seg id="b.JOB.22.9" type="verse">אלמנות שלחת ריקם וזרעות יתמים ידכא׃</seg>
          <seg id="b.JOB.22.10" type="verse">על־כן סביבותיך פחים ויבהלך פחד פתאם׃</seg>
          <seg id="b.JOB.22.11" type="verse">או־חשך לא־תראה ושפעת־מים תכסך׃</seg>
          <seg id="b.JOB.22.12" type="verse">הלא־אלוה גבה שמים וראה ראש* כוכבים כי־רמו׃</seg>
          <seg id="b.JOB.22.13" type="verse">ואמרת מה־ידע אל הבעד ערפל ישפוט׃</seg>
          <seg id="b.JOB.22.14" type="verse">עבים סתר־לו ולא יראה וחוג שמים יתהלך׃</seg>
          <seg id="b.JOB.22.15" type="verse">הארח עולם תשמר אשר דרכו מתי־און׃</seg>
          <seg id="b.JOB.22.16" type="verse">אשר־קמטו ולא־עת נהר יוצק יסודם׃</seg>
          <seg id="b.JOB.22.17" type="verse">האמרים לאל סור ממנו ומה־יפעל שדי למו׃</seg>
          <seg id="b.JOB.22.18" type="verse">והוא מלא בתיהם טוב ועצת רשעים רחקה מני׃</seg>
          <seg id="b.JOB.22.19" type="verse">יראו צדיקים וישמחו ונקי ילעג־למו׃</seg>
          <seg id="b.JOB.22.20" type="verse">אם־לא נכחד קימנו ויתרם אכלה אש׃</seg>
          <seg id="b.JOB.22.21" type="verse">הסכן־נא עמו ושלם בהם תבואתכ* טובה׃</seg>
          <seg id="b.JOB.22.22" type="verse">קח־נא מפיו תורה ושים אמריו בלבבך׃</seg>
          <seg id="b.JOB.22.23" type="verse">אם־תשוב עד־שדי תבנה תרחיק עולה מאהלך׃</seg>
          <seg id="b.JOB.22.24" type="verse">ושית־על־עפר בצר ובצור נחלים אופיר׃</seg>
          <seg id="b.JOB.22.25" type="verse">והיה שדי בצריך וכסף תועפות לך׃</seg>
          <seg id="b.JOB.22.26" type="verse">כי־אז על־שדי תתענג ותשא אל־אלוה פניך׃</seg>
          <seg id="b.JOB.22.27" type="verse">תעתיר אליו וישמעך ונדריך תשלם׃</seg>
          <seg id="b.JOB.22.28" type="verse">ותגזר־אומר ויקם לך ועל־דרכיך נגה אור׃</seg>
          <seg id="b.JOB.22.29" type="verse">כי־השפילו ותאמר גוה ושח עינים יושע׃</seg>
          <seg id="b.JOB.22.30" type="verse">ימלט אי־נקי ונמלט בבר כפיך׃ ף</seg>
        </div>
        <div id="b.JOB.23" type="chapter">
          <seg id="b.JOB.23.1" type="verse">ויען איוב ויאמר׃</seg>
          <seg id="b.JOB.23.2" type="verse">גם־היום מרי שחי ידי כבדה על־אנחתי׃</seg>
          <seg id="b.JOB.23.3" type="verse">מי־יתן ידעתי ואמצאהו אבוא עד־תכונתו׃</seg>
          <seg id="b.JOB.23.4" type="verse">אערכה לפניו משפט ופי אמלא תוכחות׃</seg>
          <seg id="b.JOB.23.5" type="verse">אדעה מלים יענני ואבינה מה־יאמר לי׃</seg>
          <seg id="b.JOB.23.6" type="verse">הברב־כח יריב עמדי לא אך־הוא ישם בי׃</seg>
          <seg id="b.JOB.23.7" type="verse">שם ישר נוכח עמו ואפלטה לנצח משפטי׃</seg>
          <seg id="b.JOB.23.8" type="verse">הן קדם אהלך ואיננו ואחור ולא־אבין לו׃</seg>
          <seg id="b.JOB.23.9" type="verse">שמאול בעשתו ולא־אחז יעטף ימין ולא אראה׃</seg>
          <seg id="b.JOB.23.10" type="verse">כי־ידע דרך עמדי בחנני כזהב אצא׃</seg>
          <seg id="b.JOB.23.11" type="verse">באשרו אחזה רגלי דרכו שמרתי ולא־אט׃</seg>
          <seg id="b.JOB.23.12" type="verse">מצות שפתיו ולא אמיש מחקי צפנתי אמרי־פיו׃</seg>
          <seg id="b.JOB.23.13" type="verse">והוא באחד ומי ישיבנו ונפשו אותה ויעש׃</seg>
          <seg id="b.JOB.23.14" type="verse">כי ישלים חקי וכהנה רבות עמו׃</seg>
          <seg id="b.JOB.23.15" type="verse">על־כן מפניו אבהל אתבוןן ואפחד ממנו׃</seg>
          <seg id="b.JOB.23.16" type="verse">ואל הרך לבי ושדי הבהילני׃</seg>
          <seg id="b.JOB.23.17" type="verse">כי־לא נצמתי מפני־חשך ומפני כסה־אפל׃</seg>
        </div>
        <div id="b.JOB.24" type="chapter">
          <seg id="b.JOB.24.1" type="verse">מדוע משדי לא־נצפנו עתים [כ= וידעו] [ק= וידעיו] לא־חזו ימיו׃</seg>
          <seg id="b.JOB.24.2" type="verse">גבלות ישיגו עדר גזלו וירעו׃</seg>
          <seg id="b.JOB.24.3" type="verse">חמור יתומים ינהגו יחבלו שור אלמנה׃</seg>
          <seg id="b.JOB.24.4" type="verse">יטו אביונים מדרך יחד חבאו עניי־ארץ׃</seg>
          <seg id="b.JOB.24.5" type="verse">הן פראים במדבר יצאו בפעלם משחרי לטרף ערבה לו לחם לנערים׃</seg>
          <seg id="b.JOB.24.6" type="verse">בשדה בלילו [כ= יקצירו] [ק= יקצורו] וכרם רשע ילקשו׃</seg>
          <seg id="b.JOB.24.7" type="verse">ערום ילינו מבלי לבוש ואין כסות בקרה׃</seg>
          <seg id="b.JOB.24.8" type="verse">מזרם הרים ירטבו ומבלי מחסה חבקו־צור׃</seg>
          <seg id="b.JOB.24.9" type="verse">יגזלו משד יתום ועל־עני יחבלו׃</seg>
          <seg id="b.JOB.24.10" type="verse">ערום הלכו בלי לבוש ורעבים נשאו עמר׃</seg>
          <seg id="b.JOB.24.11" type="verse">בין־שורתם יצהירו יקבים דרכו ויצמאו׃</seg>
          <seg id="b.JOB.24.12" type="verse">מעיר מתים ינאקו ונפש־חללים תשוע ואלוה לא־ישים תפלה׃</seg>
          <seg id="b.JOB.24.13" type="verse">המה היו במרדי־אור לא־הכירו דרכיו ולא ישבו בנתיבתיו׃</seg>
          <seg id="b.JOB.24.14" type="verse">לאור יקום רוצח יקטל־עני ואביון ובלילה יהי כגנב׃</seg>
          <seg id="b.JOB.24.15" type="verse">ועין נאף שמרה נשף לאמר לא־תשורני עין וסתר פנים ישים׃</seg>
          <seg id="b.JOB.24.16" type="verse">חתר בחשך בתים יוםם חתמו־למו לא־ידעו אור׃</seg>
          <seg id="b.JOB.24.17" type="verse">כי יחדו בקר למו צלמות כי־יכיר בלהות צלמות׃</seg>
          <seg id="b.JOB.24.18" type="verse">קל־הוא על־פני־מים תקלל חלקתם בארץ לא־יפנה דרך כרמים׃</seg>
          <seg id="b.JOB.24.19" type="verse">ציה גם־חם יגזלו מימי־שלג שאול חטאו׃</seg>
          <seg id="b.JOB.24.20" type="verse">ישכחהו רחם מתקו רמה עוד לא־יזכר ותשבר כעץ עולה׃</seg>
          <seg id="b.JOB.24.21" type="verse">רעה עקרה לא תלד ואלמנה לא ייטיב׃</seg>
          <seg id="b.JOB.24.22" type="verse">ומשך אבירים בכחו יקום ולא־יאמין בחיין׃</seg>
          <seg id="b.JOB.24.23" type="verse">יתן־לו לבטח וישען ועיניהו על־דרכיהם׃</seg>
          <seg id="b.JOB.24.24" type="verse">רומו מעט* ואיננו והמכו ככל יקפצון וכראש שבלת ימלו׃</seg>
          <seg id="b.JOB.24.25" type="verse">ואם־לא אפו מי יכזיבני וישם לאל מלתי׃ ס</seg>
        </div>
        <div id="b.JOB.25" type="chapter">
          <seg id="b.JOB.25.1" type="verse">ויען בלדד השחי ויאמר׃</seg>
          <seg id="b.JOB.25.2" type="verse">המשל ופחד עמו עשה שלום במרומיו׃</seg>
          <seg id="b.JOB.25.3" type="verse">היש מספר לגדודיו ועל־מי לא־יקום אורהו׃</seg>
          <seg id="b.JOB.25.4" type="verse">ומה־יצדק אנוש עם־אל ומה־יזכה ילוד אשה׃</seg>
          <seg id="b.JOB.25.5" type="verse">הן עד־ירח ולא יאהיל וכוכבים לא־זכו בעיניו׃</seg>
          <seg id="b.JOB.25.6" type="verse">אף כי־אנוש רמה ובן־אדם תולעה׃ ף</seg>
        </div>
        <div id="b.JOB.26" type="chapter">
          <seg id="b.JOB.26.1" type="verse">ויען איוב ויאמר׃</seg>
          <seg id="b.JOB.26.2" type="verse">מה־עזרת ללא־כח הושעת זרוע לא־עז׃</seg>
          <seg id="b.JOB.26.3" type="verse">מה־יעצת ללא חכמה ותושיה לרב הודעת׃</seg>
          <seg id="b.JOB.26.4" type="verse">את־מי הגדת מלין ונשמת־מי יצאה ממך׃</seg>
          <seg id="b.JOB.26.5" type="verse">הרפאים יחוללו מתחת מים ושכניהם׃</seg>
          <seg id="b.JOB.26.6" type="verse">ערום שאול נגדו ואין כסות לאבדון׃</seg>
          <seg id="b.JOB.26.7" type="verse">נטה צפון על־תהו תלה ארץ על־בלי־מה׃</seg>
          <seg id="b.JOB.26.8" type="verse">צרר־מים בעביו ולא־נבקע עןן תחתם׃</seg>
          <seg id="b.JOB.26.9" type="verse">מאחז פני־כסה פרשז עליו עננו׃</seg>
          <seg id="b.JOB.26.10" type="verse">חק־חג על־פני־מים עד־תכלית אור עם־חשך׃</seg>
          <seg id="b.JOB.26.11" type="verse">עמודי שמים ירופפו ויתמהו מגערתו׃</seg>
          <seg id="b.JOB.26.12" type="verse">בכחו רגע הים [כ= ובתובנתו] [ק= ובתבונתו] מחץ רהב׃</seg>
          <seg id="b.JOB.26.13" type="verse">ברוחו שמים שפרה חללה* ידו נחש בריח׃</seg>
          <seg id="b.JOB.26.14" type="verse">הן־אלה קצות [כ= דרכו] [ק= דרכיו] ומה־שמץ דבר נשמע־בו ורעם [כ= גבורתו] [ק= גבורותיו*] מי יתבוןן׃ ס</seg>
        </div>
        <div id="b.JOB.27" type="chapter">
          <seg id="b.JOB.27.1" type="verse">ויסף איוב שאת משלו ויאמר׃</seg>
          <seg id="b.JOB.27.2" type="verse">חי־אל הסיר משפטי ושדי המר נפשי׃</seg>
          <seg id="b.JOB.27.3" type="verse">כי־כל־עוד נשמתי בי ורוח אלוה באפי׃</seg>
          <seg id="b.JOB.27.4" type="verse">אם־תדברנה שפתי עולה ולשוני אם־יהגה רמיה׃</seg>
          <seg id="b.JOB.27.5" type="verse">חלילה לי אם־אצדיק אתכם עד־אגוע לא־אסיר תמתי ממני׃</seg>
          <seg id="b.JOB.27.6" type="verse">בצדקתי החזקתי ולא ארפה לא־יחרף לבבי מימי׃</seg>
          <seg id="b.JOB.27.7" type="verse">יהי כרשע איבי ומתקוממי כעול׃</seg>
          <seg id="b.JOB.27.8" type="verse">כי מה־תקות חנף כי יבצע כי ישל אלוה נפשו׃</seg>
          <seg id="b.JOB.27.9" type="verse">הצעקתו ישמע אל כי־תבוא עליו צרה׃</seg>
          <seg id="b.JOB.27.10" type="verse">אם־על־שדי יתענג יקרא אלוה בכל־עת׃</seg>
          <seg id="b.JOB.27.11" type="verse">אורה אתכם ביד־אל אשר עם־שדי לא אכחד׃</seg>
          <seg id="b.JOB.27.12" type="verse">הן־אתם כלכם חזיתם ולמה־זה הבל תהבלו׃</seg>
          <seg id="b.JOB.27.13" type="verse">זה חלק־אדם רשע עם־אל ונחלת עריצים משדי יקחו׃</seg>
          <seg id="b.JOB.27.14" type="verse">אם־ירבו בניו למו־חרב וצאצאיו לא ישבעו־לחם׃</seg>
          <seg id="b.JOB.27.15" type="verse">[כ= שרידו] [ק= שרידיו] במות יקברו ואלמנתיו לא תבכינה׃</seg>
          <seg id="b.JOB.27.16" type="verse">אם־יצבר כעפר כסף וכחמר יכין מלבוש׃</seg>
          <seg id="b.JOB.27.17" type="verse">יכין וצדיק ילבש וכסף נקי יחלק׃</seg>
          <seg id="b.JOB.27.18" type="verse">בנה כעש ביתו וכסכה עשה נצר׃</seg>
          <seg id="b.JOB.27.19" type="verse">עשיר ישכב ולא יאסף עיניו פקח ואיננו׃</seg>
          <seg id="b.JOB.27.20" type="verse">תשיגהו* כמים בלהות לילה גנבתו סופה׃</seg>
          <seg id="b.JOB.27.21" type="verse">ישאהו קדים וילך וישערהו ממקמו׃</seg>
          <seg id="b.JOB.27.22" type="verse">וישלך עליו ולא יחמל מידו ברוח יברח׃</seg>
          <seg id="b.JOB.27.23" type="verse">ישפק עלימו כפימו וישרק עליו ממקמו׃</seg>
        </div>
        <div id="b.JOB.28" type="chapter">
          <seg id="b.JOB.28.1" type="verse">כי יש לכסף מוצא ומקום לזהב יזקו׃</seg>
          <seg id="b.JOB.28.2" type="verse">ברזל מעפר יקח ואבן יצוק נחושה׃</seg>
          <seg id="b.JOB.28.3" type="verse">קץ שם לחשך ולכל־תכלית הוא חוקר אבן אפל וצלמות׃</seg>
          <seg id="b.JOB.28.4" type="verse">פרץ נחל מעם־גר הנשכחים מני־רגל דלו מאנוש נעו׃</seg>
          <seg id="b.JOB.28.5" type="verse">ארץ ממנה יצא־לחם ותחתיה נהפך כמו־אש׃</seg>
          <seg id="b.JOB.28.6" type="verse">מקום־ספיר אבניה ועפרת זהב לו׃</seg>
          <seg id="b.JOB.28.7" type="verse">נתיב לא־ידעו עיט ולא שזפתו עין איה׃</seg>
          <seg id="b.JOB.28.8" type="verse">לא־הדריכהו בני־שחץ לא־עדה עליו שחל׃</seg>
          <seg id="b.JOB.28.9" type="verse">בחלמיש שלח ידו הפך משרש הרים׃</seg>
          <seg id="b.JOB.28.10" type="verse">בצורות יארים בקע וכל־יקר ראתה עינו׃</seg>
          <seg id="b.JOB.28.11" type="verse">מבכי נהרות חבש ותעלמה יצא אור׃ ף</seg>
          <seg id="b.JOB.28.12" type="verse">והחכמה מאין תמצא ואי זה* מקום בינה׃</seg>
          <seg id="b.JOB.28.13" type="verse">לא־ידע אנוש ערכה ולא תמצא בארץ החיים׃</seg>
          <seg id="b.JOB.28.14" type="verse">תהום אמר לא בי־היא וים אמר אין עמדי׃</seg>
          <seg id="b.JOB.28.15" type="verse">לא־יתן סגור תחתיה ולא ישקל כסף מחירה׃</seg>
          <seg id="b.JOB.28.16" type="verse">לא־תסלה בכתם אופיר בשהם יקר וספיר׃</seg>
          <seg id="b.JOB.28.17" type="verse">לא־יערכנה זהב וזכוכית ותמורתה כלי־פז׃</seg>
          <seg id="b.JOB.28.18" type="verse">ראמות וגביש לא יזכר ומשך חכמה מפנינים׃</seg>
          <seg id="b.JOB.28.19" type="verse">לא־יערכנה פטדת־כוש בכתם טהור לא תסלה׃ ף</seg>
          <seg id="b.JOB.28.20" type="verse">והחכמה מאין תבוא ואי זה מקום בינה׃</seg>
          <seg id="b.JOB.28.21" type="verse">ונעלמה מעיני כל־חי ומעוף השמים נסתרה׃</seg>
          <seg id="b.JOB.28.22" type="verse">אבדון ומות אמרו באזנינו שמענו שמעה׃</seg>
          <seg id="b.JOB.28.23" type="verse">אלהים הבין דרכה והוא ידע את־מקומה׃</seg>
          <seg id="b.JOB.28.24" type="verse">כי־הוא לקצות־הארץ יביט תחת כל־השמים יראה׃</seg>
          <seg id="b.JOB.28.25" type="verse">לעשות לרוח משקל ומים תכן במדה׃</seg>
          <seg id="b.JOB.28.26" type="verse">בעשתו למטר חק ודרך לחזיז קלות׃</seg>
          <seg id="b.JOB.28.27" type="verse">אז ראה ויספרה הכינה וגם־חקרה׃</seg>
          <seg id="b.JOB.28.28" type="verse">ויאמר לאדם הן יראת אדני היא חכמה וסור מרע בינה׃ ס</seg>
        </div>
        <div id="b.JOB.29" type="chapter">
          <seg id="b.JOB.29.1" type="verse">ויסף איוב שאת משלו ויאמר׃</seg>
          <seg id="b.JOB.29.2" type="verse">מי־יתנני כירחי־קדם כימי אלוה ישמרני׃</seg>
          <seg id="b.JOB.29.3" type="verse">בהלו נרו עלי ראשי לאורו אלך חשך׃</seg>
          <seg id="b.JOB.29.4" type="verse">כאשר הייתי בימי חרפי בסוד אלוה עלי אהלי׃</seg>
          <seg id="b.JOB.29.5" type="verse">בעוד שדי עמדי סביבותי נערי׃</seg>
          <seg id="b.JOB.29.6" type="verse">ברחץ הליכי בחמה וצור יצוק עמדי פלגי־שמן׃</seg>
          <seg id="b.JOB.29.7" type="verse">בצאתי שער עלי־קרת ברחוב אכין מושבי׃</seg>
          <seg id="b.JOB.29.8" type="verse">ראוני נערים ונחבאו וישישים קמו עמדו׃</seg>
          <seg id="b.JOB.29.9" type="verse">שרים עצרו במלים וכף ישימו לפיהם׃</seg>
          <seg id="b.JOB.29.10" type="verse">קול־נגידים נחבאו ולשונם לחכם דבקה׃</seg>
          <seg id="b.JOB.29.11" type="verse">כי אזן שמעה ותאשרני ועין ראתה ותעידני׃</seg>
          <seg id="b.JOB.29.12" type="verse">כי־אמלט עני משוע ויתום ולא־עזר לו׃</seg>
          <seg id="b.JOB.29.13" type="verse">ברכת אבד עלי תבא ולב אלמנה ארןן׃</seg>
          <seg id="b.JOB.29.14" type="verse">צדק לבשתי וילבשני כמעיל* וצניף משפטי׃</seg>
          <seg id="b.JOB.29.15" type="verse">עינים הייתי לעור ורגלים לפסח אני׃</seg>
          <seg id="b.JOB.29.16" type="verse">אב אנכי לאביונים ורב לא־ידעתי אחקרהו׃</seg>
          <seg id="b.JOB.29.17" type="verse">ואשברה מתלעות עול ומשניו אשליך טרף׃</seg>
          <seg id="b.JOB.29.18" type="verse">ואמר עם־קני אגוע וכחול ארבה ימים׃</seg>
          <seg id="b.JOB.29.19" type="verse">שרשי פתוח אלי־מים וטל ילין בקצירי׃</seg>
          <seg id="b.JOB.29.20" type="verse">כבודי חדש עמדי וקשתי בידי תחליף׃</seg>
          <seg id="b.JOB.29.21" type="verse">לי־שמעו ויחלו וידמו למו עצתי׃</seg>
          <seg id="b.JOB.29.22" type="verse">אחרי דברי לא ישנו ועלימו תטף מלתי׃</seg>
          <seg id="b.JOB.29.23" type="verse">ויחלו כמטר לי ופיהם פערו למלקוש׃</seg>
          <seg id="b.JOB.29.24" type="verse">אשחק אלהם לא יאמינו ואור פני לא יפילון׃</seg>
          <seg id="b.JOB.29.25" type="verse">אבחר דרכם ואשב ראש ואשכון כמלך בגדוד כאשר אבלים ינחם׃</seg>
        </div>
        <div id="b.JOB.30" type="chapter">
          <seg id="b.JOB.30.1" type="verse">ועתה שחקו עלי צעירים ממני לימים אשר־מאסתי אבותם לשית עם־כלבי צאני׃</seg>
          <seg id="b.JOB.30.2" type="verse">גם־כח ידיהם למה לי עלימו אבד כלח׃</seg>
          <seg id="b.JOB.30.3" type="verse">בחסר ובכפן גלמוד הערקים ציה אמש שואה ומשאה׃</seg>
          <seg id="b.JOB.30.4" type="verse">הקטפים מלוח עלי־שיח ושרש רתמים לחםם׃</seg>
          <seg id="b.JOB.30.5" type="verse">מן־גו יגרשו יריעו עלימו כגנב׃</seg>
          <seg id="b.JOB.30.6" type="verse">בערוץ נחלים לשכן חרי עפר וכפים׃</seg>
          <seg id="b.JOB.30.7" type="verse">בין־שיחים ינהקו תחת חרול יספחו׃</seg>
          <seg id="b.JOB.30.8" type="verse">בני־נבל גם־בני בלי־שם נכאו מן־הארץ׃</seg>
          <seg id="b.JOB.30.9" type="verse">ועתה נגינתם הייתי ואהי להם למלה׃</seg>
          <seg id="b.JOB.30.10" type="verse">תעבוני רחקו מני ומפני לא־חשכו רק׃</seg>
          <seg id="b.JOB.30.11" type="verse">כי־[כ= יתרו] [ק= יתרי] פתח ויענני ורסן מפני שלחו׃</seg>
          <seg id="b.JOB.30.12" type="verse">על־ימין פרחח יקומו רגלי שלחו ויסלו עלי ארחות אידם׃</seg>
          <seg id="b.JOB.30.13" type="verse">נתסו נתיבתי להותי* יעילו לא עזר למו׃</seg>
          <seg id="b.JOB.30.14" type="verse">כפרץ רחב יאתיו תחת שאה התגלגלו׃</seg>
          <seg id="b.JOB.30.15" type="verse">ההפך עלי בלהות תרדף כרוח נדבתי וכעב עברה ישעתי׃</seg>
          <seg id="b.JOB.30.16" type="verse">ועתה עלי תשתפך נפשי יאחזוני* ימי־עני׃</seg>
          <seg id="b.JOB.30.17" type="verse">לילה עצמי נקר מעלי וערקי לא ישכבון׃</seg>
          <seg id="b.JOB.30.18" type="verse">ברב־כח יתחפש לבושי כפי כתנתי יאזרני׃</seg>
          <seg id="b.JOB.30.19" type="verse">הרני לחמר ואתמשל כעפר ואפר׃</seg>
          <seg id="b.JOB.30.20" type="verse">אשוע אליך ולא תענני עמדתי ותתבןן בי׃</seg>
          <seg id="b.JOB.30.21" type="verse">תהפך לאכזר לי בעצם ידך תשטמני׃</seg>
          <seg id="b.JOB.30.22" type="verse">תשאני אל־רוח תרכיבני ותמגגני [כ= תשוה] [ק= תושיה]׃</seg>
          <seg id="b.JOB.30.23" type="verse">כי־ידעתי מות תשיבני ובית מועד לכל־חי׃</seg>
          <seg id="b.JOB.30.24" type="verse">אך לא־בעי ישלח־יד אם־בפידו להן שוע׃</seg>
          <seg id="b.JOB.30.25" type="verse">אם־לא בכיתי לקשה־יום עגמה נפשי לאביון׃</seg>
          <seg id="b.JOB.30.26" type="verse">כי טוב קויתי ויבא רע ואיחלה לאור ויבא אפל׃</seg>
          <seg id="b.JOB.30.27" type="verse">מעי רתחו ולא־דמו קדמני ימי־עני׃</seg>
          <seg id="b.JOB.30.28" type="verse">קדר הלכתי בלא חמה קמתי בקהל אשוע׃</seg>
          <seg id="b.JOB.30.29" type="verse">אח הייתי לתנים ורע לבנות יענה׃</seg>
          <seg id="b.JOB.30.30" type="verse">עורי שחר מעלי ועצמי־חרה מני־חרב׃</seg>
          <seg id="b.JOB.30.31" type="verse">ויהי לאבל כנרי ועגבי לקול בכים׃</seg>
        </div>
        <div id="b.JOB.31" type="chapter">
          <seg id="b.JOB.31.1" type="verse">ברית כרתי לעיני ומה אתבוןן על־בתולה׃</seg>
          <seg id="b.JOB.31.2" type="verse">ומה חלק אלוה ממעל ונחלת שדי ממרמים׃</seg>
          <seg id="b.JOB.31.3" type="verse">הלא־איד לעול ונכר לפעלי און׃</seg>
          <seg id="b.JOB.31.4" type="verse">הלא־הוא יראה דרכי וכל־צעדי יספור׃</seg>
          <seg id="b.JOB.31.5" type="verse">אם־הלכתי עם־שוא ותחש על־מרמה רגלי׃</seg>
          <seg id="b.JOB.31.6" type="verse">ישקלני במאזני־צדק וידע אלוה תמתי׃</seg>
          <seg id="b.JOB.31.7" type="verse">אם תטה אשרי מני הדרך ואחר עיני הלך לבי ובכפי דבק מאום׃ ף</seg>
          <seg id="b.JOB.31.8" type="verse">אזרעה ואחר יאכל וצאצאי ישרשו׃</seg>
          <seg id="b.JOB.31.9" type="verse">אם־נפתה לבי על־אשה ועל־פתח רעי ארבתי׃</seg>
          <seg id="b.JOB.31.10" type="verse">תטחן לאחר אשתי ועליה יכרעון אחרין׃</seg>
          <seg id="b.JOB.31.11" type="verse">כי־[כ= הוא] [ק= היא] זמה [כ= והיא] [ק= והוא] עון פלילים׃</seg>
          <seg id="b.JOB.31.12" type="verse">כי אש היא עד־אבדון תאכל ובכל־תבואתי תשרש׃</seg>
          <seg id="b.JOB.31.13" type="verse">אם־אמאס משפט עבדי ואמתי ברבם עמדי׃</seg>
          <seg id="b.JOB.31.14" type="verse">ומה אעשה כי־יקום אל וכי־יפקד מה אשיבנו׃</seg>
          <seg id="b.JOB.31.15" type="verse">הלא־בבטן עשני עשהו ויכננו ברחם אחד׃</seg>
          <seg id="b.JOB.31.16" type="verse">אם־אמנע מחפץ דלים ועיני אלמנה אכלה׃</seg>
          <seg id="b.JOB.31.17" type="verse">ואכל פתי לבדי ולא־אכל יתום ממנה׃</seg>
          <seg id="b.JOB.31.18" type="verse">כי מנעורי גדלני כאב ומבטן אמי אנחנה׃</seg>
          <seg id="b.JOB.31.19" type="verse">אם־אראה אובד מבלי לבוש ואין כסות לאביון׃</seg>
          <seg id="b.JOB.31.20" type="verse">אם־לא ברכוני [כ= חלצו] [ק= חלציו] ומגז כבשי יתחםם׃</seg>
          <seg id="b.JOB.31.21" type="verse">אם־הניפותי על־יתום ידי כי־אראה בשער עזרתי׃</seg>
          <seg id="b.JOB.31.22" type="verse">כתפי משכמה תפול ואזרעי מקנה תשבר׃</seg>
          <seg id="b.JOB.31.23" type="verse">כי פחד אלי איד אל ומשאתו לא אוכל׃</seg>
          <seg id="b.JOB.31.24" type="verse">אם־שמתי זהב כסלי ולכתם אמרתי מבטחי׃</seg>
          <seg id="b.JOB.31.25" type="verse">אם־אשמח כי־רב חילי וכי־כביר מצאה ידי׃</seg>
          <seg id="b.JOB.31.26" type="verse">אם־אראה אור כי יהל וירח יקר הלך׃</seg>
          <seg id="b.JOB.31.27" type="verse">ויפת בסתר לבי ותשק ידי לפי׃</seg>
          <seg id="b.JOB.31.28" type="verse">גם־הוא עון פלילי כי־כחשתי לאל ממעל׃</seg>
          <seg id="b.JOB.31.29" type="verse">אם־אשמח בפיד משנאי והתעררתי כי־מצאו רע׃</seg>
          <seg id="b.JOB.31.30" type="verse">ולא־נתתי לחטא חכי לשאל באלה נפשו׃</seg>
          <seg id="b.JOB.31.31" type="verse">אם־לא אמרו מתי אהלי מי־יתן מבשרו לא נשבע׃</seg>
          <seg id="b.JOB.31.32" type="verse">בחוץ לא־ילין גר דלתי לארח אפתח׃</seg>
          <seg id="b.JOB.31.33" type="verse">אם־כסיתי כאדם פשעי לטמון בחבי עוני׃</seg>
          <seg id="b.JOB.31.34" type="verse">כי אערוץ המון רבה ובוז־משפחות יחתני ואדם לא־אצא פתח׃</seg>
          <seg id="b.JOB.31.35" type="verse">מי יתן־לי שמע לי הן־תוי שדי יענני וספר כתב איש ריבי׃</seg>
          <seg id="b.JOB.31.36" type="verse">אם־לא על־שכמי אשאנו אענדנו עטרות לי׃</seg>
          <seg id="b.JOB.31.37" type="verse">מספר צעדי אגידנו כמו־נגיד אקרבנו׃</seg>
          <seg id="b.JOB.31.38" type="verse">אם־עלי אדמתי תזעק ויחד תלמיה יבכיון׃</seg>
          <seg id="b.JOB.31.39" type="verse">אם־כחה אכלתי בלי־כסף ונפש בעליה הפחתי׃</seg>
          <seg id="b.JOB.31.40" type="verse">תחת חטה יצא חוח ותחת־שערה באשה תמו דברי איוב׃ ף</seg>
        </div>
        <div id="b.JOB.32" type="chapter">
          <seg id="b.JOB.32.1" type="verse">וישבתו שלשת האנשים האלה מענות את־איוב כי הוא צדיק בעיניו׃ ף</seg>
          <seg id="b.JOB.32.2" type="verse">ויחר אף אליהוא בן־ברכאל הבוזי ממשפחת רם באיוב חרה אפו על־צדקו נפשו מאלהים׃</seg>
          <seg id="b.JOB.32.3" type="verse">ובשלשת רעיו חרה אפו על אשר לא־מצאו מענה וירשיעו את־איוב׃</seg>
          <seg id="b.JOB.32.4" type="verse">ואליהו* חכה את־איוב בדברים כי זקנים־המה ממנו לימים׃</seg>
          <seg id="b.JOB.32.5" type="verse">וירא אליהוא כי אין מענה בפי שלשת האנשים ויחר אפו׃ ף</seg>
          <seg id="b.JOB.32.6" type="verse">ויען אליהוא בן־ברכאל הבוזי ויאמר צעיר אני לימים ואתם ישישים על־כן זחלתי ואירא מחות דעי אתכם׃</seg>
          <seg id="b.JOB.32.7" type="verse">אמרתי ימים ידברו ורב שנים ידיעו חכמה׃</seg>
          <seg id="b.JOB.32.8" type="verse">אכן רוח־היא באנוש ונשמת שדי תבינם׃</seg>
          <seg id="b.JOB.32.9" type="verse">לא־רבים יחכמו וזקנים יבינו משפט׃</seg>
          <seg id="b.JOB.32.10" type="verse">לכן אמרתי שמעה־לי אחוה דעי אף־אני׃</seg>
          <seg id="b.JOB.32.11" type="verse">הן הוחלתי לדבריכם אזין עד־תבונתיכמ* עד־תחקרון מלין׃</seg>
          <seg id="b.JOB.32.12" type="verse">ועדיכם אתבוןן והנה אין לאיוב מוכיח עונה אמריו םכם׃</seg>
          <seg id="b.JOB.32.13" type="verse">פן־תאמרו מצאנו חכמה אל ידפנו לא־איש׃</seg>
          <seg id="b.JOB.32.14" type="verse">ולא־ערך אלי מלין ובאמריכם לא אשיבנו׃</seg>
          <seg id="b.JOB.32.15" type="verse">חתו לא־ענו עוד העתיקו מהם מלים׃</seg>
          <seg id="b.JOB.32.16" type="verse">והוחלתי כי־לא ידברו כי עמדו לא־ענו עוד׃</seg>
          <seg id="b.JOB.32.17" type="verse">אענה אף־אני חלקי אחוה דעי אף־אני׃</seg>
          <seg id="b.JOB.32.18" type="verse">כי מלתי מלים הציקתני רוח בטני׃</seg>
          <seg id="b.JOB.32.19" type="verse">הנה־בטני כיין לא־יפתח כאבות חדשים יבקע׃</seg>
          <seg id="b.JOB.32.20" type="verse">אדברה וירוח־לי אפתח שפתי ואענה׃</seg>
          <seg id="b.JOB.32.21" type="verse">אל־נא אשא פני־איש ואל־אדם לא אכנה׃</seg>
          <seg id="b.JOB.32.22" type="verse">כי לא ידעתי אכנה כמעט ישאני עשני׃</seg>
        </div>
        <div id="b.JOB.33" type="chapter">
          <seg id="b.JOB.33.1" type="verse">ואולם שמע־נא איוב מלי וכל־דברי האזינה׃</seg>
          <seg id="b.JOB.33.2" type="verse">הנה־נא פתחתי פי דברה לשוני בחכי׃</seg>
          <seg id="b.JOB.33.3" type="verse">ישר־לבי אמרי ודעת שפתי ברור מללו׃</seg>
          <seg id="b.JOB.33.4" type="verse">רוח־אל עשתני ונשמת שדי תחיני׃</seg>
          <seg id="b.JOB.33.5" type="verse">אם־תוכל השיבני ערכה לפני התיצבה׃</seg>
          <seg id="b.JOB.33.6" type="verse">הן־אני כפיך לאל מחמר קרצתי גם־אני׃</seg>
          <seg id="b.JOB.33.7" type="verse">הנה אמתי לא תבעתך ואכפי עליך לא־יכבד׃</seg>
          <seg id="b.JOB.33.8" type="verse">אך אמרת באזני וקול מלין אשמע׃</seg>
          <seg id="b.JOB.33.9" type="verse">זך אני בלי פשע חף אנכי ולא עון לי׃</seg>
          <seg id="b.JOB.33.10" type="verse">הן תנואות עלי ימצא יחשבני לאויב לו׃</seg>
          <seg id="b.JOB.33.11" type="verse">ישם בסד רגלי ישמר כל־ארחתי׃</seg>
          <seg id="b.JOB.33.12" type="verse">הן־זאת לא־צדקת אענך כי־ירבה אלוה מאנוש׃</seg>
          <seg id="b.JOB.33.13" type="verse">מדוע אליו ריבות כי כל־דבריו לא־יענה׃</seg>
          <seg id="b.JOB.33.14" type="verse">כי־באחת ידבר־אל ובשתים לא ישורנה׃</seg>
          <seg id="b.JOB.33.15" type="verse">בחלום חזיון לילה בנפל תרדמה על־אנשים בתנומות עלי משכב׃</seg>
          <seg id="b.JOB.33.16" type="verse">אז יגלה אזן אנשים ובמסרם יחתם׃</seg>
          <seg id="b.JOB.33.17" type="verse">להסיר אדם מעשה וגוה מגבר יכסה׃</seg>
          <seg id="b.JOB.33.18" type="verse">יחשך נפשו מני־שחת וחיתו מעבר בשלח׃</seg>
          <seg id="b.JOB.33.19" type="verse">והוכח במכאוב על־משכבו [כ= וריב] [ק= ורוב] עצמיו אתן׃</seg>
          <seg id="b.JOB.33.20" type="verse">וזהמתו חיתו לחם ונפשו מאכל תאוה׃</seg>
          <seg id="b.JOB.33.21" type="verse">יכל בשרו מראי [כ= ושפי] [ק= ושפו] עצמותיו לא ראו׃</seg>
          <seg id="b.JOB.33.22" type="verse">ותקרב לשחת נפשו וחיתו לממתים׃</seg>
          <seg id="b.JOB.33.23" type="verse">אם־יש עליו מלאך מליץ אחד מני־אלף להגיד לאדם ישרו׃</seg>
          <seg id="b.JOB.33.24" type="verse">ויחננו ויאמר פדעהו מרדת שחת מצאתי כפר׃</seg>
          <seg id="b.JOB.33.25" type="verse">רטפש בשרו מנער ישוב לימי עלומיו׃</seg>
          <seg id="b.JOB.33.26" type="verse">יעתר אל־אלוה וירצהו וירא פניו בתרועה וישב לאנוש צדקתו׃</seg>
          <seg id="b.JOB.33.27" type="verse">ישר על־אנשים ויאמר חטאתי וישר העויתי ולא־שוה לי׃</seg>
          <seg id="b.JOB.33.28" type="verse">פדה [כ= נפשי] [ק= נפשו] מעבר בשחת [כ= וחיתי] [ק= וחיתו] באור תראה׃</seg>
          <seg id="b.JOB.33.29" type="verse">הן־כל־אלה יפעל־אל פעמים שלוש עם־גבר׃</seg>
          <seg id="b.JOB.33.30" type="verse">להשיב נפשו מני־שחת לאור באור החיים׃</seg>
          <seg id="b.JOB.33.31" type="verse">הקשב איוב שמע־לי החרש ואנכי אדבר׃</seg>
          <seg id="b.JOB.33.32" type="verse">אם־יש־מלין השיבני דבר כי־חפצתי צדקך׃</seg>
          <seg id="b.JOB.33.33" type="verse">אם־אין אתה שמע־לי החרש ואאלפך חכמה׃ ס</seg>
        </div>
        <div id="b.JOB.34" type="chapter">
          <seg id="b.JOB.34.1" type="verse">ויען אליהוא ויאמר׃</seg>
          <seg id="b.JOB.34.2" type="verse">שמעו חכמים מלי וידעים האזינו לי׃</seg>
          <seg id="b.JOB.34.3" type="verse">כי־אזנ* מלין תבחן וחך יטעם לאכל׃</seg>
          <seg id="b.JOB.34.4" type="verse">משפט נבחרה־לנו נדעה בינינו מה־טוב׃</seg>
          <seg id="b.JOB.34.5" type="verse">כי־אמר איוב צדקתי ואל הסיר משפטי׃</seg>
          <seg id="b.JOB.34.6" type="verse">על־משפטי אכזב אנוש חצי בלי־פשע׃</seg>
          <seg id="b.JOB.34.7" type="verse">מי־גבר כאיוב ישתה־לעג כמים׃</seg>
          <seg id="b.JOB.34.8" type="verse">וארח לחברה עם־פעלי און וללכת עם־אנשי־רשע׃</seg>
          <seg id="b.JOB.34.9" type="verse">כי־אמר לא יסכן־גבר ברצתו עם־אלהים׃</seg>
          <seg id="b.JOB.34.10" type="verse">לכן אנשי* לבב שמעו לי חללה לאל מרשע ושדי מעול׃</seg>
          <seg id="b.JOB.34.11" type="verse">כי פעל אדם ישלם־לו וכארח איש ימצאנו׃</seg>
          <seg id="b.JOB.34.12" type="verse">אף־אמנם אל לא־ירשיע ושדי לא־יעות משפט׃</seg>
          <seg id="b.JOB.34.13" type="verse">מי־פקד עליו ארצה ומי שם תבל כלה׃</seg>
          <seg id="b.JOB.34.14" type="verse">אם־ישים אליו לבו רוחו ונשמתו אליו יאסף׃</seg>
          <seg id="b.JOB.34.15" type="verse">יגוע כל־בשר יחד ואדם על־עפר ישוב׃</seg>
          <seg id="b.JOB.34.16" type="verse">ואם־בינה שמעה־זאת האזינה לקול מלי׃</seg>
          <seg id="b.JOB.34.17" type="verse">האף שונא משפט יחבוש ואם־צדיק כביר תרשיע׃</seg>
          <seg id="b.JOB.34.18" type="verse">האמר למלך בליעל רשע אל־נדיבים׃</seg>
          <seg id="b.JOB.34.19" type="verse">אשר לא־נשא פני שרים ולא נכר־שוע לפני־דל כי־מעשה ידיו כלם׃</seg>
          <seg id="b.JOB.34.20" type="verse">רגע ימתו וחצות לילה יגעשו עם ויעברו ויסירו אביר לא ביד׃</seg>
          <seg id="b.JOB.34.21" type="verse">כי־עיניו על־דרכי־איש וכל־צעדיו* יראה׃</seg>
          <seg id="b.JOB.34.22" type="verse">אין־חשך ואין צלמות להסתר שם פעלי און׃</seg>
          <seg id="b.JOB.34.23" type="verse">כי לא על־איש ישים עוד להלך אל־אל במשפט׃</seg>
          <seg id="b.JOB.34.24" type="verse">ירע כבירים לא־חקר ויעמד אחרים תחתם׃</seg>
          <seg id="b.JOB.34.25" type="verse">לכן יכיר מעבדיהם והפך לילה וידכאו׃</seg>
          <seg id="b.JOB.34.26" type="verse">תחת־רשעים ספקם במקום ראים׃</seg>
          <seg id="b.JOB.34.27" type="verse">אשר על־כן סרו מאחריו וכל־דרכיו לא השכילו׃</seg>
          <seg id="b.JOB.34.28" type="verse">להביא עליו צעקת־דל וצעקת עניים ישמע׃</seg>
          <seg id="b.JOB.34.29" type="verse">והוא ישקט ומי ירשע ויסתר פנים ומי ישורנו ועל־גוי ועל־אדם יחד׃</seg>
          <seg id="b.JOB.34.30" type="verse">ממלך אדם חנף ממקשי עם׃</seg>
          <seg id="b.JOB.34.31" type="verse">כי־אל־אל האמר נשאתי לא אחבל׃</seg>
          <seg id="b.JOB.34.32" type="verse">בלעדי אחזה אתה הרני אם־עול פעלתי לא אסיף׃</seg>
          <seg id="b.JOB.34.33" type="verse">המעמך ישלמנה כי־מאסת כי־אתה תבחר ולא־אני ומה־ידעת דבר׃</seg>
          <seg id="b.JOB.34.34" type="verse">אנשי לבב יאמרו לי וגבר חכם שמע לי׃</seg>
          <seg id="b.JOB.34.35" type="verse">איוב לא־בדעת ידבר ודבריו לא בהשכיל׃</seg>
          <seg id="b.JOB.34.36" type="verse">אבי יבחן איוב עד־נצח על־תשבת באנשי־און׃</seg>
          <seg id="b.JOB.34.37" type="verse">כי יסיף על־חטאתו פשע בינינו יספוק וירב אמריו לאל׃ ס</seg>
        </div>
        <div id="b.JOB.35" type="chapter">
          <seg id="b.JOB.35.1" type="verse">ויען אליהו ויאמר׃</seg>
          <seg id="b.JOB.35.2" type="verse">הזאת חשבת למשפט אמרת צדקי מאל׃</seg>
          <seg id="b.JOB.35.3" type="verse">כי־תאמר* מה־יסכן־לך מה־אעיל מחטאתי׃</seg>
          <seg id="b.JOB.35.4" type="verse">אני אשיבך מלין ואת־רעיך עמך׃</seg>
          <seg id="b.JOB.35.5" type="verse">הבט שמים וראה ושור שחקים גבהו ממך׃</seg>
          <seg id="b.JOB.35.6" type="verse">אם־חטאת מה־תפעל־בו ורבו פשעיך מה־תעשה־לו׃</seg>
          <seg id="b.JOB.35.7" type="verse">אם־צדקת מה־תתן־לו או* מה־מידך יקח׃</seg>
          <seg id="b.JOB.35.8" type="verse">לאיש־כמוך רשעך ולבן־אדם צדקתך׃</seg>
          <seg id="b.JOB.35.9" type="verse">מרב עשוקים יזעיקו ישועו מזרוע רבים׃</seg>
          <seg id="b.JOB.35.10" type="verse">ולא־אמר איה אלוה עשי נתן זמרות בלילה׃</seg>
          <seg id="b.JOB.35.11" type="verse">מלפנו מבהמות ארץ ומעוף השמים יחכמנו׃</seg>
          <seg id="b.JOB.35.12" type="verse">שם יצעקו ולא יענה מפני גאון רעים׃</seg>
          <seg id="b.JOB.35.13" type="verse">אך־שוא לא־ישמע אל ושדי לא ישורנה׃</seg>
          <seg id="b.JOB.35.14" type="verse">אף כי־תאמר לא תשורנו דין לפניו ותחולל* לו׃</seg>
          <seg id="b.JOB.35.15" type="verse">ועתה כי־אין פקד אפו ולא־ידע בפש מאד׃</seg>
          <seg id="b.JOB.35.16" type="verse">ואיוב הבל יפצה־פיהו בבלי־דעת מלין יכבר׃ ף</seg>
        </div>
        <div id="b.JOB.36" type="chapter">
          <seg id="b.JOB.36.1" type="verse">ויסף אליהוא ויאמר׃</seg>
          <seg id="b.JOB.36.2" type="verse">כתר־לי זעיר ואחוך כי עוד לאלוה מלים׃</seg>
          <seg id="b.JOB.36.3" type="verse">אשא דעי למרחוק ולפעלי אתן־צדק׃</seg>
          <seg id="b.JOB.36.4" type="verse">כי־אמנם לא־שקר מלי תמים דעות עמך׃</seg>
          <seg id="b.JOB.36.5" type="verse">הן־אל כביר ולא ימאס כביר כח לב׃</seg>
          <seg id="b.JOB.36.6" type="verse">לא־יחיה רשע ומשפט עניים יתן׃</seg>
          <seg id="b.JOB.36.7" type="verse">לא־יגרע מצדיק עיניו ואת־מלכים לכסא וישיבם לנצח ויגבהו׃</seg>
          <seg id="b.JOB.36.8" type="verse">ואם־אסורים בזקים ילכדון בחבלי־עני׃</seg>
          <seg id="b.JOB.36.9" type="verse">ויגד להם פעלם ופשעיהם כי יתגברו׃</seg>
          <seg id="b.JOB.36.10" type="verse">ויגל אזנם למוסר ויאמר כי־ישבון מאון׃</seg>
          <seg id="b.JOB.36.11" type="verse">אם־ישמעו ויעבדו יכלו ימיהם בטוב ושניהם בנעימים׃</seg>
          <seg id="b.JOB.36.12" type="verse">ואם־לא ישמעו בשלח יעברו ויגועו כבלי־דעת׃</seg>
          <seg id="b.JOB.36.13" type="verse">וחנפי־לב ישימו אף לא ישועו כי אסרם׃</seg>
          <seg id="b.JOB.36.14" type="verse">תמת בנער נפשם וחיתם בקדשים׃</seg>
          <seg id="b.JOB.36.15" type="verse">יחלץ עני בעניו ויגל בלחץ אזנם׃</seg>
          <seg id="b.JOB.36.16" type="verse">ואף הסיתכ* מפי־צר רחב לא־מוצק תחתיה ונחת שלחנך מלא דשן׃</seg>
          <seg id="b.JOB.36.17" type="verse">ודין־רשע מלאת דין ומשפט יתמכו׃</seg>
          <seg id="b.JOB.36.18" type="verse">כי־חמה פן־יסיתך בספק ורב־כפר אל־יטך׃</seg>
          <seg id="b.JOB.36.19" type="verse">היערך שועך לא בצר וכל מאמצי־כח׃</seg>
          <seg id="b.JOB.36.20" type="verse">אל־תשאף הלילה לעלות עמים תחתם׃</seg>
          <seg id="b.JOB.36.21" type="verse">השמר אל־תפן אל־און כי־על־זה* בחרת מעני׃</seg>
          <seg id="b.JOB.36.22" type="verse">הן־אל ישגיב בכחו מי כמהו מורה׃</seg>
          <seg id="b.JOB.36.23" type="verse">מי־פקד עליו דרכו ומי־אמר פעלת עולה׃</seg>
          <seg id="b.JOB.36.24" type="verse">זכר כי־תשגיא פעלו אשר שררו אנשים׃</seg>
          <seg id="b.JOB.36.25" type="verse">כל־אדם חזו־בו אנוש יביט מרחוק׃</seg>
          <seg id="b.JOB.36.26" type="verse">הן־אל שגיא ולא נדע מספר שניו ולא־חקר׃</seg>
          <seg id="b.JOB.36.27" type="verse">כי יגרע נטפי־מים יזקו מטר לאדו׃</seg>
          <seg id="b.JOB.36.28" type="verse">אשר־יזלו שחקים ירעפו עלי אדם רב׃</seg>
          <seg id="b.JOB.36.29" type="verse">אף אם־יבין מפרשי־עב תשאות סכתו׃</seg>
          <seg id="b.JOB.36.30" type="verse">הן־פרש עליו אורו ושרשי הים כסה׃</seg>
          <seg id="b.JOB.36.31" type="verse">כי־בם ידין עמים יתן־אכל למכביר׃</seg>
          <seg id="b.JOB.36.32" type="verse">על־כפים כסה־אור ויצו עליה במפגיע׃</seg>
          <seg id="b.JOB.36.33" type="verse">יגיד עליו רעו מקנה אף על־עולה׃</seg>
        </div>
        <div id="b.JOB.37" type="chapter">
          <seg id="b.JOB.37.1" type="verse">אף־לזאת יחרד לבי ויתר ממקומו׃</seg>
          <seg id="b.JOB.37.2" type="verse">שמעו שמוע ברגז קלו והגה מפיו יצא׃</seg>
          <seg id="b.JOB.37.3" type="verse">תחת־כל־השמים ישרהו ואורו על־כנפות הארץ׃</seg>
          <seg id="b.JOB.37.4" type="verse">אחריו ישאג־קול ירעם בקול גאונו ולא יעקבם כי־ישמע קולו׃</seg>
          <seg id="b.JOB.37.5" type="verse">ירעם אל בקולו נפלאות עשה גדלות ולא נדע׃</seg>
          <seg id="b.JOB.37.6" type="verse">כי לשלג יאמר הוא ארץ וגשם מטר וגשם מטרות עזו׃</seg>
          <seg id="b.JOB.37.7" type="verse">ביד־כל־אדם יחתום לדעת כל־אנשי מעשהו׃</seg>
          <seg id="b.JOB.37.8" type="verse">ותבא חיה במו־ארב ובמעונתיה תשכן׃</seg>
          <seg id="b.JOB.37.9" type="verse">מן־החדר תבוא סופה וממזרים קרה׃</seg>
          <seg id="b.JOB.37.10" type="verse">מנשמת־אל יתן־קרח ורחב מים במוצק׃</seg>
          <seg id="b.JOB.37.11" type="verse">אף־ברי יטריח עב יפיץ עןן אורו׃</seg>
          <seg id="b.JOB.37.12" type="verse">והוא מסבות מתהפך [כ= בתחבולתו] [ק= בתחבולתיו] לפעלם כל אשר יצום על־פני תבל ארצה׃</seg>
          <seg id="b.JOB.37.13" type="verse">אם־לשבט אם־לארצו אם־לחסד ימצאהו׃</seg>
          <seg id="b.JOB.37.14" type="verse">האזינה זאת איוב עמד והתבוןן נפלאות אל׃</seg>
          <seg id="b.JOB.37.15" type="verse">התדע בשום־אלוה עליהם והופיע אור עננו׃</seg>
          <seg id="b.JOB.37.16" type="verse">התדע על־מפלשי־עב מפלאות תמים דעים׃</seg>
          <seg id="b.JOB.37.17" type="verse">אשר־בגדיך חמים בהשקט ארץ מדרום׃</seg>
          <seg id="b.JOB.37.18" type="verse">תרקיע עמו לשחקים חזקים כראי מוצק׃</seg>
          <seg id="b.JOB.37.19" type="verse">הודיענו מה־נאמר לו לא־נערך מפני־חשך׃</seg>
          <seg id="b.JOB.37.20" type="verse">היספר־לו כי אדבר אם־אמר איש כי יבלע׃</seg>
          <seg id="b.JOB.37.21" type="verse">ועתה לא ראו אור בהיר הוא* בשחקים ורוח עברה ותטהרם׃</seg>
          <seg id="b.JOB.37.22" type="verse">מצפון זהב יאתה על־אלוה נורא הוד׃</seg>
          <seg id="b.JOB.37.23" type="verse">שדי לא־מצאנהו שגיא־כח ומשפט ורב־צדקה לא יענה׃</seg>
          <seg id="b.JOB.37.24" type="verse">לכן יראוהו אנשים לא־יראה כל־חכמי־לב׃ ף</seg>
        </div>
        <div id="b.JOB.38" type="chapter">
          <seg id="b.JOB.38.1" type="verse">ויען־יהוה את־איוב [כ= מנם] [ק= מן] [כ= הסערה] [ק= הסערה] ויאמר׃</seg>
          <seg id="b.JOB.38.2" type="verse">מי זה מחשיך עצה במלינ* בלי־דעת׃</seg>
          <seg id="b.JOB.38.3" type="verse">אזר־נא כגבר חלציך ואשאלך והודיעני׃</seg>
          <seg id="b.JOB.38.4" type="verse">איפה היית ביסדי־ארץ הגד אם־ידעת בינה׃</seg>
          <seg id="b.JOB.38.5" type="verse">מי־שם ממדיה כי תדע או מי־נטה עליה קו׃</seg>
          <seg id="b.JOB.38.6" type="verse">על־מה אדניה הטבעו או מי־ירה אבן פנתה׃</seg>
          <seg id="b.JOB.38.7" type="verse">ברן־יחד כוכבי בקר ויריעו כל־בני אלהים׃</seg>
          <seg id="b.JOB.38.8" type="verse">ויסך בדלתים ים בגיחו מרחם יצא׃</seg>
          <seg id="b.JOB.38.9" type="verse">בשומי עןן לבשו וערפל חתלתו׃</seg>
          <seg id="b.JOB.38.10" type="verse">ואשבר עליו חקי ואשים בריח ודלתים׃</seg>
          <seg id="b.JOB.38.11" type="verse">ואמר עד־פה תבוא ולא תסיף ופא־ישית בגאון גליך׃</seg>
          <seg id="b.JOB.38.12" type="verse">המימיך צוית בקר [כ= ידעתה] [ק= ידעתה*] [כ= שחר] [ק= השחר] מקמו׃</seg>
          <seg id="b.JOB.38.13" type="verse">לאחז בכנפות הארץ וינערו רשעים ממנה׃</seg>
          <seg id="b.JOB.38.14" type="verse">תתהפך כחמר חותם ויתיצבו כמו לבוש׃</seg>
          <seg id="b.JOB.38.15" type="verse">וימנע מרשעים אורם וזרוע רמה תשבר׃</seg>
          <seg id="b.JOB.38.16" type="verse">הבאת עד־נבכי־ים ובחקר תהום התהלכת׃</seg>
          <seg id="b.JOB.38.17" type="verse">הנגלו לך שערי־מות ושערי צלמות תראה׃</seg>
          <seg id="b.JOB.38.18" type="verse">התבננת עד־רחבי־ארץ הגד אם־ידעת כלה׃</seg>
          <seg id="b.JOB.38.19" type="verse">אי־זה הדרך ישכן־אור וחשך אי־זה מקמו׃</seg>
          <seg id="b.JOB.38.20" type="verse">כי תקחנו אל־גבולו וכי־תבינ* נתיבות ביתו׃</seg>
          <seg id="b.JOB.38.21" type="verse">ידעת כי־אז תולד ומספר ימיך רבים׃</seg>
          <seg id="b.JOB.38.22" type="verse">הבאת אל־אצרות שלג ואצרות ברד תראה׃</seg>
          <seg id="b.JOB.38.23" type="verse">אשר־חשכתי לעת־צר ליום קרב ומלחמה׃</seg>
          <seg id="b.JOB.38.24" type="verse">אי־זה הדרך יחלק אור יפץ קדים עלי־ארץ׃</seg>
          <seg id="b.JOB.38.25" type="verse">מי־פלג לשטף תעלה ודרך לחזיז קלות׃</seg>
          <seg id="b.JOB.38.26" type="verse">להמטיר על־ארץ לא־איש מדבר לא־אדם בו׃</seg>
          <seg id="b.JOB.38.27" type="verse">להשביע שאה ומשאה ולהצמיח מצא דשא׃</seg>
          <seg id="b.JOB.38.28" type="verse">היש־למטר אב או מי־הוליד אגלי־טל׃</seg>
          <seg id="b.JOB.38.29" type="verse">מבטן מי יצא הקרח וכפר שמימ* מי ילדו׃</seg>
          <seg id="b.JOB.38.30" type="verse">כאבן מים יתחבאו ופני תהום יתלכדו׃</seg>
          <seg id="b.JOB.38.31" type="verse">התקשר מעדנות כימה או־משכות כסיל תפתח׃</seg>
          <seg id="b.JOB.38.32" type="verse">התציא מזרות בעתו ועיש על־בניה תנחם׃</seg>
          <seg id="b.JOB.38.33" type="verse">הידעת חקות שמים אם־תשים משטרו בארץ׃</seg>
          <seg id="b.JOB.38.34" type="verse">התרים לעב קולך ושפעת־מים תכסך׃</seg>
          <seg id="b.JOB.38.35" type="verse">התשלח ברקים וילכו ויאמרו לך הננו׃</seg>
          <seg id="b.JOB.38.36" type="verse">מי־שת בטחות חכמה או מי־נתן לשכוי בינה׃</seg>
          <seg id="b.JOB.38.37" type="verse">מי־יספר שחקים בחכמה ונבלי שמים מי ישכיב׃</seg>
          <seg id="b.JOB.38.38" type="verse">בצקת עפר למוצק ורגבים ידבקו׃</seg>
          <seg id="b.JOB.38.39" type="verse">התצוד ללביא טרף וחית כפירים תמלא׃</seg>
          <seg id="b.JOB.38.40" type="verse">כי־ישחו במעונות ישבו בסכה למו־ארב׃</seg>
          <seg id="b.JOB.38.41" type="verse">מי יכין לערב צידו כי־[כ= ילדו] [ק= ילדיו] אל־אל ישועו יתעו לבלי־אכל׃</seg>
        </div>
        <div id="b.JOB.39" type="chapter">
          <seg id="b.JOB.39.1" type="verse">הידעת עת לדת יעלי־סלע חלל אילות תשמר׃</seg>
          <seg id="b.JOB.39.2" type="verse">תספר ירחים תמלאנה וידעת עת לדתנה׃</seg>
          <seg id="b.JOB.39.3" type="verse">תכרענה ילדיהן תפלחנה חבליהם תשלחנה׃</seg>
          <seg id="b.JOB.39.4" type="verse">יחלמו בניהם ירבו בבר יצאו ולא־שבו למו׃</seg>
          <seg id="b.JOB.39.5" type="verse">מי־שלח פרא חפשי ומסרות ערוד מי פתח׃</seg>
          <seg id="b.JOB.39.6" type="verse">אשר־שמתי ערבה ביתו ומשכנותיו מלחה׃</seg>
          <seg id="b.JOB.39.7" type="verse">ישחק להמון קריה תשאות נוגש לא ישמע׃</seg>
          <seg id="b.JOB.39.8" type="verse">יתור הרים מרעהו ואחר כל־ירוק ידרוש׃</seg>
          <seg id="b.JOB.39.9" type="verse">היאבה רימ* עבדך אם־ילין על־אבוסך׃</seg>
          <seg id="b.JOB.39.10" type="verse">התקשר־רים בתלם עבתו אם־ישדד עמקים אחריך׃</seg>
          <seg id="b.JOB.39.11" type="verse">התבטח־בו כי־רב כחו ותעזב אליו יגיעך׃</seg>
          <seg id="b.JOB.39.12" type="verse">התאמין בו כי־[כ= ישוב] [ק= ישיב] זרעך וגרנך יאסף׃</seg>
          <seg id="b.JOB.39.13" type="verse">כנף־רננים נעלסה אם־אברה חסידה ונצה׃</seg>
          <seg id="b.JOB.39.14" type="verse">כי־תעזב לארץ בציה ועל־עפר תחםם׃</seg>
          <seg id="b.JOB.39.15" type="verse">ותשכח כי־רגל תזורה וחית השדה תדושה׃</seg>
          <seg id="b.JOB.39.16" type="verse">הקשיח בניה ללא־לה לריק יגיעה בלי־פחד׃</seg>
          <seg id="b.JOB.39.17" type="verse">כי־השה אלוה חכמה ולא־חלק לה בבינה׃</seg>
          <seg id="b.JOB.39.18" type="verse">כעת במרום תמריא תשחק לסוס ולרכבו׃</seg>
          <seg id="b.JOB.39.19" type="verse">התתן לסוס גבורה התלביש צוארו רעמה׃</seg>
          <seg id="b.JOB.39.20" type="verse">התרעישנו כארבה הוד נחרו אימה׃</seg>
          <seg id="b.JOB.39.21" type="verse">יחפרו בעמק וישיש בכח יצא לקראת־נשק׃</seg>
          <seg id="b.JOB.39.22" type="verse">ישחק לפחד ולא יחת ולא־ישוב מפני־חרב׃</seg>
          <seg id="b.JOB.39.23" type="verse">עליו תרנה אשפה להב חנית וכידון׃</seg>
          <seg id="b.JOB.39.24" type="verse">ברעש ורגז יגמא־ארץ ולא־יאמין כי־קול שופר׃</seg>
          <seg id="b.JOB.39.25" type="verse">בדי שפר יאמר האח ומרחוק יריח מלחמה רעם שרימ* ותרועה׃</seg>
          <seg id="b.JOB.39.26" type="verse">המבינתך יאבר־נץ יפרש [כ= כנפו] [ק= כנפיו] לתימן׃</seg>
          <seg id="b.JOB.39.27" type="verse">אם־על־פיך יגביה נשר וכי ירים קנו׃</seg>
          <seg id="b.JOB.39.28" type="verse">סלע ישכן ויתלןן על־שן־סלע ומצודה׃</seg>
          <seg id="b.JOB.39.29" type="verse">משם חפר־אכל למרחוק עיניו יביטו׃</seg>
          <seg id="b.JOB.39.30" type="verse">[כ= ואפרחו] [ק= ואפרחיו] יעלעו־דם ובאשר חללים שם הוא׃ ף</seg>
        </div>
        <div id="b.JOB.40" type="chapter">
          <seg id="b.JOB.40.1" type="verse">ויען יהוה את־איוב ויאמר׃</seg>
          <seg id="b.JOB.40.2" type="verse">הרב עם־שדי יסור מוכיח אלוה יעננה׃ ף</seg>
          <seg id="b.JOB.40.3" type="verse">ויען איוב את־יהוה ויאמר׃</seg>
          <seg id="b.JOB.40.4" type="verse">הן קלתי מה אשיבך ידי שמתי למו־פי׃</seg>
          <seg id="b.JOB.40.5" type="verse">אחת דברתי ולא אענה ושתים ולא אוסיף׃ ף</seg>
          <seg id="b.JOB.40.6" type="verse">ויען־יהוה את־איוב [כ= מנם] [ק= מן] [כ= סערה] [ק= סערה] ויאמר׃</seg>
          <seg id="b.JOB.40.7" type="verse">אזר־נא כגבר חלציך אשאלך והודיעני׃</seg>
          <seg id="b.JOB.40.8" type="verse">האף תפר משפטי תרשיעני למען תצדק׃</seg>
          <seg id="b.JOB.40.9" type="verse">ואם־זרוע כאל לך ובקול כמהו תרעם׃</seg>
          <seg id="b.JOB.40.10" type="verse">עדה נא גאון וגבה והוד והדר תלבש׃</seg>
          <seg id="b.JOB.40.11" type="verse">הפץ עברות אפך וראה כל־גאה והשפילהו׃</seg>
          <seg id="b.JOB.40.12" type="verse">ראה כל־גאה הכניעהו והדך רשעים תחתם׃</seg>
          <seg id="b.JOB.40.13" type="verse">טמנם בעפר יחד פניהם חבש בטמון׃</seg>
          <seg id="b.JOB.40.14" type="verse">וגם־אני אודך כי־תושע לך ימינך׃</seg>
          <seg id="b.JOB.40.15" type="verse">הנה־נא בהמות אשר־עשיתי עמך חציר כבקר יאכל׃</seg>
          <seg id="b.JOB.40.16" type="verse">הנה־נא כחו במתניו ואנו בשרירי בטנו׃</seg>
          <seg id="b.JOB.40.17" type="verse">יחפץ זנבו כמו־ארז גידי [כ= פחדו] [ק= פחדיו] ישרגו׃</seg>
          <seg id="b.JOB.40.18" type="verse">עצמיו אפיקי נחושה גרמיו כמטיל ברזל׃</seg>
          <seg id="b.JOB.40.19" type="verse">הוא ראשית דרכי־אל העשו* יגש חרבו׃</seg>
          <seg id="b.JOB.40.20" type="verse">כי־בול* הרים ישאו־לו וכל־חית השדה ישחקו־שם׃</seg>
          <seg id="b.JOB.40.21" type="verse">תחת־צאלימ* ישכב בסתר קנה ובצה׃</seg>
          <seg id="b.JOB.40.22" type="verse">יסכהו צאלים צללו יסבוהו ערבי־נחל׃</seg>
          <seg id="b.JOB.40.23" type="verse">הן יעשק נהר לא יחפוז יבטח כי־יגיח ירדן אל־פיהו׃</seg>
          <seg id="b.JOB.40.24" type="verse">בעיניו יקחנו במוקשים ינקב־אף׃</seg>
          <seg id="b.JOB.40.25" type="verse">תמשך לויתן בחכה ובחבל תשקיע לשנו׃</seg>
          <seg id="b.JOB.40.26" type="verse">התשים אגמון באפו ובחוח תקוב לחיו׃</seg>
          <seg id="b.JOB.40.27" type="verse">הירבה אליך תחנונים אם־ידבר אליך רכות׃</seg>
          <seg id="b.JOB.40.28" type="verse">היכרת ברית עמך תקחנו לעבד עולם׃</seg>
          <seg id="b.JOB.40.29" type="verse">התשחק־בו כצפור ותקשרנו לנערותיך׃</seg>
          <seg id="b.JOB.40.30" type="verse">יכרו עליו חברים יחצוהו בין כנענים׃</seg>
          <seg id="b.JOB.40.31" type="verse">התמלא בשכות עורו ובצלצל דגים ראשו׃</seg>
          <seg id="b.JOB.40.32" type="verse">שים־עליו כפך זכר מלחמה אל־תוסף׃</seg>
        </div>
        <div id="b.JOB.41" type="chapter">
          <seg id="b.JOB.41.1" type="verse">הן־תחלתו נכזבה הגם אל־מראיו יטל׃</seg>
          <seg id="b.JOB.41.2" type="verse">לא־אכזר כי יעורנו ומי הוא לפני יתיצב׃</seg>
          <seg id="b.JOB.41.3" type="verse">מי הקדימני ואשלם תחת כל־השמים לי־הוא׃</seg>
          <seg id="b.JOB.41.4" type="verse">[כ= לא] [ק= לו]־אחריש בדיו ודבר־גבורות וחין ערכו׃</seg>
          <seg id="b.JOB.41.5" type="verse">מי־גלה פני לבושו בכפל רסנו מי יבוא׃</seg>
          <seg id="b.JOB.41.6" type="verse">דלתי פניו מי פתח סביבות שניו אימה׃</seg>
          <seg id="b.JOB.41.7" type="verse">גאוה אפיקי מגנים סגור חותם צר׃</seg>
          <seg id="b.JOB.41.8" type="verse">אחד באחד יגשו ורוח לא־יבוא ביניהם׃</seg>
          <seg id="b.JOB.41.9" type="verse">איש־באחיהו ידבקו יתלכדו ולא יתפרדו׃</seg>
          <seg id="b.JOB.41.10" type="verse">עטישתיו תהל אור ועיניו כעפעפי־שחר׃</seg>
          <seg id="b.JOB.41.11" type="verse">מפיו לפידים יהלכו כידודי אש יתמלטו׃</seg>
          <seg id="b.JOB.41.12" type="verse">מנחיריו יצא עשן כדוד נפוח ואגמן׃</seg>
          <seg id="b.JOB.41.13" type="verse">נפשו גחלים תלהט ולהב מפיו יצא׃</seg>
          <seg id="b.JOB.41.14" type="verse">בצוארו ילין עז ולפניו תדוץ דאבה׃</seg>
          <seg id="b.JOB.41.15" type="verse">מפלי בשרו דבקו יצוק עליו בל־ימוט׃</seg>
          <seg id="b.JOB.41.16" type="verse">לבו יצוק כמו־אבן ויצוק כפלח תחתית׃</seg>
          <seg id="b.JOB.41.17" type="verse">משתו יגורו אלים משברים יתחטאו׃</seg>
          <seg id="b.JOB.41.18" type="verse">משיגהו חרב בלי תקום חנית מסע ושריה׃</seg>
          <seg id="b.JOB.41.19" type="verse">יחשב לתבן ברזל לעץ רקבון נחושה׃</seg>
          <seg id="b.JOB.41.20" type="verse">לא־יבריחנו בן־קשת לקש נהפכו־לו אבני־קלע׃</seg>
          <seg id="b.JOB.41.21" type="verse">כקש נחשבו תותח וישחק לרעש כידון׃</seg>
          <seg id="b.JOB.41.22" type="verse">תחתיו חדודי חרש ירפד חרוץ עלי־טיט׃</seg>
          <seg id="b.JOB.41.23" type="verse">ירתיח כסיר מצולה ים ישים כמרקחה׃</seg>
          <seg id="b.JOB.41.24" type="verse">אחריו יאיר נתיב יחשב תהום לשיבה׃</seg>
          <seg id="b.JOB.41.25" type="verse">אין־על־עפר משלו העשו לבלי־חת׃</seg>
          <seg id="b.JOB.41.26" type="verse">את־כל־גבה יראה הוא מלך על־כל־בני־שחץ׃ ס</seg>
        </div>
        <div id="b.JOB.42" type="chapter">
          <seg id="b.JOB.42.1" type="verse">ויען איוב את־יהוה ויאמר׃</seg>
          <seg id="b.JOB.42.2" type="verse">[כ= ידעת] [ק= ידעתי] כי־כל תוכל ולא־יבצר ממך מזמה׃</seg>
          <seg id="b.JOB.42.3" type="verse">מי זה מעלים עצה בלי דעת לכן הגדתי ולא אבין נפלאות ממני ולא אדע׃</seg>
          <seg id="b.JOB.42.4" type="verse">שמע־נא ואנכי אדבר אשאלך והודיעני׃</seg>
          <seg id="b.JOB.42.5" type="verse">לשמע־אזן שמעתיך ועתה עיני ראתך׃</seg>
          <seg id="b.JOB.42.6" type="verse">על־כן אמאס ונחמתי על־עפר ואפר׃ ף</seg>
          <seg id="b.JOB.42.7" type="verse">ויהי אחר דבר יהוה את־הדברים האלה אל־איוב ויאמר יהוה אל־אליפז התימני חרה אפי בך ובשני רעיך כי לא דברתם אלי נכונה כעבדי איוב׃</seg>
          <seg id="b.JOB.42.8" type="verse">ועתה קחו־לכם שבעה־פרים ושבעה אילים ולכו אל־עבדי איוב והעליתם עולה בעדכם ואיוב עבדי יתפלל עליכם כי אם־פניו אשא לבלתי עשות עםכם נבלה כי לא דברתם אלי נכונה כעבדי איוב׃</seg>
          <seg id="b.JOB.42.9" type="verse">וילכו אליפז התימני ובלדד השוחי צפר הנעמתי ויעשו כאשר דבר אליהם יהוה וישא יהוה את־פני איוב׃</seg>
          <seg id="b.JOB.42.10" type="verse">ויהוה שב את־[כ= שבית] [ק= שבות] איוב בהתפללו בעד רעהו ויסף יהוה את־כל־אשר לאיוב למשנה׃</seg>
          <seg id="b.JOB.42.11" type="verse">ויבאו אליו כל־אחיו וכל־[כ= אחיתיו] [ק= אחיותיו] וכל־ידעיו לפנים ויאכלו עמו לחם בביתו וינדו לו וינחמו אתו על כל־הרעה אשר־הביא יהוה עליו ויתנו־לו איש קשיטה אחת ואיש נזם זהב אחד׃ ס*</seg>
          <seg id="b.JOB.42.12" type="verse">ויהוה ברך את־אחרית איוב מראשתו ויהי־לו ארבעה עשר אלף צאן וששת אלפים גמלים ואלף־צמד בקר ואלף אתונות׃</seg>
          <seg id="b.JOB.42.13" type="verse">ויהי־לו שבענה בנים ושלוש בנות׃</seg>
          <seg id="b.JOB.42.14" type="verse">ויקרא שם־האחת ימימה ושם השנית קציעה ושם השלישית קרן הפוך׃</seg>
          <seg id="b.JOB.42.15" type="verse">ולא נמצא נשים יפות כבנות איוב בכל־הארץ ויתן להם אביהם נחלה בתוך אחיהם׃ ס</seg>
          <seg id="b.JOB.42.16" type="verse">ויחי איוב אחרי־זאת מאה וארבעים שנה [כ= וירא] [ק= ויראה] את־בניו ואת־בני בניו ארבעה דרות׃</seg>
          <seg id="b.JOB.42.17" type="verse">וימת איוב זקן ושבע ימים׃</seg>
        </div>
      </div>
      <div id="b.PSA" type="book">
        <div id="b.PSA.1" type="chapter">
          <seg id="b.PSA.1.1" type="verse">אשרי־האיש* אשר לא הלך בעצת רשעים ובדרך חטאים לא עמד ובמושב לצים לא ישב׃</seg>
          <seg id="b.PSA.1.2" type="verse">כי אמ* בתורת יהוה חפצו ובתורתו יהגה יוםם ולילה׃</seg>
          <seg id="b.PSA.1.3" type="verse">והיה כעץ שתול על־פלגי מים אשר פריו יתן בעתו ועלהו לא־יבול וכל אשר־יעשה יצליח׃</seg>
          <seg id="b.PSA.1.4" type="verse">לא־כן הרשעים כי אם־כמץ אשר־תדפנו רוח׃</seg>
          <seg id="b.PSA.1.5" type="verse">על־כן לא־יקמו רשעים במשפט וחטאים בעדת צדיקים׃</seg>
          <seg id="b.PSA.1.6" type="verse">כי־יודע יהוה דרך צדיקים ודרך רשעים תאבד׃</seg>
        </div>
        <div id="b.PSA.2" type="chapter">
          <seg id="b.PSA.2.1" type="verse">למה רגשו גוים ולאמים יהגו־ריק׃</seg>
          <seg id="b.PSA.2.2" type="verse">יתיצבו* מלכי־ארץ ורוזנים נוסדו־יחד על־יהוה ועל־משיחו׃</seg>
          <seg id="b.PSA.2.3" type="verse">ננתקה את־מוסרותימו ונשליכה ממנו עבתימו׃</seg>
          <seg id="b.PSA.2.4" type="verse">יושב בשמים ישחק אדני ילעג־למו׃</seg>
          <seg id="b.PSA.2.5" type="verse">אז ידבר אלימו באפו ובחרונו יבהלמו׃</seg>
          <seg id="b.PSA.2.6" type="verse">ואני נסכתי מלכי על־ציון הר־קדשי׃</seg>
          <seg id="b.PSA.2.7" type="verse">אספרה אל* חק יהוה אמר אלי בני אתה אני היום ילדתיך׃</seg>
          <seg id="b.PSA.2.8" type="verse">שאל ממני ואתנה גוים נחלתך ואחזתך אפסי־ארץ׃</seg>
          <seg id="b.PSA.2.9" type="verse">תרעם בשבט ברזל ככלי יוצר תנפצם׃</seg>
          <seg id="b.PSA.2.10" type="verse">ועתה מלכים השכילו הוסרו שפטי ארץ׃</seg>
          <seg id="b.PSA.2.11" type="verse">עבדו את־יהוה ביראה וגילו ברעדה׃</seg>
          <seg id="b.PSA.2.12" type="verse">נשקו־בר פן־יאנף ותאבדו דרך כי־יבער כמעט אפו אשרי כל־חוסי בו׃</seg>
        </div>
        <div id="b.PSA.3" type="chapter">
          <seg id="b.PSA.3.1" type="verse">מזמור לדוד בברחו מפני אבשלום בנו׃</seg>
          <seg id="b.PSA.3.2" type="verse">יהוה מה־רבו צרי רבים קמים עלי׃</seg>
          <seg id="b.PSA.3.3" type="verse">רבים אמרים לנפשי אין ישועתה לו באלהים סלה׃</seg>
          <seg id="b.PSA.3.4" type="verse">ואתה יהוה מגן בעדי כבודי ומרים ראשי׃</seg>
          <seg id="b.PSA.3.5" type="verse">קולי אל־יהוה אקרא ויענני מהר קדשו סלה׃</seg>
          <seg id="b.PSA.3.6" type="verse">אני שכבתי ואישנה הקיצותי כי יהוה יסמכני׃</seg>
          <seg id="b.PSA.3.7" type="verse">לא־אירא מרבבות עם אשר סביב שתו עלי׃</seg>
          <seg id="b.PSA.3.8" type="verse">קומה יהוה הושיעני אלהי כי־הכית את־כל־איבי לחי שני רשעים שברת׃</seg>
          <seg id="b.PSA.3.9" type="verse">ליהוה הישועה על־עמך ברכתך סלה׃</seg>
        </div>
        <div id="b.PSA.4" type="chapter">
          <seg id="b.PSA.4.1" type="verse">למנצח בנגינות מזמור לדוד׃</seg>
          <seg id="b.PSA.4.2" type="verse">בקראי ענני אלהי צדקי בצר הרחבת לי חנני ושמע תפלתי׃</seg>
          <seg id="b.PSA.4.3" type="verse">בני איש עד־מה כבודי לכלמה תאהבון ריק תבקשו כזב סלה׃</seg>
          <seg id="b.PSA.4.4" type="verse">ודעו כי־הפלה יהוה חסיד לו יהוה ישמע בקראי אליו׃</seg>
          <seg id="b.PSA.4.5" type="verse">רגזו ואל־תחטאו אמרו בלבבכם על־משכבכם ודמו סלה׃</seg>
          <seg id="b.PSA.4.6" type="verse">זבחו זבחי־צדק ובטחו אל־יהוה׃</seg>
          <seg id="b.PSA.4.7" type="verse">רבים אמרים מי־יראנו טוב נסה־עלינו אור פניך יהוה׃</seg>
          <seg id="b.PSA.4.8" type="verse">נתתה שמחה בלבי מעת דגנם ותירושם רבו׃</seg>
          <seg id="b.PSA.4.9" type="verse">בשלום יחדו אשכבה ואישן כי־אתה יהוה לבדד לבטח תושיבני׃</seg>
        </div>
        <div id="b.PSA.5" type="chapter">
          <seg id="b.PSA.5.1" type="verse">למנצח אל־הנחילות מזמור לדוד׃</seg>
          <seg id="b.PSA.5.2" type="verse">אמרי האזינה יהוה בינה הגיגי׃</seg>
          <seg id="b.PSA.5.3" type="verse">הקשיבה לקול שועי מלכי ואלהי כי־אליך אתפלל׃</seg>
          <seg id="b.PSA.5.4" type="verse">יהוה בקר תשמע קולי בקר אערך־לך ואצפה׃</seg>
          <seg id="b.PSA.5.5" type="verse">כי לא אל־חפץ רשע אתה לא יגרך רע׃</seg>
          <seg id="b.PSA.5.6" type="verse">לא־יתיצבו הוללים לנגד עיניך שנאת כל־פעלי און׃</seg>
          <seg id="b.PSA.5.7" type="verse">תאבד דברי כזב איש־דמים ומרמה יתעב יהוה׃</seg>
          <seg id="b.PSA.5.8" type="verse">ואני ברב חסדך אבוא ביתך אשתחוה אל־היכל־קדשך ביראתך׃</seg>
          <seg id="b.PSA.5.9" type="verse">יהוה נחני בצדקתך למען שוררי [כ= הושר] [ק= הישר] לפני דרךך׃</seg>
          <seg id="b.PSA.5.10" type="verse">כי אין בפיהו נכונה קרבם הוות קבר־פתוח גרונם לשונם יחליקון׃</seg>
          <seg id="b.PSA.5.11" type="verse">האשיםם אלהים יפלו ממעצותיהם ברב פשעיהם הדיחמו כי־מרו בך׃</seg>
          <seg id="b.PSA.5.12" type="verse">וישמחו כל־חוסי בך לעולם ירננו ותסך עלימו ויעלצו בך אהבי שמך׃</seg>
          <seg id="b.PSA.5.13" type="verse">כי־אתה תברך צדיק יהוה כצנה רצון תעטרנו׃</seg>
        </div>
        <div id="b.PSA.6" type="chapter">
          <seg id="b.PSA.6.1" type="verse">למנצח בנגינות על־השמינית מזמור לדוד׃</seg>
          <seg id="b.PSA.6.2" type="verse">יהוה אל־באפך תוכיחני ואל־בחמתך תיסרני׃</seg>
          <seg id="b.PSA.6.3" type="verse">חנני יהוה כי אמלל אני רפאני יהוה כי נבהלו עצמי׃</seg>
          <seg id="b.PSA.6.4" type="verse">ונפשי נבהלה מאד [כ= ואת] [ק= ואתה] יהוה עד־מתי׃</seg>
          <seg id="b.PSA.6.5" type="verse">שובה יהוה חלצה נפשי הושיעני למען חסדך׃</seg>
          <seg id="b.PSA.6.6" type="verse">כי אין במות זכרך בשאול מי יודה־לך׃</seg>
          <seg id="b.PSA.6.7" type="verse">יגעתי באנחתי אשחה בכל־לילה מטתי בדמעתי ערשי אמסה׃</seg>
          <seg id="b.PSA.6.8" type="verse">עששה מכעס עיני עתקה בכל־צוררי׃</seg>
          <seg id="b.PSA.6.9" type="verse">סורו ממני כל־פעלי און כי־שמע יהוה קול בכיי׃</seg>
          <seg id="b.PSA.6.10" type="verse">שמע יהוה תחנתי יהוה תפלתי יקח׃</seg>
          <seg id="b.PSA.6.11" type="verse">יבשו ויבהלו מאד כל־איבי ישבו יבשו רגע׃</seg>
        </div>
        <div id="b.PSA.7" type="chapter">
          <seg id="b.PSA.7.1" type="verse">שגיון לדוד אשר־שר ליהוה על־דברי־כוש בן־ימיני׃</seg>
          <seg id="b.PSA.7.2" type="verse">יהוה אלהי בך חסיתי הושיעני מכל־רדפי והצילני׃</seg>
          <seg id="b.PSA.7.3" type="verse">פן־יטרף כאריה נפשי פרק ואין מציל׃</seg>
          <seg id="b.PSA.7.4" type="verse">יהוה אלהי אם־עשיתי זאת אם־יש־עול בכפי׃</seg>
          <seg id="b.PSA.7.5" type="verse">אם־גמלתי שולמי רע ואחלצה צוררי ריקם׃</seg>
          <seg id="b.PSA.7.6" type="verse">ירדף אויב נפשי וישג וירמס לארץ חיי וכבודי לעפר ישכן סלה׃</seg>
          <seg id="b.PSA.7.7" type="verse">קומה יהוה באפך הנשא בעברות צוררי ועורה אלי משפט צוית׃</seg>
          <seg id="b.PSA.7.8" type="verse">ועדת לאמים תסובבך ועליה למרום שובה׃</seg>
          <seg id="b.PSA.7.9" type="verse">יהוה ידין עמים שפטני יהוה כצדקי וכתמי עלי׃</seg>
          <seg id="b.PSA.7.10" type="verse">יגמר־נא רע רשעים ותכוןן צדיק ובחן לבות וכליות אלהים צדיק׃</seg>
          <seg id="b.PSA.7.11" type="verse">מגני על־אלהים מושיע ישרי־לב׃</seg>
          <seg id="b.PSA.7.12" type="verse">אלהים שופט צדיק ואל זעם בכל־יום׃</seg>
          <seg id="b.PSA.7.13" type="verse">אם־לא ישוב חרבו ילטוש קשתו דרך ויכוננה׃</seg>
          <seg id="b.PSA.7.14" type="verse">ולו הכין כלי־מות חציו לדלקים יפעל׃</seg>
          <seg id="b.PSA.7.15" type="verse">הנה יחבל־און והרה עמל וילד שקר׃</seg>
          <seg id="b.PSA.7.16" type="verse">בור כרה ויחפרהו ויפל בשחת יפעל׃</seg>
          <seg id="b.PSA.7.17" type="verse">ישוב עמלו בראשו ועל קדקדו חמסו ירד׃</seg>
          <seg id="b.PSA.7.18" type="verse">אודה יהוה כצדקו ואזמרה שם־יהוה עליון׃</seg>
        </div>
        <div id="b.PSA.8" type="chapter">
          <seg id="b.PSA.8.1" type="verse">למנצח על־הגתית מזמור לדוד׃</seg>
          <seg id="b.PSA.8.2" type="verse">יהוה אדנינו מה־אדיר שמך בכל־הארץ אשר תנה הודך על־השמים׃</seg>
          <seg id="b.PSA.8.3" type="verse">מפי עוללים וינקים יסדת עז למען צורריך להשבית אויב ומתנקם׃</seg>
          <seg id="b.PSA.8.4" type="verse">כי־אראה שמיך מעשי אצבעתיך ירח וכוכבים אשר כוננתה׃</seg>
          <seg id="b.PSA.8.5" type="verse">מה־אנוש כי־תזכרנו ובן־אדם כי תפקדנו׃</seg>
          <seg id="b.PSA.8.6" type="verse">ותחסרהו מעט מאלהים וכבוד והדר תעטרהו׃</seg>
          <seg id="b.PSA.8.7" type="verse">תמשילהו במעשי ידיך כל שתה תחת־רגליו׃</seg>
          <seg id="b.PSA.8.8" type="verse">צנה ואלפים כלם וגם בהמות שדי׃</seg>
          <seg id="b.PSA.8.9" type="verse">צפור שמים ודגי הים עבר ארחות ימים׃</seg>
          <seg id="b.PSA.8.10" type="verse">יהוה אדנינו מה־אדיר שמך בכל־הארץ׃</seg>
        </div>
        <div id="b.PSA.9" type="chapter">
          <seg id="b.PSA.9.1" type="verse">למנצח עלמות לבן מזמור לדוד׃</seg>
          <seg id="b.PSA.9.2" type="verse">אודה יהוה בכל־לבי אספרה כל־נפלאותיך׃</seg>
          <seg id="b.PSA.9.3" type="verse">אשמחה ואעלצה בך אזמרה שמך עליון׃</seg>
          <seg id="b.PSA.9.4" type="verse">בשוב־אויבי אחור יכשלו ויאבדו מפניך׃</seg>
          <seg id="b.PSA.9.5" type="verse">כי־עשית משפטי ודיני ישבת לכסא שופט צדק׃</seg>
          <seg id="b.PSA.9.6" type="verse">גערת גוים אבדת רשע שםם מחית לעולם ועד׃</seg>
          <seg id="b.PSA.9.7" type="verse">האויב תמו חרבות לנצח וערים נתשת אבד זכרם המה׃</seg>
          <seg id="b.PSA.9.8" type="verse">ויהוה לעולם ישב כוןן למשפט כסאו׃</seg>
          <seg id="b.PSA.9.9" type="verse">והוא ישפט־תבל בצדק ידין לאמים במישרים׃</seg>
          <seg id="b.PSA.9.10" type="verse">ויהי יהוה משגב לדך משגב לעתות בצרה׃</seg>
          <seg id="b.PSA.9.11" type="verse">ויבטחו בך יודעי שמך כי לא־עזבת דרשיך יהוה׃</seg>
          <seg id="b.PSA.9.12" type="verse">זמרו ליהוה ישב ציון הגידו בעמים עלילותיו׃</seg>
          <seg id="b.PSA.9.13" type="verse">כי־דרש דמים אותם זכר לא־שכח צעקת [כ= עניים] [ק= ענוים]׃</seg>
          <seg id="b.PSA.9.14" type="verse">חננני יהוה ראה עניי משנאי מרוממי משערי מות׃</seg>
          <seg id="b.PSA.9.15" type="verse">למען אספרה כל־תהלתיך בשערי בת־ציון אגילה בישועתך׃</seg>
          <seg id="b.PSA.9.16" type="verse">טבעו גוים בשחת עשו ברשת־זו טמנו נלכדה רגלם׃</seg>
          <seg id="b.PSA.9.17" type="verse">נודע יהוה משפט עשה בפעל כפיו נוקש רשע הגיון סלה׃</seg>
          <seg id="b.PSA.9.18" type="verse">ישובו רשעים לשאולה כל־גוים שכחי אלהים׃</seg>
          <seg id="b.PSA.9.19" type="verse">כי לא לנצח ישכח אביון תקות [כ= ענוים] [ק= עניים] תאבד לעד׃</seg>
          <seg id="b.PSA.9.20" type="verse">קומה יהוה אל־יעז אנוש ישפטו גוים על־פניך׃</seg>
          <seg id="b.PSA.9.21" type="verse">שיתה יהוה מורה להם ידעו גוים אנוש המה סלה׃</seg>
        </div>
        <div id="b.PSA.10" type="chapter">
          <seg id="b.PSA.10.1" type="verse">למה יהוה תעמד ברחוק תעלים לעתות בצרה׃</seg>
          <seg id="b.PSA.10.2" type="verse">בגאות רשע ידלק עני יתפשו במזמות זו חשבו׃</seg>
          <seg id="b.PSA.10.3" type="verse">כי־הלל רשע על־תאות נפשו ובצע ברך נאץ יהוה׃</seg>
          <seg id="b.PSA.10.4" type="verse">רשע כגבה אפו בל־ידרש אין אלהים כל־מזמותיו׃</seg>
          <seg id="b.PSA.10.5" type="verse">יחילו [כ= דרכו] [ק= דרכיו] בכל־עת מרום משפטיך מנגדו כל־צורריו יפיח בהם׃</seg>
          <seg id="b.PSA.10.6" type="verse">אמר בלבו בל־אמוט לדר ודר אשר לא־ברע׃</seg>
          <seg id="b.PSA.10.7" type="verse">אלה פיהו מלא ומרמות ותך תחת לשונו עמל ואון׃</seg>
          <seg id="b.PSA.10.8" type="verse">ישב במארב חצרים במסתרים יהרג נקי עיניו לחלכה יצפנו׃</seg>
          <seg id="b.PSA.10.9" type="verse">יארב במסתר כאריה בסכה יארב לחטוף עני יחטף עני במשכו ברשתו׃</seg>
          <seg id="b.PSA.10.10" type="verse">[כ= ודכה] [ק= ידכה] ישח ונפל בעצומיו [כ= חלכאים] [ק= חיל] [ק= כאים]׃</seg>
          <seg id="b.PSA.10.11" type="verse">אמר בלבו שכח* אל הסתיר פניו בל־ראה לנצח׃</seg>
          <seg id="b.PSA.10.12" type="verse">קומה יהוה אל נשא ידך אל־תשכח [כ= עניים] [ק= ענוים]׃</seg>
          <seg id="b.PSA.10.13" type="verse">על־מה נאץ רשע אלהים אמר בלבו לא תדרש׃</seg>
          <seg id="b.PSA.10.14" type="verse">ראתה כי־אתה עמל וכעס תביט לתת בידך עליך יעזב חלכה יתום אתה היית עוזר׃</seg>
          <seg id="b.PSA.10.15" type="verse">שבר זרוע רשע ורע תדרוש־רשעו* בל־תמצא׃</seg>
          <seg id="b.PSA.10.16" type="verse">יהוה מלך עולם ועד אבדו גוים מארצו׃</seg>
          <seg id="b.PSA.10.17" type="verse">תאות ענוים שמעת יהוה תכין לבם תקשיב אזנך׃</seg>
          <seg id="b.PSA.10.18" type="verse">לשפט יתום ודך בל־יוסיף עוד לערץ אנוש מן־הארץ׃</seg>
        </div>
        <div id="b.PSA.11" type="chapter">
          <seg id="b.PSA.11.1" type="verse">למנצח לדוד ביהוה חסיתי איך תאמרו לנפשי [כ= נודו] [ק= נודי] הרכם צפור׃</seg>
          <seg id="b.PSA.11.2" type="verse">כי הנה* הרשעים ידרכון קשת כוננו חצם על־יתר לירות במו־אפל לישרי־לב׃</seg>
          <seg id="b.PSA.11.3" type="verse">כי השתות יהרסון צדיק מה־פעל׃</seg>
          <seg id="b.PSA.11.4" type="verse">יהוה בהיכל קדשו יהוה בשמים כסאו עיניו יחזו עפעפיו יבחנו בני אדם׃</seg>
          <seg id="b.PSA.11.5" type="verse">יהוה צדיק יבחן ורשע ואהב חמס שנאה נפשו׃</seg>
          <seg id="b.PSA.11.6" type="verse">ימטר על־רשעים פחים אש וגפרית ורוח זלעפות מנת כוסם׃</seg>
          <seg id="b.PSA.11.7" type="verse">כי־צדיק יהוה צדקות אהב ישר יחזו פנימו׃</seg>
        </div>
        <div id="b.PSA.12" type="chapter">
          <seg id="b.PSA.12.1" type="verse">למנצח על־השמינית מזמור לדוד׃</seg>
          <seg id="b.PSA.12.2" type="verse">הושיעה יהוה כי־גמר חסיד כי־פסו אמונים מבני אדם׃</seg>
          <seg id="b.PSA.12.3" type="verse">שוא ידברו איש את־רעהו שפת חלקות בלב ולב ידברו׃</seg>
          <seg id="b.PSA.12.4" type="verse">יכרת יהוה כל־שפתי חלקות לשון מדברת גדלות׃</seg>
          <seg id="b.PSA.12.5" type="verse">אשר אמרו ללשננו נגביר שפתינו אתנו מי אדון לנו׃</seg>
          <seg id="b.PSA.12.6" type="verse">משד עניים מאנקת אביונים עתה אקום יאמר יהוה אשית בישע יפיח לו׃</seg>
          <seg id="b.PSA.12.7" type="verse">אמרות יהוה אמרות טהרות כסף צרוף בעליל לארץ מזקק שבעתים׃</seg>
          <seg id="b.PSA.12.8" type="verse">אתה־יהוה תשמרם תצרנו מן־הדור זו לעולם׃</seg>
          <seg id="b.PSA.12.9" type="verse">סביב רשעים יתהלכון כרם זלות לבני אדם׃</seg>
        </div>
        <div id="b.PSA.13" type="chapter">
          <seg id="b.PSA.13.1" type="verse">למנצח מזמור לדוד׃</seg>
          <seg id="b.PSA.13.2" type="verse">עד־אנה יהוה תשכחני נצח עד־אנה תסתיר את־פניך ממני׃</seg>
          <seg id="b.PSA.13.3" type="verse">עד־אנה אשית עצות בנפשי יגון בלבבי יוםם עד־אנה ירום איבי עלי׃</seg>
          <seg id="b.PSA.13.4" type="verse">הביטה ענני יהוה אלהי האירה עיני פן־אישן המות׃</seg>
          <seg id="b.PSA.13.5" type="verse">פן־יאמר איבי יכלתיו צרי יגילו כי אמוט׃</seg>
          <seg id="b.PSA.13.6" type="verse">ואני בחסדך בטחתי יגל לבי בישועתך </seg>
          <seg id="b.PSA.13.6" type="verse">אשירה ליהוה כי גמל עלי׃</seg>
        </div>
        <div id="b.PSA.14" type="chapter">
          <seg id="b.PSA.14.1" type="verse">למנצח לדוד אמר נבל בלבו אין אלהים השחיתו התעיבו עלילה אין עשה־טוב׃</seg>
          <seg id="b.PSA.14.2" type="verse">יהוה משמים השקיף על־בני־אדם לראות היש משכיל דרש את־אלהים׃</seg>
          <seg id="b.PSA.14.3" type="verse">הכל סר יחדו נאלחו אין עשה־טוב אין גם־אחד׃</seg>
          <seg id="b.PSA.14.4" type="verse">הלא ידעו כל־פעלי און אכלי עמי אכלו לחם יהוה לא קראו׃</seg>
          <seg id="b.PSA.14.5" type="verse">שם פחדו פחד כי־אלהים בדור צדיק׃</seg>
          <seg id="b.PSA.14.6" type="verse">עצת־עני תבישו כי יהוה מחסהו׃</seg>
          <seg id="b.PSA.14.7" type="verse">מי יתן מציון ישועת ישראל בשוב יהוה שבות עמו יגל יעקב ישמח ישראל׃*</seg>
        </div>
        <div id="b.PSA.15" type="chapter">
          <seg id="b.PSA.15.1" type="verse">מזמור לדוד יהוה מי־יגור באהלך מי־ישכן בהר קדשך׃</seg>
          <seg id="b.PSA.15.2" type="verse">הולך תמים ופעל צדק ודבר אמת בלבבו׃</seg>
          <seg id="b.PSA.15.3" type="verse">לא־רגל על־לשנו לא־עשה לרעהו רעה וחרפה לא־נשא על־קרבו׃</seg>
          <seg id="b.PSA.15.4" type="verse">נבזה בעיניו נמאס ואת־יראי יהוה יכבד נשבע להרע ולא ימר׃</seg>
          <seg id="b.PSA.15.5" type="verse">כספו לא־נתן בנשך ושחד על־נקי לא לקח עשה־אלה לא ימוט לעולם׃</seg>
        </div>
        <div id="b.PSA.16" type="chapter">
          <seg id="b.PSA.16.1" type="verse">מכתם לדוד שמרני אל כי־חסיתי בך׃</seg>
          <seg id="b.PSA.16.2" type="verse">אמרת ליהוה אדני אתה טובתי בל־עליך׃</seg>
          <seg id="b.PSA.16.3" type="verse">לקדושים אשר־בארץ המה ואדירי כל־חפצי־בם׃</seg>
          <seg id="b.PSA.16.4" type="verse">ירבו עצבותם אחר מהרו בל־אסיך נסכיהם מדם ובל־אשא את־שמותם על־שפתי׃</seg>
          <seg id="b.PSA.16.5" type="verse">יהוה מנת־חלקי וכוסי אתה תומיך גורלי׃</seg>
          <seg id="b.PSA.16.6" type="verse">חבלים נפלו־לי בנעמים אף־נחלת שפרה עלי׃</seg>
          <seg id="b.PSA.16.7" type="verse">אברך את־יהוה אשר יעצני אף־לילות יסרוני כליותי׃</seg>
          <seg id="b.PSA.16.8" type="verse">שויתי יהוה לנגדי תמיד כי מימיני בל־אמוט׃</seg>
          <seg id="b.PSA.16.9" type="verse">לכן שמח לבי ויגל כבודי אף־בשרי ישכן לבטח׃</seg>
          <seg id="b.PSA.16.10" type="verse">כי לא־תעזב נפשי לשאול לא־תתן חסידך לראות שחת׃*</seg>
          <seg id="b.PSA.16.11" type="verse">תודיעני* ארח חיים שבע שמחות את־פניך נעמות בימינך נצח׃</seg>
        </div>
        <div id="b.PSA.17" type="chapter">
          <seg id="b.PSA.17.1" type="verse">תפלה לדוד שמעה יהוה צדק הקשיבה רנתי האזינה תפלתי בלא שפתי מרמה׃</seg>
          <seg id="b.PSA.17.2" type="verse">מלפניך משפטי יצא עיניך תחזינה מישרים׃</seg>
          <seg id="b.PSA.17.3" type="verse">בחנת לבי פקדת לילה צרפתני בל־תמצא זמתי בל־יעבר־פי׃</seg>
          <seg id="b.PSA.17.4" type="verse">לפעלות אדם בדבר שפתיך אני שמרתי ארחות פריץ׃</seg>
          <seg id="b.PSA.17.5" type="verse">תמך אשרי במעגלותיך בל־נמוטו* פעמי׃</seg>
          <seg id="b.PSA.17.6" type="verse">אני־קראתיך כי־תענני אל הט־אזנך לי שמע אמרתי׃</seg>
          <seg id="b.PSA.17.7" type="verse">הפלה חסדיך מושיע חוסים ממתקוממים בימינך׃</seg>
          <seg id="b.PSA.17.8" type="verse">שמרני כאישון בת־עין בצל כנפיך תסתירני׃</seg>
          <seg id="b.PSA.17.9" type="verse">מפני רשעים זו שדוני איבי בנפש יקיפו עלי׃</seg>
          <seg id="b.PSA.17.10" type="verse">חלבמו סגרו פימו דברו בגאות׃</seg>
          <seg id="b.PSA.17.11" type="verse">אשרינו עתה [כ= סבבוני] [ק= סבבונו] עיניהם ישיתו לנטות בארץ׃</seg>
          <seg id="b.PSA.17.12" type="verse">דמינו כאריה יכסוף לטרוף וככפיר ישב במסתרים׃</seg>
          <seg id="b.PSA.17.13" type="verse">קומה יהוה קדמה פניו הכריעהו פלטה נפשי מרשע חרבך׃</seg>
          <seg id="b.PSA.17.14" type="verse">ממתים ידך יהוה ממתים מחלד חלקם בחיים [כ= וצפינך] [ק= וצפונך] תמלא בטנם ישבעו בנים והניחו יתרם לעולליהם׃</seg>
          <seg id="b.PSA.17.15" type="verse">אני בצדק אחזה פניך אשבעה בהקיץ תמונתך׃</seg>
        </div>
        <div id="b.PSA.18" type="chapter">
          <seg id="b.PSA.18.1" type="verse">למנצח לעבד יהוה לדוד אשר דבר ליהוה את־דברי השירה הזאת ביום הציל־יהוה אותו מכף כל־איביו ומיד שאול׃</seg>
          <seg id="b.PSA.18.2" type="verse">ויאמר </seg>
          <seg id="b.PSA.18.2" type="verse">ארחמך יהוה חזקי׃</seg>
          <seg id="b.PSA.18.3" type="verse">יהוה סלעי ומצודתי ומפלטי אלי צורי אחסה־בו מגני וקרן־ישעי משגבי׃</seg>
          <seg id="b.PSA.18.4" type="verse">מהלל אקרא יהוה ומן־איבי אושע׃</seg>
          <seg id="b.PSA.18.5" type="verse">אפפוני חבלי־מות ונחלי בליעל יבעתוני׃</seg>
          <seg id="b.PSA.18.6" type="verse">חבלי שאול סבבוני קדמוני מוקשי מות׃</seg>
          <seg id="b.PSA.18.7" type="verse">בצר־לי אקרא יהוה ואל־אלהי אשוע ישמע מהיכלו קולי ושועתי לפניו תבוא באזניו׃</seg>
          <seg id="b.PSA.18.8" type="verse">ותגעש ותרעש הארץ ומוסדי הרים ירגזו ויתגעשו כי־חרה לו׃</seg>
          <seg id="b.PSA.18.9" type="verse">עלה עשן באפו ואש־מפיו תאכל גחלים בערו ממנו׃</seg>
          <seg id="b.PSA.18.10" type="verse">ויט שמים וירד וערפל תחת רגליו׃</seg>
          <seg id="b.PSA.18.11" type="verse">וירכב על־כרוב ויעף וידא על־כנפי־רוח׃</seg>
          <seg id="b.PSA.18.12" type="verse">ישת חשך סתרו סביבותיו סכתו חשכת־מים עבי שחקים׃</seg>
          <seg id="b.PSA.18.13" type="verse">מנגה נגדו עביו עברו ברד וגחלי־אש׃</seg>
          <seg id="b.PSA.18.14" type="verse">וירעם בשמים יהוה ועליון יתן קלו ברד וגחלי־אש׃</seg>
          <seg id="b.PSA.18.15" type="verse">וישלח חציו ויפיצם וברקים רב ויהםם׃</seg>
          <seg id="b.PSA.18.16" type="verse">ויראו אפיקי מים ויגלו מוסדות תבל מגערתך יהוה מנשמת רוח אפך׃</seg>
          <seg id="b.PSA.18.17" type="verse">ישלח ממרום יקחני ימשני ממים רבים׃</seg>
          <seg id="b.PSA.18.18" type="verse">יצילני מאיבי עז ומשנאי כי־אמצו ממני׃</seg>
          <seg id="b.PSA.18.19" type="verse">יקדמוני ביום־אידי ויהי־יהוה למשען לי׃</seg>
          <seg id="b.PSA.18.20" type="verse">ויוציאני למרחב יחלצני כי חפץ בי׃</seg>
          <seg id="b.PSA.18.21" type="verse">יגמלני יהוה כצדקי כבר ידי ישיב לי׃</seg>
          <seg id="b.PSA.18.22" type="verse">כי־שמרתי דרכי יהוה ולא־רשעתי מאלהי׃</seg>
          <seg id="b.PSA.18.23" type="verse">כי כל־משפטיו לנגדי וחקתיו לא־אסיר מני׃</seg>
          <seg id="b.PSA.18.24" type="verse">ואהי תמים עמו ואשתמר מעוני׃</seg>
          <seg id="b.PSA.18.25" type="verse">וישב־יהוה לי כצדקי כבר ידי לנגד עיניו׃</seg>
          <seg id="b.PSA.18.26" type="verse">עם־חסיד תתחסד עם־גבר תמים תתםם׃</seg>
          <seg id="b.PSA.18.27" type="verse">עם־נבר תתברר ועם־עקש תתפתל׃</seg>
          <seg id="b.PSA.18.28" type="verse">כי־אתה עם־עני תושיע ועינים רמות תשפיל׃</seg>
          <seg id="b.PSA.18.29" type="verse">כי־אתה תאיר נרי יהוה אלהי יגיה חשכי׃</seg>
          <seg id="b.PSA.18.30" type="verse">כי־בך ארץ גדוד ובאלהי אדלג־שור׃</seg>
          <seg id="b.PSA.18.31" type="verse">האל תמים דרכו אמרת־יהוה צרופה מגן הוא לכל החסים בו׃</seg>
          <seg id="b.PSA.18.32" type="verse">כי מי אלוה מבלעדי יהוה ומי צור זולתי אלהינו׃</seg>
          <seg id="b.PSA.18.33" type="verse">האל המאזרני חיל ויתן תמים דרכי׃</seg>
          <seg id="b.PSA.18.34" type="verse">משוה רגלי כאילות ועל במתי יעמידני׃</seg>
          <seg id="b.PSA.18.35" type="verse">מלמד ידי למלחמה ונחתה קשת־נחושה זרועתי׃</seg>
          <seg id="b.PSA.18.36" type="verse">ותתן־לי מגן ישעך וימינך תסעדני וענותך תרבני׃</seg>
          <seg id="b.PSA.18.37" type="verse">תרחיב צעדי תחתי ולא מעדו קרסלי׃</seg>
          <seg id="b.PSA.18.38" type="verse">ארדוף אויבי ואשיגם ולא־אשוב עד־כלותם׃</seg>
          <seg id="b.PSA.18.39" type="verse">אמחצם ולא־יכלו קום יפלו תחת רגלי׃</seg>
          <seg id="b.PSA.18.40" type="verse">ותאזרני חיל למלחמה תכריע קמי תחתי׃</seg>
          <seg id="b.PSA.18.41" type="verse">ואיבי נתתה לי ערף ומשנאי אצמיתם׃</seg>
          <seg id="b.PSA.18.42" type="verse">ישועו ואין־מושיע על־יהוה ולא ענם׃</seg>
          <seg id="b.PSA.18.43" type="verse">ואשחקם כעפר על־פני־רוח כטיט חוצות אריקם׃</seg>
          <seg id="b.PSA.18.44" type="verse">תפלטני מריבי עם תשימני לראש גוים עם לא־ידעתי יעבדוני׃</seg>
          <seg id="b.PSA.18.45" type="verse">לשמע אזן ישמעו לי בני־נכר יכחשו־לי׃</seg>
          <seg id="b.PSA.18.46" type="verse">בני־נכר יבלו ויחרגו ממסגרותיהם׃</seg>
          <seg id="b.PSA.18.47" type="verse">חי־יהוה וברוך צורי וירום אלוהי ישעי׃</seg>
          <seg id="b.PSA.18.48" type="verse">האל הנותן נקמות לי וידבר עמים תחתי׃</seg>
          <seg id="b.PSA.18.49" type="verse">מפלטי מאיבי אף מן־קמי תרוממני מאיש חמס תצילני׃</seg>
          <seg id="b.PSA.18.50" type="verse">על־כן אודך בגוים יהוה ולשמך אזמרה׃</seg>
          <seg id="b.PSA.18.51" type="verse">[כ= מגדל] [ק= מגדיל] ישועות מלכו ועשה חסד למשיחו לדוד ולזרעו עד־עולם׃</seg>
        </div>
        <div id="b.PSA.19" type="chapter">
          <seg id="b.PSA.19.1" type="verse">למנצח מזמור לדוד׃</seg>
          <seg id="b.PSA.19.2" type="verse">השמים מספרים כבוד־אל ומעשה ידיו מגיד הרקיע׃</seg>
          <seg id="b.PSA.19.3" type="verse">יום ליום יביע אמר ולילה ללילה יחוה־דעת׃</seg>
          <seg id="b.PSA.19.4" type="verse">אין־אמר ואין דברים בלי נשמע קולם׃</seg>
          <seg id="b.PSA.19.5" type="verse">בכל־הארץ יצא קום ובקצה תבל מליהם לשמש שם־אהל בהם׃</seg>
          <seg id="b.PSA.19.6" type="verse">והוא כחתן יצא מחפתו ישיש כגבור לרוץ ארח׃</seg>
          <seg id="b.PSA.19.7" type="verse">מקצה השמים מוצאו ותקופתו על־קצותם ואין נסתר מחמתו׃</seg>
          <seg id="b.PSA.19.8" type="verse">תורת יהוה תמימה משיבת נפש עדות יהוה נאמנה מחכימת פתי׃</seg>
          <seg id="b.PSA.19.9" type="verse">פקודי יהוה ישרים משמחי־לב מצות יהוה ברה מאירת עינים׃</seg>
          <seg id="b.PSA.19.10" type="verse">יראת יהוה טהורה עומדת לעד משפטי־יהוה אמת צדקו יחדו׃</seg>
          <seg id="b.PSA.19.11" type="verse">הנחמדים מזהב ומפז רב ומתוקים מדבש ונפת צופים׃</seg>
          <seg id="b.PSA.19.12" type="verse">גם־עבדך נזהר בהם בשמרם עקב רב׃</seg>
          <seg id="b.PSA.19.13" type="verse">שגיאות מי־יבין מנסתרות נקני׃</seg>
          <seg id="b.PSA.19.14" type="verse">גם מזדים חשך עבדך אל־ימשלו־בי אז איתם ונקיתי מפשע רב׃</seg>
          <seg id="b.PSA.19.15" type="verse">יהיו לרצון אמרי־פי והגיון לבי לפניך יהוה צורי וגאלי׃</seg>
        </div>
        <div id="b.PSA.20" type="chapter">
          <seg id="b.PSA.20.1" type="verse">למנצח מזמור לדוד׃</seg>
          <seg id="b.PSA.20.2" type="verse">יענך יהוה ביום צרה ישגבך שם אלהי יעקב׃</seg>
          <seg id="b.PSA.20.3" type="verse">ישלח־עזרך מקדש ומציון יסעדך׃</seg>
          <seg id="b.PSA.20.4" type="verse">יזכר כל־מנחתך ועולתך ידשנה סלה׃</seg>
          <seg id="b.PSA.20.5" type="verse">יתן־לך כלבבך וכל־עצתך ימלא׃</seg>
          <seg id="b.PSA.20.6" type="verse">נרננה בישועתך ובשם־אלהינו נדגל ימלא יהוה כל־משאלותיך׃</seg>
          <seg id="b.PSA.20.7" type="verse">עתה ידעתי כי הושיע יהוה משיחו יענהו משמי קדשו בגברות ישע ימינו׃</seg>
          <seg id="b.PSA.20.8" type="verse">אלה ברכב ואלה בסוסים ואנחנו בשם־יהוה אלהינו נזכיר׃</seg>
          <seg id="b.PSA.20.9" type="verse">המה כרעו ונפלו ואנחנו קמנו ונתעודד׃</seg>
          <seg id="b.PSA.20.10" type="verse">יהוה הושיעה המלך יעננו ביום־קראנו׃</seg>
        </div>
        <div id="b.PSA.21" type="chapter">
          <seg id="b.PSA.21.1" type="verse">למנצח מזמור לדוד׃</seg>
          <seg id="b.PSA.21.2" type="verse">יהוה בעזך ישמח־מלך ובישועתכ* מה־יגיל מאד׃</seg>
          <seg id="b.PSA.21.3" type="verse">תאות לבו נתתה לו וארשת שפתיו בל־מנעת סלה׃</seg>
          <seg id="b.PSA.21.4" type="verse">כי־תקדמנו ברכות טוב תשית לראשו עטרת פז׃</seg>
          <seg id="b.PSA.21.5" type="verse">חיים שאל ממך נתתה לו ארך ימים עולם ועד׃</seg>
          <seg id="b.PSA.21.6" type="verse">גדול* כבודו בישועתך הוד והדר תשוה עליו׃</seg>
          <seg id="b.PSA.21.7" type="verse">כי־תשיתהו ברכות לעד תחדהו בשמחה את־פניך׃</seg>
          <seg id="b.PSA.21.8" type="verse">כי־המלך בטח ביהוה ובחסד עליון בל־ימוט׃</seg>
          <seg id="b.PSA.21.9" type="verse">תמצא ידך לכל־איביך ימינך תמצא שנאיך׃</seg>
          <seg id="b.PSA.21.10" type="verse">תשיתמו כתנור אש לעת פניך יהוה באפו יבלעם ותאכלם אש׃</seg>
          <seg id="b.PSA.21.11" type="verse">פרימו מארץ תאבד וזרעם מבני אדם׃</seg>
          <seg id="b.PSA.21.12" type="verse">כי־נטו עליך רעה חשבו מזמה בל־יוכלו׃</seg>
          <seg id="b.PSA.21.13" type="verse">כי תשיתמו שכם במיתריך תכוןן על־פניהם׃</seg>
          <seg id="b.PSA.21.14" type="verse">רומה יהוה בעזך נשירה ונזמרה* גבורתך׃</seg>
        </div>
        <div id="b.PSA.22" type="chapter">
          <seg id="b.PSA.22.1" type="verse">למנצח על־אילת השחר מזמור לדוד׃</seg>
          <seg id="b.PSA.22.2" type="verse">אלי אלי למה עזבתני רחוק מישועתי דברי שאגתי׃</seg>
          <seg id="b.PSA.22.3" type="verse">אלהי אקרא יוםם ולא תענה ולילה ולא־דומיה לי׃</seg>
          <seg id="b.PSA.22.4" type="verse">ואתה קדוש יושב תהלות ישראל׃</seg>
          <seg id="b.PSA.22.5" type="verse">בך בטחו אבתינו בטחו ותפלטמו׃</seg>
          <seg id="b.PSA.22.6" type="verse">אליך זעקו ונמלטו בך בטחו ולא־בושו׃</seg>
          <seg id="b.PSA.22.7" type="verse">ואנכי תולעת ולא־איש חרפת אדם ובזוי עם׃</seg>
          <seg id="b.PSA.22.8" type="verse">כל־ראי ילעגו לי יפטירו בשפה יניעו ראש׃</seg>
          <seg id="b.PSA.22.9" type="verse">גל אל־יהוה יפלטהו יצילהו כי חפץ בו׃</seg>
          <seg id="b.PSA.22.10" type="verse">כי־אתה גחי מבטן מבטיחי על־שדי אמי׃</seg>
          <seg id="b.PSA.22.11" type="verse">עליך השלכתי מרחם מבטן אמי אלי אתה׃</seg>
          <seg id="b.PSA.22.12" type="verse">אל־תרחק ממני כי־צרה קרובה כי־אין עוזר׃</seg>
          <seg id="b.PSA.22.13" type="verse">סבבוני פרים רבים אבירי בשן כתרוני׃</seg>
          <seg id="b.PSA.22.14" type="verse">פצו עלי פיהם אריה טרף ושאג׃</seg>
          <seg id="b.PSA.22.15" type="verse">כמים נשפכתי והתפרדו כל־עצמותי היה לבי כדונג נמס בתוך מעי׃</seg>
          <seg id="b.PSA.22.16" type="verse">יבש כחרש כחי ולשוני מדבק מלקוחי ולעפר־מות תשפתני׃</seg>
          <seg id="b.PSA.22.17" type="verse">כי סבבוני כלבים עדת מרעים הקיפוני כארי ידי ורגלי׃</seg>
          <seg id="b.PSA.22.18" type="verse">אספר כל־עצמותי המה יביטו יראו־בי׃</seg>
          <seg id="b.PSA.22.19" type="verse">יחלקו בגדי להם ועל־לבושי יפילו גורל׃</seg>
          <seg id="b.PSA.22.20" type="verse">ואתה יהוה אל־תרחק אילותי לעזרתי חושה׃</seg>
          <seg id="b.PSA.22.21" type="verse">הצילה מחרב נפשי מיד־כלב יחידתי׃</seg>
          <seg id="b.PSA.22.22" type="verse">הושיעני מפי אריה ומקרני רמים עניתני׃</seg>
          <seg id="b.PSA.22.23" type="verse">אספרה שמך לאחי בתוך קהל אהללך׃</seg>
          <seg id="b.PSA.22.24" type="verse">יראי יהוה הללוהו כל־זרע יעקב כבדוהו וגורו ממנו כל־זרע ישראל׃</seg>
          <seg id="b.PSA.22.25" type="verse">כי לא־בזה ולא שקץ ענות עני ולא־הסתיר פניו ממנו ובשועו אליו שמע׃</seg>
          <seg id="b.PSA.22.26" type="verse">מאתכ* תהלתי בקהל רב נדרי אשלם נגד יראיו׃</seg>
          <seg id="b.PSA.22.27" type="verse">יאכלו ענוים וישבעו יהללו יהוה דרשיו יחי לבבכם לעד׃</seg>
          <seg id="b.PSA.22.28" type="verse">יזכרו וישבו אל־יהוה כל־אפסי־ארץ וישתחוו לפניך כל־משפחות גוים׃</seg>
          <seg id="b.PSA.22.29" type="verse">כי ליהוה המלוכה ומשל בגוים׃</seg>
          <seg id="b.PSA.22.30" type="verse">אכלו וישתחוו כל־דשני־ארץ לפניו יכרעו כל־יורדי עפר ונפשו לא חיה׃</seg>
          <seg id="b.PSA.22.31" type="verse">זרע יעבדנו יספר לאדני לדור׃</seg>
          <seg id="b.PSA.22.32" type="verse">יבאו ויגידו צדקתו לעם נולד כי עשה׃</seg>
        </div>
        <div id="b.PSA.23" type="chapter">
          <seg id="b.PSA.23.1" type="verse">מזמור לדוד יהוה רעי לא אחסר׃</seg>
          <seg id="b.PSA.23.2" type="verse">בנאות דשא ירביצני על־מי מנחות ינהלני׃</seg>
          <seg id="b.PSA.23.3" type="verse">נפשי ישובב ינחני במעגלי־צדק למען שמו׃</seg>
          <seg id="b.PSA.23.4" type="verse">גם כי־אלך בגיא צלמות לא־אירא רע כי־אתה עמדי שבטך ומשענתך המה ינחמני׃</seg>
          <seg id="b.PSA.23.5" type="verse">תערך לפני שלחן נגד צררי דשנת בשמן ראשי כוסי רויה׃</seg>
          <seg id="b.PSA.23.6" type="verse">אך טוב וחסד ירדפוני כל־ימי חיי ושבתי בבית־יהוה לארך ימים׃</seg>
        </div>
        <div id="b.PSA.24" type="chapter">
          <seg id="b.PSA.24.1" type="verse">לדוד מזמור ליהוה* הארץ ומלואה תבל וישבי בה׃</seg>
          <seg id="b.PSA.24.2" type="verse">כי־הוא על־ימים יסדה ועל־נהרות יכוננה׃</seg>
          <seg id="b.PSA.24.3" type="verse">מי־יעלה בהר־יהוה ומי־יקום במקום קדשו׃</seg>
          <seg id="b.PSA.24.4" type="verse">נקי כפים ובר־לבב אשר לא־נשא לשוא נפשי ולא נשבע למרמה׃</seg>
          <seg id="b.PSA.24.5" type="verse">ישא ברכה מאת יהוה וצדקה מאלהי ישעו׃</seg>
          <seg id="b.PSA.24.6" type="verse">זה דור [כ= דרשו] [ק= דרשיו] מבקשי פניך יעקב סלה׃</seg>
          <seg id="b.PSA.24.7" type="verse">שאו שערים ראשיכם והנשאו פתחי עולם ויבוא מלך הכבוד׃</seg>
          <seg id="b.PSA.24.8" type="verse">מי זה מלך הכבוד יהוה עזוז וגבור יהוה גבור מלחמה׃</seg>
          <seg id="b.PSA.24.9" type="verse">שאו שערים ראשיכם ושאו פתחי עולם ויבא מלך הכבוד׃</seg>
          <seg id="b.PSA.24.10" type="verse">מי הוא זה מלך הכבוד יהוה צבאות הוא מלך הכבוד סלה׃</seg>
        </div>
        <div id="b.PSA.25" type="chapter">
          <seg id="b.PSA.25.1" type="verse">לדוד אליך יהוה נפשי אשא׃</seg>
          <seg id="b.PSA.25.2" type="verse">אלהי בך בטחתי אל־אבושה אל־יעלצו איבי לי׃</seg>
          <seg id="b.PSA.25.3" type="verse">גם כל־קויכ* לא יבשו יבשו הבוגדים ריקם׃</seg>
          <seg id="b.PSA.25.4" type="verse">דרכיך יהוה הודיעני ארחותיכ* למדני׃</seg>
          <seg id="b.PSA.25.5" type="verse">הדריכני באמתך ולמדני כי־אתה אלהי ישעי אותך קויתי כל־היום׃</seg>
          <seg id="b.PSA.25.6" type="verse">זכר־רחמיך יהוה וחסדיך כי מעולם המה׃</seg>
          <seg id="b.PSA.25.7" type="verse">חטאות נעורי ופשעי אל־תזכר כחסדך זכר־לי־אתה למען טובך יהוה׃</seg>
          <seg id="b.PSA.25.8" type="verse">טוב־וישר יהוה על־כן יורה חטאים בדרך׃</seg>
          <seg id="b.PSA.25.9" type="verse">ידרך ענוים במשפט וילמד ענוים דרכו׃</seg>
          <seg id="b.PSA.25.10" type="verse">כל־ארחות יהוה חסד ואמת לנצרי בריתו ועדתיו׃</seg>
          <seg id="b.PSA.25.11" type="verse">למען־שמך יהוה וסלחת לעוני כי רב־הוא׃</seg>
          <seg id="b.PSA.25.12" type="verse">מי־זה האיש ירא יהוה יורנו בדרך יבחר׃</seg>
          <seg id="b.PSA.25.13" type="verse">נפשו בטוב תלין וזרעו יירש ארץ׃</seg>
          <seg id="b.PSA.25.14" type="verse">סוד יהוה ליראיו ובריתו להודיעם׃</seg>
          <seg id="b.PSA.25.15" type="verse">עיני תמיד אל־יהוה כי הוא־יוציא מרשת רגלי׃</seg>
          <seg id="b.PSA.25.16" type="verse">פנה־אלי וחנני כי־יחיד ועני אני׃</seg>
          <seg id="b.PSA.25.17" type="verse">צרות לבבי הרחיבו ממצוקותי הוציאני׃</seg>
          <seg id="b.PSA.25.18" type="verse">ראה עניי ועמלי ושא לכל־חטאותי׃</seg>
          <seg id="b.PSA.25.19" type="verse">ראה־אויבי כי־רבו ושנאת חמס שנאוני׃</seg>
          <seg id="b.PSA.25.20" type="verse">שמרה נפשי והצילני אל־אבוש כי־חסיתי בך׃</seg>
          <seg id="b.PSA.25.21" type="verse">תם־וישר יצרוני כי קויתיך׃</seg>
          <seg id="b.PSA.25.22" type="verse">פדה אלהים את־ישראל מכל צרותיו׃</seg>
        </div>
        <div id="b.PSA.26" type="chapter">
          <seg id="b.PSA.26.1" type="verse">לדוד שפטני יהוה כי־אני בתמי* הלכתי וביהוה בטחתי לא אמעד׃</seg>
          <seg id="b.PSA.26.2" type="verse">בחנני יהוה ונסני [כ= צרופה] [ק= צרפה] כליותי ולבי׃</seg>
          <seg id="b.PSA.26.3" type="verse">כי־חסדך לנגד עיני והתהלכתי באמתך׃</seg>
          <seg id="b.PSA.26.4" type="verse">לא־ישבתי עם־מתי־שוא ועם נעלמים לא אבוא׃</seg>
          <seg id="b.PSA.26.5" type="verse">שנאתי קהל מרעים ועם־רשעים לא אשב׃</seg>
          <seg id="b.PSA.26.6" type="verse">ארחץ בנקיון כפי ואסבבה את־מזבחך יהוה׃</seg>
          <seg id="b.PSA.26.7" type="verse">לשמע בקול תודה ולספר כל־נפלאותיך׃</seg>
          <seg id="b.PSA.26.8" type="verse">יהוה אהבתי מעון ביתך ומקום משכן כבודך׃</seg>
          <seg id="b.PSA.26.9" type="verse">אל־תאסף עם־חטאים נפשי ועם־אנשי דמים חיי׃</seg>
          <seg id="b.PSA.26.10" type="verse">אשר־בידיהם זמה וימינם מלאה שחד׃</seg>
          <seg id="b.PSA.26.11" type="verse">ואני בתמי אלך פדני וחנני׃</seg>
          <seg id="b.PSA.26.12" type="verse">רגלי עמדה במישור במקהלים אברך יהוה׃</seg>
        </div>
        <div id="b.PSA.27" type="chapter">
          <seg id="b.PSA.27.1" type="verse">לדוד יהוה אורי וישעי ממי אירא יהוה מעוז־חיי ממי אפחד׃</seg>
          <seg id="b.PSA.27.2" type="verse">בקרב עלי מרעים לאכל את־בשרי צרי ואיבי לי המה כשלו ונפלו׃</seg>
          <seg id="b.PSA.27.3" type="verse">אם־תחנה עלי מחנה לא־יירא לבי אם־תקום עלי מלחמה בזאת אני בוטח׃</seg>
          <seg id="b.PSA.27.4" type="verse">אחת שאלתי מאת־יהוה אותה אבקש שבתי בבית־יהוה כל־ימי חיי לחזות בנעם־יהוה ולבקר בהיכלו׃</seg>
          <seg id="b.PSA.27.5" type="verse">כי יצפנני בסכה ביום רעה יסתרני בסתר אהלו בצור ירוממני׃</seg>
          <seg id="b.PSA.27.6" type="verse">ועתה ירום ראשי על איבי סביבותי ואזבחה באהלו זבחי תרועה אשירה ואזמרה ליהוה׃</seg>
          <seg id="b.PSA.27.7" type="verse">שמע־יהוה קולי אקרא וחנני וענני׃</seg>
          <seg id="b.PSA.27.8" type="verse">לך׃ אמר לבי בקשו פני את־פניך יהוה אבקש׃</seg>
          <seg id="b.PSA.27.9" type="verse">אל־תסתר פניך ממני אל־תט־באף עבדך עזרתי היית אל־תטשני ואל־תעזבני אלהי ישעי׃</seg>
          <seg id="b.PSA.27.10" type="verse">כי־אבי ואמי עזבוני ויהוה יאספני׃</seg>
          <seg id="b.PSA.27.11" type="verse">הורני יהוה דרךך ונחני בארח מישור למען שוררי׃</seg>
          <seg id="b.PSA.27.12" type="verse">אל־תתנני בנפש צרי כי* קמו־בי עדי־שקר ויפח חמס׃</seg>
          <seg id="b.PSA.27.13" type="verse">לולא האמנתי לראות בטוב־יהוה בארץ חיים׃</seg>
          <seg id="b.PSA.27.14" type="verse">קוה אל־יהוה חזק ויאמץ לבך וקוה אל־יהוה׃</seg>
        </div>
        <div id="b.PSA.28" type="chapter">
          <seg id="b.PSA.28.1" type="verse">לדוד אליך יהוה אקרא צורי אל־תחרש ממני פן־תחשה ממני ונמשלתי עם־יורדי בור׃</seg>
          <seg id="b.PSA.28.2" type="verse">שמע קול תחנוני בשועי אליך בנשאי ידי אל־דביר קדשך׃</seg>
          <seg id="b.PSA.28.3" type="verse">אל־תמשכני עם־רשעים ועם־פעלי און דברי שלום עם־רעיהם ורעה בלבבם׃</seg>
          <seg id="b.PSA.28.4" type="verse">תן־להם כפעלם וכרע מעלליהם כמעשה ידיהם תן להם השב גמולם להם׃</seg>
          <seg id="b.PSA.28.5" type="verse">כי לא יבינו אל־פעלת יהוה ואל־מעשה ידיו יהרסם ולא יבנם׃</seg>
          <seg id="b.PSA.28.6" type="verse">ברוך יהוה כי־שמע קול תחנוני׃</seg>
          <seg id="b.PSA.28.7" type="verse">יהוה עזי ומגני בו בטח לבי ונעזרתי ויעלז לבי ומשירי אהודנו׃</seg>
          <seg id="b.PSA.28.8" type="verse">יהוה עז־למו ומעוז ישועות משיחו הוא׃</seg>
          <seg id="b.PSA.28.9" type="verse">הושיעה את־עמך וברך את־נחלתך ורעם ונשאם עד־העולם׃</seg>
        </div>
        <div id="b.PSA.29" type="chapter">
          <seg id="b.PSA.29.1" type="verse">מזמור לדוד הבו ליהוה בני אלים הבו ליהוה כבוד ועז׃</seg>
          <seg id="b.PSA.29.2" type="verse">הבו ליהוה כבוד שמו השתחוו ליהוה בהדרת־קדש׃</seg>
          <seg id="b.PSA.29.3" type="verse">קול יהוה על־המים אל־הכבוד הרעים יהוה על־מים רבים׃</seg>
          <seg id="b.PSA.29.4" type="verse">קול־יהוה בכח קול יהוה בהדר׃</seg>
          <seg id="b.PSA.29.5" type="verse">קול יהוה שבר ארזים וישבר יהוה את־ארזי הלבנון׃</seg>
          <seg id="b.PSA.29.6" type="verse">וירקידם כמו־עגל לבנון ושרין כמו בן־ראמים׃</seg>
          <seg id="b.PSA.29.7" type="verse">קול־יהוה חצב להבות אש׃</seg>
          <seg id="b.PSA.29.8" type="verse">קול יהוה יחיל מדבר יחיל יהוה מדבר קדש׃</seg>
          <seg id="b.PSA.29.9" type="verse">קול יהוה יחולל אילות ויחשפ* יערות ובהיכלו כלו אמר כבוד׃</seg>
          <seg id="b.PSA.29.10" type="verse">יהוה למבול ישב וישב יהוה מלך לעולם׃</seg>
          <seg id="b.PSA.29.11" type="verse">יהוה עז לעמו יתן יהוה יברך את־עמו בשלום׃</seg>
        </div>
        <div id="b.PSA.30" type="chapter">
          <seg id="b.PSA.30.1" type="verse">מזמור שיר־חנכת הבית לדוד׃</seg>
          <seg id="b.PSA.30.2" type="verse">ארוממך יהוה כי דליתני ולא־שמחת איבי לי׃</seg>
          <seg id="b.PSA.30.3" type="verse">יהוה אלהי שועתי אליך ותרפאני׃</seg>
          <seg id="b.PSA.30.4" type="verse">יהוה העלית מן־שאול נפשי חייתני [כ= מיורדי] [ק= מירדי]־בור׃</seg>
          <seg id="b.PSA.30.5" type="verse">זמרו ליהוה חסידיו והודו לזכר קדשו׃</seg>
          <seg id="b.PSA.30.6" type="verse">כי רגע באפו חיים ברצונו בערב ילין בכי ולבקר רנה׃</seg>
          <seg id="b.PSA.30.7" type="verse">ואני אמרתי בשלוי בל־אמוט לעולם׃</seg>
          <seg id="b.PSA.30.8" type="verse">יהוה ברצונך העמדתה להררי עז הסתרת פניך הייתי נבהל׃</seg>
          <seg id="b.PSA.30.9" type="verse">אליך יהוה אקרא ואל־אדני אתחןן׃</seg>
          <seg id="b.PSA.30.10" type="verse">מה־בצע בדמי ברדתי אל־שחת היודך עפר היגיד אמתך׃</seg>
          <seg id="b.PSA.30.11" type="verse">שמע־יהוה וחנני יהוה היה־עזר לי׃</seg>
          <seg id="b.PSA.30.12" type="verse">הפכת מספדי למחול לי פתחת שקי ותאזרני שמחה׃</seg>
          <seg id="b.PSA.30.13" type="verse">למען יזמרך כבוד ולא ידם יהוה אלהי לעולם אודך׃</seg>
        </div>
        <div id="b.PSA.31" type="chapter">
          <seg id="b.PSA.31.1" type="verse">למנצח מזמור לדוד׃</seg>
          <seg id="b.PSA.31.2" type="verse">בך יהוה חסיתי אל־אבושה לעולם בצדקתך פלטני׃</seg>
          <seg id="b.PSA.31.3" type="verse">הטה אלי אזנך מהרה הצילני היה לי לצור־מעוז לבית מצודות להושיעני׃</seg>
          <seg id="b.PSA.31.4" type="verse">כי־סלעי ומצודתי אתה ולמען שמך תנחני ותנהלני׃</seg>
          <seg id="b.PSA.31.5" type="verse">תוציאני מרשת זו טמנו לי כי־אתה מעוזי׃</seg>
          <seg id="b.PSA.31.6" type="verse">בידך אפקיד רוחי פדיתה אותי יהוה אל אמת׃</seg>
          <seg id="b.PSA.31.7" type="verse">שנאתי השמרים הבלי־שוא ואני אל־יהוה בטחתי׃</seg>
          <seg id="b.PSA.31.8" type="verse">אגילה ואשמחה בחסדך אשר ראית את־עניי ידעת בצרות נפשי׃</seg>
          <seg id="b.PSA.31.9" type="verse">ולא הסגרתני ביד־אויב העמדת במרחב רגלי׃</seg>
          <seg id="b.PSA.31.10" type="verse">חנני יהוה כי צר־לי עששה בכעס עיני נפשי ובטני׃</seg>
          <seg id="b.PSA.31.11" type="verse">כי כלו ביגון חיי ושנותי באנחה כשל בעוני כחי ועצמי עששו׃</seg>
          <seg id="b.PSA.31.12" type="verse">מכל־צררי הייתי חרפה ולשכני מאד ופחד למידעי ראי בחוץ נדדו ממני׃</seg>
          <seg id="b.PSA.31.13" type="verse">נשכחתי כמת מלב הייתי ככלי אבד׃</seg>
          <seg id="b.PSA.31.14" type="verse">כי שמעתי דבת רבים מגור מסביב בהוסדם יחד עלי לקחת נפשי זממו׃</seg>
          <seg id="b.PSA.31.15" type="verse">ואני עליך בטחתי יהוה אמרתי אלהי אתה׃</seg>
          <seg id="b.PSA.31.16" type="verse">בידך עתתי הצילני מיד־אויבי ומרדפי׃</seg>
          <seg id="b.PSA.31.17" type="verse">האירה פניך על־עבדך הושיעני בחסדך׃</seg>
          <seg id="b.PSA.31.18" type="verse">יהוה אל־אבושה כי קראתיך יבשו רשעים ידמו לשאול׃</seg>
          <seg id="b.PSA.31.19" type="verse">תאלמנה* שפתי שקר הדברות על־צדיק עתק בגאוה ובוז׃</seg>
          <seg id="b.PSA.31.20" type="verse">מה רב־טובך אשר־צפנת ליראיך פעלת לחסים בך נגד בני אדם׃</seg>
          <seg id="b.PSA.31.21" type="verse">תסתירם בסתר פניך מרכסי איש תצפנם בסכה מריב לשנות׃</seg>
          <seg id="b.PSA.31.22" type="verse">ברוך יהוה כי הפליא חסדו לי בעיר מצור׃</seg>
          <seg id="b.PSA.31.23" type="verse">ואני אמרתי בחפזי נגרזתי מנגד עיניך אכן שמעת קול תחנוני בשועי אליך׃</seg>
          <seg id="b.PSA.31.24" type="verse">אהבו את־יהוה כל־חסידיו אמונים נצר יהוה ומשלם על־יתר עשה גאוה׃</seg>
          <seg id="b.PSA.31.25" type="verse">חזקו ויאמץ לבבכם כל־המיחלים ליהוה׃</seg>
        </div>
        <div id="b.PSA.32" type="chapter">
          <seg id="b.PSA.32.1" type="verse">לדוד משכיל אשרי נשוי־פשע כסוי חטאה׃</seg>
          <seg id="b.PSA.32.2" type="verse">אשרי אדם לא יחשב יהוה לו עון ואין ברוחו רמיה׃</seg>
          <seg id="b.PSA.32.3" type="verse">כי־החרשתי בלו עצמי בשאגתי כל־היום׃</seg>
          <seg id="b.PSA.32.4" type="verse">כי יוםם ולילה תכבד עלי ידך נהפך לשדי בחרבני קיץ סלה׃</seg>
          <seg id="b.PSA.32.5" type="verse">חטאתי אודיעך ועוני לא־כסיתי אמרתי אודה עלי פשעי ליהוה ואתה נשאת עון חטאתי סלה׃</seg>
          <seg id="b.PSA.32.6" type="verse">על־זאת יתפלל כל־חסיד אליך לעת מצא רק לשטף מים רבים אליו לא יגיעו׃</seg>
          <seg id="b.PSA.32.7" type="verse">אתה סתר לי מצר תצרני רני פלט תסובבני סלה׃</seg>
          <seg id="b.PSA.32.8" type="verse">אשכילך ואורך בדרך־זו תלך איעצה עליך עיני׃</seg>
          <seg id="b.PSA.32.9" type="verse">אל־תהיו כסוס כפרד אין הבין במתג־ורסן עדיו לבלום בל קרב אליך׃</seg>
          <seg id="b.PSA.32.10" type="verse">רבים מכאובים לרשע והבוטח ביהוה חסד יסובבנו׃</seg>
          <seg id="b.PSA.32.11" type="verse">שמחו ביהוה וגילו צדיקים והרנינו כל־ישרי־לב׃</seg>
        </div>
        <div id="b.PSA.33" type="chapter">
          <seg id="b.PSA.33.1" type="verse">רננו צדיקים ביהוה לישרים נאוה תהלה׃</seg>
          <seg id="b.PSA.33.2" type="verse">הודו ליהוה בכנור בנבל עשור זמרו־לו׃</seg>
          <seg id="b.PSA.33.3" type="verse">שירו־לו שיר חדש היטיבו נגן בתרועה׃</seg>
          <seg id="b.PSA.33.4" type="verse">כי־ישר דבר־יהוה וכל־מעשהו באמונה׃</seg>
          <seg id="b.PSA.33.5" type="verse">אהב צדקה ומשפט חסד יהוה מלאה הארץ׃</seg>
          <seg id="b.PSA.33.6" type="verse">בדבר יהוה שמים נעשו וברוח פיו כל־צבאם׃</seg>
          <seg id="b.PSA.33.7" type="verse">כנס כנד מי הים נתן באצרות תהומות׃</seg>
          <seg id="b.PSA.33.8" type="verse">ייראו מיהוה כל־הארץ ממנו יגורו כל־ישבי תבל׃</seg>
          <seg id="b.PSA.33.9" type="verse">כי הוא אמר ויהי הוא־צוה ויעמד׃</seg>
          <seg id="b.PSA.33.10" type="verse">יהוה הפיר עצת־גוים הניא מחשבות עמים׃</seg>
          <seg id="b.PSA.33.11" type="verse">עצת יהוה לעולם תעמד מחשבות לבו לדר ודר׃</seg>
          <seg id="b.PSA.33.12" type="verse">אשרי הגוי אשר־יהוה אלהיו העם בחר לנחלה לו׃</seg>
          <seg id="b.PSA.33.13" type="verse">משמים הביט יהוה ראה את־כל־בני האדם׃</seg>
          <seg id="b.PSA.33.14" type="verse">ממכון־שבתו השגיח אל כל־ישבי הארץ׃</seg>
          <seg id="b.PSA.33.15" type="verse">היצר יחד לבם המבין אל־כל־מעשיהם׃</seg>
          <seg id="b.PSA.33.16" type="verse">אין־המלך נושע ברב־חיל גבור לא־ינצל ברב־כח׃</seg>
          <seg id="b.PSA.33.17" type="verse">שקר הסוס לתשועה וברב חילו לא ימלט׃</seg>
          <seg id="b.PSA.33.18" type="verse">הנה עין יהוה אל־יראיו למיחלים לחסדו׃</seg>
          <seg id="b.PSA.33.19" type="verse">להציל ממות נפשם ולחיותם ברעב׃</seg>
          <seg id="b.PSA.33.20" type="verse">נפשנו חכתה ליהוה עזרנו ומגננו הוא׃</seg>
          <seg id="b.PSA.33.21" type="verse">כי־בו ישמח לבנו כי בשם קדשו בטחנו׃</seg>
          <seg id="b.PSA.33.22" type="verse">יהי־חסדך יהוה עלינו כאשר יחלנו לך׃</seg>
        </div>
        <div id="b.PSA.34" type="chapter">
          <seg id="b.PSA.34.1" type="verse">לדוד בשנותו את־טעמו לפני אבימלך ויגרשהו וילך׃</seg>
          <seg id="b.PSA.34.2" type="verse">אברכה את־יהוה בכל־עת תמיד תהלתו בפי׃</seg>
          <seg id="b.PSA.34.3" type="verse">ביהוה תתהלל נפשי ישמעו ענוים וישמחו׃</seg>
          <seg id="b.PSA.34.4" type="verse">גדלו ליהוה אתי ונרוממה שמו יחדו׃</seg>
          <seg id="b.PSA.34.5" type="verse">דרשתי את־יהוה וענני ומכל־מגורותי הצילני׃</seg>
          <seg id="b.PSA.34.6" type="verse">הביטו אליו ונהרו ופניהם אל־יחפרו׃</seg>
          <seg id="b.PSA.34.7" type="verse">זה עני קרא ויהוה שמע ומכל־צרותיו הושיעו׃</seg>
          <seg id="b.PSA.34.8" type="verse">חנה מלאך־יהוה סביב ליראיו ויחלצם׃</seg>
          <seg id="b.PSA.34.9" type="verse">טעמו וראו כי־טוב יהוה אשרי הגבר יחסה־בו׃</seg>
          <seg id="b.PSA.34.10" type="verse">יראו את־יהוה קדשיו כי־אין מחסור ליראיו׃</seg>
          <seg id="b.PSA.34.11" type="verse">כפירים רשו ורעבו ודרשי יהוה לא־יחסרו כל־טוב׃</seg>
          <seg id="b.PSA.34.12" type="verse">לכו־בנים שמעו־לי יראת יהוה אלמדכם׃</seg>
          <seg id="b.PSA.34.13" type="verse">מי־האיש החפץ חיים אהב ימים לראות טוב׃</seg>
          <seg id="b.PSA.34.14" type="verse">נצר לשונך מרע ושפתיך מדבר מרמה׃</seg>
          <seg id="b.PSA.34.15" type="verse">סור מרע ועשה־טוב בקש שלום ורדפהו׃</seg>
          <seg id="b.PSA.34.16" type="verse">עיני יהוה אל־צדיקים ואזניו אל־שועתם׃</seg>
          <seg id="b.PSA.34.17" type="verse">פני יהוה בעשי רע להכרית מארץ זכרם׃</seg>
          <seg id="b.PSA.34.18" type="verse">צעקו ויהוה שמע ומכל־צרותם הצילם׃</seg>
          <seg id="b.PSA.34.19" type="verse">קרוב יהוה לנשברי־לב ואת־דכאי־רוח יושיע׃</seg>
          <seg id="b.PSA.34.20" type="verse">רבות רעות צדיק ומכלם יצילנו יהוה׃</seg>
          <seg id="b.PSA.34.21" type="verse">שמר כל־עצמותיו אחת מהנה לא נשברה׃</seg>
          <seg id="b.PSA.34.22" type="verse">תמותת רשע רעה ושנאי צדיק יאשמו׃</seg>
          <seg id="b.PSA.34.23" type="verse">פודה יהוה נפש עבדיו ולא יאשמו כל־החסים בו׃</seg>
        </div>
        <div id="b.PSA.35" type="chapter">
          <seg id="b.PSA.35.1" type="verse">לדוד ריבה יהוה את־יריבי לחם את־לחמי׃</seg>
          <seg id="b.PSA.35.2" type="verse">החזק מגן וצנה וקומה בעזרתי׃</seg>
          <seg id="b.PSA.35.3" type="verse">והרק חנית וסגר לקראת רדפי אמר לנפשי ישעתך אני׃</seg>
          <seg id="b.PSA.35.4" type="verse">יבשו ויכלמו מבקשי נפשי יסגו אחור ויחפרו חשבי רעתי׃</seg>
          <seg id="b.PSA.35.5" type="verse">יהיו כמץ לפני־רוח ומלאך יהוה דוחה׃</seg>
          <seg id="b.PSA.35.6" type="verse">יהי־דרכם חשך וחלקלקות ומלאך יהוה רדפם׃</seg>
          <seg id="b.PSA.35.7" type="verse">כי־חנם טמנו־לי שחת רשתם חנם חפרו לנפשי׃</seg>
          <seg id="b.PSA.35.8" type="verse">תבואהו שואה לא־ידע ורשתו אשר־טמן תלכדו בשואה יפל־בה׃</seg>
          <seg id="b.PSA.35.9" type="verse">ונפשי תגיל ביהוה תשיש בישועתו׃</seg>
          <seg id="b.PSA.35.10" type="verse">כל עצמותי תאמרנה יהוה מי כמוך מציל עני מחזק ממנו ועני ואביון מגזלו׃</seg>
          <seg id="b.PSA.35.11" type="verse">יקומון עדי חמס אשר לא־ידעתי ישאלוני׃</seg>
          <seg id="b.PSA.35.12" type="verse">ישלמוני רעה תחת טובה שכול לנפשי׃</seg>
          <seg id="b.PSA.35.13" type="verse">ואני בחלותם לבושי שק עניתי בצום נפשי ותפלתי על־חיקי תשוב׃</seg>
          <seg id="b.PSA.35.14" type="verse">כרע־כאח לי התהלכתי כאבל־אם קדר שחותי׃</seg>
          <seg id="b.PSA.35.15" type="verse">ובצלעי שמחו ונאספו* נאספו עלי נכים ולא ידעתי קרעו ולא־דמו׃</seg>
          <seg id="b.PSA.35.16" type="verse">בחנפי לעגי מעוג חרק עלי שנימו׃</seg>
          <seg id="b.PSA.35.17" type="verse">אדני כמה תראה השיבה נפשי משאיהם מכפירים יחידתי׃</seg>
          <seg id="b.PSA.35.18" type="verse">אודך בקהל רב בעם עצום אהללך׃</seg>
          <seg id="b.PSA.35.19" type="verse">אל־ישמחו־לי איבי שקר שנאי חנם יקרצו־עין׃</seg>
          <seg id="b.PSA.35.20" type="verse">כי לא שלום ידברו ועל רגעי־ארץ דברי מרמות יחשבון׃</seg>
          <seg id="b.PSA.35.21" type="verse">וירחיבו עלי פיהם אמרו האח האח ראתה עינינו׃</seg>
          <seg id="b.PSA.35.22" type="verse">ראיתה יהוה אל־תחרש אדני אל־תרחק ממני׃</seg>
          <seg id="b.PSA.35.23" type="verse">העירה והקיצה למשפטי אלהי ואדני לריבי׃</seg>
          <seg id="b.PSA.35.24" type="verse">שפטני כצדקך יהוה אלהי ואל־ישמחו־לי׃</seg>
          <seg id="b.PSA.35.25" type="verse">אל־יאמרו בלבם האח נפשנו אל־יאמרו בלענוהו׃</seg>
          <seg id="b.PSA.35.26" type="verse">יבשו ויחפרו יחדו שמחי רעתי ילבשו־בשת וכלמה המגדילים עלי׃</seg>
          <seg id="b.PSA.35.27" type="verse">ירנו וישמחו חפצי צדקי ויאמרו תמיד יגדל יהוה החפץ שלום עבדו׃</seg>
          <seg id="b.PSA.35.28" type="verse">ולשוני תהגה צדקך כל־היום תהלתך׃</seg>
        </div>
        <div id="b.PSA.36" type="chapter">
          <seg id="b.PSA.36.1" type="verse">למנצח לעבד־יהוה לדוד׃</seg>
          <seg id="b.PSA.36.2" type="verse">נאם־פשע לרשע בקרב לבי אין־פחד אלהים לנגד עיניו׃</seg>
          <seg id="b.PSA.36.3" type="verse">כי־החליק אליו בעיניו למצא עונו לשנא׃</seg>
          <seg id="b.PSA.36.4" type="verse">דברי־פיו און ומרמה חדל להשכיל להיטיב׃</seg>
          <seg id="b.PSA.36.5" type="verse">און יחשב על־משכבו יתיצב על־דרך לא־טוב רע לא ימאס׃</seg>
          <seg id="b.PSA.36.6" type="verse">יהוה בהשמים חסדך אמונתך עד־שחקים׃</seg>
          <seg id="b.PSA.36.7" type="verse">צדקתכ* כהררי־אל משפטך תהום רבה אדם־ובהמה תושיע יהוה׃</seg>
          <seg id="b.PSA.36.8" type="verse">מה־יקר חסדך אלהים ובני אדם בצל כנפיך יחסיון׃</seg>
          <seg id="b.PSA.36.9" type="verse">ירוין מדשן ביתך ונחל עדניך תשקם׃</seg>
          <seg id="b.PSA.36.10" type="verse">כי־עמך מקור חיים באורך נראה־אור׃</seg>
          <seg id="b.PSA.36.11" type="verse">משך חסדך לידעיך וצדקתך לישרי־לב׃</seg>
          <seg id="b.PSA.36.12" type="verse">אל־תבואני רגל גאוה ויד־רשעים אל־תנדני׃</seg>
          <seg id="b.PSA.36.13" type="verse">שם נפלו פעלי און דחו ולא־יכלו קום׃</seg>
        </div>
        <div id="b.PSA.37" type="chapter">
          <seg id="b.PSA.37.1" type="verse">לדוד אל־תתחר במרעים אל־תקנא בעשי עולה׃</seg>
          <seg id="b.PSA.37.2" type="verse">כי כחציר מהרה ימלו וכירק דשא יבולון׃</seg>
          <seg id="b.PSA.37.3" type="verse">בטח ביהוה ועשה־טוב שכן־ארץ ורעה אמונה׃</seg>
          <seg id="b.PSA.37.4" type="verse">והתענג על־יהוה ויתן־לך משאלת לבך׃</seg>
          <seg id="b.PSA.37.5" type="verse">גול על־יהוה דרךך ובטח עליו והוא יעשה׃</seg>
          <seg id="b.PSA.37.6" type="verse">והוציא כאור צדקך ומשפטך כצהרים׃</seg>
          <seg id="b.PSA.37.7" type="verse">דום ליהוה והתחולל לו אל־תתחר במצליח דרכו באיש עשה מזמות׃</seg>
          <seg id="b.PSA.37.8" type="verse">הרף מאף ועזב חמה אל־תתחר אך־להרע׃</seg>
          <seg id="b.PSA.37.9" type="verse">כי־מרעים יכרתון וקוי יהוה המה יירשו־ארץ׃</seg>
          <seg id="b.PSA.37.10" type="verse">ועוד מעט ואין רשע והתבוננת על־מקומו ואיננו׃</seg>
          <seg id="b.PSA.37.11" type="verse">וענוים יירשו־ארץ והתענגו על־רב שלום׃</seg>
          <seg id="b.PSA.37.12" type="verse">זםם רשע לצדיק וחרק עליו שניו׃</seg>
          <seg id="b.PSA.37.13" type="verse">אדני ישחק־לו כי־ראה כי־יבא יומו׃</seg>
          <seg id="b.PSA.37.14" type="verse">חרב פתחו רשעים ודרכו קשתם להפיל עני ואביון לטבוח ישרי־דרך׃</seg>
          <seg id="b.PSA.37.15" type="verse">חרבם תבוא בלבם וקשתותם תשברנה׃</seg>
          <seg id="b.PSA.37.16" type="verse">טוב־מעט לצדיק מהמון רשעים רבים׃</seg>
          <seg id="b.PSA.37.17" type="verse">כי זרועות רשעים תשברנה וסומך צדיקים יהוה׃</seg>
          <seg id="b.PSA.37.18" type="verse">יודע יהוה ימי תמיםם ונחלתם לעולם תהיה׃</seg>
          <seg id="b.PSA.37.19" type="verse">לא־יבשו בעת רעה ובימי רעבון ישבעו׃</seg>
          <seg id="b.PSA.37.20" type="verse">כי רשעים יאבדו ואיבי יהוה כיקר כרים כלו בעשן כלו׃</seg>
          <seg id="b.PSA.37.21" type="verse">לוה רשע ולא ישלם וצדיק חוןן ונותן׃</seg>
          <seg id="b.PSA.37.22" type="verse">כי מברכיו יירשו ארץ ומקלליו יכרתו׃</seg>
          <seg id="b.PSA.37.23" type="verse">מיהוה מצעדי־גבר כוננו ודרכו יחפץ׃</seg>
          <seg id="b.PSA.37.24" type="verse">כי־יפל לא־יוטל כי־יהוה סומך ידו׃</seg>
          <seg id="b.PSA.37.25" type="verse">נער הייתי גם־זקנתי ולא־ראיתי צדיק נעזב וזרעו מבקש־לחם׃</seg>
          <seg id="b.PSA.37.26" type="verse">כל־היום חוןן ומלוה וזרעו לברכה׃</seg>
          <seg id="b.PSA.37.27" type="verse">סור מרע ועשה־טוב ושכן לעולם׃</seg>
          <seg id="b.PSA.37.28" type="verse">כי יהוה אהב משפט ולא־יעזב את־חסידיו לעולם נשמרו וזרע רשעים נכרת׃</seg>
          <seg id="b.PSA.37.29" type="verse">צדיקים יירשו־ארץ וישכנו לעד עליה׃</seg>
          <seg id="b.PSA.37.30" type="verse">פי־צדיק יהגה חכמה ולשונו תדבר משפט׃</seg>
          <seg id="b.PSA.37.31" type="verse">תורת אלהיו בלבו לא תמעד אשריו׃</seg>
          <seg id="b.PSA.37.32" type="verse">צופה רשע לצדיק ומבקש להמיתו׃</seg>
          <seg id="b.PSA.37.33" type="verse">יהוה לא־יעזבנו בידו ולא ירשיענו בהשפטו׃</seg>
          <seg id="b.PSA.37.34" type="verse">קוה אל־יהוה ושמר דרכו וירוממך לרשת ארץ בהכרת רשעים תראה׃</seg>
          <seg id="b.PSA.37.35" type="verse">ראיתי רשע עריץ ומתערה כאזרח רעןן׃</seg>
          <seg id="b.PSA.37.36" type="verse">ויעבר והנה איננו ואבקשהו ולא נמצא׃</seg>
          <seg id="b.PSA.37.37" type="verse">שמר־תם וראה ישר כי־אחרית לאיש שלום׃</seg>
          <seg id="b.PSA.37.38" type="verse">ופשעים נשמדו יחדו אחרית רשעים נכרתה׃</seg>
          <seg id="b.PSA.37.39" type="verse">ותשועת צדיקים מיהוה מעוזם בעת צרה׃</seg>
          <seg id="b.PSA.37.40" type="verse">ויעזרם יהוה ויפלטם יפלטם מרשעים ויושיעם כי־חסו בו׃</seg>
        </div>
        <div id="b.PSA.38" type="chapter">
          <seg id="b.PSA.38.1" type="verse">מזמור לדוד להזכיר׃</seg>
          <seg id="b.PSA.38.2" type="verse">יהוה אל־בקצפך תוכיחני ובחמתך תיסרני׃</seg>
          <seg id="b.PSA.38.3" type="verse">כי־חציך נחתו בי ותנחת עלי ידך׃</seg>
          <seg id="b.PSA.38.4" type="verse">אין־מתם בבשרי מפני זעמך אין־שלום בעצמי מפני חטאתי׃</seg>
          <seg id="b.PSA.38.5" type="verse">כי עונתי עברו ראשי כמשא כבד יכבדו ממני׃</seg>
          <seg id="b.PSA.38.6" type="verse">הבאישו נמקו חבורתי מפני אולתי׃</seg>
          <seg id="b.PSA.38.7" type="verse">נעויתי שחתי עד־מאד כל־היום קדר הלכתי׃</seg>
          <seg id="b.PSA.38.8" type="verse">כי־כסלי מלאו נקלה ואין מתם בבשרי׃</seg>
          <seg id="b.PSA.38.9" type="verse">נפוגותי ונדכיתי עד־מאד שאגתי מנהמת לבי׃</seg>
          <seg id="b.PSA.38.10" type="verse">אדני נגדך כל־תאותי ואנחתי ממך לא־נסתרה׃</seg>
          <seg id="b.PSA.38.11" type="verse">לבי סחרחר עזבני כחי ואור־עיני גם־הם אין אתי׃</seg>
          <seg id="b.PSA.38.12" type="verse">אהבי ורעי מנגד נגעי יעמדו וקרובי מרחק עמדו׃</seg>
          <seg id="b.PSA.38.13" type="verse">וינקשו מבקשי נפשי ודרשי רעתי דברו הוות ומרמות כל־היום יהגו׃</seg>
          <seg id="b.PSA.38.14" type="verse">ואני כחרש לא אשמע וכאלם לא יפתח־פיו׃</seg>
          <seg id="b.PSA.38.15" type="verse">ואהי כאיש אשר לא־שמע ואין בפיו תוכחות׃</seg>
          <seg id="b.PSA.38.16" type="verse">כי־לך יהוה הוחלתי אתה תענה אדני אלהי׃</seg>
          <seg id="b.PSA.38.17" type="verse">כי־אמרתי פן־ישמחו־לי במוט רגלי עלי הגדילו׃</seg>
          <seg id="b.PSA.38.18" type="verse">כי־אני לצלע נכון ומכאובי נגדי תמיד׃</seg>
          <seg id="b.PSA.38.19" type="verse">כי־עוני אגיד אדאג מחטאתי׃</seg>
          <seg id="b.PSA.38.20" type="verse">ואיבי חיים עצמו ורבו שנאי שקר׃</seg>
          <seg id="b.PSA.38.21" type="verse">ומשלמי רעה תחת טובה ישטנוני תחת [כ= רדופי] [ק= רדפי]־טוב׃</seg>
          <seg id="b.PSA.38.22" type="verse">אל־תעזבני יהוה אלהי אל־תרחק ממני׃</seg>
          <seg id="b.PSA.38.23" type="verse">חושה לעזרתי אדני תשועתי׃</seg>
        </div>
        <div id="b.PSA.39" type="chapter">
          <seg id="b.PSA.39.1" type="verse">למנצח [כ= לידיתון] [ק= לידותון] מזמור לדוד׃</seg>
          <seg id="b.PSA.39.2" type="verse">אמרתי אשמרה דרכי מחטוא בלשוני אשמרה לפי מחסום בעד רשע לנגדי׃</seg>
          <seg id="b.PSA.39.3" type="verse">נאלמתי דומיה החשיתי מטוב וכאבי נעכר׃</seg>
          <seg id="b.PSA.39.4" type="verse">חם־לבי בקרבי בהגיגי תבער־אש דברתי בלשוני׃</seg>
          <seg id="b.PSA.39.5" type="verse">הודיעני יהוה קצי ומדת ימי מה־היא אדעה מה־חדל אני׃</seg>
          <seg id="b.PSA.39.6" type="verse">הנה טפחות נתתה ימי וחלדי כאין נגדך אך כל־הבל כל־אדם נצב סלה׃</seg>
          <seg id="b.PSA.39.7" type="verse">אך־בצלם יתהלך־איש אך־הבל יהמיון יצבר ולא־ידע מי־אספם׃</seg>
          <seg id="b.PSA.39.8" type="verse">ועתה מה־קויתי אדני תוחלתי לך היא׃</seg>
          <seg id="b.PSA.39.9" type="verse">מכל־פשעי הצילני חרפת נבל אל־תשימני׃</seg>
          <seg id="b.PSA.39.10" type="verse">נאלמתי לא אפתח־פי כי אתה עשית׃</seg>
          <seg id="b.PSA.39.11" type="verse">הסר מעלי נגעך מתגרת ידך אני כליתי׃</seg>
          <seg id="b.PSA.39.12" type="verse">בתוכחות על־עון יסרת איש ותמס כעש חמודו אך הבל כל־אדם סלה׃</seg>
          <seg id="b.PSA.39.13" type="verse">שמעה־תפלתי יהוה ושועתי האזינה אל־דמעתי אל־תחרש כי גר אנכי עמך תושב ככל־אבותי׃</seg>
          <seg id="b.PSA.39.14" type="verse">השע ממני ואבליגה בטרם אלך ואינני׃</seg>
        </div>
        <div id="b.PSA.40" type="chapter">
          <seg id="b.PSA.40.1" type="verse">למנצח לדוד מזמור׃</seg>
          <seg id="b.PSA.40.2" type="verse">קוה קויתי יהוה ויט אלי וישמע שועתי׃</seg>
          <seg id="b.PSA.40.3" type="verse">ויעלני מבור שאון מטיט היון ויקם על־סלע רגלי כוןן אשרי׃</seg>
          <seg id="b.PSA.40.4" type="verse">ויתן בפי שיר חדש תהלה לאלהינו יראו רבים וייראו ויבטחו ביהוה׃</seg>
          <seg id="b.PSA.40.5" type="verse">אשרי הגבר אשר־שם יהוה מבטחו ולא־פנה אל־רהבים ושטי כזב׃</seg>
          <seg id="b.PSA.40.6" type="verse">רבות עשית אתה יהוה אלהי נפלאתיך ומחשבתיך אלינו אין ערך אליך אגידה ואדברה עצמו מספר׃</seg>
          <seg id="b.PSA.40.7" type="verse">זבח ומנחה לא־חפצת אזנים כרית לי עולה וחטאה לא שאלת׃</seg>
          <seg id="b.PSA.40.8" type="verse">אז אמרתי הנה־באתי במגלת־ספר כתוב עלי׃</seg>
          <seg id="b.PSA.40.9" type="verse">לעשות־רצונך אלהי חפצתי ותורתכ* בתוך מעי׃</seg>
          <seg id="b.PSA.40.10" type="verse">בשרתי צדק בקהל רב הנה שפתי לא אכלא יהוה אתה ידעת׃</seg>
          <seg id="b.PSA.40.11" type="verse">צדקתך לא־כסיתי בתוך לבי* אמונתך ותשועתך אמרתי לא־כחדתי חסדך ואמתך לקהל רב׃</seg>
          <seg id="b.PSA.40.12" type="verse">אתה יהוה לא־תכלא רחמיך ממני חסדך ואמתך תמיד יצרוני׃</seg>
          <seg id="b.PSA.40.13" type="verse">כי אפפו־עלי רעות עד־אין מספר השיגוני עונתי ולא־יכלתי לראות עצמו משערות ראשי ולבי עזבני׃</seg>
          <seg id="b.PSA.40.14" type="verse">רצה יהוה להצילני יהוה לעזרתי חושה׃</seg>
          <seg id="b.PSA.40.15" type="verse">יבשו ויחפרו יחד מבקשי נפשי לספותה יסגו אחור ויכלמו חפצי רעתי׃</seg>
          <seg id="b.PSA.40.16" type="verse">ישמו על־עקב בשתם האמרים לי האח האח׃</seg>
          <seg id="b.PSA.40.17" type="verse">ישישו וישמחו בך כל־מבקשיך יאמרו תמיד יגדל יהוה אהבי תשועתך׃</seg>
          <seg id="b.PSA.40.18" type="verse">ואני עני ואביון אדני יחשב לי עזרתי ומפלטי אתה אלהי אל־תאחר׃</seg>
        </div>
        <div id="b.PSA.41" type="chapter">
          <seg id="b.PSA.41.1" type="verse">למנצח מזמור לדוד׃</seg>
          <seg id="b.PSA.41.2" type="verse">אשרי משכיל אל־דל ביום רעה ימלטהו יהוה׃</seg>
          <seg id="b.PSA.41.3" type="verse">יהוה ישמרהו ויחיהו [כ= יאשר] [ק= ואשר] בארץ ואל־תתנהו בנפש איביו׃</seg>
          <seg id="b.PSA.41.4" type="verse">יהוה יסעדנו על־ערש דוי כל־משכבו הפכת בחליו׃</seg>
          <seg id="b.PSA.41.5" type="verse">אני־אמרתי יהוה חנני רפאה נפשי כי־חטאתי לך׃</seg>
          <seg id="b.PSA.41.6" type="verse">אויבי יאמרו רע לי מתי ימות ואבד שמו׃</seg>
          <seg id="b.PSA.41.7" type="verse">ואם־בא לראות שוא ידבר לבו יקבץ־און לו יצא לחוץ ידבר׃</seg>
          <seg id="b.PSA.41.8" type="verse">יחד עלי יתלחשו כל־שנאי עלי יחשבו רעה לי׃</seg>
          <seg id="b.PSA.41.9" type="verse">דבר־בליעל יצוק בו ואשר שכב לא־יוסיף לקום׃</seg>
          <seg id="b.PSA.41.10" type="verse">גם־איש שלומי אשר־בטחתי בו אוכל לחמי הגדיל עלי עקב׃</seg>
          <seg id="b.PSA.41.11" type="verse">ואתה יהוה חנני והקימני ואשלמה להם׃</seg>
          <seg id="b.PSA.41.12" type="verse">בזאת ידעתי כי־חפצת בי כי לא־יריע איבי עלי׃</seg>
          <seg id="b.PSA.41.13" type="verse">ואני בתמי תמכת בי ותציבני לפניך לעולם׃</seg>
          <seg id="b.PSA.41.14" type="verse">ברוך יהוה אלהי ישראל מהעולם ועד העולם אמן ואמן׃</seg>
        </div>
        <div id="b.PSA.42" type="chapter">
          <seg id="b.PSA.42.1" type="verse">למנצח משכיל לבני־קרח׃</seg>
          <seg id="b.PSA.42.2" type="verse">כאיל תערג על־אפיקי־מים כן נפשי תערג אליך אלהים׃</seg>
          <seg id="b.PSA.42.3" type="verse">צמאה נפשי לאלהים לאל חי מתי אבוא ואראה פני אלהים׃</seg>
          <seg id="b.PSA.42.4" type="verse">היתה־לי דמעתי לחם יוםם ולילה באמר אלי כל־היום איה אלהיך׃</seg>
          <seg id="b.PSA.42.5" type="verse">אלה אזכרה ואשפכה עלי נפשי כי אעבר בסך אדדם עד־בית אלהים בקול־רנה ותודה המון חוגג׃</seg>
          <seg id="b.PSA.42.6" type="verse">מה־תשתוחחי נפשי ותהמי עלי הוחילי לאלהים כי־עוד אודנו ישועות פניו׃</seg>
          <seg id="b.PSA.42.7" type="verse">אלהי עלי נפשי תשתוחח על־כן אזכרך מארץ ירדן וחרמונים מהר מצער׃</seg>
          <seg id="b.PSA.42.8" type="verse">תהום־אל־תהום קורא* לקול צנוריך כל־משבריך וגליך עלי עברו׃</seg>
          <seg id="b.PSA.42.9" type="verse">יוםם יצוה יהוה חסדו ובלילה [כ= שירה] [ק= שירו] עמי תפלה לאל חיי׃</seg>
          <seg id="b.PSA.42.10" type="verse">אומרה לאל סלעי למה שכחתני למה־קדר אלך בלחץ אויב׃</seg>
          <seg id="b.PSA.42.11" type="verse">ברצח בעצמותי חרפוני צוררי באמרמ* אלי כל־היום איה אלהיך׃</seg>
          <seg id="b.PSA.42.12" type="verse">מה־תשתוחחי נפשי ומה־תהמי עלי הוחילי לאלהים כי־עוד אודנו ישועת פני ואלהי׃</seg>
        </div>
        <div id="b.PSA.43" type="chapter">
          <seg id="b.PSA.43.1" type="verse">שפטני אלהים וריבה ריבי מגוי לא־חסיד מאיש־מרמה ועולה תפלטני׃</seg>
          <seg id="b.PSA.43.2" type="verse">כי־אתה אלהי מעוזי למה זנחתני למה־קדר אתהלך בלחץ אויב׃</seg>
          <seg id="b.PSA.43.3" type="verse">שלח־אורך ואמתך המה ינחוני יביאוני אל־הר־קדשך ואל־משכנותיך׃</seg>
          <seg id="b.PSA.43.4" type="verse">ואבואה אל־מזבח אלהים אל־אל שמחת גילי ואודך בכנור אלהים אלהי׃</seg>
          <seg id="b.PSA.43.5" type="verse">מה־תשתוחחי נפשי ומה־תהמי עלי הוחילי לאלהים כי־עוד אודנו ישועת פני ואלהי׃</seg>
        </div>
        <div id="b.PSA.44" type="chapter">
          <seg id="b.PSA.44.1" type="verse">למנצח לבני־קרח משכיל׃</seg>
          <seg id="b.PSA.44.2" type="verse">אלהים באזנינו שמענו אבותינו ספרו־לנו פעל פעלת בימיהם בימי קדם׃</seg>
          <seg id="b.PSA.44.3" type="verse">אתה ידך גוים הורשת ותטעם תרע לאמים ותשלחם׃</seg>
          <seg id="b.PSA.44.4" type="verse">כי לא בחרבם ירשו ארץ וזרועם לא־הושיעה למו כי־ימינך וזרועך ואור פניך כי רציתם׃</seg>
          <seg id="b.PSA.44.5" type="verse">אתה־הוא מלכי אלהים צוה ישועות יעקב׃</seg>
          <seg id="b.PSA.44.6" type="verse">בך צרינו ננגח בשמך נבוס קמינו׃</seg>
          <seg id="b.PSA.44.7" type="verse">כי לא בקשתי אבטח וחרבי לא תושיעני׃</seg>
          <seg id="b.PSA.44.8" type="verse">כי הושעתנו מצרינו ומשנאינו הבישות׃</seg>
          <seg id="b.PSA.44.9" type="verse">באלהים הללנו כל־היום ושמך לעולם נודה סלה׃</seg>
          <seg id="b.PSA.44.10" type="verse">אף־זנחת ותכלימנו ולא־תצא בצבאותינו׃</seg>
          <seg id="b.PSA.44.11" type="verse">תשיבנו אחור מני־צר ומשנאינו שסו למו׃</seg>
          <seg id="b.PSA.44.12" type="verse">תתננו כצאן מאכל ובגוים זריתנו׃</seg>
          <seg id="b.PSA.44.13" type="verse">תמכר־עמך בלא־הון ולא־רבית במחיריהם׃</seg>
          <seg id="b.PSA.44.14" type="verse">תשימנו חרפה לשכנינו לעג וקלס לסביבותינו׃</seg>
          <seg id="b.PSA.44.15" type="verse">תשימנו משל בגוים מנוד־ראש בל־אמים׃</seg>
          <seg id="b.PSA.44.16" type="verse">כל־היום כלמתי נגדי ובשת פני כסתני׃</seg>
          <seg id="b.PSA.44.17" type="verse">מקול מחרף ומגדף מפני אויב ומתנקם׃</seg>
          <seg id="b.PSA.44.18" type="verse">כל־זאת באתנו ולא שכחנוך ולא־שקרנו בבריתך׃</seg>
          <seg id="b.PSA.44.19" type="verse">לא־נסוג אחור לבנו ותט אשרינו מני ארחך׃</seg>
          <seg id="b.PSA.44.20" type="verse">כי דכיתנו במקום תנים ותכס עלינו בצלמות׃</seg>
          <seg id="b.PSA.44.21" type="verse">אם־שכחנו שם אלהינו ונפרש כפינו לאל זר׃</seg>
          <seg id="b.PSA.44.22" type="verse">הלא אלהים יחקר־זאת כי־הוא ידע תעלמות לב׃</seg>
          <seg id="b.PSA.44.23" type="verse">כי־עליך הרגנו כל־היום נחשבנו כצאן טבחה׃</seg>
          <seg id="b.PSA.44.24" type="verse">עורה למה תישן אדני הקיצה אל־תזנח לנצח׃</seg>
          <seg id="b.PSA.44.25" type="verse">למה־פניך תסתיר תשכח ענינו ולחצנו׃</seg>
          <seg id="b.PSA.44.26" type="verse">כי שחה לעפר נפשנו דבקה לארץ בטננו׃</seg>
          <seg id="b.PSA.44.27" type="verse">קומה* עזרתה לנו ופדנו למען חסדך׃</seg>
        </div>
        <div id="b.PSA.45" type="chapter">
          <seg id="b.PSA.45.1" type="verse">למנצח על־ששנים לבני־קרח משכיל שיר ידידת׃</seg>
          <seg id="b.PSA.45.2" type="verse">רחש לבי דבר טוב אמר אני מעשי למלך לשוני עט סופר מהיר׃</seg>
          <seg id="b.PSA.45.3" type="verse">יפיפית מבני אדם הוצק חן בשפתותיך על־כן ברךך אלהים לעולם׃</seg>
          <seg id="b.PSA.45.4" type="verse">חגור־חרבך על־ירך גבור הודך והדרך׃</seg>
          <seg id="b.PSA.45.5" type="verse">והדרכ* צלח רכב על־דבר־אמת וענוה־צדק ותורך נוראות ימינך׃</seg>
          <seg id="b.PSA.45.6" type="verse">חציך שנונים עמים תחתיך יפלו בלב אויבי המלך׃</seg>
          <seg id="b.PSA.45.7" type="verse">כסאך אלהים עולם ועד שבט מישר שבט מלכותך׃</seg>
          <seg id="b.PSA.45.8" type="verse">אהבת צדק ותשנא רשע על־כן משחך אלהים אלהיך שמן ששון מחבריך׃</seg>
          <seg id="b.PSA.45.9" type="verse">מר־ואהלות קציעות כל־בגדתיך מן־היכלי שן מני שמחוך׃</seg>
          <seg id="b.PSA.45.10" type="verse">בנות מלכים ביקרותיך נצבה שגל לימינך בכתם אופיר׃</seg>
          <seg id="b.PSA.45.11" type="verse">שמעי־בת וראי והטי אזנך ושכחי עמך ובית אביך׃</seg>
          <seg id="b.PSA.45.12" type="verse">ויתאו המלך יפיך כי־הוא אדניך והשתחוי־לו׃</seg>
          <seg id="b.PSA.45.13" type="verse">ובת־צר במנחה פניך יחלו עשירי עם׃</seg>
          <seg id="b.PSA.45.14" type="verse">כל־כבודה בת־מלך פנימה ממשבצות זהב לבושה׃</seg>
          <seg id="b.PSA.45.15" type="verse">לרקמות תובל למלך בתולות אחריה רעותיה מובאות לך׃</seg>
          <seg id="b.PSA.45.16" type="verse">תובלנה בשמחת וגיל תבאינה בהיכל מלך׃</seg>
          <seg id="b.PSA.45.17" type="verse">תחת אבתיך יהיו בניך תשיתמו לשרים בכל־הארץ׃</seg>
          <seg id="b.PSA.45.18" type="verse">אזכירה שמך בכל־דר ודר על־כן עמים יהודך לעלם ועד׃</seg>
        </div>
        <div id="b.PSA.46" type="chapter">
          <seg id="b.PSA.46.1" type="verse">למנצח לבני־קרח על־עלמות שיר׃</seg>
          <seg id="b.PSA.46.2" type="verse">אלהים לנו מחסה ועז עזרה בצרות נמצא מאד׃</seg>
          <seg id="b.PSA.46.3" type="verse">על־כן לא־נירא בהמיר ארץ ובמוט הרים בלב ימים׃</seg>
          <seg id="b.PSA.46.4" type="verse">יהמו יחמרו מימיו ירעשו־הרים בגאותו סלה׃</seg>
          <seg id="b.PSA.46.5" type="verse">נהר פלגיו ישמחו עיר־אלהים קדש משכני עליון׃</seg>
          <seg id="b.PSA.46.6" type="verse">אלהים בקרבה בל־תמוט יעזרה אלהים לפנות בקר׃</seg>
          <seg id="b.PSA.46.7" type="verse">המו גוים מטו ממלכות נתן בקולו תמוג ארץ׃</seg>
          <seg id="b.PSA.46.8" type="verse">יהוה צבאות עמנו משגב־לנו אלהי יעקב סלה׃</seg>
          <seg id="b.PSA.46.9" type="verse">לכו־חזו מפעלות יהוה אשר־שם שמות בארץ׃</seg>
          <seg id="b.PSA.46.10" type="verse">משבית מלחמות עד־קצה הארץ קשת ישבר וקץץ חנית עגלות ישרף באש׃</seg>
          <seg id="b.PSA.46.11" type="verse">הרפו ודעו כי־אנכי אלהים ארום בגוים ארום בארץ׃</seg>
          <seg id="b.PSA.46.12" type="verse">יהוה צבאות עמנו משגב־לנו אלהי יעקב סלה׃</seg>
        </div>
        <div id="b.PSA.47" type="chapter">
          <seg id="b.PSA.47.1" type="verse">למנצח לבני־קרח מזמור׃</seg>
          <seg id="b.PSA.47.2" type="verse">כל־העמים תקעו־כף הריעו לאלהים בקול רנה׃</seg>
          <seg id="b.PSA.47.3" type="verse">כי־יהוה עליון נורא מלך גדול על־כל־הארץ׃</seg>
          <seg id="b.PSA.47.4" type="verse">ידבר עמים תחתינו ולאמים תחת רגלינו׃</seg>
          <seg id="b.PSA.47.5" type="verse">יבחר־לנו את־נחלתנו את גאון יעקב אשר־אהב סלה׃</seg>
          <seg id="b.PSA.47.6" type="verse">עלה אלהים בתרועה יהוה בקול שופר׃</seg>
          <seg id="b.PSA.47.7" type="verse">זמרו אלהים זמרו זמרו למלכנו זמרו׃</seg>
          <seg id="b.PSA.47.8" type="verse">כי מלך כל־הארץ אלהים זמרו משכיל׃</seg>
          <seg id="b.PSA.47.9" type="verse">מלך אלהים על־גוים אלהים ישב על־כסא קדשו׃</seg>
          <seg id="b.PSA.47.10" type="verse">נדיבי עמים נאספו עם אלהי אברהם כי לאלהים מגני־ארץ מאד נעלה׃</seg>
        </div>
        <div id="b.PSA.48" type="chapter">
          <seg id="b.PSA.48.1" type="verse">שיר מזמור לבני־קרח׃</seg>
          <seg id="b.PSA.48.2" type="verse">גדול יהוה ומהלל מאד בעיר אלהינו הר־קדשו׃</seg>
          <seg id="b.PSA.48.3" type="verse">יפה נוף משוש כל־הארץ הר־ציון ירכתי צפון קרית מלך רב׃</seg>
          <seg id="b.PSA.48.4" type="verse">אלהים בארמנותיה נודע למשגב׃</seg>
          <seg id="b.PSA.48.5" type="verse">כי־הנה המלכים נועדו עברו יחדו׃</seg>
          <seg id="b.PSA.48.6" type="verse">המה ראו כן תמהו נבהלו נחפזו׃</seg>
          <seg id="b.PSA.48.7" type="verse">רעדה אחזתם שם חיל כיולדה׃</seg>
          <seg id="b.PSA.48.8" type="verse">ברוח קדים תשבר אניות תרשיש׃</seg>
          <seg id="b.PSA.48.9" type="verse">כאשר שמענו כן ראינו בעיר־יהוה צבאות בעיר אלהינו אלהים יכוננה עד־עולם סלה׃</seg>
          <seg id="b.PSA.48.10" type="verse">דמינו אלהים חסדך בקרב היכלך׃</seg>
          <seg id="b.PSA.48.11" type="verse">כשמך אלהים כן תהלתך על־קצוי־ארץ צדק מלאה ימינך׃</seg>
          <seg id="b.PSA.48.12" type="verse">ישמח הר־ציון תגלנה בנות יהודה למען משפטיך׃</seg>
          <seg id="b.PSA.48.13" type="verse">סבו ציון והקיפוה ספרו מגדליה׃</seg>
          <seg id="b.PSA.48.14" type="verse">שיתו לבכם לחילה פסגו ארמנותיה למען תספרו לדור אחרון׃</seg>
          <seg id="b.PSA.48.15" type="verse">כי זה אלהים אלהינו עולם ועד הוא ינהגנו על־מות׃</seg>
        </div>
        <div id="b.PSA.49" type="chapter">
          <seg id="b.PSA.49.1" type="verse">למנצח לבני־קרח מזמור׃</seg>
          <seg id="b.PSA.49.2" type="verse">שמעו־זאת כל־העמים האזינו כל־ישבי חלד׃</seg>
          <seg id="b.PSA.49.3" type="verse">גם־בני אדם גם־בני־איש יחד עשיר ואביון׃</seg>
          <seg id="b.PSA.49.4" type="verse">פי ידבר חכמות והגות לבי תבונות׃</seg>
          <seg id="b.PSA.49.5" type="verse">אטה למשל אזני אפתח בכנור חידתי׃</seg>
          <seg id="b.PSA.49.6" type="verse">למה אירא בימי רע עון עקבי יסובני׃</seg>
          <seg id="b.PSA.49.7" type="verse">הבטחים על־חילם וברב עשרם יתהללו׃</seg>
          <seg id="b.PSA.49.8" type="verse">אח לא־פדה יפדה איש לא־יתן לאלהים כפרו׃</seg>
          <seg id="b.PSA.49.9" type="verse">ויקר פדיון נפשם וחדל לעולם׃</seg>
          <seg id="b.PSA.49.10" type="verse">ויחי־עוד לנצח לא יראה השחת׃</seg>
          <seg id="b.PSA.49.11" type="verse">כי יראה חכמים ימותו יחד כסיל ובער יאבדו ועזבו לאחרים חילם׃</seg>
          <seg id="b.PSA.49.12" type="verse">קרבם בתימו לעולם משכנתם לדר ודר קראו בשמותם עלי אדמות׃</seg>
          <seg id="b.PSA.49.13" type="verse">ואדם ביקר בל־ילין נמשל כבהמות נדמו׃</seg>
          <seg id="b.PSA.49.14" type="verse">זה דרכם כסל למו ואחריהם בפיהם ירצו סלה׃</seg>
          <seg id="b.PSA.49.15" type="verse">כצאן לשאול שתו מות ירעם וירדו בם ישרים לבקר [כ= וצירם] [ק= וצורם] לבלות שאול מזבל לו׃</seg>
          <seg id="b.PSA.49.16" type="verse">אך־אלהים יפדה נפשי מיד־שאול כי יקחני סלה׃</seg>
          <seg id="b.PSA.49.17" type="verse">אל־תירא כי־יעשר איש כי־ירבה כבוד ביתו׃</seg>
          <seg id="b.PSA.49.18" type="verse">כי לא במותו יקח הכל לא־ירד אחריו כבודו׃</seg>
          <seg id="b.PSA.49.19" type="verse">כי־נפשו בחייו יברך ויודך כי־תיטיב לך׃</seg>
          <seg id="b.PSA.49.20" type="verse">תבוא עד־דור אבותיו עד־נצח לא יראו־אור׃</seg>
          <seg id="b.PSA.49.21" type="verse">אדם ביקר ולא יבין נמשל כבהמות נדמו׃</seg>
        </div>
        <div id="b.PSA.50" type="chapter">
          <seg id="b.PSA.50.1" type="verse">מזמור לאסף אל אלהים יהוה דבר ויקרא־ארץ ממזרח־שמש עד־מבאו׃</seg>
          <seg id="b.PSA.50.2" type="verse">מציון מכלל־יפי אלהים הופיע׃</seg>
          <seg id="b.PSA.50.3" type="verse">יבא אלהינו ואל־יחרש אש־לפניו תאכל וסביביו נשערה מאד׃</seg>
          <seg id="b.PSA.50.4" type="verse">יקרא אל־השמים מעל ואל־הארץ לדין עמו׃</seg>
          <seg id="b.PSA.50.5" type="verse">אספו־לי חסידי כרתי בריתי עלי־זבח׃</seg>
          <seg id="b.PSA.50.6" type="verse">ויגידו שמים צדקו כי־אלהים שפט הוא סלה׃</seg>
          <seg id="b.PSA.50.7" type="verse">שמעה עמי ואדברה ישראל ואעידה בך אלהים אלהיך אנכי׃</seg>
          <seg id="b.PSA.50.8" type="verse">לא על־זבחיך אוכיחך ועולתיך לנגדי תמיד׃</seg>
          <seg id="b.PSA.50.9" type="verse">לא־אקח מביתך פר ממכלאתיך עתודים׃</seg>
          <seg id="b.PSA.50.10" type="verse">כי־לי כל־חיתו־יער בהמות בהררי־אלף׃</seg>
          <seg id="b.PSA.50.11" type="verse">ידעתי כל־עוף הרים וזיז שדי עמדי׃</seg>
          <seg id="b.PSA.50.12" type="verse">אם־ארעב לא־אמר לך כי־לי תבל ומלאה׃</seg>
          <seg id="b.PSA.50.13" type="verse">האוכל בשר אבירים ודם עתודים אשתה׃</seg>
          <seg id="b.PSA.50.14" type="verse">זבח לאלהים תודה ושלם לעליון נדריך׃</seg>
          <seg id="b.PSA.50.15" type="verse">וקראני ביום צרה אחלצך ותכבדני׃</seg>
          <seg id="b.PSA.50.16" type="verse">ולרשע אמר אלהים מה־לך לספר חקי ותשא בריתי עלי־פיך׃</seg>
          <seg id="b.PSA.50.17" type="verse">ואתה שנאת מוסר ותשלך דברי אחריך׃</seg>
          <seg id="b.PSA.50.18" type="verse">אם־ראית גנב ותרץ עמו ועם מנאפים חלקך׃</seg>
          <seg id="b.PSA.50.19" type="verse">פיך שלחת ברעה ולשונך תצמיד מרמה׃</seg>
          <seg id="b.PSA.50.20" type="verse">תשב באחיך תדבר בבן־אמך תתן־דפי׃</seg>
          <seg id="b.PSA.50.21" type="verse">אלה עשית והחרשתי דמית היות־אהיה כמוך אוכיחך ואערכה לעיניך׃</seg>
          <seg id="b.PSA.50.22" type="verse">בינו־נא זאת שכחי אלוה פן־אטרף ואין מציל׃</seg>
          <seg id="b.PSA.50.23" type="verse">זבח תודה יכבדנני ושם דרך אראנו בישע אלהים׃</seg>
        </div>
        <div id="b.PSA.51" type="chapter">
          <seg id="b.PSA.51.1" type="verse">למנצח מזמור לדוד׃</seg>
          <seg id="b.PSA.51.2" type="verse">בבוא־אליו נתן הנביא כאשר־בא אל־בת־שבע׃</seg>
          <seg id="b.PSA.51.3" type="verse">חנני אלהים כחסדך כרב רחמיך מחה פשעי׃</seg>
          <seg id="b.PSA.51.4" type="verse">[כ= הרבה] [ק= הרב] כבסני מעוני ומחטאתי טהרני׃</seg>
          <seg id="b.PSA.51.5" type="verse">כי־פשעי אני אדע וחטאתי נגדי תמיד׃</seg>
          <seg id="b.PSA.51.6" type="verse">לך לבדכ* חטאתי והרע בעיניך עשיתי למען תצדק בדברך תזכה בשפטך׃</seg>
          <seg id="b.PSA.51.7" type="verse">הן־בעוון חוללתי ובחטא יחמתני אמי׃</seg>
          <seg id="b.PSA.51.8" type="verse">הן־אמת חפצת בטחות ובסתם חכמה תודיעני׃</seg>
          <seg id="b.PSA.51.9" type="verse">תחטאני באזוב ואטהר תכבסני ומשלג אלבין׃</seg>
          <seg id="b.PSA.51.10" type="verse">תשמיעני ששון ושמחה תגלנה עצמות דכית׃</seg>
          <seg id="b.PSA.51.11" type="verse">הסתר פניך מחטאי וכל־עונתי מחה׃</seg>
          <seg id="b.PSA.51.12" type="verse">לב טהור ברא־לי אלהים ורוח נכון חדש בקרבי׃</seg>
          <seg id="b.PSA.51.13" type="verse">אל־תשליכני מלפניך ורוח קדשך אל־תקח ממני׃</seg>
          <seg id="b.PSA.51.14" type="verse">השיבה לי ששון ישעך ורוח נדיבה תסמכני׃</seg>
          <seg id="b.PSA.51.15" type="verse">אלמדה פשעים דרכיך וחטאים אליך ישובו׃</seg>
          <seg id="b.PSA.51.16" type="verse">הצילני מדמים אלהים אלהי תשועתי תרןן לשוני צדקתך׃</seg>
          <seg id="b.PSA.51.17" type="verse">אדני שפתי תפתח ופי יגיד תהלתך׃</seg>
          <seg id="b.PSA.51.18" type="verse">כי לא־תחפץ זבח ואתנה עולה לא תרצה׃</seg>
          <seg id="b.PSA.51.19" type="verse">זבחי אלהים רוח נשברה לב־נשבר ונדכה אלהים לא תבזה׃</seg>
          <seg id="b.PSA.51.20" type="verse">היטיבה ברצונך את־ציון תבנה חומות ירושלם׃</seg>
          <seg id="b.PSA.51.21" type="verse">אז תחפץ זבחי־צדק עולה וכליל אז יעלו על־מזבחך פרים׃</seg>
        </div>
        <div id="b.PSA.52" type="chapter">
          <seg id="b.PSA.52.1" type="verse">למנצח משכיל לדוד׃</seg>
          <seg id="b.PSA.52.2" type="verse">בבוא דואג האדמי ויגד לשאול ויאמר לו בא דוד אל־בית אחימלך׃</seg>
          <seg id="b.PSA.52.3" type="verse">מה־תתהלל ברעה הגבור חסד אל כל־היום׃</seg>
          <seg id="b.PSA.52.4" type="verse">הוות תחשב לשונך כתער מלטש עשה רמיה׃</seg>
          <seg id="b.PSA.52.5" type="verse">אהבת רע מטוב שקר מדבר צדק סלה׃</seg>
          <seg id="b.PSA.52.6" type="verse">אהבת כל־דברי־בלע לשון מרמה׃</seg>
          <seg id="b.PSA.52.7" type="verse">גם־אל יתצך לנצח יחתך ויסחך מאהל ושרשך מארץ חיים סלה׃</seg>
          <seg id="b.PSA.52.8" type="verse">ויראו צדיקים וייראו ועליו ישחקו׃</seg>
          <seg id="b.PSA.52.9" type="verse">הנה הגבר לא ישים אלהים מעוזו ויבטח ברב עשרו יעז בהותו׃</seg>
          <seg id="b.PSA.52.10" type="verse">ואני כזית רעןן בבית אלהים בטחתי בחסד־אלהים עולם ועד׃</seg>
          <seg id="b.PSA.52.11" type="verse">אודך לעולם כי עשית ואקוה שמך כי־טוב נגד חסידיך׃</seg>
        </div>
        <div id="b.PSA.53" type="chapter">
          <seg id="b.PSA.53.1" type="verse">למנצח על־מחלת משכיל לדוד׃</seg>
          <seg id="b.PSA.53.2" type="verse">אמר נבל בלבו אין אלהים השחיתו והתעיבו עול אין עשה־טוב׃</seg>
          <seg id="b.PSA.53.3" type="verse">אלהים משמים השקיף על־בני אדם לראות היש משכיל דרש את־אלהים׃</seg>
          <seg id="b.PSA.53.4" type="verse">כלו סג יחדו נאלחו אין עשה־טוב אין גם־אחד׃</seg>
          <seg id="b.PSA.53.5" type="verse">הלא ידעו פעלי און אכלי עמי אכלו לחם אלהים לא קראו׃</seg>
          <seg id="b.PSA.53.6" type="verse">שם פחדו־פחד לא־היה פחד כי־אלהים פזר עצמות חנך הבשתה כי־אלהים מאסם׃</seg>
          <seg id="b.PSA.53.7" type="verse">מי יתן מציון ישעות ישראל בשוב אלהים שבות עמו יגל יעקב ישמח ישראל׃</seg>
        </div>
        <div id="b.PSA.54" type="chapter">
          <seg id="b.PSA.54.1" type="verse">למנצח בנגינת משכיל לדוד׃</seg>
          <seg id="b.PSA.54.2" type="verse">בבוא* הזיפים ויאמרו לשאול הלא דוד מסתתר עמנו׃</seg>
          <seg id="b.PSA.54.3" type="verse">אלהים בשמך הושיעני ובגבורתך תדינני׃</seg>
          <seg id="b.PSA.54.4" type="verse">אלהים שמע תפלתי האזינה לאמרי־פי׃</seg>
          <seg id="b.PSA.54.5" type="verse">כי זרים קמו עלי ועריצים בקשו נפשי לא שמו אלהים לנגדם סלה׃</seg>
          <seg id="b.PSA.54.6" type="verse">הנה אלהים עזר לי אדני בסמכי נפשי׃</seg>
          <seg id="b.PSA.54.7" type="verse">[כ= ישוב] [ק= ישיב] הרע לשררי באמתך הצמיתם׃</seg>
          <seg id="b.PSA.54.8" type="verse">בנדבה אזבחה־לך אודה שמך יהוה כי־טוב׃</seg>
          <seg id="b.PSA.54.9" type="verse">כי מכל־צרה הצילני ובאיבי ראתה עיני׃</seg>
        </div>
        <div id="b.PSA.55" type="chapter">
          <seg id="b.PSA.55.1" type="verse">למנצח בנגינת משכיל לדוד׃</seg>
          <seg id="b.PSA.55.2" type="verse">האזינה אלהים תפלתי ואל־תתעלם מתחנתי׃</seg>
          <seg id="b.PSA.55.3" type="verse">הקשיבה לי וענני אריד בשיחי ואהימה׃</seg>
          <seg id="b.PSA.55.4" type="verse">מקול אויב מפני עקת רשע כי־ימיטו עלי און ובאף ישטמוני׃</seg>
          <seg id="b.PSA.55.5" type="verse">לבי יחיל בקרבי ואימות מות נפלו עלי׃</seg>
          <seg id="b.PSA.55.6" type="verse">יראה ורעד יבא בי ותכסני פלצות׃</seg>
          <seg id="b.PSA.55.7" type="verse">ואמר מי־יתן־לי אבר כיונה אעופה ואשכנה׃</seg>
          <seg id="b.PSA.55.8" type="verse">הנה ארחיק נדד אלין במדבר סלה׃</seg>
          <seg id="b.PSA.55.9" type="verse">אחישה מפלט לי מרוח סעה מסער׃</seg>
          <seg id="b.PSA.55.10" type="verse">בלע אדני פלג לשונם כי־ראיתי חמס וריב בעיר׃</seg>
          <seg id="b.PSA.55.11" type="verse">יוםם ולילה יסובבה על־חומתיה ואון ועמל בקרבה׃</seg>
          <seg id="b.PSA.55.12" type="verse">הוות בקרבה ולא־ימיש מרחבה תך ומרמה׃</seg>
          <seg id="b.PSA.55.13" type="verse">כי לא־אויב יחרפני ואשא לא־משנאי עלי הגדיל ואסתר ממנו׃</seg>
          <seg id="b.PSA.55.14" type="verse">ואתה אנוש כערכי אלופי ומידעי׃</seg>
          <seg id="b.PSA.55.15" type="verse">אשר יחדו נמתיק סוד בבית אלהים נהלך ברגש׃</seg>
          <seg id="b.PSA.55.16" type="verse">[כ= ישימות] [ק= ישי] [ק= מות] עלימו ירדו שאול חיים כי־רעות במגורם בקרבם׃</seg>
          <seg id="b.PSA.55.17" type="verse">אני אל־אלהים אקרא ויהוה יושיעני׃</seg>
          <seg id="b.PSA.55.18" type="verse">ערב ובקר וצהרים אשיחה ואהמה וישמע קולי׃</seg>
          <seg id="b.PSA.55.19" type="verse">פדה בשלום נפשי מקרב־לי כי־ברבים היו עמדי׃</seg>
          <seg id="b.PSA.55.20" type="verse">ישמע אל ויענם וישב קדם סלה אשר אין חליפות למו ולא יראו אלהים׃</seg>
          <seg id="b.PSA.55.21" type="verse">שלח ידיו בשלמיו חלל בריתו׃</seg>
          <seg id="b.PSA.55.22" type="verse">חלקו מחמאת פיו וקרב־לבו רכו דבריו משמן והמה פתחות׃</seg>
          <seg id="b.PSA.55.23" type="verse">השלך על־יהוה יהבך והוא יכלכלך לא־יתן לעולם מוט לצדיק׃</seg>
          <seg id="b.PSA.55.24" type="verse">ואתה אלהים תורדם לבאר שחת אנשי דמים ומרמה לא־יחצו ימיהם ואני אבטח־בך׃</seg>
        </div>
        <div id="b.PSA.56" type="chapter">
          <seg id="b.PSA.56.1" type="verse">למנצח על־יונת אלם רחקים לדוד מכתם באחז אתו פלשתים בגת׃</seg>
          <seg id="b.PSA.56.2" type="verse">חנני אלהים כי־שאפני אנוש כל־היום לחם ילחצני׃</seg>
          <seg id="b.PSA.56.3" type="verse">שאפו שוררי כל־היום כי־רבים לחמים לי מרום׃</seg>
          <seg id="b.PSA.56.4" type="verse">יום אירא אני אליך אבטח׃</seg>
          <seg id="b.PSA.56.5" type="verse">באלהים אהלל דברו באלהים בטחתי לא אירא מה־יעשה בשר לי׃</seg>
          <seg id="b.PSA.56.6" type="verse">כל־היום דברי יעצבו עלי כל־מחשבתם לרע׃</seg>
          <seg id="b.PSA.56.7" type="verse">יגורו [כ= יצפינו] [ק= יצפונו] המה עקבי ישמרו כאשר קוו נפשי׃</seg>
          <seg id="b.PSA.56.8" type="verse">על־און פלט־למו באף עמים הורד אלהים׃</seg>
          <seg id="b.PSA.56.9" type="verse">נדי ספרתה אתה שימה דמעתי בנאדך הלא בספרתך׃</seg>
          <seg id="b.PSA.56.10" type="verse">אז* ישובו אויבי אחור ביום אקרא זה־ידעתי כי־אלהים לי׃</seg>
          <seg id="b.PSA.56.11" type="verse">באלהים אהלל דבר ביהוה אהלל דבר׃</seg>
          <seg id="b.PSA.56.12" type="verse">באלהים בטחתי לא אירא מה־יעשה אדם לי׃</seg>
          <seg id="b.PSA.56.13" type="verse">עלי אלהים נדריך אשלם תודת לך׃</seg>
          <seg id="b.PSA.56.14" type="verse">כי הצלת נפשי ממות הלא רגלי מדחי להתהלך לפני אלהים באור החיים׃</seg>
        </div>
        <div id="b.PSA.57" type="chapter">
          <seg id="b.PSA.57.1" type="verse">למנצח אל־תשחת לדוד מכתם בברחו מפני־שאול במערה׃</seg>
          <seg id="b.PSA.57.2" type="verse">חנני אלהים חנני כי בך חסיה נפשי ובצל־כנפיך אחסה עד יעבר הוות׃</seg>
          <seg id="b.PSA.57.3" type="verse">אקרא לאלהים עליון לאל גמר עלי׃</seg>
          <seg id="b.PSA.57.4" type="verse">ישלח משמים ויושיעני חרף שאפי סלה ישלח אלהים חסדו ואמתו׃</seg>
          <seg id="b.PSA.57.5" type="verse">נפשי בתוך לבאם אשכבה להטים בני־אדם שניהם חנית וחצים ולשונם חרב חדה׃</seg>
          <seg id="b.PSA.57.6" type="verse">רומה על־השמים אלהים על כל־הארץ כבודך׃</seg>
          <seg id="b.PSA.57.7" type="verse">רשת הכינו לפעמי כףף נפשי כרו לפני שיחה נפלו בתוכה סלה׃</seg>
          <seg id="b.PSA.57.8" type="verse">נכון לבי אלהים נכון לבי אשירה ואזמרה׃</seg>
          <seg id="b.PSA.57.9" type="verse">עורה כבודי עורה הנבל וכנור אעירה שחר׃</seg>
          <seg id="b.PSA.57.10" type="verse">אודך בעמים אדני אזמרך בל־אמים׃</seg>
          <seg id="b.PSA.57.11" type="verse">כי־גדל עד־שמים חסדך ועד־שחקים אמתך׃</seg>
          <seg id="b.PSA.57.12" type="verse">רומה על־שמים אלהים על כל־הארץ כבודך׃</seg>
        </div>
        <div id="b.PSA.58" type="chapter">
          <seg id="b.PSA.58.1" type="verse">למנצח אל־תשחת לדוד מכתם׃</seg>
          <seg id="b.PSA.58.2" type="verse">האמנם אלם צדק תדברון מישרים תשפטו בני אדם׃</seg>
          <seg id="b.PSA.58.3" type="verse">אף־בלב עולת תפעלון בארץ חמס ידיכם תפלסון׃</seg>
          <seg id="b.PSA.58.4" type="verse">זרו רשעים מרחם תעו מבטן דברי כזב׃</seg>
          <seg id="b.PSA.58.5" type="verse">חמת־למו כדמות חמת־נחש כמו־פתן חרש יאטם אזנו׃</seg>
          <seg id="b.PSA.58.6" type="verse">אשר לא־ישמע לקול מלחשים חובר חברים מחכם׃</seg>
          <seg id="b.PSA.58.7" type="verse">אלהים הרס־שנימו בפימו מלתעות כפירים נתץ יהוה׃</seg>
          <seg id="b.PSA.58.8" type="verse">ימאסו כמו־מים יתהלכו־למו ידרך [כ= חצו] [ק= חציו] כמו יתמללו׃</seg>
          <seg id="b.PSA.58.9" type="verse">כמו שבלול תמס יהלך נפל אשת בל־חזו שמש׃</seg>
          <seg id="b.PSA.58.10" type="verse">בטרם יבינו סירתיכם אטד כמו־חי כמו־חרון ישערנו׃</seg>
          <seg id="b.PSA.58.11" type="verse">ישמח צדיק כי־חזה נקם פעמיו ירחץ בדם הרשע׃</seg>
          <seg id="b.PSA.58.12" type="verse">ויאמר אדם אך־פרי לצדיק אך יש־אלהים שפטים בארץ׃</seg>
        </div>
        <div id="b.PSA.59" type="chapter">
          <seg id="b.PSA.59.1" type="verse">למנצח אל־תשחת לדוד מכתם בשלח שאול וישמרו את־הבית להמיתו׃</seg>
          <seg id="b.PSA.59.2" type="verse">הצילני מאיבי אלהי ממתקוממי תשגבני׃</seg>
          <seg id="b.PSA.59.3" type="verse">הצילני מפעלי און ומאנשי דמים הושיעני׃</seg>
          <seg id="b.PSA.59.4" type="verse">כי הנה ארבו לנפשי יגורו עלי עזים לא־פשעי ולא־חטאתי יהוה׃</seg>
          <seg id="b.PSA.59.5" type="verse">בלי־עון ירוצון ויכוננו עורה לקראתי וראה׃</seg>
          <seg id="b.PSA.59.6" type="verse">ואתה יהוה־אלהים צבאות אלהי ישראל הקיצה לפקד כל־הגוים אל־תחן כל־בגדי און סלה׃</seg>
          <seg id="b.PSA.59.7" type="verse">ישובו לערב יהמו ככלב ויסובבו עיר׃</seg>
          <seg id="b.PSA.59.8" type="verse">הנה יביעון בפיהם חרבות בשפתותיהם כי־מי שמע׃</seg>
          <seg id="b.PSA.59.9" type="verse">ואתה יהוה תשחק־למו תלעג לכל־גוים׃</seg>
          <seg id="b.PSA.59.10" type="verse">עזו אליך אשמרה כי־אלהים משגבי׃</seg>
          <seg id="b.PSA.59.11" type="verse">אלהי [כ= חסדו] [ק= חסדי] יקדמני אלהים יראני בשררי׃</seg>
          <seg id="b.PSA.59.12" type="verse">אל־תהרגם פן־ישכחו עמי הניעמו בחילך והורידמו מגננו אדני׃</seg>
          <seg id="b.PSA.59.13" type="verse">חטאת־פימו דבר־שפתימו וילכדו בגאונם ומאלה ומכחש יספרו׃</seg>
          <seg id="b.PSA.59.14" type="verse">כלה בחמה כלה ואינמו וידעו כי־אלהים משל ביעקב לאפסי הארץ סלה׃</seg>
          <seg id="b.PSA.59.15" type="verse">וישובו לערב יהמו ככלב ויסובבו עיר׃</seg>
          <seg id="b.PSA.59.16" type="verse">המה [כ= ינועון] [ק= יניעון] לאכל אם־לא ישבעו וילינו׃</seg>
          <seg id="b.PSA.59.17" type="verse">ואני אשיר עזך וארןן לבקר חסדך כי־היית משגב לי ומנוס ביום צר־לי׃</seg>
          <seg id="b.PSA.59.18" type="verse">עזי אליך אזמרה כי־אלהים משגבי אלהי חסדי׃</seg>
        </div>
        <div id="b.PSA.60" type="chapter">
          <seg id="b.PSA.60.1" type="verse">למנצח על־שושן עדות מכתם לדוד ללמד׃</seg>
          <seg id="b.PSA.60.2" type="verse">בהצותו את ארם נהרים ואת־ארם צובה וישב יואב ויך את־אדום בגיא־מלח שנים עשר אלף׃</seg>
          <seg id="b.PSA.60.3" type="verse">אלהים זנחתנו פרצתנו אנפת תשובב לנו׃</seg>
          <seg id="b.PSA.60.4" type="verse">הרעשתה ארץ פצמתה רפה שבריה כי־מטה׃</seg>
          <seg id="b.PSA.60.5" type="verse">הראיתה עמך קשה השקיתנו יין תרעלה׃</seg>
          <seg id="b.PSA.60.6" type="verse">נתתה ליראיך נס להתנוסס מפני קשט סלה׃</seg>
          <seg id="b.PSA.60.7" type="verse">למען יחלצון ידידיך הושיעה ימינך [כ= ועננו] [ק= וענני]׃</seg>
          <seg id="b.PSA.60.8" type="verse">אלהים דבר בקדשו אעלזה אחלקה שכם ועמק סכות אמדד׃</seg>
          <seg id="b.PSA.60.9" type="verse">לי גלעד ולי מנשה ואפרים מעוז ראשי יהודה מחקקי׃</seg>
          <seg id="b.PSA.60.10" type="verse">מואב סיר רחצי על־אדום אשליך נעלי עלי פלשת התרעעי׃</seg>
          <seg id="b.PSA.60.11" type="verse">מי יבלני* עיר מצור מי נחני עד־אדום׃</seg>
          <seg id="b.PSA.60.12" type="verse">הלא־אתה אלהים זנחתנו ולא־תצא אלהים בצבאותינו׃</seg>
          <seg id="b.PSA.60.13" type="verse">הבה־לנו עזרת מצר ושוא תשועת אדם׃</seg>
          <seg id="b.PSA.60.14" type="verse">באלהים נעשה־חיל והוא יבוס צרינו׃</seg>
        </div>
        <div id="b.PSA.61" type="chapter">
          <seg id="b.PSA.61.1" type="verse">למנצח על־נגינת לדוד׃</seg>
          <seg id="b.PSA.61.2" type="verse">שמעה אלהים רנתי הקשיבה תפלתי׃</seg>
          <seg id="b.PSA.61.3" type="verse">מקצה הארץ אליך אקרא בעטף לבי בצור־ירום ממני תנחני׃</seg>
          <seg id="b.PSA.61.4" type="verse">כי־היית מחסה לי מגדל־עז מפני אויב׃</seg>
          <seg id="b.PSA.61.5" type="verse">אגורה באהלך עולמים אחסה בסתר כנפיך סלה׃</seg>
          <seg id="b.PSA.61.6" type="verse">כי־אתה אלהים שמעת לנדרי נתת ירשת יראי שמך׃</seg>
          <seg id="b.PSA.61.7" type="verse">ימים על־ימי־מלך תוסיף שנותיו כמו־דר ודר׃</seg>
          <seg id="b.PSA.61.8" type="verse">ישב עולם לפני אלהים חסד ואמת מן ינצרהו׃</seg>
          <seg id="b.PSA.61.9" type="verse">כן אזמרה שמך לעד לשלמי נדרי יום יום׃</seg>
        </div>
        <div id="b.PSA.62" type="chapter">
          <seg id="b.PSA.62.1" type="verse">למנצח על־ידותון מזמור לדוד׃</seg>
          <seg id="b.PSA.62.2" type="verse">אך אל־אלהים דומיה נפשי ממנו ישועתי׃</seg>
          <seg id="b.PSA.62.3" type="verse">אך־הוא צורי וישועתי משגבי לא־אמוט רבה׃</seg>
          <seg id="b.PSA.62.4" type="verse">עד־אנה תהותתו על־איש תרצחו כלכם כקיר נטוי גדר הדחויה׃</seg>
          <seg id="b.PSA.62.5" type="verse">אך משאתו יעצו להדיח ירצו כזב בפיו יברכו ובקרבם יקללו־סלה׃</seg>
          <seg id="b.PSA.62.6" type="verse">אך לאלהים דומי נפשי כי־ממנו תקותי׃</seg>
          <seg id="b.PSA.62.7" type="verse">אך־הוא צורי וישועתי משגבי לא אמוט׃</seg>
          <seg id="b.PSA.62.8" type="verse">על־אלהים ישעי וכבודי צור־עזי מחסי באלהים׃</seg>
          <seg id="b.PSA.62.9" type="verse">בטחו בו בכל־עת עם שפכו־לפניו לבבכם אלהים מחסה־לנו סלה׃</seg>
          <seg id="b.PSA.62.10" type="verse">אך הבל בני־אדם כזב בני איש במאזנים לעלות המה מהבל יחד׃</seg>
          <seg id="b.PSA.62.11" type="verse">אל־תבטחו בעשק ובגזל אל־תהבלו חיל כי־ינוב אל־תשיתו לב׃</seg>
          <seg id="b.PSA.62.12" type="verse">אחת דבר אלהים שתים־זו שמעתי כי עז לאלהים׃</seg>
          <seg id="b.PSA.62.13" type="verse">ולך־אדני חסד כי־אתה תשלם לאיש כמעשהו׃</seg>
        </div>
        <div id="b.PSA.63" type="chapter">
          <seg id="b.PSA.63.1" type="verse">מזמור לדוד בהיותו במדבר יהודה׃</seg>
          <seg id="b.PSA.63.2" type="verse">אלהים אלי אתה אשחרך צמאה לך נפשי כמה לך בשרי בארץ־ציה ועיף בלי־מים׃</seg>
          <seg id="b.PSA.63.3" type="verse">כן בקדש חזיתיך לראות עזך וכבודך׃</seg>
          <seg id="b.PSA.63.4" type="verse">כי־טוב חסדך מחיים שפתי ישבחונך׃</seg>
          <seg id="b.PSA.63.5" type="verse">כן אברךך בחיי בשמך אשא כפי׃</seg>
          <seg id="b.PSA.63.6" type="verse">כמו חלב ודשן תשבע נפשי ושפתי רננות יהלל־פי׃</seg>
          <seg id="b.PSA.63.7" type="verse">אם־זכרתיך על־יצועי באשמרות אהגה־בך׃</seg>
          <seg id="b.PSA.63.8" type="verse">כי־היית עזרתה לי ובצל כנפיך ארןן׃</seg>
          <seg id="b.PSA.63.9" type="verse">דבקה נפשי אחריך בי תמכה ימינך׃</seg>
          <seg id="b.PSA.63.10" type="verse">והמה לשואה יבקשו נפשי יבאו בתחתיות הארץ׃</seg>
          <seg id="b.PSA.63.11" type="verse">יגירהו על־ידי־חרב מנת שעלים יהיו׃</seg>
          <seg id="b.PSA.63.12" type="verse">והמלך ישמח באלהים יתהלל כל־הנשבע בו כי יסכר פי דוברי־שקר׃</seg>
        </div>
        <div id="b.PSA.64" type="chapter">
          <seg id="b.PSA.64.1" type="verse">למנצח מזמור לדוד׃</seg>
          <seg id="b.PSA.64.2" type="verse">שמע־אלהים קולי בשיחי מפחד אויב תצר חיי׃</seg>
          <seg id="b.PSA.64.3" type="verse">תסתירני מסוד מרעים מרגשת פעלי און׃</seg>
          <seg id="b.PSA.64.4" type="verse">אשר שננו כחרב לשונם דרכו חצם דבר מר׃</seg>
          <seg id="b.PSA.64.5" type="verse">לירות במסתרים תם פתאם ירהו ולא ייראו׃</seg>
          <seg id="b.PSA.64.6" type="verse">יחזקו־למו דבר רע יספרו לטמון מוקשים אמרו מי יראה־למו׃</seg>
          <seg id="b.PSA.64.7" type="verse">יחפשו־עולת תמנו חפש מחפש וקרב איש ולב עמק׃</seg>
          <seg id="b.PSA.64.8" type="verse">וירם אלהים חץ פתאום היו מכותם׃</seg>
          <seg id="b.PSA.64.9" type="verse">ויכשילוהו עלימו לשונם יתנדדו כל־ראה בם׃</seg>
          <seg id="b.PSA.64.10" type="verse">וייראו כל־אדם ויגידו פעל אלהים ומעשהו השכילו׃</seg>
          <seg id="b.PSA.64.11" type="verse">ישמח צדיק ביהוה וחסה בו ויתהללו כל־ישרי־לב׃</seg>
        </div>
        <div id="b.PSA.65" type="chapter">
          <seg id="b.PSA.65.1" type="verse">למנצח מזמור לדוד שיר׃</seg>
          <seg id="b.PSA.65.2" type="verse">לך דמיה תהלה אלהים בציון ולך ישלם־נדר׃</seg>
          <seg id="b.PSA.65.3" type="verse">שמע תפלה עדיך כל־בשר יבאו׃</seg>
          <seg id="b.PSA.65.4" type="verse">דברי עונת גברו מני פשעינו אתה תכפרם׃</seg>
          <seg id="b.PSA.65.5" type="verse">אשרי תבחר ותקרב ישכן חצריך נשבעה בטוב ביתך קדש היכלך׃</seg>
          <seg id="b.PSA.65.6" type="verse">נוראות בצדק תעננו אלהי ישענו מבטח כל־קצוי־ארץ וים רחקים׃</seg>
          <seg id="b.PSA.65.7" type="verse">מכין הרים בכחו נאזר בגבורה׃</seg>
          <seg id="b.PSA.65.8" type="verse">משביח שאון ימים שאון גליהם והמון לאמים׃</seg>
          <seg id="b.PSA.65.9" type="verse">וייראו ישבי קצות מאותתיך מוצאי־בקר וערב תרנין׃</seg>
          <seg id="b.PSA.65.10" type="verse">פקדת הארץ ותשקקה רבת תעשרנה פלג אלהים מלא מים תכין דגנם כי־כן תכינה׃</seg>
          <seg id="b.PSA.65.11" type="verse">תלמיה רוה נחת גדודיה ברביבים תמגגנה צמחה תברך׃</seg>
          <seg id="b.PSA.65.12" type="verse">עטרת שנת טובתך ומעגליך ירעפון דשן׃</seg>
          <seg id="b.PSA.65.13" type="verse">ירעפו נאות מדבר וגיל גבעות תחגרנה׃</seg>
          <seg id="b.PSA.65.14" type="verse">לבשו כרים הצאן ועמקים יעטפו־בר יתרועעו אף־ישירו׃</seg>
        </div>
        <div id="b.PSA.66" type="chapter">
          <seg id="b.PSA.66.1" type="verse">למנצח שיר מזמור הריעו לאלהים כל־הארץ׃</seg>
          <seg id="b.PSA.66.2" type="verse">זמרו כבוד־שמו שימו כבוד תהלתו׃</seg>
          <seg id="b.PSA.66.3" type="verse">אמרו לאלהים מה־נורא מעשיך ברב עזך יכחשו לך איביך׃</seg>
          <seg id="b.PSA.66.4" type="verse">כל־הארץ ישתחוו לך ויזמרו־לך יזמרו שמך סלה׃</seg>
          <seg id="b.PSA.66.5" type="verse">לכו וראו מפעלות אלהים נורא עלילה על־בני אדם׃</seg>
          <seg id="b.PSA.66.6" type="verse">הפך ים ליבשה בנהר יעברו ברגל שם נשמחה־בו׃</seg>
          <seg id="b.PSA.66.7" type="verse">משל בגבורתו עולם עיניו בגוים תצפינה הסוררים אל־[כ= ירימו] [ק= ירומו] למו סלה׃</seg>
          <seg id="b.PSA.66.8" type="verse">ברכו עמים אלהינו והשמיעו קול תהלתו׃</seg>
          <seg id="b.PSA.66.9" type="verse">השם נפשנו בחיים ולא־נתן למוט רגלנו׃</seg>
          <seg id="b.PSA.66.10" type="verse">כי־בחנתנו אלהים צרפתנו כצרף־כסף׃</seg>
          <seg id="b.PSA.66.11" type="verse">הבאתנו במצודה שמת מועקה במתנינו׃</seg>
          <seg id="b.PSA.66.12" type="verse">הרכבת אנוש לראשנו באנו־באש ובמים ותוציאנו לרויה׃</seg>
          <seg id="b.PSA.66.13" type="verse">אבוא ביתך בעולות אשלם לך נדרי׃</seg>
          <seg id="b.PSA.66.14" type="verse">אשר־פצו שפתי ודבר־פי בצר־לי׃</seg>
          <seg id="b.PSA.66.15" type="verse">עלות מחים אעלה־לך עם־קטרת אילים אעשה בקר עם־עתודים סלה׃</seg>
          <seg id="b.PSA.66.16" type="verse">לכו־שמעו ואספרה כל־יראי אלהים אשר עשה לנפשי׃</seg>
          <seg id="b.PSA.66.17" type="verse">אליו פי־קראתי ורוםם תחת לשוני׃</seg>
          <seg id="b.PSA.66.18" type="verse">און אם־ראיתי בלבי לא ישמע אדני׃</seg>
          <seg id="b.PSA.66.19" type="verse">אכן שמע אלהים הקשיב בקול תפלתי׃</seg>
          <seg id="b.PSA.66.20" type="verse">ברוך אלהים אשר לא־הסיר תפלתי וחסדו מאתי׃</seg>
        </div>
        <div id="b.PSA.67" type="chapter">
          <seg id="b.PSA.67.1" type="verse">למנצח בנגינת מזמור שיר׃</seg>
          <seg id="b.PSA.67.2" type="verse">אלהים יחננו ויברכנו יאר פניו אתנו סלה׃</seg>
          <seg id="b.PSA.67.3" type="verse">לדעת בארץ דרךך בכל־גוים ישועתך׃</seg>
          <seg id="b.PSA.67.4" type="verse">יודוך עמים אלהים יודוך עמים כלם׃</seg>
          <seg id="b.PSA.67.5" type="verse">ישמחו וירננו לאמים כי־תשפט עמים מישור ולאמים בארץ תנחם סלה׃</seg>
          <seg id="b.PSA.67.6" type="verse">יודוך עמים אלהים יודוך עמים כלם׃</seg>
          <seg id="b.PSA.67.7" type="verse">ארץ נתנה יבולה יברכנו אלהים אלהינו׃</seg>
          <seg id="b.PSA.67.8" type="verse">יברכנו אלהים וייראו אתו כל־אפסי־ארץ׃</seg>
        </div>
        <div id="b.PSA.68" type="chapter">
          <seg id="b.PSA.68.1" type="verse">למנצח לדוד מזמור שיר׃</seg>
          <seg id="b.PSA.68.2" type="verse">יקום אלהים יפוצו אויביו וינוסו משנאיו מפניו׃</seg>
          <seg id="b.PSA.68.3" type="verse">כהנדף עשן תנדף כהמס דונג מפני־אש יאבדו רשעים מפני אלהים׃</seg>
          <seg id="b.PSA.68.4" type="verse">וצדיקים ישמחו יעלצו לפני אלהים וישישו בשמחה׃</seg>
          <seg id="b.PSA.68.5" type="verse">שירו לאלהים זמרו שמו סלו לרכב בערבות ביה שמו ועלזו לפניו׃</seg>
          <seg id="b.PSA.68.6" type="verse">אבי יתומים ודין אלמנות אלהים במעון קדשו׃</seg>
          <seg id="b.PSA.68.7" type="verse">אלהים מושיב יחידים ביתה מוציא אסירים בכושרות אך סוררים שכנו צחיחה׃</seg>
          <seg id="b.PSA.68.8" type="verse">אלהים בצאתך לפני עמך בצעדך בישימון סלה׃</seg>
          <seg id="b.PSA.68.9" type="verse">ארץ רעשה אף־שמים נטפו מפני אלהים זה סיני מפני אלהים אלהי ישראל׃</seg>
          <seg id="b.PSA.68.10" type="verse">גשם נדבות תניף אלהים נחלתך ונלאה אתה כוננתה׃</seg>
          <seg id="b.PSA.68.11" type="verse">חיתך ישבו־בה תכין בטובתך לעני אלהים׃</seg>
          <seg id="b.PSA.68.12" type="verse">אדני יתן־אמר המבשרות צבא רב׃</seg>
          <seg id="b.PSA.68.13" type="verse">מלכי צבאות ידדון ידדון ונות בית תחלק שלל׃</seg>
          <seg id="b.PSA.68.14" type="verse">אם־תשכבון בין שפתים כנפי יונה נחפה בכסף ואברותיה בירקרק חרוץ׃</seg>
          <seg id="b.PSA.68.15" type="verse">בפרש שדי מלכים בה תשלג בצלמון׃</seg>
          <seg id="b.PSA.68.16" type="verse">הר־אלהים הר־בשן הר גבננים הר־בשן׃</seg>
          <seg id="b.PSA.68.17" type="verse">למה תרצדון הרים גבננים ההר חמד אלהים לשבתו אף־יהוה ישכן לנצח׃</seg>
          <seg id="b.PSA.68.18" type="verse">רכב אלהים רבתים אלפי שנאן אדני בם סיני בקדש׃</seg>
          <seg id="b.PSA.68.19" type="verse">עלית למרום שבית שבי לקחת מתנות באדם ואף סוררים לשכן יה אלהים׃</seg>
          <seg id="b.PSA.68.20" type="verse">ברוך אדני יום יום יעמס־לנו האל ישועתנו סלה׃</seg>
          <seg id="b.PSA.68.21" type="verse">האל לנו אל למושעות וליהוה אדני למות תוצאות׃</seg>
          <seg id="b.PSA.68.22" type="verse">אך־אלהים ימחץ ראש איביו קדקד שער מתהלך באשמיו׃</seg>
          <seg id="b.PSA.68.23" type="verse">אמר אדני מבשן אשיב אשיב ממצלות ים׃</seg>
          <seg id="b.PSA.68.24" type="verse">למען תמחץ רגלך בדם לשון כלביך מאיבים מנהו׃</seg>
          <seg id="b.PSA.68.25" type="verse">ראו הליכותיך אלהים הליכות אלי מלכי בקדש׃</seg>
          <seg id="b.PSA.68.26" type="verse">קדמו שרים אחר נגנים בתוך עלמות תופפות׃</seg>
          <seg id="b.PSA.68.27" type="verse">במקהלות ברכו אלהים יהוה ממקור ישראל׃</seg>
          <seg id="b.PSA.68.28" type="verse">שם בנימן צעיר רדם שרי יהודה רגמתם שרי זבלון שרי נפתלי׃</seg>
          <seg id="b.PSA.68.29" type="verse">צוה אלהיך עזך עוזה אלהים זו פעלת לנו׃</seg>
          <seg id="b.PSA.68.30" type="verse">מהיכלך על־ירושלם לך יובילו מלכים שי׃</seg>
          <seg id="b.PSA.68.31" type="verse">גער חית קנה עדת אבירים בעגלי עמים מתרפס ברצי־כסף בזר עמים קרבות יחפצו׃</seg>
          <seg id="b.PSA.68.32" type="verse">יאתיו חשמנים מני מצרים כוש תריץ ידיו לאלהים׃</seg>
          <seg id="b.PSA.68.33" type="verse">ממלכות הארץ שירו לאלהים זמרו אדני סלה׃</seg>
          <seg id="b.PSA.68.34" type="verse">לרכב בשמי שמי־קדם הן יתן בקולו קול עז׃</seg>
          <seg id="b.PSA.68.35" type="verse">תנו עז לאלהים על־ישראל גאותו ועזו בשחקים׃</seg>
          <seg id="b.PSA.68.36" type="verse">נורא אלהים ממקדשיך אל ישראל הוא נתן עז ותעצמות לעם ברוך אלהים׃</seg>
        </div>
        <div id="b.PSA.69" type="chapter">
          <seg id="b.PSA.69.1" type="verse">למנצח על־שושנים לדוד׃</seg>
          <seg id="b.PSA.69.2" type="verse">הושיעני אלהים כי באו מים עד־נפש׃</seg>
          <seg id="b.PSA.69.3" type="verse">טבעתי ביון מצולה ואין מעמד באתי במעמקי־מים ושבלת שטפתני׃</seg>
          <seg id="b.PSA.69.4" type="verse">יגעתי בקראי נחר גרוני כלו עיני מיחל לאלהי׃</seg>
          <seg id="b.PSA.69.5" type="verse">רבו משערות ראשי שנאי חנם עצמו מצמיתי איבי שקר אשר לא־גזלתי אז אשיב׃</seg>
          <seg id="b.PSA.69.6" type="verse">אלהים אתה ידעת לאולתי ואשמותי ממך לא־נכחדו׃</seg>
          <seg id="b.PSA.69.7" type="verse">אל־יבשו בי קויך אדני יהוה צבאות אל־יכלמו בי מבקשיך אלהי ישראל׃</seg>
          <seg id="b.PSA.69.8" type="verse">כי־עליך נשאתי חרפה כסתה כלמה פני׃</seg>
          <seg id="b.PSA.69.9" type="verse">מוזר* הייתי לאחי ונכרי לבני אמי׃</seg>
          <seg id="b.PSA.69.10" type="verse">כי־קנאת ביתך אכלתני וחרפות חורפיך נפלו עלי׃</seg>
          <seg id="b.PSA.69.11" type="verse">ואבכה בצום נפשי ותהי לחרפות לי׃</seg>
          <seg id="b.PSA.69.12" type="verse">ואתנה לבושי שק ואהי להם למשל׃</seg>
          <seg id="b.PSA.69.13" type="verse">ישיחו בי ישבי שער ונגינות שותי שכר׃</seg>
          <seg id="b.PSA.69.14" type="verse">ואני תפלתי־לכ* יהוה עת רצון אלהים ברב־חסדך ענני באמת ישעך׃</seg>
          <seg id="b.PSA.69.15" type="verse">הצילני מטיט ואל־אטבעה אנצלה משנאי וממעמקי־מים׃</seg>
          <seg id="b.PSA.69.16" type="verse">אל־תשטפני שבלת מים ואל־תבלעני מצולה ואל־תאטר־עלי באר פיה׃</seg>
          <seg id="b.PSA.69.17" type="verse">ענני יהוה כי־טוב חסדך כרב רחמיך פנה אלי׃</seg>
          <seg id="b.PSA.69.18" type="verse">ואל־תסתר פניך מעבדך כי־צר־לי מהר ענני׃</seg>
          <seg id="b.PSA.69.19" type="verse">קרבה אל־נפשי גאלה למען איבי פדני׃</seg>
          <seg id="b.PSA.69.20" type="verse">אתה ידעת חרפתי ובשתי וכלמתי נגדך כל־צוררי׃</seg>
          <seg id="b.PSA.69.21" type="verse">חרפה שברה לבי ואנושה ואקוה לנוד ואין ולמנחמים ולא מצאתי׃</seg>
          <seg id="b.PSA.69.22" type="verse">ויתנו בברותי ראש ולצמאי ישקוני חמץ׃</seg>
          <seg id="b.PSA.69.23" type="verse">יהי־שלחנם לפניהם לפח ולשלומים למוקש׃</seg>
          <seg id="b.PSA.69.24" type="verse">תחשכנה עיניהם מראות ומתניהם תמיד המעד׃</seg>
          <seg id="b.PSA.69.25" type="verse">שפך־עליהם זעמך וחרון אפך ישיגם׃</seg>
          <seg id="b.PSA.69.26" type="verse">תהי־טירתם נשמה באהליהם אל־יהי ישב׃</seg>
          <seg id="b.PSA.69.27" type="verse">כי־אתה אשר־הכית רדפו ואל־מכאוב חלליך יספרו׃</seg>
          <seg id="b.PSA.69.28" type="verse">תנה־עון על־עונם ואל־יבאו בצדקתך׃</seg>
          <seg id="b.PSA.69.29" type="verse">ימחו מספר חיים ועם צדיקים אל־יכתבו׃</seg>
          <seg id="b.PSA.69.30" type="verse">ואני עני וכואב ישועתך אלהים תשגבני׃</seg>
          <seg id="b.PSA.69.31" type="verse">אהללה שם־אלהים בשיר ואגדלנו בתודה׃</seg>
          <seg id="b.PSA.69.32" type="verse">ותיטב ליהוה משור פר מקרן מפריס׃</seg>
          <seg id="b.PSA.69.33" type="verse">ראו ענוים ישמחו דרשי אלהים ויחי לבבכם׃</seg>
          <seg id="b.PSA.69.34" type="verse">כי־שמע אל־אביונים יהוה ואת־אסיריו לא בזה׃</seg>
          <seg id="b.PSA.69.35" type="verse">יהללוהו שמים וארץ ימים וכל־רמש בם׃</seg>
          <seg id="b.PSA.69.36" type="verse">כי אלהים יושיע ציון ויבנה ערי יהודה וישבו שם וירשוה׃</seg>
          <seg id="b.PSA.69.37" type="verse">וזרע עבדיו ינחלוה ואהבי שמו ישכנו־בה׃</seg>
        </div>
        <div id="b.PSA.70" type="chapter">
          <seg id="b.PSA.70.1" type="verse">למנצח לדוד להזכיר׃</seg>
          <seg id="b.PSA.70.2" type="verse">אלהים להצילני יהוה לעזרתי חושה׃</seg>
          <seg id="b.PSA.70.3" type="verse">יבשו ויחפרו מבקשי נפשי יסגו אחור ויכלמו חפצי רעתי׃</seg>
          <seg id="b.PSA.70.4" type="verse">ישובו על־עקב בשתם האמרים האח האח׃</seg>
          <seg id="b.PSA.70.5" type="verse">ישישו וישמחו בך כל־מבקשיך ויאמרו תמיד יגדל אלהים אהבי ישועתך׃</seg>
          <seg id="b.PSA.70.6" type="verse">ואני עני ואביון אלהים חושה־לי עזרי ומפלטי אתה יהוה אל־תאחר׃</seg>
        </div>
        <div id="b.PSA.71" type="chapter">
          <seg id="b.PSA.71.1" type="verse">בך־יהוה חסיתי אל־אבושה לעולם׃</seg>
          <seg id="b.PSA.71.2" type="verse">בצדקתך תצילני ותפלטני הטה־אלי אזנך והושיעני׃</seg>
          <seg id="b.PSA.71.3" type="verse">היה לי לצור מעון לבוא תמיד צוית להושיעני כי־סלעי ומצודתי אתה׃</seg>
          <seg id="b.PSA.71.4" type="verse">אלהי פלטני מיד רשע מכף מעול וחומץ׃</seg>
          <seg id="b.PSA.71.5" type="verse">כי־אתה תקותי אדני יהוה מבטחי מנעורי׃</seg>
          <seg id="b.PSA.71.6" type="verse">עליך נסמכתי מבטן ממעי אמי אתה גוזי בך תהלתי תמיד׃</seg>
          <seg id="b.PSA.71.7" type="verse">כמופת הייתי לרבים ואתה מחסי־עז׃</seg>
          <seg id="b.PSA.71.8" type="verse">ימלא פי תהלתך כל־היום תפארתך׃</seg>
          <seg id="b.PSA.71.9" type="verse">אל־תשליכני לעת זקנה ככלות כחי אל־תעזבני׃</seg>
          <seg id="b.PSA.71.10" type="verse">כי־אמרו אויבי לי ושמרי נפשי נועצו יחדו׃</seg>
          <seg id="b.PSA.71.11" type="verse">לאמר אלהים עזבו רדפו ותפשוהו כי־אין מציל׃</seg>
          <seg id="b.PSA.71.12" type="verse">אלהים אל־תרחק ממני אלהי לעזרתי [כ= חישה] [ק= חושה]׃</seg>
          <seg id="b.PSA.71.13" type="verse">יבשו יכלו שטני נפשי יעטו חרפה וכלמה מבקשי רעתי׃</seg>
          <seg id="b.PSA.71.14" type="verse">ואני תמיד איחל והוספתי על־כל־תהלתך׃</seg>
          <seg id="b.PSA.71.15" type="verse">פי יספר צדקתך כל־היום תשועתך כי לא ידעתי ספרות׃</seg>
          <seg id="b.PSA.71.16" type="verse">אבוא בגברות אדני יהוה אזכיר צדקתך לבדך׃</seg>
          <seg id="b.PSA.71.17" type="verse">אלהים למדתני מנעורי ועד־הנה אגיד נפלאותיך׃</seg>
          <seg id="b.PSA.71.18" type="verse">וגם עד־זקנה ושיבה אלהים אל־תעזבני עד־אגיד זרועך לדור לכל־יבוא גבורתך׃</seg>
          <seg id="b.PSA.71.19" type="verse">וצדקתך אלהים עד־מרום אשר־עשית גדלות אלהים מי כמוך׃</seg>
          <seg id="b.PSA.71.20" type="verse">אשר [כ= הראיתנו] [ק= הראיתני] צרות רבות ורעות תשוב [כ= תחיינו] [ק= תחייני] ומתהמות הארץ תשוב תעלני׃</seg>
          <seg id="b.PSA.71.21" type="verse">תרב גדלתי ותסב תנחמני׃</seg>
          <seg id="b.PSA.71.22" type="verse">גם־אני אודך בכלי־נבל אמתך אלהי אזמרה לך בכנור קדוש ישראל׃</seg>
          <seg id="b.PSA.71.23" type="verse">תרננה שפתי כי אזמרה־לך ונפשי אשר פדית׃</seg>
          <seg id="b.PSA.71.24" type="verse">גם־לשוני כל־היום תהגה צדקתך כי־בשו כי־חפרו מבקשי רעתי׃</seg>
        </div>
        <div id="b.PSA.72" type="chapter">
          <seg id="b.PSA.72.1" type="verse">לשלמה אלהים משפטיך למלך תן וצדקתך לבן־מלך׃</seg>
          <seg id="b.PSA.72.2" type="verse">ידין עמך בצדק וענייך במשפט׃</seg>
          <seg id="b.PSA.72.3" type="verse">ישאו הרים שלום לעם וגבעות בצדקה׃</seg>
          <seg id="b.PSA.72.4" type="verse">ישפט עניי־עם יושיע לבני אביון וידכא עושק׃</seg>
          <seg id="b.PSA.72.5" type="verse">ייראוך עם־שמש ולפני ירח דור דורים׃</seg>
          <seg id="b.PSA.72.6" type="verse">ירד כמטר על־גז כרביבים זרזיף ארץ׃</seg>
          <seg id="b.PSA.72.7" type="verse">יפרח־בימיו צדיק ורב שלום עד־בלי ירח׃</seg>
          <seg id="b.PSA.72.8" type="verse">וירד מים עד־ים ומנהר עד־אפסי־ארץ׃</seg>
          <seg id="b.PSA.72.9" type="verse">לפניו יכרעו ציים ואיביו עפר ילחכו׃</seg>
          <seg id="b.PSA.72.10" type="verse">מלכי תרשיש ואיים מנחה ישיבו מלכי שבא וסבא אשכר יקריבו׃</seg>
          <seg id="b.PSA.72.11" type="verse">וישתחוו־לו כל־מלכים כל־גוים יעבדוהו׃</seg>
          <seg id="b.PSA.72.12" type="verse">כי־יציל אביון משוע ועני ואין־עזר לו׃</seg>
          <seg id="b.PSA.72.13" type="verse">יחס על־דל ואביון ונפשות אביונים יושיע׃</seg>
          <seg id="b.PSA.72.14" type="verse">מתוך ומחמס יגאל נפשם וייקר דםם בעיניו׃</seg>
          <seg id="b.PSA.72.15" type="verse">ויחי ויתן־לו מזהב שבא ויתפלל בעדו תמיד כל־היום יברכנהו׃</seg>
          <seg id="b.PSA.72.16" type="verse">יהי פסת־בר בארץ בראש הרים ירעש כלבנון פריו ויציצו מעיר כעשב הארץ׃</seg>
          <seg id="b.PSA.72.17" type="verse">יהי שמו לעולם לפני־שמש [כ= ינין] [ק= ינון] שמו ויתברכו בו כל־גוים יאשרוהו׃</seg>
          <seg id="b.PSA.72.18" type="verse">ברוך יהוה אלהים אלהי ישראל עשה נפלאות לבדו׃</seg>
          <seg id="b.PSA.72.19" type="verse">וברוך שם כבודו לעולם וימלא כבודו את־כל הארץ אמן ואמן׃</seg>
          <seg id="b.PSA.72.20" type="verse">כלו תפלות דוד בן־ישי׃</seg>
        </div>
        <div id="b.PSA.73" type="chapter">
          <seg id="b.PSA.73.1" type="verse">מזמור לאסף אך טוב לישראל אלהים לברי לבב׃</seg>
          <seg id="b.PSA.73.2" type="verse">ואני כמעט [כ= נטוי] [ק= נטיו] רגלי כאין [כ= שפכה] [ק= שפכו] אשרי׃</seg>
          <seg id="b.PSA.73.3" type="verse">כי־קנאתי בהוללים שלום רשעים אראה׃</seg>
          <seg id="b.PSA.73.4" type="verse">כי אין חרצבות למותם ובריא אולם׃</seg>
          <seg id="b.PSA.73.5" type="verse">בעמל אנוש אינמו ועם־אדם לא ינגעו׃</seg>
          <seg id="b.PSA.73.6" type="verse">לכן ענקתמו גאוה יעטף־שית חמס למו׃</seg>
          <seg id="b.PSA.73.7" type="verse">יצא מחלב עינמו עברו משכיות לבב׃</seg>
          <seg id="b.PSA.73.8" type="verse">ימיקו וידברו ברע עשק ממרום ידברו׃</seg>
          <seg id="b.PSA.73.9" type="verse">שתו בשמים פיהם ולשונם תהלך בארץ׃</seg>
          <seg id="b.PSA.73.10" type="verse">לכן [כ= ישיב] [ק= ישוב] עמו הלם ומי מלא ימצו למו׃</seg>
          <seg id="b.PSA.73.11" type="verse">ואמרו איכה ידע־אל ויש דעה בעליון׃</seg>
          <seg id="b.PSA.73.12" type="verse">הנה־אלה רשעים ושלוי עולם השגו־חיל׃</seg>
          <seg id="b.PSA.73.13" type="verse">אך־ריק זכיתי לבבי וארחץ בנקיון כפי׃</seg>
          <seg id="b.PSA.73.14" type="verse">ואהי נגוע כל־היום ותוכחתי לבקרים׃</seg>
          <seg id="b.PSA.73.15" type="verse">אם־אמרתי אספרה כמו הנה דור בניך בגדתי׃</seg>
          <seg id="b.PSA.73.16" type="verse">ואחשבה לדעת זאת עמל [כ= היא] [ק= הוא] בעיני׃</seg>
          <seg id="b.PSA.73.17" type="verse">עד־אבוא אל־מקדשי־אל אבינה לאחריתם׃</seg>
          <seg id="b.PSA.73.18" type="verse">אך בחלקות תשית למו הפלתם למשואות׃</seg>
          <seg id="b.PSA.73.19" type="verse">איך היו לשמה כרגע ספו תמו מן־בלהות׃</seg>
          <seg id="b.PSA.73.20" type="verse">כחלום מהקיץ אדני בעיר צלםם תבזה׃</seg>
          <seg id="b.PSA.73.21" type="verse">כי יתחמץ לבבי וכליותי אשתוןן׃</seg>
          <seg id="b.PSA.73.22" type="verse">ואני־בער ולא אדע בהמות הייתי עמך׃</seg>
          <seg id="b.PSA.73.23" type="verse">ואני תמיד עמך אחזת ביד־ימיני׃</seg>
          <seg id="b.PSA.73.24" type="verse">בעצתך תנחני ואחר כבוד תקחני׃</seg>
          <seg id="b.PSA.73.25" type="verse">מי־לי בשמים ועמך לא־חפצתי בארץ׃</seg>
          <seg id="b.PSA.73.26" type="verse">כלה שארי ולבבי צור־לבבי וחלקי אלהים לעולם׃</seg>
          <seg id="b.PSA.73.27" type="verse">כי־הנה רחקיך יאבדו הצמתה כל־זונה ממך׃</seg>
          <seg id="b.PSA.73.28" type="verse">ואני קרבת אלהים לי־טוב שתי באדני יהוה מחסי לספר כל־מלאכותיך׃</seg>
        </div>
        <div id="b.PSA.74" type="chapter">
          <seg id="b.PSA.74.1" type="verse">משכיל לאסף למה אלהים זנחת לנצח יעשן אפך בצאן מרעיתך׃</seg>
          <seg id="b.PSA.74.2" type="verse">זכר עדתכ* קנית קדם גאלת שבט נחלתך הר־ציון זה שכנת בו׃</seg>
          <seg id="b.PSA.74.3" type="verse">הרימה פעמיך למשאות נצח כל־הרע אויב בקדש׃</seg>
          <seg id="b.PSA.74.4" type="verse">שאגו צרריך בקרב מועדך שמו אותתם אתות׃</seg>
          <seg id="b.PSA.74.5" type="verse">יודע כמביא למעלה בסבך־עץ קרדמות׃</seg>
          <seg id="b.PSA.74.6" type="verse">[כ= ועת] [ק= ועתה] פתוחיה יחד בכשיל וכילפת יהלמון׃</seg>
          <seg id="b.PSA.74.7" type="verse">שלחו באש מקדשך לארץ חללו משכן־שמך׃</seg>
          <seg id="b.PSA.74.8" type="verse">אמרו בלבם נינם יחד שרפו כל־מועדי־אל בארץ׃</seg>
          <seg id="b.PSA.74.9" type="verse">אותתינו לא ראינו אין־עוד נביא ולא־אתנו ידע עד־מה׃</seg>
          <seg id="b.PSA.74.10" type="verse">עד־מתי אלהים יחרף צר ינאץ אויב שמך לנצח׃</seg>
          <seg id="b.PSA.74.11" type="verse">למה תשיב ידך וימינך מקרב [כ= חוקך] [ק= חיקך] כלה׃</seg>
          <seg id="b.PSA.74.12" type="verse">ואלהים מלכי מקדם פעל ישועות בקרב הארץ׃</seg>
          <seg id="b.PSA.74.13" type="verse">אתה פוררת בעזך ים שברת ראשי תנינים על־המים׃</seg>
          <seg id="b.PSA.74.14" type="verse">אתה רצצת ראשי לויתן תתננו מאכל לעם לציים׃</seg>
          <seg id="b.PSA.74.15" type="verse">אתה בקעת מעין ונחל אתה הובשת נהרות איתן׃</seg>
          <seg id="b.PSA.74.16" type="verse">לך יום אף־לך לילה אתה הכינות מאור ושמש׃</seg>
          <seg id="b.PSA.74.17" type="verse">אתה הצבת כל־גבולות ארץ קיץ וחרף אתה יצרתם׃</seg>
          <seg id="b.PSA.74.18" type="verse">זכר־זאת אויב חרף יהוה ועם נבל נאצו שמך׃</seg>
          <seg id="b.PSA.74.19" type="verse">אל־תתן לחית נפש תורך חית ענייך אל־תשכח לנצח׃</seg>
          <seg id="b.PSA.74.20" type="verse">הבט לברית כי מלאו מחשכי־ארץ נאות חמס׃</seg>
          <seg id="b.PSA.74.21" type="verse">אל־ישב דך נכלם עני ואביון יהללו שמך׃</seg>
          <seg id="b.PSA.74.22" type="verse">קומה אלהים ריבה ריבך זכר חרפתך מני־נבל כל־היום׃</seg>
          <seg id="b.PSA.74.23" type="verse">אל־תשכח קול צרריך שאון קמיך עלה תמיד׃</seg>
        </div>
        <div id="b.PSA.75" type="chapter">
          <seg id="b.PSA.75.1" type="verse">למנצח אל־תשחת מזמור לאסף שיר׃</seg>
          <seg id="b.PSA.75.2" type="verse">הודינו לכ* אלהים הודינו וקרוב שמך ספרו נפלאותיך׃</seg>
          <seg id="b.PSA.75.3" type="verse">כי אקח מועד אני מישרים אשפט׃</seg>
          <seg id="b.PSA.75.4" type="verse">נמגים ארץ וכל־ישביה אנכי תכנתי עמודיה סלה׃</seg>
          <seg id="b.PSA.75.5" type="verse">אמרתי להוללים אל־תהלו ולרשעים אל־תרימו קרן׃</seg>
          <seg id="b.PSA.75.6" type="verse">אל־תרימו למרום קרנכם תדברו בצואר עתק׃</seg>
          <seg id="b.PSA.75.7" type="verse">כי לא ממוצא וממערב ולא ממדבר הרים׃</seg>
          <seg id="b.PSA.75.8" type="verse">כי־אלהים שפט זה ישפיל וזה ירים׃</seg>
          <seg id="b.PSA.75.9" type="verse">כי כוס ביד־יהוה ויין חמר מלא מסך ויגר מזה אך־שמריה ימצו ישתו כל רשעי־ארץ׃</seg>
          <seg id="b.PSA.75.10" type="verse">ואני אגיד לעלם אזמרה לאלהי יעקב׃</seg>
          <seg id="b.PSA.75.11" type="verse">וכל־קרני רשעים אגדע תרוממנה קרנות צדיק׃</seg>
        </div>
        <div id="b.PSA.76" type="chapter">
          <seg id="b.PSA.76.1" type="verse">למנצח בנגינת מזמור לאסף שיר׃</seg>
          <seg id="b.PSA.76.2" type="verse">נודע ביהודה אלהים בישראל גדול שמו׃</seg>
          <seg id="b.PSA.76.3" type="verse">ויהי בשלם סכו ומעונתו בציון׃</seg>
          <seg id="b.PSA.76.4" type="verse">שמה שבר רשפי־קשת מגן וחרב ומלחמה סלה׃</seg>
          <seg id="b.PSA.76.5" type="verse">נאור אתה אדיר מהררי־טרף׃</seg>
          <seg id="b.PSA.76.6" type="verse">אשתוללו אבירי לב נמו שנתם ולא־מצאו כל־אנשי־חיל ידיהם׃</seg>
          <seg id="b.PSA.76.7" type="verse">מגערתך אלהי יעקב נרדם ורכב וסוס׃</seg>
          <seg id="b.PSA.76.8" type="verse">אתה נורא אתה ומי־יעמד לפניך מאז אפך׃</seg>
          <seg id="b.PSA.76.9" type="verse">משמים השמעת דין ארץ יראה ושקטה׃</seg>
          <seg id="b.PSA.76.10" type="verse">בקום־למשפט אלהים להושיע כל־ענוי־ארץ סלה׃</seg>
          <seg id="b.PSA.76.11" type="verse">כי־חמת אדם תודך שארית חמת תחגר׃</seg>
          <seg id="b.PSA.76.12" type="verse">נדרו ושלמו ליהוה אלהיכם כל־סביביו יובילו שי למורא׃</seg>
          <seg id="b.PSA.76.13" type="verse">יבצר רוח נגידים נורא למלכי־ארץ׃</seg>
        </div>
        <div id="b.PSA.77" type="chapter">
          <seg id="b.PSA.77.1" type="verse">למנצח על־[כ= ידיתון] [ק= ידותון] לאסף מזמור׃</seg>
          <seg id="b.PSA.77.2" type="verse">קולי אל־אלהים ואצעקה קולי אל־אלהים והאזין אלי׃</seg>
          <seg id="b.PSA.77.3" type="verse">ביום צרתי אדני דרשתי ידי לילה נגרה ולא תפוג מאנה הנחם נפשי׃</seg>
          <seg id="b.PSA.77.4" type="verse">אזכרה אלהים ואהמיה אשיחה ותתעטף רוחי סלה׃</seg>
          <seg id="b.PSA.77.5" type="verse">אחזת שמרות עיני נפעמתי ולא אדבר׃</seg>
          <seg id="b.PSA.77.6" type="verse">חשבתי ימים מקדם שנות עולמים׃</seg>
          <seg id="b.PSA.77.7" type="verse">אזכרה נגינתי בלילה עם־לבבי אשיחה ויחפש רוחי׃</seg>
          <seg id="b.PSA.77.8" type="verse">הלעולמים יזנח אדני ולא־יסיף לרצות עוד׃</seg>
          <seg id="b.PSA.77.9" type="verse">האפס לנצח חסדו גמר אמר לדר ודר׃</seg>
          <seg id="b.PSA.77.10" type="verse">השכח חנות אל אם־קפץ באף רחמיו סלה׃</seg>
          <seg id="b.PSA.77.11" type="verse">ואמר חלותי היא שנות ימין עליון׃</seg>
          <seg id="b.PSA.77.12" type="verse">[כ= אזכיר] [ק= אזכור] מעללי־יה כי־אזכרה מקדם פלאך׃</seg>
          <seg id="b.PSA.77.13" type="verse">והגיתי בכל־פעלך ובעלילותיך אשיחה׃</seg>
          <seg id="b.PSA.77.14" type="verse">אלהים בקדש דרךך מי־אל גדול כאלהים׃</seg>
          <seg id="b.PSA.77.15" type="verse">אתה האל עשה פלא הודעת בעמים עזך׃</seg>
          <seg id="b.PSA.77.16" type="verse">גאלת בזרוע עמך בני־יעקב ויוסף סלה׃</seg>
          <seg id="b.PSA.77.17" type="verse">ראוך מים אלהים ראוך מים יחילו אף ירגזו תהמות׃</seg>
          <seg id="b.PSA.77.18" type="verse">זרמו מים עבות קול נתנו שחקים אף־חצציך יתהלכו׃</seg>
          <seg id="b.PSA.77.19" type="verse">קול רעמכ* בגלגל האירו ברקים תבל רגזה ותרעש הארץ׃</seg>
          <seg id="b.PSA.77.20" type="verse">בים דרךך [כ= ושביליך] [ק= ושבילך] במים רבים ועקבותיך לא נדעו׃</seg>
          <seg id="b.PSA.77.21" type="verse">נחית כצאן עמך ביד־משה ואהרן׃</seg>
        </div>
        <div id="b.PSA.78" type="chapter">
          <seg id="b.PSA.78.1" type="verse">משכיל לאסף האזינה עמי תורתי הטו אזנכם לאמרי־פי׃</seg>
          <seg id="b.PSA.78.2" type="verse">אפתחה במשל פי אביעה חידות מני־קדם׃</seg>
          <seg id="b.PSA.78.3" type="verse">אשר שמענו ונדעם ואבותינו ספרו־לנו׃</seg>
          <seg id="b.PSA.78.4" type="verse">לא נכחד מבניהם לדור אחרון מספרים תהלות יהוה ועזוזו ונפלאותיו אשר עשה׃</seg>
          <seg id="b.PSA.78.5" type="verse">ויקם עדות ביעקב ותורה שם בישראל אשר צוה את־אבותינו להודיעם לבניהם׃</seg>
          <seg id="b.PSA.78.6" type="verse">למען ידעו דור אחרון בנים יולדו יקמו ויספרו לבניהם׃</seg>
          <seg id="b.PSA.78.7" type="verse">וישימו באלהים כסלם ולא ישכחו מעללי־אל ומצותיו ינצרו׃</seg>
          <seg id="b.PSA.78.8" type="verse">ולא יהיו כאבותם דור סורר ומרה דור לא־הכין לבו ולא־נאמנה את־אל רוחו׃</seg>
          <seg id="b.PSA.78.9" type="verse">בני־אפרים נושקי רומי־קשת הפכו ביום קרב׃</seg>
          <seg id="b.PSA.78.10" type="verse">לא שמרו ברית אלהים ובתורתו מאנו ללכת׃</seg>
          <seg id="b.PSA.78.11" type="verse">וישכחו עלילותיו ונפלאותיו אשר הראם׃</seg>
          <seg id="b.PSA.78.12" type="verse">נגד אבותם עשה פלא בארץ מצרים שדה־צען׃</seg>
          <seg id="b.PSA.78.13" type="verse">בקע ים ויעבירם ויצב־מים כמו־נד׃</seg>
          <seg id="b.PSA.78.14" type="verse">וינחם בעןן יוםם וכל־הלילה באור אש׃</seg>
          <seg id="b.PSA.78.15" type="verse">יבקע צרים במדבר וישק כתהמות רבה׃</seg>
          <seg id="b.PSA.78.16" type="verse">ויוצא נוזלים מסלע ויורד כנהרות מים׃</seg>
          <seg id="b.PSA.78.17" type="verse">ויוסיפו עוד לחטא־לו למרות עליון בציה׃</seg>
          <seg id="b.PSA.78.18" type="verse">וינסו־אל בלבבם לשאל־אכל לנפשם׃</seg>
          <seg id="b.PSA.78.19" type="verse">וידברו באלהים אמרו היוכל אל לערך שלחן במדבר׃</seg>
          <seg id="b.PSA.78.20" type="verse">הן הכה־צור ויזובו מים ונחלים ישטפו הגם־לחם יוכל תת אם־יכין שאר לעמו׃</seg>
          <seg id="b.PSA.78.21" type="verse">לכן שמע יהוה ויתעבר ואש נשקה ביעקב וגם־אף עלה בישראל׃</seg>
          <seg id="b.PSA.78.22" type="verse">כי לא האמינו באלהים ולא בטחו בישועתו׃</seg>
          <seg id="b.PSA.78.23" type="verse">ויצו שחקים ממעל ודלתי שמים פתח׃</seg>
          <seg id="b.PSA.78.24" type="verse">וימטר עליהם מן לאכל ודגן־שמים נתן למו׃</seg>
          <seg id="b.PSA.78.25" type="verse">לחם אבירים אכל איש צידה שלח להם לשבע׃</seg>
          <seg id="b.PSA.78.26" type="verse">יסע קדים בשמים וינהג בעזו תימן׃</seg>
          <seg id="b.PSA.78.27" type="verse">וימטר עליהם כעפר שאר וכחול ימים עוף כנף׃</seg>
          <seg id="b.PSA.78.28" type="verse">ויפל בקרב מחנהו סביב למשכנתיו׃</seg>
          <seg id="b.PSA.78.29" type="verse">ויאכלו וישבעו מאד ותאותם יבא להם׃</seg>
          <seg id="b.PSA.78.30" type="verse">לא־זרו מתאותם עוד אכלם בפיהם׃</seg>
          <seg id="b.PSA.78.31" type="verse">ואף אלהים עלה בהם ויהרג במשמניהם ובחורי ישראל הכריע׃</seg>
          <seg id="b.PSA.78.32" type="verse">בכל־זאת חטאו־עוד ולא־האמינו בנפלאותיו׃</seg>
          <seg id="b.PSA.78.33" type="verse">ויכל־בהבל ימיהם ושנותם בבהלה׃</seg>
          <seg id="b.PSA.78.34" type="verse">אם־הרגם ודרשוהו ושבו ושחרו־אל׃</seg>
          <seg id="b.PSA.78.35" type="verse">ויזכרו כי־אלהים צורם ואל עליון גאלם׃</seg>
          <seg id="b.PSA.78.36" type="verse">ויפתוהו בפיהם ובלשונם יכזבו־לו׃</seg>
          <seg id="b.PSA.78.37" type="verse">ולבם לא־נכון עמו ולא נאמנו בבריתו׃</seg>
          <seg id="b.PSA.78.38" type="verse">והוא רחום יכפר עון ולא־ישחית והרבה להשיב אפו ולא־יעיר כל־חמתו׃</seg>
          <seg id="b.PSA.78.39" type="verse">ויזכר כי־בשר המה רוח הולך ולא ישוב׃</seg>
          <seg id="b.PSA.78.40" type="verse">כמה ימרוהו במדבר יעציבוהו בישימון׃</seg>
          <seg id="b.PSA.78.41" type="verse">וישובו וינסו אל וקדוש ישראל התוו׃</seg>
          <seg id="b.PSA.78.42" type="verse">לא־זכרו את־ידו יום אשר־פדם מני־צר׃</seg>
          <seg id="b.PSA.78.43" type="verse">אשר־שם במצרים אתותיו ומופתיו בשדה־צען׃</seg>
          <seg id="b.PSA.78.44" type="verse">ויהפך לדם יאריהם ונזליהם בל־ישתיון׃</seg>
          <seg id="b.PSA.78.45" type="verse">ישלח בהם ערב ויאכלם וצפרדע ותשחיתם׃</seg>
          <seg id="b.PSA.78.46" type="verse">ויתן לחסיל יבולם ויגיעם לארבה׃</seg>
          <seg id="b.PSA.78.47" type="verse">יהרג בברד גפנם ושקמותם בחנמל׃</seg>
          <seg id="b.PSA.78.48" type="verse">ויסגר לברד בעירם ומקניהם לרשפים׃</seg>
          <seg id="b.PSA.78.49" type="verse">ישלח־בם חרון אפו עברה וזעם וצרה משלחת מלאכי רעים׃</seg>
          <seg id="b.PSA.78.50" type="verse">יפלס נתיב לאפו לא־חשך ממות נפשם וחיתם לדבר הסגיר׃</seg>
          <seg id="b.PSA.78.51" type="verse">ויך כל־בכור במצרים ראשית אונים באהלי־חם׃</seg>
          <seg id="b.PSA.78.52" type="verse">ויסע כצאן עמו וינהגם כעדר במדבר׃</seg>
          <seg id="b.PSA.78.53" type="verse">וינחם לבטח ולא פחדו ואת־אויביהם כסה הים׃</seg>
          <seg id="b.PSA.78.54" type="verse">ויביאם אל־גבול קדשו הר־זה קנתה ימינו׃</seg>
          <seg id="b.PSA.78.55" type="verse">ויגרש מפניהם גוים ויפילם בחבל נחלה וישכן באהליהם שבטי ישראל׃</seg>
          <seg id="b.PSA.78.56" type="verse">וינסו וימרו את־אלהים עליון ועדותיו לא שמרו׃</seg>
          <seg id="b.PSA.78.57" type="verse">ויסגו ויבגדו כאבותם נהפכו כקשת רמיה׃</seg>
          <seg id="b.PSA.78.58" type="verse">ויכעיסוהו בבמותם ובפסיליהם יקניאוהו׃</seg>
          <seg id="b.PSA.78.59" type="verse">שמע אלהים ויתעבר וימאס מאד בישראל׃</seg>
          <seg id="b.PSA.78.60" type="verse">ויטש משכן שלו אהל שכן באדם׃</seg>
          <seg id="b.PSA.78.61" type="verse">ויתן לשבי עזו ותפארתו ביד־צר׃</seg>
          <seg id="b.PSA.78.62" type="verse">ויסגר לחרב עמו ובנחלתו התעבר׃</seg>
          <seg id="b.PSA.78.63" type="verse">בחוריו אכלה־אש ובתולתיו לא הוללו׃</seg>
          <seg id="b.PSA.78.64" type="verse">כהניו בחרב נפלו ואלמנתיו לא תבכינה׃</seg>
          <seg id="b.PSA.78.65" type="verse">ויקץ כישן אדני כגבור מתרוןן מיין׃</seg>
          <seg id="b.PSA.78.66" type="verse">ויך־צריו אחור חרפת עולם נתן למו׃</seg>
          <seg id="b.PSA.78.67" type="verse">וימאס באהל יוסף ובשבט אפרים לא בחר׃</seg>
          <seg id="b.PSA.78.68" type="verse">ויבחר את־שבט יהודה את־הר ציון אשר אהב׃</seg>
          <seg id="b.PSA.78.69" type="verse">ויבן כמו־רמים מקדשו כארץ יסדה לעולם׃</seg>
          <seg id="b.PSA.78.70" type="verse">ויבחר בדוד עבדו ויקחהו ממכלאת צאן׃</seg>
          <seg id="b.PSA.78.71" type="verse">מאחר עלות הביאו לרעות ביעקב עמו ובישראל נחלתו׃</seg>
          <seg id="b.PSA.78.72" type="verse">וירעם כתם לבבו ובתבונות כפיו ינחם׃</seg>
        </div>
        <div id="b.PSA.79" type="chapter">
          <seg id="b.PSA.79.1" type="verse">מזמור לאסף אלהים באו גוים בנחלתך טמאו את־היכל קדשך שמו את־ירושלם לעיים׃</seg>
          <seg id="b.PSA.79.2" type="verse">נתנו את־נבלת עבדיך מאכל לעוף השמים בשר חסידיך לחיתו־ארץ׃</seg>
          <seg id="b.PSA.79.3" type="verse">שפכו דםם כמים סביבות ירושלם ואין קובר׃</seg>
          <seg id="b.PSA.79.4" type="verse">היינו חרפה לשכנינו לעג וקלס לסביבותינו׃</seg>
          <seg id="b.PSA.79.5" type="verse">עד־מה יהוה תאנף לנצח תבער כמו־אש קנאתך׃</seg>
          <seg id="b.PSA.79.6" type="verse">שפך חמתך אל־הגוים אשר לא־ידעוך ועל ממלכות אשר בשמך לא קראו׃</seg>
          <seg id="b.PSA.79.7" type="verse">כי אכל את־יעקב ואת־נוהו השמו׃</seg>
          <seg id="b.PSA.79.8" type="verse">אל־תזכר־לנו עונת ראשנים מהר יקדמונו רחמיך כי דלונו מאד׃</seg>
          <seg id="b.PSA.79.9" type="verse">עזרנו אלהי ישענו על־דבר כבוד־שמך והצילנו וכפר על־חטאתינו למען שמך׃</seg>
          <seg id="b.PSA.79.10" type="verse">למה יאמרו הגוים איה אלהיהם יודע [כ= בגיים] [ק= בגוים] לעינינו נקמת דם־עבדיך השפוך׃</seg>
          <seg id="b.PSA.79.11" type="verse">תבוא לפניך אנקת אסיר כגדל זרועך הותר בני תמותה׃</seg>
          <seg id="b.PSA.79.12" type="verse">והשב לשכנינו שבעתים אל־חיקם חרפתם אשר חרפוך אדני׃</seg>
          <seg id="b.PSA.79.13" type="verse">ואנחנו עמכ* וצאן מרעיתך נודה לך לעולם לדר ודר נספר תהלתך׃</seg>
        </div>
        <div id="b.PSA.80" type="chapter">
          <seg id="b.PSA.80.1" type="verse">למנצח אל־ששנים עדות לאסף מזמור׃</seg>
          <seg id="b.PSA.80.2" type="verse">רעה ישראל האזינה נהג כצאן יוסף ישב הכרובים הופיעה׃</seg>
          <seg id="b.PSA.80.3" type="verse">לפני אפרים ובנימן ומנשה עוררה את־גבורתך ולכה לישעתה לנו׃</seg>
          <seg id="b.PSA.80.4" type="verse">אלהים השיבנו והאר פניך ונושעה׃</seg>
          <seg id="b.PSA.80.5" type="verse">יהוה אלהים צבאות עד־מתי עשנת בתפלת עמך׃</seg>
          <seg id="b.PSA.80.6" type="verse">האכלתם לחם דמעה ותשקמו בדמעות שליש׃</seg>
          <seg id="b.PSA.80.7" type="verse">תשימנו מדון לשכנינו ואיבינו ילעגו־למו׃</seg>
          <seg id="b.PSA.80.8" type="verse">אלהים צבאות השיבנו והאר פניך ונושעה׃</seg>
          <seg id="b.PSA.80.9" type="verse">גפן ממצרים תסיע תגרש גוים ותטעה׃</seg>
          <seg id="b.PSA.80.10" type="verse">פנית לפניה ותשרש שרשיה ותמלא־ארץ׃</seg>
          <seg id="b.PSA.80.11" type="verse">כסו הרים צלה וענפיה ארזי־אל׃</seg>
          <seg id="b.PSA.80.12" type="verse">תשלח קצירה עד־ים ואל־נהר יונקותיה׃</seg>
          <seg id="b.PSA.80.13" type="verse">למה פרצת גדריה וארוה כל־עברי דרך׃</seg>
          <seg id="b.PSA.80.14" type="verse">יכרסמנה חזיר מיער וזיז שדי ירענה׃</seg>
          <seg id="b.PSA.80.15" type="verse">אלהים צבאות שוב־נא הבט משמים וראה ופקד גפן זאת׃</seg>
          <seg id="b.PSA.80.16" type="verse">וכנה אשר־נטעה ימינך ועל־בן אמצתה לך׃</seg>
          <seg id="b.PSA.80.17" type="verse">שרפה באש כסוחה מגערת פניך יאבדו׃</seg>
          <seg id="b.PSA.80.18" type="verse">תהי־ידך על־איש ימינך על־בן־אדם אמצת לך׃</seg>
          <seg id="b.PSA.80.19" type="verse">ולא־נסוג ממך תחינו ובשמך נקרא׃</seg>
          <seg id="b.PSA.80.20" type="verse">יהוה אלהים צבאות השיבנו האר פניך ונושעה׃</seg>
        </div>
        <div id="b.PSA.81" type="chapter">
          <seg id="b.PSA.81.1" type="verse">למנצח על־הגתית לאסף׃</seg>
          <seg id="b.PSA.81.2" type="verse">הרנינו לאלהים עוזנו הריעו לאלהי יעקב׃</seg>
          <seg id="b.PSA.81.3" type="verse">שאו־זמרה ותנו־תף כנור נעים עם־נבל׃</seg>
          <seg id="b.PSA.81.4" type="verse">תקעו בחדש שופר בכסה ליום חגנו׃</seg>
          <seg id="b.PSA.81.5" type="verse">כי חק לישראל הוא משפט לאלהי יעקב׃</seg>
          <seg id="b.PSA.81.6" type="verse">עדות ביהוסף שמו בצאתו על־ארץ מצרים שפת לא־ידעתי אשמע׃</seg>
          <seg id="b.PSA.81.7" type="verse">הסירותי מסבל שכמו כפיו מדוד תעברנה׃</seg>
          <seg id="b.PSA.81.8" type="verse">בצרה קראת ואחלצך אענך בסתר רעם אבחנך על־מי מריבה סלה׃</seg>
          <seg id="b.PSA.81.9" type="verse">שמע עמי ואעידה בך ישראל אם־תשמע־לי׃</seg>
          <seg id="b.PSA.81.10" type="verse">לא־יהיה בך אל זר ולא תשתחוה לאל נכר׃</seg>
          <seg id="b.PSA.81.11" type="verse">אנכי יהוה אלהיך המעלך מארץ מצרים הרחב־פיך ואמלאהו׃</seg>
          <seg id="b.PSA.81.12" type="verse">ולא־שמע עמי לקולי וישראל לא־אבה לי׃</seg>
          <seg id="b.PSA.81.13" type="verse">ואשלחהו בשרירות לבם ילכו במועצותיהם׃</seg>
          <seg id="b.PSA.81.14" type="verse">לו עמי שמע לי ישראל בדרכי יהלכו׃</seg>
          <seg id="b.PSA.81.15" type="verse">כמעט אויביהם אכניע ועל צריהם אשיב ידי׃</seg>
          <seg id="b.PSA.81.16" type="verse">משנאי יהוה יכחשו־לו ויהי עתם לעולם׃</seg>
          <seg id="b.PSA.81.17" type="verse">ויאכילהו מחלב חטה ומצור דבש אשביעך׃</seg>
        </div>
        <div id="b.PSA.82" type="chapter">
          <seg id="b.PSA.82.1" type="verse">מזמור לאסף אלהים נצב בעדת־אל בקרב אלהים ישפט׃</seg>
          <seg id="b.PSA.82.2" type="verse">עד־מתי תשפטו־עול ופני רשעים תשאו־סלה׃</seg>
          <seg id="b.PSA.82.3" type="verse">שפטו־דל ויתום עני ורש הצדיקו׃</seg>
          <seg id="b.PSA.82.4" type="verse">פלטו־דל ואביון מיד רשעים הצילו׃</seg>
          <seg id="b.PSA.82.5" type="verse">לא ידעו ולא יבינו בחשכה יתהלכו ימוטו כל־מוסדי ארץ׃</seg>
          <seg id="b.PSA.82.6" type="verse">אני־אמרתי אלהים אתם ובני עליון כלכם׃</seg>
          <seg id="b.PSA.82.7" type="verse">אכן כאדם תמותון וכאחד השרים תפלו׃</seg>
          <seg id="b.PSA.82.8" type="verse">קומה אלהים שפטה הארץ כי־אתה תנחל בכל־הגוים׃</seg>
        </div>
        <div id="b.PSA.83" type="chapter">
          <seg id="b.PSA.83.1" type="verse">שיר מזמור לאסף׃</seg>
          <seg id="b.PSA.83.2" type="verse">אלהים אל־דמי־לך אל־תחרש ואל־תשקט אל׃</seg>
          <seg id="b.PSA.83.3" type="verse">כי־הנה אויביך יהמיון ומשנאיך נשאו ראש׃</seg>
          <seg id="b.PSA.83.4" type="verse">על־עמך יערימו סוד ויתיעצו על־צפוניך׃</seg>
          <seg id="b.PSA.83.5" type="verse">אמרו לכו ונכחידם מגוי ולא־יזכר שם־ישראל עוד׃</seg>
          <seg id="b.PSA.83.6" type="verse">כי נועצו לב יחדו עליך ברית יכרתו׃</seg>
          <seg id="b.PSA.83.7" type="verse">אהלי אדום וישמעאלים מואב והגרים׃</seg>
          <seg id="b.PSA.83.8" type="verse">גבל ועמון ועמלק פלשת עם־ישבי צור׃</seg>
          <seg id="b.PSA.83.9" type="verse">גם־אשור נלוה עםם היו זרוע לבני־לוט סלה׃</seg>
          <seg id="b.PSA.83.10" type="verse">עשה־להם כמדין כסיסרא כיבין בנחל קישון׃</seg>
          <seg id="b.PSA.83.11" type="verse">נשמדו בעין־דאר היו דמן לאדמה׃</seg>
          <seg id="b.PSA.83.12" type="verse">שיתמו נדיבמו כערב וכזאב וכזבח וכצלמנע כל־נסיכמו׃</seg>
          <seg id="b.PSA.83.13" type="verse">אשר אמרו נירשה לנו את נאות אלהים׃</seg>
          <seg id="b.PSA.83.14" type="verse">אלהי שיתמו כגלגל כקש לפני־רוח׃</seg>
          <seg id="b.PSA.83.15" type="verse">כאש תבער־יער וכלהבה תלהט הרים׃</seg>
          <seg id="b.PSA.83.16" type="verse">כן תרדפם בסערך ובסופתך תבהלם׃</seg>
          <seg id="b.PSA.83.17" type="verse">מלא פניהם קלון ויבקשו שמך יהוה׃</seg>
          <seg id="b.PSA.83.18" type="verse">יבשו ויבהלו עדי־עד ויחפרו ויאבדו׃</seg>
          <seg id="b.PSA.83.19" type="verse">וידעו כי־אתה שמך יהוה לבדך עליון על־כל־הארץ׃</seg>
        </div>
        <div id="b.PSA.84" type="chapter">
          <seg id="b.PSA.84.1" type="verse">למנצח על־הגתית לבני־קרח מזמור׃</seg>
          <seg id="b.PSA.84.2" type="verse">מה־ידידות משכנותיך יהוה צבאות׃</seg>
          <seg id="b.PSA.84.3" type="verse">נכספה וגם־כלתה נפשי לחצרות יהוה לבי ובשרי ירננו אל אל־חי׃</seg>
          <seg id="b.PSA.84.4" type="verse">גם־צפור מצאה בית ודרור קן לה אשר־שתה אפרחיה את־מזבחותיך יהוה צבאות מלכי ואלהי׃</seg>
          <seg id="b.PSA.84.5" type="verse">אשרי יושבי ביתך עוד יהללוך סלה׃</seg>
          <seg id="b.PSA.84.6" type="verse">אשרי אדם עוז־לו בך מסלות בלבבם׃</seg>
          <seg id="b.PSA.84.7" type="verse">עברי בעמק הבכא מעין ישיתוהו גם־ברכות יעטה מורה׃</seg>
          <seg id="b.PSA.84.8" type="verse">ילכו מחיל אל־חיל יראה אל־אלהים בציון׃</seg>
          <seg id="b.PSA.84.9" type="verse">יהוה אלהים צבאות שמעה תפלתי האזינה אלהי יעקב סלה׃</seg>
          <seg id="b.PSA.84.10" type="verse">מגננו ראה אלהים והבט פני משיחך׃</seg>
          <seg id="b.PSA.84.11" type="verse">כי טוב־יום בחצריך מאלף בחרתי הסתוףף בבית אלהי מדור באהלי־רשע׃</seg>
          <seg id="b.PSA.84.12" type="verse">כי שמש ומגן יהוה אלהים חן וכבוד יתן יהוה לא ימנע־טוב להלכים בתמים׃</seg>
          <seg id="b.PSA.84.13" type="verse">יהוה צבאות אשרי אדם בטח בך׃</seg>
        </div>
        <div id="b.PSA.85" type="chapter">
          <seg id="b.PSA.85.1" type="verse">למנצח לבני־קרח מזמור׃</seg>
          <seg id="b.PSA.85.2" type="verse">רצית יהוה ארצך שבת [כ= שבות] [ק= שבית] יעקב׃</seg>
          <seg id="b.PSA.85.3" type="verse">נשאת עון עמך כסית כל־חטאתם סלה׃</seg>
          <seg id="b.PSA.85.4" type="verse">אספת כל־עברתך השיבות מחרון אפך׃</seg>
          <seg id="b.PSA.85.5" type="verse">שובנו אלהי ישענו והפר כעסך עמנו׃</seg>
          <seg id="b.PSA.85.6" type="verse">הלעולם תאנף־בנו תמשך אפך לדר ודר׃</seg>
          <seg id="b.PSA.85.7" type="verse">הלא־אתה תשוב תחינו ועמך ישמחו־בך׃</seg>
          <seg id="b.PSA.85.8" type="verse">הראנו יהוה חסדך וישעך תתן־לנו׃</seg>
          <seg id="b.PSA.85.9" type="verse">אשמעה מה־ידבר האל יהוה כי ידבר שלום אל־עמו ואל־חסידיו ואל־ישובו לכסלה׃</seg>
          <seg id="b.PSA.85.10" type="verse">אך קרוב ליראיו ישעו לשכן כבוד בארצנו׃</seg>
          <seg id="b.PSA.85.11" type="verse">חסד־ואמת נפגשו צדק ושלום נשקו׃</seg>
          <seg id="b.PSA.85.12" type="verse">אמת מארץ תצמח וצדק משמים נשקף׃</seg>
          <seg id="b.PSA.85.13" type="verse">גם־יהוה יתן הטוב וארצנו תתן יבולה׃</seg>
          <seg id="b.PSA.85.14" type="verse">צדק לפניו יהלך וישם לדרך פעמיו׃</seg>
        </div>
        <div id="b.PSA.86" type="chapter">
          <seg id="b.PSA.86.1" type="verse">תפלה לדוד הטה־יהוה אזנך ענני כי־עני ואביון אני׃</seg>
          <seg id="b.PSA.86.2" type="verse">שמרה נפשי כי־חסיד אני הושע עבדך אתה אלהי הבוטח אליך׃</seg>
          <seg id="b.PSA.86.3" type="verse">חנני אדני כי אליך אקרא כל־היום׃</seg>
          <seg id="b.PSA.86.4" type="verse">שמח נפש עבדך כי אליך אדני נפשי אשא׃</seg>
          <seg id="b.PSA.86.5" type="verse">כי־אתה אדני טוב וסלח ורב־חסד לכל־קראיך׃</seg>
          <seg id="b.PSA.86.6" type="verse">האזינה יהוה תפלתי והקשיבה בקול תחנונותי׃</seg>
          <seg id="b.PSA.86.7" type="verse">ביום צרתי אקראך כי תענני׃</seg>
          <seg id="b.PSA.86.8" type="verse">אין־כמוך באלהים אדני ואין כמעשיך׃</seg>
          <seg id="b.PSA.86.9" type="verse">כל־גוים אשר עשית יבואו וישתחוו לפניך אדני ויכבדו לשמך׃</seg>
          <seg id="b.PSA.86.10" type="verse">כי־גדול אתה ועשה נפלאות אתה אלהים לבדך׃</seg>
          <seg id="b.PSA.86.11" type="verse">הורני יהוה דרךך אהלך באמתך יחד לבבי ליראה שמך׃</seg>
          <seg id="b.PSA.86.12" type="verse">אודך׃ אדני אלהי בכל־לבבי ואכבדה שמך לעולם׃</seg>
          <seg id="b.PSA.86.13" type="verse">כי־חסדך גדול עלי והצלת נפשי משאול תחתיה׃</seg>
          <seg id="b.PSA.86.14" type="verse">אלהים זדים קמו־עלי ועדת עריצים בקשו נפשי ולא שמוך לנגדם׃</seg>
          <seg id="b.PSA.86.15" type="verse">ואתה אדני אל־רחום וחנון ארך אפים ורב־חסד ואמת׃</seg>
          <seg id="b.PSA.86.16" type="verse">פנה אלי וחנני תנה־עזך לעבדך והושיעה לבן־אמתך׃</seg>
          <seg id="b.PSA.86.17" type="verse">עשה־עמי אות לטובה ויראו שנאי ויבשו כי־אתה יהוה עזרתני ונחמתני׃</seg>
        </div>
        <div id="b.PSA.87" type="chapter">
          <seg id="b.PSA.87.1" type="verse">לבני־קרח מזמור שיר יסודתו בהררי־קדש׃</seg>
          <seg id="b.PSA.87.2" type="verse">אהב יהוה שערי ציון מכל משכנות יעקב׃</seg>
          <seg id="b.PSA.87.3" type="verse">נכבדות מדבר בך עיר האלהים סלה׃</seg>
          <seg id="b.PSA.87.4" type="verse">אזכיר רהב ובבל לידעי הנה פלשת וצור עם־כוש זה ילד־שם׃</seg>
          <seg id="b.PSA.87.5" type="verse">ולציון יאמר איש ואיש ילד־בה והוא יכוננה עליון׃</seg>
          <seg id="b.PSA.87.6" type="verse">יהוה יספר בכתוב עמים זה ילד־שם סלה׃</seg>
          <seg id="b.PSA.87.7" type="verse">ושרים כחללים כל־מעיני בך׃</seg>
        </div>
        <div id="b.PSA.88" type="chapter">
          <seg id="b.PSA.88.1" type="verse">שיר מזמור לבני קרח למנצח על־מחלת לענות משכיל להימן האזרחי׃</seg>
          <seg id="b.PSA.88.2" type="verse">יהוה אלהי ישועתי יום־צעקתי בלילה נגדך׃</seg>
          <seg id="b.PSA.88.3" type="verse">תבוא לפניך תפלתי הטה־אזנך לרנתי׃</seg>
          <seg id="b.PSA.88.4" type="verse">כי־שבעה ברעות נפשי וחיי לשאול הגיעו׃</seg>
          <seg id="b.PSA.88.5" type="verse">נחשבתי עם־יורדי בור הייתי כגבר אין־איל׃</seg>
          <seg id="b.PSA.88.6" type="verse">במתים חפשי כמו חללים שכבי קבר אשר לא זכרתם עוד והמה מידך נגזרו׃</seg>
          <seg id="b.PSA.88.7" type="verse">שתני בבור תחתיות במחשכים במצלות׃</seg>
          <seg id="b.PSA.88.8" type="verse">עלי סמכה חמתך וכל־משבריך ענית סלה׃</seg>
          <seg id="b.PSA.88.9" type="verse">הרחקת מידעי ממני שתני תועבות למו כלא ולא אצא׃</seg>
          <seg id="b.PSA.88.10" type="verse">עיני דאבה מני עני קראתיך יהוה בכל־יום שטחתי אליך כפי׃</seg>
          <seg id="b.PSA.88.11" type="verse">הלמתים תעשה־פלא אם־רפאים יקומו יודוך סלה׃</seg>
          <seg id="b.PSA.88.12" type="verse">היספר בקבר חסדך אמונתך באבדון׃</seg>
          <seg id="b.PSA.88.13" type="verse">היודע בחשך פלאך וצדקתך בארץ נשיה׃</seg>
          <seg id="b.PSA.88.14" type="verse">ואני אליך יהוה שועתי ובבקר תפלתי תקדמך׃</seg>
          <seg id="b.PSA.88.15" type="verse">למה יהוה תזנח נפשי תסתיר פניך ממני׃</seg>
          <seg id="b.PSA.88.16" type="verse">עני אני וגוע מנער נשאתי אמיך אפונה׃</seg>
          <seg id="b.PSA.88.17" type="verse">עלי עברו חרוניך בעותיך צמתותני׃</seg>
          <seg id="b.PSA.88.18" type="verse">סבוני כמים כל־היום הקיפו עלי יחד׃</seg>
          <seg id="b.PSA.88.19" type="verse">הרחקת ממני אהב ורע מידעי מחשך׃</seg>
        </div>
        <div id="b.PSA.89" type="chapter">
          <seg id="b.PSA.89.1" type="verse">משכיל לאיתן האזרחי׃</seg>
          <seg id="b.PSA.89.2" type="verse">חסדי יהוה עולם אשירה לדר ודר אודיע אמונתך בפי׃</seg>
          <seg id="b.PSA.89.3" type="verse">כי־אמרתי עולם חסד יבנה שמים תכן אמונתך בהם׃</seg>
          <seg id="b.PSA.89.4" type="verse">כרתי ברית לבחירי נשבעתי לדוד עבדי׃</seg>
          <seg id="b.PSA.89.5" type="verse">עד־עולם אכין זרעך ובניתי לדר־ודור כסאך סלה׃</seg>
          <seg id="b.PSA.89.6" type="verse">ויודו שמים פלאך יהוה אף־אמונתך בקהל קדשים׃</seg>
          <seg id="b.PSA.89.7" type="verse">כי מי בשחק יערך ליהוה ידמה ליהוה בבני אלים׃</seg>
          <seg id="b.PSA.89.8" type="verse">אל נערץ בסוד־קדשים רבה ונורא על־כל־סביביו׃</seg>
          <seg id="b.PSA.89.9" type="verse">יהוה אלהי צבאות מי־כמוך חסין יה ואמונתך סביבותיך׃</seg>
          <seg id="b.PSA.89.10" type="verse">אתה מושל בגאות הים בשוא גליו אתה תשבחם׃</seg>
          <seg id="b.PSA.89.11" type="verse">אתה דכאת כחלל רהב בזרוע עזך פזרת אויביך׃</seg>
          <seg id="b.PSA.89.12" type="verse">לך שמים אף־לך ארץ תבל ומלאה אתה יסדתם׃</seg>
          <seg id="b.PSA.89.13" type="verse">צפון וימין אתה בראתם תבור וחרמון בשמך ירננו׃</seg>
          <seg id="b.PSA.89.14" type="verse">לך זרוע עם־גבורה תעז ידך תרום ימינך׃</seg>
          <seg id="b.PSA.89.15" type="verse">צדק ומשפט מכון כסאך חסד ואמת יקדמו פניך׃</seg>
          <seg id="b.PSA.89.16" type="verse">אשרי העם יודעי תרועה יהוה באור־פניך יהלכון׃</seg>
          <seg id="b.PSA.89.17" type="verse">בשמך יגילון כל־היום ובצדקתך ירומו׃</seg>
          <seg id="b.PSA.89.18" type="verse">כי־תפארת עזמו אתה וברצנך [כ= תרים] [ק= תרום] קרננו׃</seg>
          <seg id="b.PSA.89.19" type="verse">כי ליהוה מגננו ולקדוש ישראל מלכנו׃</seg>
          <seg id="b.PSA.89.20" type="verse">אז דברת־בחזון לחסידיך ותאמר שויתי עזר על־גבור הרימותי בחור מעם׃</seg>
          <seg id="b.PSA.89.21" type="verse">מצאתי דוד עבדי בשמן קדשי משחתיו׃</seg>
          <seg id="b.PSA.89.22" type="verse">אשר ידי תכון עמו אף־זרועי תאמצנו׃</seg>
          <seg id="b.PSA.89.23" type="verse">לא־ישא אויב בו ובן־עולה לא יעננו׃</seg>
          <seg id="b.PSA.89.24" type="verse">וכתותי מפניו צריו ומשנאיו אגוף׃</seg>
          <seg id="b.PSA.89.25" type="verse">ואמונתי וחסדי עמו ובשמי תרום קרנו׃</seg>
          <seg id="b.PSA.89.26" type="verse">ושמתי בים ידו ובנהרות ימינו׃</seg>
          <seg id="b.PSA.89.27" type="verse">הוא יקראני אבי אתה אלי וצור ישועתי׃</seg>
          <seg id="b.PSA.89.28" type="verse">אף־אני בכור אתנהו עליון למלכי־ארץ׃</seg>
          <seg id="b.PSA.89.29" type="verse">לעולם [כ= אשמור] [ק= אשמר]־לו חסדי ובריתי נאמנת לו׃</seg>
          <seg id="b.PSA.89.30" type="verse">ושמתי לעד זרעו וכסאו כימי שמים׃</seg>
          <seg id="b.PSA.89.31" type="verse">אם־יעזבו בניו תורתי ובמשפטי לא ילכון׃</seg>
          <seg id="b.PSA.89.32" type="verse">אם־חקתי יחללו ומצותי לא ישמרו׃</seg>
          <seg id="b.PSA.89.33" type="verse">ופקדתי בשבט פשעם ובנגעים עונם׃</seg>
          <seg id="b.PSA.89.34" type="verse">וחסדי לא־אפיר מעמו ולא־אשקר באמונתי׃</seg>
          <seg id="b.PSA.89.35" type="verse">לא־אחלל בריתי ומוצא שפתי לא אשנה׃</seg>
          <seg id="b.PSA.89.36" type="verse">אחת נשבעתי בקדשי אם־לדוד אכזב׃</seg>
          <seg id="b.PSA.89.37" type="verse">זרעו לעולם יהיה וכסאו כשמש נגדי׃</seg>
          <seg id="b.PSA.89.38" type="verse">כירח יכון עולם ועד בשחק נאמן סלה׃</seg>
          <seg id="b.PSA.89.39" type="verse">ואתה זנחת ותמאס התעברת עם־משיחך׃</seg>
          <seg id="b.PSA.89.40" type="verse">נארתה ברית עבדך חללת לארץ נזרו׃</seg>
          <seg id="b.PSA.89.41" type="verse">פרצת כל־גדרתיו שמת מבצריו מחתה׃</seg>
          <seg id="b.PSA.89.42" type="verse">שסהו כל־עברי דרך היה חרפה לשכניו׃</seg>
          <seg id="b.PSA.89.43" type="verse">הרימות ימין צריו השמחת כל־אויביו׃</seg>
          <seg id="b.PSA.89.44" type="verse">אף־תשיב צור חרבו ולא הקימתו במלחמה׃</seg>
          <seg id="b.PSA.89.45" type="verse">השבת מטהרו וכסאו לארץ מגרתה׃</seg>
          <seg id="b.PSA.89.46" type="verse">הקצרת ימי עלומיו העטית עליו בושה סלה׃</seg>
          <seg id="b.PSA.89.47" type="verse">עד־מה יהוה תסתר לנצח תבער כמו־אש חמתך׃</seg>
          <seg id="b.PSA.89.48" type="verse">זכר־אני מה־חלד על־מה־שוא בראת כל־בני־אדם׃</seg>
          <seg id="b.PSA.89.49" type="verse">מי גבר יחיה ולא יראה־מות ימלט נפשו מיד־שאול סלה׃</seg>
          <seg id="b.PSA.89.50" type="verse">איה חסדיך הראשנים אדני נשבעת לדוד באמונתך׃</seg>
          <seg id="b.PSA.89.51" type="verse">זכר אדני חרפת עבדיך שאתי בחיקי כל־רבים עמים׃</seg>
          <seg id="b.PSA.89.52" type="verse">אשר חרפו אויביך יהוה אשר חרפו עקבות משיחך׃</seg>
          <seg id="b.PSA.89.53" type="verse">ברוך יהוה לעולם אמן ואמן׃</seg>
        </div>
        <div id="b.PSA.90" type="chapter">
          <seg id="b.PSA.90.1" type="verse">תפלה למשה איש־האלהיםאדני מעון אתה היית לנו בדר ודר׃</seg>
          <seg id="b.PSA.90.2" type="verse">בטרם הרים ילדו ותחולל ארץ ותבל ומעולם עד־עולם אתה אל׃</seg>
          <seg id="b.PSA.90.3" type="verse">תשב אנוש עד־דכא ותאמר שובו בני־אדם׃</seg>
          <seg id="b.PSA.90.4" type="verse">כי אלף שנים בעיניך כיום אתמול כי יעבר ואשמורה בלילה׃</seg>
          <seg id="b.PSA.90.5" type="verse">זרמתם שנה יהיו בבקר כחציר יחלף׃</seg>
          <seg id="b.PSA.90.6" type="verse">בבקר יציץ וחלף לערב ימולל ויבש׃</seg>
          <seg id="b.PSA.90.7" type="verse">כי־כלינו באפך ובחמתך נבהלנו׃</seg>
          <seg id="b.PSA.90.8" type="verse">[כ= שת] [ק= שתה] עונתינו לנגדך עלמנו למאור פניך׃</seg>
          <seg id="b.PSA.90.9" type="verse">כי כל־ימינו פנו בעברתך כלינו שנינו כמו־הגה׃</seg>
          <seg id="b.PSA.90.10" type="verse">ימי־שנותינו בהם שבעים שנה ואם בגבורת שמונים שנה ורהבם עמל ואון כי־גז חיש ונעפה׃</seg>
          <seg id="b.PSA.90.11" type="verse">מי־יודע עז אפך וכיראתך עברתך׃</seg>
          <seg id="b.PSA.90.12" type="verse">למנות ימינו כן הודע ונבא לבב חכמה׃</seg>
          <seg id="b.PSA.90.13" type="verse">שובה יהוה עד־מתי והנחם על־עבדיך׃</seg>
          <seg id="b.PSA.90.14" type="verse">שבענו בבקר חסדך ונרננה ונשמחה בכל־ימינו׃</seg>
          <seg id="b.PSA.90.15" type="verse">שמחנו כימות עניתנו שנות ראינו רעה׃</seg>
          <seg id="b.PSA.90.16" type="verse">יראה אל־עבדיך פעלך והדרך על־בניהם׃</seg>
          <seg id="b.PSA.90.17" type="verse">ויהי נעם אדני אלהינו עלינו ומעשה ידינו כוננה עלינו ומעשה ידינו כוננהו׃</seg>
        </div>
        <div id="b.PSA.91" type="chapter">
          <seg id="b.PSA.91.1" type="verse">ישב בסתר עליון בצל שדי יתלוןן׃</seg>
          <seg id="b.PSA.91.2" type="verse">אמר ליהוה מחסי ומצודתי אלהי אבטח־בו׃</seg>
          <seg id="b.PSA.91.3" type="verse">כי הוא יצילך מפח יקוש מדבר הוות׃</seg>
          <seg id="b.PSA.91.4" type="verse">באברתו יסך לך ותחת־כנפיו תחסה צנה וסחרה אמתו׃</seg>
          <seg id="b.PSA.91.5" type="verse">לא־תירא מפחד לילה מחץ יעוף יוםם׃</seg>
          <seg id="b.PSA.91.6" type="verse">מדבר באפל יהלך מקטב ישוד צהרים׃</seg>
          <seg id="b.PSA.91.7" type="verse">יפל מצדך אלף ורבבה מימינך אליך לא יגש׃</seg>
          <seg id="b.PSA.91.8" type="verse">רק בעיניך תביט ושלמת רשעים תראה׃</seg>
          <seg id="b.PSA.91.9" type="verse">כי־אתה יהוה מחסי עליון שמת מעונך׃</seg>
          <seg id="b.PSA.91.10" type="verse">לא־תאנה אליך רעה ונגע לא־יקרב באהלך׃</seg>
          <seg id="b.PSA.91.11" type="verse">כי מלאכיו יצוה־לך לשמרך בכל־דרכיך׃</seg>
          <seg id="b.PSA.91.12" type="verse">על־כפים ישאונך פן־תגף באבן רגלך׃</seg>
          <seg id="b.PSA.91.13" type="verse">על־שחל ופתן תדרך תרמס כפיר ותנין׃</seg>
          <seg id="b.PSA.91.14" type="verse">כי בי חשק ואפלטהו אשגבהו כי־ידע שמי׃</seg>
          <seg id="b.PSA.91.15" type="verse">יקראני ואענהו עמו־אנכי בצרה אחלצהו ואכבדהו׃</seg>
          <seg id="b.PSA.91.16" type="verse">ארך ימים אשביעהו ואראהו בישועתי׃</seg>
        </div>
        <div id="b.PSA.92" type="chapter">
          <seg id="b.PSA.92.1" type="verse">מזמור שיר ליום השבת׃</seg>
          <seg id="b.PSA.92.2" type="verse">טוב להדות ליהוה ולזמר לשמך עליון׃</seg>
          <seg id="b.PSA.92.3" type="verse">להגיד בבקר חסדך ואמונתך בלילות׃</seg>
          <seg id="b.PSA.92.4" type="verse">עלי־עשור ועלי־נבל עלי הגיון בכנור׃</seg>
          <seg id="b.PSA.92.5" type="verse">כי שמחתני יהוה בפעלך במעשי ידיך ארןן׃</seg>
          <seg id="b.PSA.92.6" type="verse">מה־גדלו מעשיך יהוה מאד עמקו מחשבתיך׃</seg>
          <seg id="b.PSA.92.7" type="verse">איש־בער לא ידע וכסיל לא־יבין את־זאת׃</seg>
          <seg id="b.PSA.92.8" type="verse">בפרח רשעים כמו עשב ויציצו כל־פעלי און להשמדם עדי־עד׃</seg>
          <seg id="b.PSA.92.9" type="verse">ואתה מרום לעלם יהוה׃</seg>
          <seg id="b.PSA.92.10" type="verse">כי הנה איביך יהוה כי־הנה איביך יאבדו יתפרדו כל־פעלי און׃</seg>
          <seg id="b.PSA.92.11" type="verse">ותרם כראים קרני בלתי בשמן רעןן׃</seg>
          <seg id="b.PSA.92.12" type="verse">ותבט עיני בשורי בקמים עלי מרעים תשמענה אזני׃</seg>
          <seg id="b.PSA.92.13" type="verse">צדיק כתמר יפרח כארז בלבנון ישגה׃</seg>
          <seg id="b.PSA.92.14" type="verse">שתולים בבית יהוה בחצרות אלהינו יפריחו׃</seg>
          <seg id="b.PSA.92.15" type="verse">עוד ינובון בשיבה דשנים ורעננים יהיו׃</seg>
          <seg id="b.PSA.92.16" type="verse">להגיד כי־ישר יהוה צורי ולא־[כ= עלתה] [ק= עולתה] בו׃</seg>
        </div>
        <div id="b.PSA.93" type="chapter">
          <seg id="b.PSA.93.1" type="verse">יהוה מלך גאות לבש לבש יהוה עז התאזר אף־תכון תבל בל־תמוט׃</seg>
          <seg id="b.PSA.93.2" type="verse">נכון כסאך מאז מעולם אתה׃</seg>
          <seg id="b.PSA.93.3" type="verse">נשאו נהרות יהוה נשאו נהרות קולם ישאו נהרות דכים׃</seg>
          <seg id="b.PSA.93.4" type="verse">מקלות מים רבים אדירים משברי־ים אדיר במרום יהוה׃</seg>
          <seg id="b.PSA.93.5" type="verse">עדתיך נאמנו מאד לביתך נאוה־קדש יהוה לארך ימים׃</seg>
        </div>
        <div id="b.PSA.94" type="chapter">
          <seg id="b.PSA.94.1" type="verse">אל־נקמות יהוה אל נקמות הופיע׃</seg>
          <seg id="b.PSA.94.2" type="verse">הנשא שפט הארץ השב גמול על־גאים׃</seg>
          <seg id="b.PSA.94.3" type="verse">עד־מתי רשעים יהוה עד־מתי רשעים יעלזו׃</seg>
          <seg id="b.PSA.94.4" type="verse">יביעו ידברו עתק יתאמרו כל־פעלי און׃</seg>
          <seg id="b.PSA.94.5" type="verse">עמך יהוה ידכאו ונחלתך יענו׃</seg>
          <seg id="b.PSA.94.6" type="verse">אלמנה וגר יהרגו ויתומים ירצחו׃</seg>
          <seg id="b.PSA.94.7" type="verse">ויאמרו לא יראה־יה ולא־יבין אלהי יעקב׃</seg>
          <seg id="b.PSA.94.8" type="verse">בינו בערים בעם וכסילים מתי תשכילו׃</seg>
          <seg id="b.PSA.94.9" type="verse">הנטע אזן הלא ישמע אם־יצר עין הלא יביט׃</seg>
          <seg id="b.PSA.94.10" type="verse">היסר גוים הלא יוכיח המלמד אדם דעת׃</seg>
          <seg id="b.PSA.94.11" type="verse">יהוה ידע* מחשבות אדם כי־המה הבל׃</seg>
          <seg id="b.PSA.94.12" type="verse">אשרי הגבר אשר־תיסרנו יה ומתורתך תלמדנו׃</seg>
          <seg id="b.PSA.94.13" type="verse">להשקיט לו מימי רע עד יכרה לרשע שחת׃</seg>
          <seg id="b.PSA.94.14" type="verse">כי לא־יטש יהוה עמו ונחלתו לא יעזב׃</seg>
          <seg id="b.PSA.94.15" type="verse">כי־עד־צדק ישוב משפט ואחריו כל־ישרי־לב׃</seg>
          <seg id="b.PSA.94.16" type="verse">מי־יקום לי עם־מרעים מי־יתיצב לי עם־פעלי און׃</seg>
          <seg id="b.PSA.94.17" type="verse">לולי יהוה עזרתה לי כמעט שכנה דומה נפשי׃</seg>
          <seg id="b.PSA.94.18" type="verse">אם־אמרתי מטה רגלי חסדך יהוה יסעדני׃</seg>
          <seg id="b.PSA.94.19" type="verse">ברב שרעפי בקרבי תנחומיך ישעשעו נפשי׃</seg>
          <seg id="b.PSA.94.20" type="verse">היחברך כסא הוות יצר עמל עלי־חק׃</seg>
          <seg id="b.PSA.94.21" type="verse">יגודו על־נפש צדיק ודם נקי ירשיעו׃</seg>
          <seg id="b.PSA.94.22" type="verse">ויהי יהוה לי למשגב ואלהי לצור מחסי׃</seg>
          <seg id="b.PSA.94.23" type="verse">וישב עליהם את־אונם וברעתם יצמיתם יצמיתם יהוה אלהינו׃</seg>
        </div>
        <div id="b.PSA.95" type="chapter">
          <seg id="b.PSA.95.1" type="verse">לכו נרננה ליהוה נריעה לצור ישענו׃</seg>
          <seg id="b.PSA.95.2" type="verse">נקדמה פניו בתודה בזמרות נריע לו׃</seg>
          <seg id="b.PSA.95.3" type="verse">כי אל גדול יהוה ומלך גדול על־כל־אלהים׃</seg>
          <seg id="b.PSA.95.4" type="verse">אשר בידו מחקרי־ארץ ותועפות הרים לו׃</seg>
          <seg id="b.PSA.95.5" type="verse">אשר־לו הים והוא עשהו ויבשת ידיו יצרו׃</seg>
          <seg id="b.PSA.95.6" type="verse">באו נשתחוה ונכרעה נברכה לפני־יהוה עשנו׃</seg>
          <seg id="b.PSA.95.7" type="verse">כי הוא אלהינו ואנחנו עם מרעיתו וצאן ידו היום אם־בקלו תשמעו׃</seg>
          <seg id="b.PSA.95.8" type="verse">אל־תקשו לבבכם כמריבה כיום מסה במדבר׃</seg>
          <seg id="b.PSA.95.9" type="verse">אשר נסוני אבותיכם בחנוני גם־ראו פעלי׃</seg>
          <seg id="b.PSA.95.10" type="verse">ארבעים שנה אקוט בדור ואמר עם תעי לבב הם והם לא־ידעו דרכי׃</seg>
          <seg id="b.PSA.95.11" type="verse">אשר־נשבעתי באפי אם־יבאון אל־מנוחתי׃</seg>
        </div>
        <div id="b.PSA.96" type="chapter">
          <seg id="b.PSA.96.1" type="verse">שירו ליהוה שיר חדש שירו ליהוה כל־הארץ׃</seg>
          <seg id="b.PSA.96.2" type="verse">שירו ליהוה ברכו שמו בשרו מיום־ליום ישועתו׃</seg>
          <seg id="b.PSA.96.3" type="verse">ספרו בגוים כבודו בכל־העמים נפלאותיו׃</seg>
          <seg id="b.PSA.96.4" type="verse">כי גדול יהוה ומהלל מאד נורא הוא על־כל־אלהים׃</seg>
          <seg id="b.PSA.96.5" type="verse">כי כל־אלהי העמים אלילים ויהוה שמים עשה׃</seg>
          <seg id="b.PSA.96.6" type="verse">הוד־והדר לפניו עז ותפארת במקדשו׃</seg>
          <seg id="b.PSA.96.7" type="verse">הבו ליהוה משפחות עמים הבו ליהוה כבוד ועז׃</seg>
          <seg id="b.PSA.96.8" type="verse">הבו ליהוה כבוד שמו שאו־מנחה ובאו לחצרותיו׃</seg>
          <seg id="b.PSA.96.9" type="verse">השתחוו ליהוה בהדרת־קדש חילו מפניו כל־הארץ׃</seg>
          <seg id="b.PSA.96.10" type="verse">אמרו בגוים יהוה מלך אף־תכון תבל בל־תמוט ידין עמים במישרים׃</seg>
          <seg id="b.PSA.96.11" type="verse">ישמחו השמים ותגל הארץ ירעם הים ומלאו׃</seg>
          <seg id="b.PSA.96.12" type="verse">יעלז שדי וכל־אשר־בו אז ירננו כל־עצי־יער׃</seg>
          <seg id="b.PSA.96.13" type="verse">לפני יהוה כי בא כי בא לשפט הארץ ישפט־תבל בצדק ועמים באמונתו׃</seg>
        </div>
        <div id="b.PSA.97" type="chapter">
          <seg id="b.PSA.97.1" type="verse">יהוה מלך תגל הארץ ישמחו איים רבים׃</seg>
          <seg id="b.PSA.97.2" type="verse">עןן וערפל סביביו צדק ומשפט מכון כסאו׃</seg>
          <seg id="b.PSA.97.3" type="verse">אש לפניו תלך ותלהט סביב צריו׃</seg>
          <seg id="b.PSA.97.4" type="verse">האירו ברקיו תבל ראתה ותחל הארץ׃</seg>
          <seg id="b.PSA.97.5" type="verse">הרים כדונג נמסו מלפני יהוה מלפני אדון כל־הארץ׃</seg>
          <seg id="b.PSA.97.6" type="verse">הגידו השמים צדקו וראו כל־העמים כבודו׃</seg>
          <seg id="b.PSA.97.7" type="verse">יבשו כל־עבדי פסל המתהללים באלילים השתחוו־לו כל־אלהים׃</seg>
          <seg id="b.PSA.97.8" type="verse">שמעה ותשמח ציון ותגלנה בנות יהודה למען משפטיך יהוה׃</seg>
          <seg id="b.PSA.97.9" type="verse">כי־אתה יהוה עליון על־כל־הארץ מאד נעלית על־כל־אלהים׃</seg>
          <seg id="b.PSA.97.10" type="verse">אהבי יהוה שנאו רע שמר* נפשות חסידיו מיד רשעים יצילם׃</seg>
          <seg id="b.PSA.97.11" type="verse">אור זרע לצדיק ולישרי־לב שמחה׃</seg>
          <seg id="b.PSA.97.12" type="verse">שמחו צדיקים ביהוה והודו לזכר קדשו׃</seg>
        </div>
        <div id="b.PSA.98" type="chapter">
          <seg id="b.PSA.98.1" type="verse">מזמור שירו ליהוה שיר חדש כי־נפלאות עשה הושיעה־לו ימינו וזרוע קדשו׃</seg>
          <seg id="b.PSA.98.2" type="verse">הודיע יהוה ישועתו לעיני הגוים גלה צדקתו׃</seg>
          <seg id="b.PSA.98.3" type="verse">זכר חסדו ואמונתו לבית ישראל ראו כל־אפסי־ארץ את ישועת אלהינו׃</seg>
          <seg id="b.PSA.98.4" type="verse">הריעו ליהוה כל־הארץ פצחו ורננו וזמרו׃</seg>
          <seg id="b.PSA.98.5" type="verse">זמרו ליהוה בכנור בכנור וקול זמרה׃</seg>
          <seg id="b.PSA.98.6" type="verse">בחצצרות וקול שופר הריעו לפני המלך יהוה׃</seg>
          <seg id="b.PSA.98.7" type="verse">ירעם הים ומלאו תבל וישבי בה׃</seg>
          <seg id="b.PSA.98.8" type="verse">נהרות ימחאו־כף יחד הרים ירננו׃</seg>
          <seg id="b.PSA.98.9" type="verse">לפני־יהוה כי בא לשפט הארץ ישפט־תבל בצדק ועמים במישרים׃</seg>
        </div>
        <div id="b.PSA.99" type="chapter">
          <seg id="b.PSA.99.1" type="verse">יהוה מלך ירגזו עמים ישב כרובים תנוט הארץ׃</seg>
          <seg id="b.PSA.99.2" type="verse">יהוה בציון גדול ורם הוא על־כל־העמים׃</seg>
          <seg id="b.PSA.99.3" type="verse">יודו שמך גדול ונורא קדוש הוא׃</seg>
          <seg id="b.PSA.99.4" type="verse">ועז מלך משפט אהב אתה כוננת מישרים משפט וצדקה ביעקב אתה עשית׃</seg>
          <seg id="b.PSA.99.5" type="verse">רוממו יהוה אלהינו והשתחוו להדם רגליו קדוש הוא׃</seg>
          <seg id="b.PSA.99.6" type="verse">משה ואהרן בכהניו ושמואל בקראי שמו קראים אל־יהוה והוא יענם׃</seg>
          <seg id="b.PSA.99.7" type="verse">בעמוד עןן ידבר אליהם שמרו עדתיו וחק נתן־למו׃</seg>
          <seg id="b.PSA.99.8" type="verse">יהוה אלהינו אתה עניתם אל נשא היית להם ונקם על־עלילותם׃</seg>
          <seg id="b.PSA.99.9" type="verse">רוממו יהוה אלהינו והשתחוו להר קדשו כי־קדוש יהוה אלהינו׃</seg>
        </div>
        <div id="b.PSA.100" type="chapter">
          <seg id="b.PSA.100.1" type="verse">מזמור לתודה הריעו ליהוה כל־הארץ׃</seg>
          <seg id="b.PSA.100.2" type="verse">עבדו את־יהוה בשמחה באו לפניו ברננה׃</seg>
          <seg id="b.PSA.100.3" type="verse">דעו כי־יהוה הוא אלהים הוא־עשנו [כ= ולא] [ק= ולו] אנחנו עמו וצאן מרעיתו׃</seg>
          <seg id="b.PSA.100.4" type="verse">באו שעריו בתודה חצרתיו בתהלה הודו־לו ברכו שמו׃</seg>
          <seg id="b.PSA.100.5" type="verse">כי־טוב יהוה לעולם חסדו ועד־דר ודר אמונתו׃</seg>
        </div>
        <div id="b.PSA.101" type="chapter">
          <seg id="b.PSA.101.1" type="verse">לדוד מזמור חסד־ומשפט אשירה לך יהוה אזמרה׃</seg>
          <seg id="b.PSA.101.2" type="verse">אשכילה בדרך תמים מתי תבוא אלי אתהלך בתם־לבבי בקרב ביתי׃</seg>
          <seg id="b.PSA.101.3" type="verse">לא־אשית לנגד עיני דבר־בליעל עשה־סטים שנאתי לא ידבק בי׃</seg>
          <seg id="b.PSA.101.4" type="verse">לבב עקש יסור ממני רע לא אדע׃</seg>
          <seg id="b.PSA.101.5" type="verse">[כ= מלושני] [ק= מלשני] בסתר רעהו אותו אצמית גבה־עינים ורחב לבב אתו לא אוכל׃</seg>
          <seg id="b.PSA.101.6" type="verse">עיני בנאמני־ארץ לשבת עמדי הלך בדרך תמים הוא ישרתני׃</seg>
          <seg id="b.PSA.101.7" type="verse">לא־ישב בקרב ביתי עשה רמיה דבר שקרים לא־יכון לנגד עיני׃</seg>
          <seg id="b.PSA.101.8" type="verse">לבקרים אצמית כל־רשעי־ארץ להכרית מעיר־יהוה כל־פעלי און׃</seg>
        </div>
        <div id="b.PSA.102" type="chapter">
          <seg id="b.PSA.102.1" type="verse">תפלה לעני כי־יעטף ולפני יהוה ישפך שיחו׃</seg>
          <seg id="b.PSA.102.2" type="verse">יהוה שמעה תפלתי ושועתי אליך תבוא׃</seg>
          <seg id="b.PSA.102.3" type="verse">אל־תסתר פניך ממני ביום צר לי הטה־אלי אזנך ביום אקרא מהר ענני׃</seg>
          <seg id="b.PSA.102.4" type="verse">כי־כלו בעשן ימי ועצמותי כמו־קד נחרו׃</seg>
          <seg id="b.PSA.102.5" type="verse">הוכה־כעשב ויבש לבי כי־שכחתי מאכל לחמי׃</seg>
          <seg id="b.PSA.102.6" type="verse">מקול אנחתי דבקה עצמי לבשרי׃</seg>
          <seg id="b.PSA.102.7" type="verse">דמיתי לקאת מדבר הייתי ככוס חרבות׃</seg>
          <seg id="b.PSA.102.8" type="verse">שקדתי ואהיה כצפור בודד על־גג׃</seg>
          <seg id="b.PSA.102.9" type="verse">כל־היום חרפוני אויבי מהוללי בי נשבעו׃</seg>
          <seg id="b.PSA.102.10" type="verse">כי־אפר כלחם אכלתי ושקוי בבכי מסכתי׃</seg>
          <seg id="b.PSA.102.11" type="verse">מפני־זעמך וקצפך כי נשאתני ותשליכני׃</seg>
          <seg id="b.PSA.102.12" type="verse">ימי כצל נטוי ואני כעשב איבש׃</seg>
          <seg id="b.PSA.102.13" type="verse">ואתה יהוה לעולם תשב וזכרך לדר ודר׃</seg>
          <seg id="b.PSA.102.14" type="verse">אתה תקום תרחם ציון כי־עת לחננה כי־בא מועד׃</seg>
          <seg id="b.PSA.102.15" type="verse">כי־רצו עבדיך את־אבניה ואת־עפרה יחננו׃</seg>
          <seg id="b.PSA.102.16" type="verse">וייראו גוים את־שם יהוה וכל־מלכי הארץ את־כבודך׃</seg>
          <seg id="b.PSA.102.17" type="verse">כי־בנה יהוה ציון נראה בכבודו׃</seg>
          <seg id="b.PSA.102.18" type="verse">פנה אל־תפלת הערער ולא־בזה את־תפלתם׃</seg>
          <seg id="b.PSA.102.19" type="verse">תכתב זאת לדור אחרון ועם נברא יהלל־יה׃</seg>
          <seg id="b.PSA.102.20" type="verse">כי־השקיף ממרום קדשו יהוה משמים אל־ארץ הביט׃</seg>
          <seg id="b.PSA.102.21" type="verse">לשמע אנקת אסיר לפתח בני תמותה׃</seg>
          <seg id="b.PSA.102.22" type="verse">לספר בציון שם יהוה ותהלתו בירושלם׃</seg>
          <seg id="b.PSA.102.23" type="verse">בהקבץ עמים יחדו וממלכות לעבד את־יהוה׃</seg>
          <seg id="b.PSA.102.24" type="verse">ענה בדרך [כ= כחו] [ק= כחי] קצר ימי׃</seg>
          <seg id="b.PSA.102.25" type="verse">אמר אלי אל־תעלני בחצי ימי בדור דורים שנותיך׃</seg>
          <seg id="b.PSA.102.26" type="verse">לפנים הארץ יסדת ומעשה ידיך שמים׃</seg>
          <seg id="b.PSA.102.27" type="verse">המה יאבדו ואתה תעמד וכלם כבגד יבלו כלבוש תחליפם ויחלפו׃</seg>
          <seg id="b.PSA.102.28" type="verse">ואתה־הוא ושנותיך לא יתמו׃</seg>
          <seg id="b.PSA.102.29" type="verse">בני־עבדיך ישכונו וזרעם לפניך יכון׃</seg>
        </div>
        <div id="b.PSA.103" type="chapter">
          <seg id="b.PSA.103.1" type="verse">לדוד ברכי נפשי את־יהוה וכל־קרבי את־שם קדשו׃</seg>
          <seg id="b.PSA.103.2" type="verse">ברכי נפשי את־יהוה ואל־תשכחי כל־גמוליו׃</seg>
          <seg id="b.PSA.103.3" type="verse">הסלח לכל־עונכי הרפא לכל־תחלאיכי׃</seg>
          <seg id="b.PSA.103.4" type="verse">הגואל משחת חייכי המעטרכי חסד ורחמים׃</seg>
          <seg id="b.PSA.103.5" type="verse">המשביע בטוב עדיך תתחדש כנשר נעוריכי׃</seg>
          <seg id="b.PSA.103.6" type="verse">עשה צדקות יהוה ומשפטים לכל־עשוקים׃</seg>
          <seg id="b.PSA.103.7" type="verse">יודיע דרכיו למשה לבני ישראל עלילותיו׃</seg>
          <seg id="b.PSA.103.8" type="verse">רחום וחנון יהוה ארך אפים ורב־חסד׃</seg>
          <seg id="b.PSA.103.9" type="verse">לא־לנצח יריב ולא לעולם יטור׃</seg>
          <seg id="b.PSA.103.10" type="verse">לא כחטאינו עשה לנו ולא כעונתינו גמל עלינו׃</seg>
          <seg id="b.PSA.103.11" type="verse">כי כגבה שמים על־הארץ גבר חסדו על־יראיו׃</seg>
          <seg id="b.PSA.103.12" type="verse">כרחק מזרח ממערב הרחיק ממנו את־פשעינו׃</seg>
          <seg id="b.PSA.103.13" type="verse">כרחם אב על־בנים רחם יהוה על־יראיו׃</seg>
          <seg id="b.PSA.103.14" type="verse">כי־הוא ידע יצרנו זכור כי־עפר אנחנו׃</seg>
          <seg id="b.PSA.103.15" type="verse">אנוש כחציר ימיו כציץ השדה כן יציץ׃</seg>
          <seg id="b.PSA.103.16" type="verse">כי רוח עברה־בו ואיננו ולא־יכירנו עוד מקומו׃</seg>
          <seg id="b.PSA.103.17" type="verse">וחסד יהוה מעולם ועד־עולם על־יראיו וצדקתו לבני בנים׃</seg>
          <seg id="b.PSA.103.18" type="verse">לשמרי בריתו ולזכרי פקדיו לעשותם׃</seg>
          <seg id="b.PSA.103.19" type="verse">יהוה בשמים הכין כסאו ומלכותו בכל משלה׃</seg>
          <seg id="b.PSA.103.20" type="verse">ברכו יהוה מלאכיו גברי כח עשי דברו לשמע בקול דברו׃</seg>
          <seg id="b.PSA.103.21" type="verse">ברכו יהוה כל־צבאיו משרתיו עשי רצונו׃</seg>
          <seg id="b.PSA.103.22" type="verse">ברכו יהוה כל־מעשיו בכל־מקמות ממשלתו ברכי נפשי את־יהוה׃</seg>
        </div>
        <div id="b.PSA.104" type="chapter">
          <seg id="b.PSA.104.1" type="verse">ברכי נפשי את־יהוה יהוה אלהי גדלת מאד הוד והדר לבשת׃</seg>
          <seg id="b.PSA.104.2" type="verse">עטה־אור כשלמה נוטה שמים כיריעה׃</seg>
          <seg id="b.PSA.104.3" type="verse">המקרה במים עליותיו השם־עבים רכובו המהלך על־כנפי־רוח׃</seg>
          <seg id="b.PSA.104.4" type="verse">עשה מלאכיו רוחות משרתיו אש להט׃</seg>
          <seg id="b.PSA.104.5" type="verse">יסד־ארץ על־מכוניה בל־תמוט עולם ועד׃</seg>
          <seg id="b.PSA.104.6" type="verse">תהום כלבוש כסיתו על־הרים יעמדו־מים׃</seg>
          <seg id="b.PSA.104.7" type="verse">מן־גערתך ינוסון מן־קול רעמך יחפזון׃</seg>
          <seg id="b.PSA.104.8" type="verse">יעלו הרים ירדו בקעות אל־מקום זה יסדת להם׃</seg>
          <seg id="b.PSA.104.9" type="verse">גבול־שמת בל־יעברון בל־ישובון לכסות הארץ׃</seg>
          <seg id="b.PSA.104.10" type="verse">המשלח מעינים בנחלים בין הרים יהלכון׃</seg>
          <seg id="b.PSA.104.11" type="verse">ישקו כל־חיתו שדי ישברו פראים צמאם׃</seg>
          <seg id="b.PSA.104.12" type="verse">עליהם עוף־השמים ישכון מבין עפאים יתנו־קול׃</seg>
          <seg id="b.PSA.104.13" type="verse">משקה הרים מעליותיו מפרי מעשיך תשבע הארץ׃</seg>
          <seg id="b.PSA.104.14" type="verse">מצמיח חציר לבהמה ועשב לעבדת האדם להוציא לחם מן־הארץ׃</seg>
          <seg id="b.PSA.104.15" type="verse">ויין ישמח לבב־אנוש להצהיל פנים משמן ולחם לבב־אנוש יסעד׃</seg>
          <seg id="b.PSA.104.16" type="verse">ישבעו עצי יהוה ארזי לבנון אשר נטע׃</seg>
          <seg id="b.PSA.104.17" type="verse">אשר־שם צפרים יקננו חסידה ברושים ביתה׃</seg>
          <seg id="b.PSA.104.18" type="verse">הרים הגבהים ליעלים סלעים מחסה לשפנים׃</seg>
          <seg id="b.PSA.104.19" type="verse">עשה ירח למועדים שמש ידע מבואו׃</seg>
          <seg id="b.PSA.104.20" type="verse">תשת־חשך ויהי לילה בו־תרמש כל־חיתו־יער׃</seg>
          <seg id="b.PSA.104.21" type="verse">הכפירים שאגים לטרף ולבקש מאל אכלם׃</seg>
          <seg id="b.PSA.104.22" type="verse">תזרח השמש יאספון ואל־מעונתם ירבצון׃</seg>
          <seg id="b.PSA.104.23" type="verse">יצא אדם לפעלו ולעבדתו עדי־ערב׃</seg>
          <seg id="b.PSA.104.24" type="verse">מה־רבו מעשיך יהוה כלם בחכמה עשית מלאה הארץ קנינך׃</seg>
          <seg id="b.PSA.104.25" type="verse">זה הים גדול ורחב ידים שם־רמש ואין מספר חיות קטנות עם־גדלות׃</seg>
          <seg id="b.PSA.104.26" type="verse">שם אניות יהלכון לויתן זה־יצרת לשחק־בו׃</seg>
          <seg id="b.PSA.104.27" type="verse">כלם אליך ישברון לתת אכלם בעתו׃</seg>
          <seg id="b.PSA.104.28" type="verse">תתן להם ילקטון תפתח ידך ישבעון טוב׃</seg>
          <seg id="b.PSA.104.29" type="verse">תסתיר פניך יבהלון תסף רוחם יגועון ואל־עפרם ישובון׃</seg>
          <seg id="b.PSA.104.30" type="verse">תשלח רוחך יבראון ותחדש פני אדמה׃</seg>
          <seg id="b.PSA.104.31" type="verse">יהי כבוד יהוה לעולם ישמח יהוה במעשיו׃</seg>
          <seg id="b.PSA.104.32" type="verse">המביט לארץ ותרעד יגע בהרים ויעשנו׃</seg>
          <seg id="b.PSA.104.33" type="verse">אשירה ליהוה בחיי אזמרה לאלהי בעודי׃</seg>
          <seg id="b.PSA.104.34" type="verse">יערב עליו שיחי אנכי אשמח ביהוה׃</seg>
          <seg id="b.PSA.104.35" type="verse">יתמו חטאים מן־הארץ ורשעים עוד אינם ברכי נפשי את־יהוה הללו־יה׃</seg>
        </div>
        <div id="b.PSA.105" type="chapter">
          <seg id="b.PSA.105.1" type="verse">הודו ליהוה קראו בשמו הודיעו בעמים עלילותיו׃</seg>
          <seg id="b.PSA.105.2" type="verse">שירו־לו זמרו־לו שיחו בכל־נפלאותיו׃</seg>
          <seg id="b.PSA.105.3" type="verse">התהללו בשם קדשו ישמח לב מבקשי יהוה׃</seg>
          <seg id="b.PSA.105.4" type="verse">דרשו יהוה ועזו בקשו פניו תמיד׃</seg>
          <seg id="b.PSA.105.5" type="verse">זכרו נפלאותיו אשר־עשה מפתיו ומשפטי־פיו׃</seg>
          <seg id="b.PSA.105.6" type="verse">זרע אברהם עבדו בני יעקב בחיריו׃</seg>
          <seg id="b.PSA.105.7" type="verse">הוא יהוה אלהינו בכל־הארץ משפטיו׃</seg>
          <seg id="b.PSA.105.8" type="verse">זכר לעולם בריתו דבר צוה לאלף דור׃</seg>
          <seg id="b.PSA.105.9" type="verse">אשר כרת את־אברהם ושבועתו לישחק׃</seg>
          <seg id="b.PSA.105.10" type="verse">ויעמידה ליעקב לחק לישראל ברית עולם׃</seg>
          <seg id="b.PSA.105.11" type="verse">לאמר לך אתן את־ארץ־כנען חבל נחלתכם׃</seg>
          <seg id="b.PSA.105.12" type="verse">בהיותם מתי מספר כמעט וגרים בה׃</seg>
          <seg id="b.PSA.105.13" type="verse">ויתהלכו מגוי אל־גוי מממלכה אל־עם אחר׃</seg>
          <seg id="b.PSA.105.14" type="verse">לא־הניח אדם לעשקם ויוכח עליהם מלכים׃</seg>
          <seg id="b.PSA.105.15" type="verse">אל־תגעו במשיחי ולנביאי אל־תרעו׃</seg>
          <seg id="b.PSA.105.16" type="verse">ויקרא רעב על־הארץ כל־מטה־לחם שבר׃</seg>
          <seg id="b.PSA.105.17" type="verse">שלח לפניהם איש לעבד נמכר יוסף׃</seg>
          <seg id="b.PSA.105.18" type="verse">ענו בכבל [כ= רגליו] [ק= רגלו] ברזל באה נפשו׃</seg>
          <seg id="b.PSA.105.19" type="verse">עד־עת בא־דברו אמרת יהוה צרפתהו׃</seg>
          <seg id="b.PSA.105.20" type="verse">שלח מלך ויתירהו משל עמים ויפתחהו׃</seg>
          <seg id="b.PSA.105.21" type="verse">שמו אדון לביתו ומשל בכל־קנינו׃</seg>
          <seg id="b.PSA.105.22" type="verse">לאסר שריו בנפשו וזקניו יחכם׃</seg>
          <seg id="b.PSA.105.23" type="verse">ויבא ישראל מצרים ויעקב גר בארץ־חם׃</seg>
          <seg id="b.PSA.105.24" type="verse">ויפר את־עמו מאד ויעצמהו מצריו׃</seg>
          <seg id="b.PSA.105.25" type="verse">הפך לבם לשנא עמו להתנכל בעבדיו׃</seg>
          <seg id="b.PSA.105.26" type="verse">שלח משה עבדו אהרן אשר בחר־בו׃</seg>
          <seg id="b.PSA.105.27" type="verse">שמו־בם דברי אתותיו ומפתים בארץ חם׃</seg>
          <seg id="b.PSA.105.28" type="verse">שלח חשך ויחשך ולא־מרו את־[כ= דברוו] [ק= דברו]׃</seg>
          <seg id="b.PSA.105.29" type="verse">הפך את־מימיהם לדם וימת את־דגתם׃</seg>
          <seg id="b.PSA.105.30" type="verse">שרץ ארצם צפרדעים בחדרי מלכיהם׃</seg>
          <seg id="b.PSA.105.31" type="verse">אמר ויבא ערב כנים בכל־גבולם׃</seg>
          <seg id="b.PSA.105.32" type="verse">נתן גשמיהם ברד אש להבות בארצם׃</seg>
          <seg id="b.PSA.105.33" type="verse">ויך גפנם ותאנתם וישבר עץ גבולם׃</seg>
          <seg id="b.PSA.105.34" type="verse">אמר ויבא ארבה וילק ואין מספר׃</seg>
          <seg id="b.PSA.105.35" type="verse">ויאכל כל־עשב בארצם ויאכל פרי אדמתם׃</seg>
          <seg id="b.PSA.105.36" type="verse">ויך כל־בכור בארצם ראשית לכל־אונם׃</seg>
          <seg id="b.PSA.105.37" type="verse">ויוציאם בכסף וזהב ואין בשבטיו כושל׃</seg>
          <seg id="b.PSA.105.38" type="verse">שמח מצרים בצאתם כי־נפל פחדם עליהם׃</seg>
          <seg id="b.PSA.105.39" type="verse">פרש עןן למסך ואש להאיר לילה׃</seg>
          <seg id="b.PSA.105.40" type="verse">שאל ויבא שלו ולחם שמים ישביעם׃</seg>
          <seg id="b.PSA.105.41" type="verse">פתח צור ויזובו מים הלכו בציות נהר׃</seg>
          <seg id="b.PSA.105.42" type="verse">כי־זכר את־דבר קדשו את־אברהם עבדו׃</seg>
          <seg id="b.PSA.105.43" type="verse">ויוצא עמו בששון ברנה את־בחיריו׃</seg>
          <seg id="b.PSA.105.44" type="verse">ויתן להם ארצות גוים ועמל לאמים יירשו׃</seg>
          <seg id="b.PSA.105.45" type="verse">בעבור ישמרו חקיו ותורתיו ינצרו הללו־יה׃</seg>
        </div>
        <div id="b.PSA.106" type="chapter">
          <seg id="b.PSA.106.1" type="verse">הללויה הודו ליהוה כי־טוב כי לעולם חסדו׃</seg>
          <seg id="b.PSA.106.2" type="verse">מי ימלל גבורות יהוה ישמיע כל־תהלתו׃</seg>
          <seg id="b.PSA.106.3" type="verse">אשרי שמרי משפט עשה צדקה בכל־עת׃</seg>
          <seg id="b.PSA.106.4" type="verse">זכרני יהוה ברצון עמך פקדני בישועתך׃</seg>
          <seg id="b.PSA.106.5" type="verse">לראות בטובת בחיריך לשמח בשמחת גויך להתהלל עם־נחלתך׃</seg>
          <seg id="b.PSA.106.6" type="verse">חטאנו עם־אבותינו העוינו הרשענו׃</seg>
          <seg id="b.PSA.106.7" type="verse">אבותינו במצרים לא־השכילו נפלאותיך לא זכרו את־רב חסדיך וימרו על־ים בים־סוף׃</seg>
          <seg id="b.PSA.106.8" type="verse">ויושיעם למען שמו להודיע את־גבורתו׃</seg>
          <seg id="b.PSA.106.9" type="verse">ויגער בים־סוף ויחרב ויוליכם בתהמות כמדבר׃</seg>
          <seg id="b.PSA.106.10" type="verse">ויושיעם מיד שונא ויגאלם מיד אויב׃</seg>
          <seg id="b.PSA.106.11" type="verse">ויכסו־מים צריהם אחד מהם לא נותר׃</seg>
          <seg id="b.PSA.106.12" type="verse">ויאמינו בדבריו ישירו תהלתו׃</seg>
          <seg id="b.PSA.106.13" type="verse">מהרו שכחו מעשיו לא־חכו לעצתו׃</seg>
          <seg id="b.PSA.106.14" type="verse">ויתאוו תאוה במדבר וינסו־אל בישימון׃</seg>
          <seg id="b.PSA.106.15" type="verse">ויתן להם שאלתם וישלח רזון בנפשם׃</seg>
          <seg id="b.PSA.106.16" type="verse">ויקנאו למשה במחנה לאהרן קדוש יהוה׃</seg>
          <seg id="b.PSA.106.17" type="verse">תפתח־ארץ ותבלע דתן ותכס על־עדת אבירם׃</seg>
          <seg id="b.PSA.106.18" type="verse">ותבער־אש בעדתם להבה תלהט רשעים׃</seg>
          <seg id="b.PSA.106.19" type="verse">יעשו־עגל בחרב וישתחוו למסכה׃</seg>
          <seg id="b.PSA.106.20" type="verse">וימירו את־כבודם בתבנית שור אכל עשב׃</seg>
          <seg id="b.PSA.106.21" type="verse">שכחו אל מושיעם עשה גדלות במצרים׃</seg>
          <seg id="b.PSA.106.22" type="verse">נפלאות בארץ חם נוראות על־ים־סוף׃</seg>
          <seg id="b.PSA.106.23" type="verse">ויאמר להשמידם לולי משה בחירו עמד בפרץ לפניו להשיב חמתו מהשחית׃</seg>
          <seg id="b.PSA.106.24" type="verse">וימאסו בארץ חמדה לא־האמינו לדברו׃</seg>
          <seg id="b.PSA.106.25" type="verse">וירגנו באהליהם לא שמעו בקול יהוה׃</seg>
          <seg id="b.PSA.106.26" type="verse">וישא ידו להם להפיל אותם במדבר׃</seg>
          <seg id="b.PSA.106.27" type="verse">ולהפיל זרעם בגוים ולזרותם בארצות׃</seg>
          <seg id="b.PSA.106.28" type="verse">ויצמדו לבעל פעור ויאכלו זבחי מתים׃</seg>
          <seg id="b.PSA.106.29" type="verse">ויכעיסו במעלליהם ותפרץ־בם מגפה׃</seg>
          <seg id="b.PSA.106.30" type="verse">ויעמד פינחס ויפלל ותעצר המגפה׃</seg>
          <seg id="b.PSA.106.31" type="verse">ותחשב לו לצדקה לדר ודר עד־עולם׃</seg>
          <seg id="b.PSA.106.32" type="verse">ויקציפו על־מי מריבה וירע למשה בעבורם׃</seg>
          <seg id="b.PSA.106.33" type="verse">כי־המרו את־רוחו ויבטא בשפתיו׃</seg>
          <seg id="b.PSA.106.34" type="verse">לא־השמידו את־העמים אשר אמר יהוה להם׃</seg>
          <seg id="b.PSA.106.35" type="verse">ויתערבו בגוים וילמדו מעשיהם׃</seg>
          <seg id="b.PSA.106.36" type="verse">ויעבדו את־עצביהם ויהיו להם למוקש׃</seg>
          <seg id="b.PSA.106.37" type="verse">ויזבחו את־בניהם ואת־בנותיהם לשדים׃</seg>
          <seg id="b.PSA.106.38" type="verse">וישפכו דם נקי דם־בניהם ובנותיהם אשר זבחו לעצבי כנען ותחנף הארץ בדמים׃</seg>
          <seg id="b.PSA.106.39" type="verse">ויטמאו במעשיהם ויזנו במעלליהם׃</seg>
          <seg id="b.PSA.106.40" type="verse">ויחר־אף יהוה בעמו ויתעב את־נחלתו׃</seg>
          <seg id="b.PSA.106.41" type="verse">ויתנם ביד־גוים וימשלו בהם שנאיהם׃</seg>
          <seg id="b.PSA.106.42" type="verse">וילחצום אויביהם ויכנעו תחת ידם׃</seg>
          <seg id="b.PSA.106.43" type="verse">פעמים רבות יצילם והמה ימרו בעצתם וימכו בעונם׃</seg>
          <seg id="b.PSA.106.44" type="verse">וירא בצר להם בשמעו את־רנתם׃</seg>
          <seg id="b.PSA.106.45" type="verse">ויזכר להם בריתו וינחם כרב [כ= חסדו] [ק= חסדיו]׃</seg>
          <seg id="b.PSA.106.46" type="verse">ויתן אותם לרחמים לפני כל־שוביהם׃</seg>
          <seg id="b.PSA.106.47" type="verse">הושיענו יהוה אלהינו וקבצנו מן־הגוים להדות לשם קדשך להשתבח בתהלתך׃</seg>
          <seg id="b.PSA.106.48" type="verse">ברוך־יהוה אלהי ישראל מן־העולם ועד העולם ואמר כל־העם אמן הללו־יה׃</seg>
        </div>
        <div id="b.PSA.107" type="chapter">
          <seg id="b.PSA.107.1" type="verse">הדו ליהוה כי־טוב כי לעולם חסדו׃</seg>
          <seg id="b.PSA.107.2" type="verse">יאמרו גאולי יהוה אשר גאלם מיד־צר׃</seg>
          <seg id="b.PSA.107.3" type="verse">ומארצות קבצם ממזרח וממערב מצפון ומים׃</seg>
          <seg id="b.PSA.107.4" type="verse">תעו במדבר בישימון דרך עיר מושב לא מצאו׃</seg>
          <seg id="b.PSA.107.5" type="verse">רעבים גם־צמאים נפשם בהם תתעטף׃</seg>
          <seg id="b.PSA.107.6" type="verse">ויצעקו אל־יהוה בצר להם ממצוקותיהם יצילם׃</seg>
          <seg id="b.PSA.107.7" type="verse">וידריכם בדרך ישרה ללכת אל־עיר מושב׃</seg>
          <seg id="b.PSA.107.8" type="verse">יודו ליהוה חסדו ונפלאותיו לבני אדם׃</seg>
          <seg id="b.PSA.107.9" type="verse">כי־השביע נפש שקקה ונפש רעבה מלא־טוב׃</seg>
          <seg id="b.PSA.107.10" type="verse">ישבי חשך וצלמות אסירי עני וברזל׃</seg>
          <seg id="b.PSA.107.11" type="verse">כי־המרו אמרי־אל ועצת עליון נאצו׃</seg>
          <seg id="b.PSA.107.12" type="verse">ויכנע בעמל לבם כשלו ואין עזר׃</seg>
          <seg id="b.PSA.107.13" type="verse">ויזעקו אל־יהוה בצר להם ממצקותיהם יושיעם׃</seg>
          <seg id="b.PSA.107.14" type="verse">יוציאם מחשך וצלמות ומוסרותיהם ינתק׃</seg>
          <seg id="b.PSA.107.15" type="verse">יודו ליהוה חסדו ונפלאותיו לבני אדם׃</seg>
          <seg id="b.PSA.107.16" type="verse">כי־שבר דלתות נחשת ובריחי ברזל גדע׃</seg>
          <seg id="b.PSA.107.17" type="verse">אולים מדרך פשעם ומעונתיהם יתענו׃</seg>
          <seg id="b.PSA.107.18" type="verse">כל־אכל תתעב נפשם ויגיעו עד־שערי מות׃</seg>
          <seg id="b.PSA.107.19" type="verse">ויזעקו אל־יהוה בצר להם ממצקותיהם יושיעם׃</seg>
          <seg id="b.PSA.107.20" type="verse">ישלח דברו וירפאם וימלט משחיתותם׃ ן</seg>
          <seg id="b.PSA.107.21" type="verse">יודו ליהוה חסדו ונפלאותיו לבני אדם׃ ן</seg>
          <seg id="b.PSA.107.22" type="verse">ויזבחו זבחי תודה ויספרו מעשיו ברנה׃ ן</seg>
          <seg id="b.PSA.107.23" type="verse">יורדי הים באניות עשי מלאכה במים רבים׃ ן</seg>
          <seg id="b.PSA.107.24" type="verse">המה ראו מעשי יהוה ונפלאותיו במצולה׃ ן</seg>
          <seg id="b.PSA.107.25" type="verse">ויאמר ויעמד רוח סערה ותרוםם גליו׃ ן</seg>
          <seg id="b.PSA.107.26" type="verse">יעלו שמים ירדו תהומות נפשם ברעה תתמוגג׃</seg>
          <seg id="b.PSA.107.27" type="verse">יחוגו וינועו כשכור וכל־חכמתם תתבלע׃</seg>
          <seg id="b.PSA.107.28" type="verse">ויצעקו אל־יהוה בצר להם וממצוקתיהם יוציאם׃</seg>
          <seg id="b.PSA.107.29" type="verse">יקם סערה לדממה ויחשו גליהם׃</seg>
          <seg id="b.PSA.107.30" type="verse">וישמחו כי־ישתקו וינחם אל־מחוז חפצם׃</seg>
          <seg id="b.PSA.107.31" type="verse">יודו ליהוה חסדו ונפלאותיו לבני אדם׃</seg>
          <seg id="b.PSA.107.32" type="verse">וירממוהו בקהל־עם ובמושב זקנים יהללוהו׃</seg>
          <seg id="b.PSA.107.33" type="verse">ישם נהרות למדבר ומצאי מים לצמאון׃</seg>
          <seg id="b.PSA.107.34" type="verse">ארץ פרי למלחה מרעת ישבי בה׃</seg>
          <seg id="b.PSA.107.35" type="verse">ישם מדבר לאגם־מים וארץ ציה למצאי מים׃</seg>
          <seg id="b.PSA.107.36" type="verse">ויושב שם רעבים ויכוננו עיר מושב׃</seg>
          <seg id="b.PSA.107.37" type="verse">ויזרעו שדות ויטעו כרמים ויעשו פרי תבואה׃</seg>
          <seg id="b.PSA.107.38" type="verse">ויברכם וירבו מאד ובהמתם לא ימעיט׃</seg>
          <seg id="b.PSA.107.39" type="verse">וימעטו וישחו מעצר רעה ויגון׃ ן</seg>
          <seg id="b.PSA.107.40" type="verse">שפך בוז על־נדיבים ויתעם בתהו לא־דרך׃</seg>
          <seg id="b.PSA.107.41" type="verse">וישגב אביון מעוני וישם כצאן משפחות׃</seg>
          <seg id="b.PSA.107.42" type="verse">יראו ישרים וישמחו וכל־עולה קפצה פיה׃</seg>
          <seg id="b.PSA.107.43" type="verse">מי־חכם וישמר־אלה ויתבוננו חסדי יהוה׃</seg>
        </div>
        <div id="b.PSA.108" type="chapter">
          <seg id="b.PSA.108.1" type="verse">שיר מזמור לדוד׃</seg>
          <seg id="b.PSA.108.2" type="verse">נכון לבי אלהים אשירה ואזמרה אף־כבודי׃</seg>
          <seg id="b.PSA.108.3" type="verse">עורה הנבל וכנור אעירה שחר׃</seg>
          <seg id="b.PSA.108.4" type="verse">אודך בעמים יהוה ואזמרך בל־אמים׃</seg>
          <seg id="b.PSA.108.5" type="verse">כי־גדול מעל־שמים חסדך ועד־שחקים אמתך׃</seg>
          <seg id="b.PSA.108.6" type="verse">רומה על־שמים אלהים ועל כל־הארץ כבודך׃</seg>
          <seg id="b.PSA.108.7" type="verse">למען יחלצון ידידיך הושיעה ימינך וענני׃</seg>
          <seg id="b.PSA.108.8" type="verse">אלהים דבר בקדשו אעלזה אחלקה שכם ועמק סכות אמדד׃</seg>
          <seg id="b.PSA.108.9" type="verse">לי גלעד לי מנשה ואפרים מעוז ראשי יהודה מחקקי׃</seg>
          <seg id="b.PSA.108.10" type="verse">מואב סיר רחצי על־אדום אשליך נעלי עלי־פלשת אתרועע׃</seg>
          <seg id="b.PSA.108.11" type="verse">מי יבלני עיר מבצר מי נחני עד־אדום׃</seg>
          <seg id="b.PSA.108.12" type="verse">הלא־אלהים זנחתנו ולא־תצא אלהים בצבאתינו׃</seg>
          <seg id="b.PSA.108.13" type="verse">הבה־לנו עזרת מצר ושוא תשועת אדם׃</seg>
          <seg id="b.PSA.108.14" type="verse">באלהים נעשה־חיל והוא יבוס צרינו׃</seg>
        </div>
        <div id="b.PSA.109" type="chapter">
          <seg id="b.PSA.109.1" type="verse"> למנצח לדוד מזמור אלהי תהלתי אל־תחרש׃</seg>
          <seg id="b.PSA.109.2" type="verse">כי פי רשע ופי־מרמה עלי פתחו דברו אתי לשון שקר׃</seg>
          <seg id="b.PSA.109.3" type="verse">ודברי שנאה סבבוני וילחמוני חנם׃</seg>
          <seg id="b.PSA.109.4" type="verse">תחת־אהבתי ישטנוני ואני תפלה׃</seg>
          <seg id="b.PSA.109.5" type="verse">וישימו עלי רעה תחת טובה ושנאה תחת אהבתי׃</seg>
          <seg id="b.PSA.109.6" type="verse">הפקד עליו רשע ושטן יעמד על־ימינו׃</seg>
          <seg id="b.PSA.109.7" type="verse">בהשפטו יצא רשע ותפלתו תהיה לחטאה׃</seg>
          <seg id="b.PSA.109.8" type="verse">יהיו־ימיו מעטים פקדתו יקח אחר׃</seg>
          <seg id="b.PSA.109.9" type="verse">יהיו־בניו יתומים ואשתו אלמנה׃</seg>
          <seg id="b.PSA.109.10" type="verse">ונוע ינועו בניו ושאלו ודרשו מחרבותיהם׃</seg>
          <seg id="b.PSA.109.11" type="verse">ינקש נושה* לכל־אשר־לו ויבזו זרים יגיעו׃</seg>
          <seg id="b.PSA.109.12" type="verse">אל־יהי־לו משך חסד ואל־יהי חוןן ליתומיו׃</seg>
          <seg id="b.PSA.109.13" type="verse">יהי־אחריתו להכרית בדור אחר ימח שםם׃</seg>
          <seg id="b.PSA.109.14" type="verse">יזכר עון אבתיו אל־יהוה וחטאת אמו אל־תמח׃</seg>
          <seg id="b.PSA.109.15" type="verse">יהיו נגד־יהוה תמיד ויכרת מארץ זכרם׃</seg>
          <seg id="b.PSA.109.16" type="verse">יען אשר לא זכר עשות חסד וירדף איש־עני ואביון ונכאה לבב למותת׃</seg>
          <seg id="b.PSA.109.17" type="verse">ויאהב קללה ותבואהו ולא־חפץ בברכה ותרחק ממנו׃</seg>
          <seg id="b.PSA.109.18" type="verse">וילבש קללה כמדו ותבא כמים בקרבו וכשמן בעצמותיו׃</seg>
          <seg id="b.PSA.109.19" type="verse">תהי־לו כבגד יעטה ולמזח תמיד יחגרה׃</seg>
          <seg id="b.PSA.109.20" type="verse">זאת פעלת שטני* מאת יהוה והדברים רע על־נפשי׃</seg>
          <seg id="b.PSA.109.21" type="verse">ואתה יהוה אדני עשה־אתי למען שמך כי־טוב חסדך הצילני׃</seg>
          <seg id="b.PSA.109.22" type="verse">כי־עני ואביון אנכי ולבי חלל בקרבי׃</seg>
          <seg id="b.PSA.109.23" type="verse">כצל־כנטותו נהלכתי ננערתי כארבה׃</seg>
          <seg id="b.PSA.109.24" type="verse">ברכי כשלו מצום ובשרי כחש משמן׃</seg>
          <seg id="b.PSA.109.25" type="verse">ואני הייתי חרפה להם יראוני יניעון ראשם׃</seg>
          <seg id="b.PSA.109.26" type="verse">עזרני יהוה אלהי הושיעני כחסדך׃</seg>
          <seg id="b.PSA.109.27" type="verse">וידעו כי־ידך זאת אתה יהוה עשיתה׃</seg>
          <seg id="b.PSA.109.28" type="verse">יקללו־המה ואתה תברך קמו ויבשו ועבדך ישמח׃</seg>
          <seg id="b.PSA.109.29" type="verse">ילבשו שוטני כלמה ויעטו כמעיל בשתם׃</seg>
          <seg id="b.PSA.109.30" type="verse">אודה יהוה מאד בפי ובתוך רבים אהללנו׃</seg>
          <seg id="b.PSA.109.31" type="verse">כי־יעמד לימין אביון להושיע משפטי נפשו׃</seg>
        </div>
        <div id="b.PSA.110" type="chapter">
          <seg id="b.PSA.110.1" type="verse">לדוד מזמור נאם יהוה לאדני שב לימיני עד־אשית איביך הדם לרגליך׃</seg>
          <seg id="b.PSA.110.2" type="verse">מטה־עזך ישלח יהוה מציון רדה בקרב איביך׃</seg>
          <seg id="b.PSA.110.3" type="verse">עמך נדבת ביום חילך בהדרי־קדש מרחם משחר לך טל ילדתיך׃</seg>
          <seg id="b.PSA.110.4" type="verse">נשבע יהוה ולא ינחם אתה־כהן לעולם על־דברתי מלכי־צדק׃</seg>
          <seg id="b.PSA.110.5" type="verse">אדני על־ימינך מחץ ביום־אפו מלכים׃</seg>
          <seg id="b.PSA.110.6" type="verse">ידין בגוים מלא גויות מחץ ראש על־ארץ רבה׃</seg>
          <seg id="b.PSA.110.7" type="verse">מנחל בדרך ישתה על־כן ירים ראש׃</seg>
        </div>
        <div id="b.PSA.111" type="chapter">
          <seg id="b.PSA.111.1" type="verse">הללו יה אודה יהוה בכל־לבב בסוד ישרים ועדה׃</seg>
          <seg id="b.PSA.111.2" type="verse">גדלים מעשי יהוה דרושים לכל־חפציהם׃</seg>
          <seg id="b.PSA.111.3" type="verse">הוד־והדר פעלו וצדקתו עמדת לעד׃</seg>
          <seg id="b.PSA.111.4" type="verse">זכר עשה לנפלאתיו חנון ורחום יהוה׃</seg>
          <seg id="b.PSA.111.5" type="verse">טרף נתן ליראיו יזכר לעולם בריתו׃</seg>
          <seg id="b.PSA.111.6" type="verse">כח מעשיו הגיד לעמו לתת להם נחלת גוים׃</seg>
          <seg id="b.PSA.111.7" type="verse">מעשי ידיו אמת ומשפט נאמנים כל־פקודיו׃</seg>
          <seg id="b.PSA.111.8" type="verse">סמוכים לעד לעולם עשוים באמת וישר׃</seg>
          <seg id="b.PSA.111.9" type="verse">פדות שלח לעמו צוה־לעולם בריתו קדוש ונורא שמו׃</seg>
          <seg id="b.PSA.111.10" type="verse">ראשית חכמה יראת יהוה שכל טוב לכל־עשיהם תהלתו עמדת לעד׃</seg>
        </div>
        <div id="b.PSA.112" type="chapter">
          <seg id="b.PSA.112.1" type="verse">הללו יה אשרי־איש ירא את־יהוה במצותיו חפץ מאד׃</seg>
          <seg id="b.PSA.112.2" type="verse">גבור בארץ יהיה זרעו דור ישרים יברך׃</seg>
          <seg id="b.PSA.112.3" type="verse">הון־ועשר בביתו וצדקתו עמדת לעד׃</seg>
          <seg id="b.PSA.112.4" type="verse">זרח בחשך אור לישרים חנון ורחום וצדיק׃</seg>
          <seg id="b.PSA.112.5" type="verse">טוב־איש חוןן ומלוה יכלכל דבריו במשפט׃</seg>
          <seg id="b.PSA.112.6" type="verse">כי־לעולם לא־ימוט לזכר עולם יהיה צדיק׃</seg>
          <seg id="b.PSA.112.7" type="verse">משמועה רעה לא יירא נכון לבו בטח ביהוה׃</seg>
          <seg id="b.PSA.112.8" type="verse">סמוך לבו לא יירא עד אשר־יראה בצריו׃</seg>
          <seg id="b.PSA.112.9" type="verse">פזר נתן לאביונים צדקתו עמדת לעד קרנו תרום בכבוד׃</seg>
          <seg id="b.PSA.112.10" type="verse">רשע יראה וכעס שניו יחרק ונמס תאות רשעים תאבד׃</seg>
        </div>
        <div id="b.PSA.113" type="chapter">
          <seg id="b.PSA.113.1" type="verse">הללו יה הללו עבדי יהוה הללו את־שם יהוה׃</seg>
          <seg id="b.PSA.113.2" type="verse">יהי שם יהוה מברך מעתה ועד־עולם׃</seg>
          <seg id="b.PSA.113.3" type="verse">ממזרח־שמש עד־מבואו מהלל שם יהוה׃</seg>
          <seg id="b.PSA.113.4" type="verse">רם על־כל־גוים יהוה על השמים כבודו׃</seg>
          <seg id="b.PSA.113.5" type="verse">מי כיהוה אלהינו המגביהי לשבת׃</seg>
          <seg id="b.PSA.113.6" type="verse">המשפילי לראות בשמים ובארץ׃</seg>
          <seg id="b.PSA.113.7" type="verse">מקימי מעפר דל מאשפת ירים אביון׃</seg>
          <seg id="b.PSA.113.8" type="verse">להושיבי עם־נדיבים עם נדיבי עמו׃</seg>
          <seg id="b.PSA.113.9" type="verse">מושיבי עקרת הבית אם־הבנים שמחה הללו־יה׃</seg>
        </div>
        <div id="b.PSA.114" type="chapter">
          <seg id="b.PSA.114.1" type="verse">בצאת ישראל ממצרים בית יעקב מעם לעז׃</seg>
          <seg id="b.PSA.114.2" type="verse">היתה יהודה לקדשו ישראל ממשלותיו׃</seg>
          <seg id="b.PSA.114.3" type="verse">הים ראה וינס הירדן יסב לאחור׃</seg>
          <seg id="b.PSA.114.4" type="verse">ההרים רקדו כאילים גבעות כבני־צאן׃</seg>
          <seg id="b.PSA.114.5" type="verse">מה־לך הים כי תנוס הירדן תסב לאחור׃</seg>
          <seg id="b.PSA.114.6" type="verse">ההרים תרקדו כאילים גבעות כבני־צאן׃</seg>
          <seg id="b.PSA.114.7" type="verse">מלפני אדון חולי ארץ מלפני אלוה יעקב׃</seg>
          <seg id="b.PSA.114.8" type="verse">ההפכי הצור אגם־מים חלמיש למעינו־מים׃</seg>
        </div>
        <div id="b.PSA.115" type="chapter">
          <seg id="b.PSA.115.1" type="verse">לא לנו יהוה לא לנו כי־לשמך תן כבוד על־חסדך על־אמתך׃</seg>
          <seg id="b.PSA.115.2" type="verse">למה יאמרו הגוים איה־נא אלהיהם׃</seg>
          <seg id="b.PSA.115.3" type="verse">ואלהינו בשמים כל אשר־חפץ עשה׃</seg>
          <seg id="b.PSA.115.4" type="verse">עצביהם כסף וזהב מעשה ידי אדם׃</seg>
          <seg id="b.PSA.115.5" type="verse">פה־להם ולא ידברו עינים להם ולא יראו׃</seg>
          <seg id="b.PSA.115.6" type="verse">אזנים להם ולא ישמעו אף להם ולא יריחון׃</seg>
          <seg id="b.PSA.115.7" type="verse">ידיהם ולא ימישון רגליהם ולא יהלכו לא־יהגו בגרונם׃</seg>
          <seg id="b.PSA.115.8" type="verse">כמוהם יהיו עשיהם כל אשר־בטח בהם׃</seg>
          <seg id="b.PSA.115.9" type="verse">ישראל בטח ביהוה עזרם ומגנם הוא׃</seg>
          <seg id="b.PSA.115.10" type="verse">בית אהרן בטחו ביהוה עזרם ומגנם הוא׃</seg>
          <seg id="b.PSA.115.11" type="verse">יראי יהוה בטחו ביהוה עזרם ומגנם הוא׃</seg>
          <seg id="b.PSA.115.12" type="verse">יהוה זכרנו יברך יברך את־בית ישראל יברך את־בית אהרן׃</seg>
          <seg id="b.PSA.115.13" type="verse">יברך יראי יהוה הקטנים עם־הגדלים׃</seg>
          <seg id="b.PSA.115.14" type="verse">יסף יהוה עליכם עליכם ועל־בניכם׃</seg>
          <seg id="b.PSA.115.15" type="verse">ברוכים אתם ליהוה עשה שמים וארץ׃</seg>
          <seg id="b.PSA.115.16" type="verse">השמים שמים ליהוה והארץ נתן לבני־אדם׃</seg>
          <seg id="b.PSA.115.17" type="verse">לא המתים יהללו־יה ולא כל־ירדי דומה׃</seg>
          <seg id="b.PSA.115.18" type="verse">ואנחנו נברך יה מעתה ועד־עולם הללו־יה׃</seg>
        </div>
        <div id="b.PSA.116" type="chapter">
          <seg id="b.PSA.116.1" type="verse">אהבתי כי־ישמע יהוה את־קולי תחנוני׃</seg>
          <seg id="b.PSA.116.2" type="verse">כי־הטה אזנו לי ובימי אקרא׃</seg>
          <seg id="b.PSA.116.3" type="verse">אפפוני חבלי־מות ומצרי שאול מצאוני צרה ויגון אמצא׃</seg>
          <seg id="b.PSA.116.4" type="verse">ובשם־יהוה אקרא אנה יהוה מלטה נפשי׃</seg>
          <seg id="b.PSA.116.5" type="verse">חנון יהוה וצדיק ואלהינו מרחם׃</seg>
          <seg id="b.PSA.116.6" type="verse">שמר פתאים יהוה דלותי ולי יהושיע׃</seg>
          <seg id="b.PSA.116.7" type="verse">שובי נפשי למנוחיכי כי־יהוה גמל עליכי׃</seg>
          <seg id="b.PSA.116.8" type="verse">כי חלצת נפשי ממות את־עיני מן־דמעה את־רגלי מדחי׃</seg>
          <seg id="b.PSA.116.9" type="verse">אתהלך לפני יהוה בארצות החיים׃</seg>
          <seg id="b.PSA.116.10" type="verse">האמנתי כי אדבר אני עניתי מאד׃</seg>
          <seg id="b.PSA.116.11" type="verse">אני אמרתי בחפזי כל־האדם כזב׃</seg>
          <seg id="b.PSA.116.12" type="verse">מה־אשיב ליהוה כל־תגמולוהי עלי׃</seg>
          <seg id="b.PSA.116.13" type="verse">כוס־ישועות אשא ובשם יהוה אקרא׃</seg>
          <seg id="b.PSA.116.14" type="verse">נדרי ליהוה אשלם נגדה־נא לכל־עמו׃</seg>
          <seg id="b.PSA.116.15" type="verse">יקר בעיני יהוה המותה לחסידיו׃</seg>
          <seg id="b.PSA.116.16" type="verse">אנה יהוה כי־אני עבדך אני־עבדך בן־אמתך פתחת למוסרי׃</seg>
          <seg id="b.PSA.116.17" type="verse">לך־אזבח זבח תודה ובשם יהוה אקרא׃</seg>
          <seg id="b.PSA.116.18" type="verse">נדרי ליהוה אשלם נגדה־נא לכל־עמו׃</seg>
          <seg id="b.PSA.116.19" type="verse">בחצרות בית יהוה בתוככי ירושלם הללו־יה׃</seg>
        </div>
        <div id="b.PSA.117" type="chapter">
          <seg id="b.PSA.117.1" type="verse">הללו את־יהוה כל־גוים שבחוהו כל־האמים׃</seg>
          <seg id="b.PSA.117.2" type="verse">כי גבר עלינו חסדו ואמת־יהוה לעולם הללו־יה׃</seg>
        </div>
        <div id="b.PSA.118" type="chapter">
          <seg id="b.PSA.118.1" type="verse">הודו ליהוה כי־טוב כי לעולם חסדו׃</seg>
          <seg id="b.PSA.118.2" type="verse">יאמר־נא ישראל כי לעולם חסדו׃</seg>
          <seg id="b.PSA.118.3" type="verse">יאמרו־נא בית־אהרן כי לעולם חסדו׃</seg>
          <seg id="b.PSA.118.4" type="verse">יאמרו־נא יראי יהוה כי לעולם חסדו׃</seg>
          <seg id="b.PSA.118.5" type="verse">מן־המצר קראתי יה ענני במרחב יה׃</seg>
          <seg id="b.PSA.118.6" type="verse">יהוה לי לא אירא מה־יעשה לי אדם׃</seg>
          <seg id="b.PSA.118.7" type="verse">יהוה לי בעזרי ואני אראה בשנאי׃</seg>
          <seg id="b.PSA.118.8" type="verse">טוב לחסות ביהוה מבטח באדם׃</seg>
          <seg id="b.PSA.118.9" type="verse">טוב לחסות ביהוה מבטח בנדיבים׃</seg>
          <seg id="b.PSA.118.10" type="verse">כל־גוים סבבוני בשם יהוה כי אמילם׃</seg>
          <seg id="b.PSA.118.11" type="verse">סבוני גם־סבבוני בשם יהוה כי אמילם׃</seg>
          <seg id="b.PSA.118.12" type="verse">סבוני כדבורים דעכו כאש קוצים בשם יהוה כי אמילם׃</seg>
          <seg id="b.PSA.118.13" type="verse">דחה דחיתני לנפל ויהוה עזרני׃</seg>
          <seg id="b.PSA.118.14" type="verse">עזי וזמרת יה ויהי־לי לישועה׃</seg>
          <seg id="b.PSA.118.15" type="verse">קול רנה וישועה באהלי צדיקים ימין יהוה עשה חיל׃</seg>
          <seg id="b.PSA.118.16" type="verse">ימין יהוה רוממה ימין יהוה עשה חיל׃</seg>
          <seg id="b.PSA.118.17" type="verse">לא אמות כי־אחיה ואספר מעשי יה׃</seg>
          <seg id="b.PSA.118.18" type="verse">יסר יסרני יה ולמות לא נתנני׃</seg>
          <seg id="b.PSA.118.19" type="verse">פתחו־לי שערי־צדק אבא־בם אודה יה׃</seg>
          <seg id="b.PSA.118.20" type="verse">זה־השער ליהוה צדיקים יבאו בו׃</seg>
          <seg id="b.PSA.118.21" type="verse">אודך כי עניתני ותהי־לי לישועה׃</seg>
          <seg id="b.PSA.118.22" type="verse">אבן מאסו הבונים היתה לראש פנה׃</seg>
          <seg id="b.PSA.118.23" type="verse">מאת יהוה היתה זאת היא נפלאת בעינינו׃</seg>
          <seg id="b.PSA.118.24" type="verse">זה־היום עשה יהוה נגילה ונשמחה בו׃</seg>
          <seg id="b.PSA.118.25" type="verse">אנא יהוה הושיעה נא אנא יהוה הצליחה נא׃</seg>
          <seg id="b.PSA.118.26" type="verse">ברוך הבא בשם יהוה ברכנוכם מבית יהוה׃</seg>
          <seg id="b.PSA.118.27" type="verse">אל יהוה ויאר לנו אסרו־חג בעבתים עד־קרנות המזבח׃</seg>
          <seg id="b.PSA.118.28" type="verse">אלי אתה ואודך אלהי ארוממך׃</seg>
          <seg id="b.PSA.118.29" type="verse">הודו ליהוה כי־טוב כי לעולם חסדו׃</seg>
        </div>
        <div id="b.PSA.119" type="chapter">
          <seg id="b.PSA.119.1" type="verse">אשרי תמימי־דרך ההלכים בתורת יהוה׃</seg>
          <seg id="b.PSA.119.2" type="verse">אשרי נצרי עדתיו בכל־לב ידרשוהו׃</seg>
          <seg id="b.PSA.119.3" type="verse">אף לא־פעלו עולה בדרכיו הלכו׃</seg>
          <seg id="b.PSA.119.4" type="verse">אתה צויתה פקדיך לשמר מאד׃</seg>
          <seg id="b.PSA.119.5" type="verse">אחלי יכנו דרכי לשמר חקיך׃</seg>
          <seg id="b.PSA.119.6" type="verse">אז לא־אבוש בהביטי אל־כל־מצותיך׃</seg>
          <seg id="b.PSA.119.7" type="verse">אודך בישר לבב בלמדי משפטי צדקך׃</seg>
          <seg id="b.PSA.119.8" type="verse">את־חקיך אשמר אל־תעזבני עד־מאד׃</seg>
          <seg id="b.PSA.119.9" type="verse">במה יזכה־נער את־ארחו לשמר כדברך׃</seg>
          <seg id="b.PSA.119.10" type="verse">בכל־לבי דרשתיך אל־תשגני ממצותיך׃</seg>
          <seg id="b.PSA.119.11" type="verse">בלבי צפנתי אמרתך למען לא אחטא־לך׃</seg>
          <seg id="b.PSA.119.12" type="verse">ברוך אתה יהוה למדני חקיך׃</seg>
          <seg id="b.PSA.119.13" type="verse">בשפתי ספרתי כל משפטי־פיך׃</seg>
          <seg id="b.PSA.119.14" type="verse">בדרך עדותיך ששתי כעל כל־הון׃</seg>
          <seg id="b.PSA.119.15" type="verse">בפקדיך אשיחה ואביטה ארחתיך׃</seg>
          <seg id="b.PSA.119.16" type="verse">בחקתיך אשתעשע לא אשכח דברך׃</seg>
          <seg id="b.PSA.119.17" type="verse">גמל על־עבדך אחיה ואשמרה דברך׃</seg>
          <seg id="b.PSA.119.18" type="verse">גל־עיני ואביטה נפלאות מתורתך׃</seg>
          <seg id="b.PSA.119.19" type="verse">גר אנכי בארץ אל־תסתר ממני מצותיך׃</seg>
          <seg id="b.PSA.119.20" type="verse">גרסה נפשי לתאבה אל־משפטיך בכל־עת׃</seg>
          <seg id="b.PSA.119.21" type="verse">גערת זדים ארורים השגים ממצותיך׃</seg>
          <seg id="b.PSA.119.22" type="verse">גל מעלי חרפה ובוז כי עדתיך נצרתי׃</seg>
          <seg id="b.PSA.119.23" type="verse">גם ישבו שרים בי נדברו עבדך ישיח בחקיך׃</seg>
          <seg id="b.PSA.119.24" type="verse">גם־עדתיך שעשעי אנשי עצתי׃</seg>
          <seg id="b.PSA.119.25" type="verse">דבקה לעפר נפשי חיני כדברך׃</seg>
          <seg id="b.PSA.119.26" type="verse">דרכי ספרתי ותענני למדני חקיך׃</seg>
          <seg id="b.PSA.119.27" type="verse">דרך־פקודיך הבינני ואשיחה בנפלאותיך׃</seg>
          <seg id="b.PSA.119.28" type="verse">דלפה נפשי מתוגה קימני כדברך׃</seg>
          <seg id="b.PSA.119.29" type="verse">דרך־שקר הסר ממני ותורתך חנני׃</seg>
          <seg id="b.PSA.119.30" type="verse">דרך־אמונה בחרתי משפטיך שויתי׃</seg>
          <seg id="b.PSA.119.31" type="verse">דבקתי בעדותיך יהוה אל־תבישני׃</seg>
          <seg id="b.PSA.119.32" type="verse">דרך־מצותיך ארוץ כי תרחיב לבי׃</seg>
          <seg id="b.PSA.119.33" type="verse">הורני יהוה דרך חקיך ואצרנה עקב׃</seg>
          <seg id="b.PSA.119.34" type="verse">הבינני ואצרה תורתך ואשמרנה בכל־לב׃</seg>
          <seg id="b.PSA.119.35" type="verse">הדריכני בנתיב מצותיך כי־בו חפצתי׃</seg>
          <seg id="b.PSA.119.36" type="verse">הט־לבי אל־עדותיך ואל אל־בצע׃</seg>
          <seg id="b.PSA.119.37" type="verse">העבר עיני מראות שוא בדרךך חיני׃</seg>
          <seg id="b.PSA.119.38" type="verse">הקם לעבדך אמרתך אשר ליראתך׃</seg>
          <seg id="b.PSA.119.39" type="verse">העבר חרפתי אשר יגרתי כי משפטיך טובים׃</seg>
          <seg id="b.PSA.119.40" type="verse">הנה תאבתי לפקדיך בצדקתך חיני׃</seg>
          <seg id="b.PSA.119.41" type="verse">ויבאני חסדך יהוה תשועתך כאמרתך׃</seg>
          <seg id="b.PSA.119.42" type="verse">ואענה חרפי דבר כי־בטחתי בדברך׃</seg>
          <seg id="b.PSA.119.43" type="verse">ואל־תצל מפי דבר־אמת עד־מאד כי למשפטך יחלתי׃</seg>
          <seg id="b.PSA.119.44" type="verse">ואשמרה תורתך תמיד לעולם ועד׃</seg>
          <seg id="b.PSA.119.45" type="verse">ואתהלכה ברחבה כי פקדיך דרשתי׃</seg>
          <seg id="b.PSA.119.46" type="verse">ואדברה בעדתיך נגד מלכים ולא אבוש׃</seg>
          <seg id="b.PSA.119.47" type="verse">ואשתעשע במצותיך אשר אהבתי׃</seg>
          <seg id="b.PSA.119.48" type="verse">ואשא־כפי אל־מצותיך אשר אהבתי ואשיחה בחקיך׃</seg>
          <seg id="b.PSA.119.49" type="verse">זכר־דבר לעבדך על אשר יחלתני׃</seg>
          <seg id="b.PSA.119.50" type="verse">זאת נחמתי בעניי כי אמרתך חיתני׃</seg>
          <seg id="b.PSA.119.51" type="verse">זדים הליצני עד־מאד מתורתך לא נטיתי׃</seg>
          <seg id="b.PSA.119.52" type="verse">זכרתי משפטיך מעולם יהוה ואתנחם׃</seg>
          <seg id="b.PSA.119.53" type="verse">זלעפה אחזתני מרשעים עזבי תורתך׃</seg>
          <seg id="b.PSA.119.54" type="verse">זמרות היו־לי חקיך בבית מגורי׃</seg>
          <seg id="b.PSA.119.55" type="verse">זכרתי בלילה שמך יהוה ואשמרה תורתך׃</seg>
          <seg id="b.PSA.119.56" type="verse">זאת היתה־לי כי פקדיך נצרתי׃</seg>
          <seg id="b.PSA.119.57" type="verse">חלקי יהוה אמרתי לשמר דבריך׃</seg>
          <seg id="b.PSA.119.58" type="verse">חליתי פניך בכל־לב חנני כאמרתך׃</seg>
          <seg id="b.PSA.119.59" type="verse">חשבתי דרכי ואשיבה רגלי אל־עדתיך׃</seg>
          <seg id="b.PSA.119.60" type="verse">חשתי ולא התמהמהתי לשמר מצותיך׃</seg>
          <seg id="b.PSA.119.61" type="verse">חבלי רשעים עודני תורתך לא שכחתי׃</seg>
          <seg id="b.PSA.119.62" type="verse">חצות־לילה אקום להודות לך על משפטי צדקך׃</seg>
          <seg id="b.PSA.119.63" type="verse">חבר אני לכל־אשר יראוך ולשמרי פקודיך׃</seg>
          <seg id="b.PSA.119.64" type="verse">חסדך יהוה מלאה הארץ חקיך למדני׃</seg>
          <seg id="b.PSA.119.65" type="verse">טוב עשית עם־עבדך יהוה כדברך׃</seg>
          <seg id="b.PSA.119.66" type="verse">טוב טעם ודעת למדני כי במצותיך האמנתי׃</seg>
          <seg id="b.PSA.119.67" type="verse">טרם אענה אני שגג ועתה אמרתך שמרתי׃</seg>
          <seg id="b.PSA.119.68" type="verse">טוב־אתה ומטיב למדני חקיך׃</seg>
          <seg id="b.PSA.119.69" type="verse">טפלו עלי שקר זדים אני בכל־לב אצר פקודיך׃</seg>
          <seg id="b.PSA.119.70" type="verse">טפש כחלב לבם אני תורתך שעשעתי׃</seg>
          <seg id="b.PSA.119.71" type="verse">טוב־לי כי־עניתי למען אלמד חקיך׃</seg>
          <seg id="b.PSA.119.72" type="verse">טוב־לי תורת־פיך מאלפי זהב וכסף׃</seg>
          <seg id="b.PSA.119.73" type="verse">ידיך עשוני ויכוננוני הבינני ואלמדה מצותיך׃</seg>
          <seg id="b.PSA.119.74" type="verse">יראיך יראוני וישמחו כי לדברך יחלתי׃</seg>
          <seg id="b.PSA.119.75" type="verse">ידעתי יהוה כי־צדק משפטיך ואמונה עניתני׃</seg>
          <seg id="b.PSA.119.76" type="verse">יהי־נא חסדך לנחמני כאמרתך לעבדך׃</seg>
          <seg id="b.PSA.119.77" type="verse">יבאוני רחמיך ואחיה כי־תורתך שעשעי׃</seg>
          <seg id="b.PSA.119.78" type="verse">יבשו זדים כי־שקר עותוני אני אשיח בפקודיך׃</seg>
          <seg id="b.PSA.119.79" type="verse">ישובו לי יראיך [כ= וידעו] [ק= וידעי] עדתיך׃</seg>
          <seg id="b.PSA.119.80" type="verse">יהי־לבי תמים בחקיך למען לא אבוש׃</seg>
          <seg id="b.PSA.119.81" type="verse">כלתה לתשועתך נפשי לדברך יחלתי׃</seg>
          <seg id="b.PSA.119.82" type="verse">כלו עיני לאמרתך לאמר מתי תנחמני׃</seg>
          <seg id="b.PSA.119.83" type="verse">כי־הייתי כנאד בקיטור חקיך לא שכחתי׃</seg>
          <seg id="b.PSA.119.84" type="verse">כמה ימי־עבדך מתי תעשה ברדפי משפט׃</seg>
          <seg id="b.PSA.119.85" type="verse">כרו־לי זדים שיחות אשר לא כתורתך׃</seg>
          <seg id="b.PSA.119.86" type="verse">כל־מצותיך אמונה שקר רדפוני עזרני׃</seg>
          <seg id="b.PSA.119.87" type="verse">כמעט כלוני בארץ ואני לא־עזבתי פקודיך׃</seg>
          <seg id="b.PSA.119.88" type="verse">כחסדך חיני ואשמרה עדות פיך׃</seg>
          <seg id="b.PSA.119.89" type="verse">לעולם יהוה דברך נצב בשמים׃</seg>
          <seg id="b.PSA.119.90" type="verse">לדר ודר אמונתך כוננת ארץ ותעמד׃</seg>
          <seg id="b.PSA.119.91" type="verse">למשפטיך עמדו היום כי הכל עבדיך׃</seg>
          <seg id="b.PSA.119.92" type="verse">לולי תורתך שעשעי אז אבדתי בעניי׃</seg>
          <seg id="b.PSA.119.93" type="verse">לעולם לא־אשכח פקודיך כי בם חייתני׃</seg>
          <seg id="b.PSA.119.94" type="verse">לך־אני הושיעני כי פקודיך דרשתי׃</seg>
          <seg id="b.PSA.119.95" type="verse">לי קוו רשעים לאבדני עדתיך אתבוןן׃</seg>
          <seg id="b.PSA.119.96" type="verse">לכל תכלה ראיתי קץ רחבה מצותך מאד׃</seg>
          <seg id="b.PSA.119.97" type="verse">מה־אהבתי תורתך כל־היום היא שיחתי׃</seg>
          <seg id="b.PSA.119.98" type="verse">מאיבי תחכמני מצותך כי לעולם היא־לי׃</seg>
          <seg id="b.PSA.119.99" type="verse">מכל־מלמדי השכלתי כי עדותיך שיחה לי׃</seg>
          <seg id="b.PSA.119.100" type="verse">מזקנים אתבוןן כי פקודיך נצרתי׃</seg>
          <seg id="b.PSA.119.101" type="verse">מכל־ארח רע כלאתי רגלי למען אשמר דברך׃</seg>
          <seg id="b.PSA.119.102" type="verse">ממשפטיך לא־סרתי כי־אתה הורתני׃</seg>
          <seg id="b.PSA.119.103" type="verse">מה־נמלצו לחכי אמרתך מדבש לפי׃</seg>
          <seg id="b.PSA.119.104" type="verse">מפקודיך אתבוןן על־כן שנאתי כל־ארח שקר׃</seg>
          <seg id="b.PSA.119.105" type="verse">נר־לרגלי דברך ואור לנתיבתי׃</seg>
          <seg id="b.PSA.119.106" type="verse">נשבעתי ואקימה לשמר משפטי צדקך׃</seg>
          <seg id="b.PSA.119.107" type="verse">נעניתי עד־מאד יהוה חיני כדברך׃</seg>
          <seg id="b.PSA.119.108" type="verse">נדבות פי רצה־נא יהוה ומשפטיך למדני׃</seg>
          <seg id="b.PSA.119.109" type="verse">נפשי בכפי תמיד ותורתך לא שכחתי׃</seg>
          <seg id="b.PSA.119.110" type="verse">נתנו רשעים פח לי ומפקודיך לא תעיתי׃</seg>
          <seg id="b.PSA.119.111" type="verse">נחלתי עדותיך לעולם כי־ששון לבי המה׃</seg>
          <seg id="b.PSA.119.112" type="verse">נטיתי לבי לעשות חקיך לעולם עקב׃</seg>
          <seg id="b.PSA.119.113" type="verse">סעפים שנאתי ותורתך אהבתי׃</seg>
          <seg id="b.PSA.119.114" type="verse">סתרי ומגני אתה לדברך יחלתי׃</seg>
          <seg id="b.PSA.119.115" type="verse">סורו־ממני מרעים ואצרה מצות אלהי׃</seg>
          <seg id="b.PSA.119.116" type="verse">סמכני כאמרתך ואחיה ואל־תבישני משברי׃</seg>
          <seg id="b.PSA.119.117" type="verse">סעדני ואושעה ואשעה בחקיך תמיד׃</seg>
          <seg id="b.PSA.119.118" type="verse">סלית כל־שוגים מחקיך כי־שקר תרמיתם׃</seg>
          <seg id="b.PSA.119.119" type="verse">סגים השבת כל־רשעי־ארץ לכן אהבתי עדתיך׃</seg>
          <seg id="b.PSA.119.120" type="verse">סמר מפחדך בשרי וממשפטיך יראתי׃</seg>
          <seg id="b.PSA.119.121" type="verse">עשיתי משפט וצדק בל־תניחני לעשקי׃</seg>
          <seg id="b.PSA.119.122" type="verse">ערב עבדך לטוב אל־יעשקני זדים׃</seg>
          <seg id="b.PSA.119.123" type="verse">עיני כלו לישועתך ולאמרת צדקך׃</seg>
          <seg id="b.PSA.119.124" type="verse">עשה עם־עבדך כחסדך וחקיך למדני׃</seg>
          <seg id="b.PSA.119.125" type="verse">עבדך־אני הבינני ואדעה עדתיך׃</seg>
          <seg id="b.PSA.119.126" type="verse">עת לעשות ליהוה הפרו תורתך׃</seg>
          <seg id="b.PSA.119.127" type="verse">על־כן אהבתי מצותיך מזהב ומפז׃</seg>
          <seg id="b.PSA.119.128" type="verse">על־כן כל־פקודי כל ישרתי כל־ארח שקר שנאתי׃</seg>
          <seg id="b.PSA.119.129" type="verse">פלאות עדותיך על־כן נצרתם נפשי׃</seg>
          <seg id="b.PSA.119.130" type="verse">פתח דבריך יאיר מבין פתיים׃</seg>
          <seg id="b.PSA.119.131" type="verse">פי־פערתי ואשאפה כי למצותיך יאבתי׃</seg>
          <seg id="b.PSA.119.132" type="verse">פנה־אלי וחנני כמשפט לאהבי שמך׃</seg>
          <seg id="b.PSA.119.133" type="verse">פעמי הכן באמרתך ואל־תשלט־בי כל־און׃</seg>
          <seg id="b.PSA.119.134" type="verse">פדני מעשק אדם ואשמרה פקודיך׃</seg>
          <seg id="b.PSA.119.135" type="verse">פניך האר בעבדך ולמדני את־חקיך׃</seg>
          <seg id="b.PSA.119.136" type="verse">פלגי־מים ירדו עיני על לא־שמרו תורתך׃</seg>
          <seg id="b.PSA.119.137" type="verse">צדיק אתה יהוה וישר משפטיך׃</seg>
          <seg id="b.PSA.119.138" type="verse">צוית צדק עדתיך ואמונה מאד׃</seg>
          <seg id="b.PSA.119.139" type="verse">צמתתני קנאתי כי־שכחו דבריך צרי׃</seg>
          <seg id="b.PSA.119.140" type="verse">צרופה אמרתך מאד ועבדך אהבה׃</seg>
          <seg id="b.PSA.119.141" type="verse">צעיר אנכי ונבזה פקדיך לא שכחתי׃</seg>
          <seg id="b.PSA.119.142" type="verse">צדקתך צדק לעולם ותורתך אמת׃</seg>
          <seg id="b.PSA.119.143" type="verse">צר־ומצוק מצאוני מצותיך שעשעי׃</seg>
          <seg id="b.PSA.119.144" type="verse">צדק עדותיך לעולם הבינני ואחיה׃</seg>
          <seg id="b.PSA.119.145" type="verse">קראתי בכל־לב ענני יהוה חקיך אצרה׃</seg>
          <seg id="b.PSA.119.146" type="verse">קראתיך הושיעני ואשמרה עדתיך׃</seg>
          <seg id="b.PSA.119.147" type="verse">קדמתי בנשף ואשועה [כ= לדבריך] [ק= לדברך] יחלתי׃</seg>
          <seg id="b.PSA.119.148" type="verse">קדמו עיני אשמרות לשיח באמרתך׃</seg>
          <seg id="b.PSA.119.149" type="verse">קולי שמעה כחסדך יהוה כמשפטך חיני׃</seg>
          <seg id="b.PSA.119.150" type="verse">קרבו רדפי זמה מתורתך רחקו׃</seg>
          <seg id="b.PSA.119.151" type="verse">קרוב אתה יהוה וכל־מצותיך אמת׃</seg>
          <seg id="b.PSA.119.152" type="verse">קדם ידעתי מעדתיך כי לעולם יסדתם׃</seg>
          <seg id="b.PSA.119.153" type="verse">ראה־עניי וחלצני כי־תורתך לא שכחתי׃</seg>
          <seg id="b.PSA.119.154" type="verse">ריבה ריבי וגאלני לאמרתך חיני׃</seg>
          <seg id="b.PSA.119.155" type="verse">רחוק מרשעים ישועה כי־חקיך לא דרשו׃</seg>
          <seg id="b.PSA.119.156" type="verse">רחמיך רבים יהוה כמשפטיך חיני׃</seg>
          <seg id="b.PSA.119.157" type="verse">רבים רדפי וצרי מעדותיך לא נטיתי׃</seg>
          <seg id="b.PSA.119.158" type="verse">ראיתי בגדים ואתקוטטה אשר אמרתך לא שמרו׃</seg>
          <seg id="b.PSA.119.159" type="verse">ראה כי־פקודיך אהבתי יהוה כחסדך חיני׃</seg>
          <seg id="b.PSA.119.160" type="verse">ראש־דברך אמת ולעולם כל־משפט צדקך׃</seg>
          <seg id="b.PSA.119.161" type="verse">שרים רדפוני חנם [כ= ומדבריך] [ק= ומדברך] פחד לבי׃</seg>
          <seg id="b.PSA.119.162" type="verse">שש אנכי על־אמרתך כמוצא שלל רב׃</seg>
          <seg id="b.PSA.119.163" type="verse">שקר שנאתי ואתעבה תורתך אהבתי׃</seg>
          <seg id="b.PSA.119.164" type="verse">שבע ביום הללתיך על משפטי צדקך׃</seg>
          <seg id="b.PSA.119.165" type="verse">שלום רב לאהבי תורתך ואין־למו מכשול׃</seg>
          <seg id="b.PSA.119.166" type="verse">שברתי לישועתך יהוה ומצותיך עשיתי׃</seg>
          <seg id="b.PSA.119.167" type="verse">שמרה נפשי עדתיך ואהבם מאד׃</seg>
          <seg id="b.PSA.119.168" type="verse">שמרתי פקודיך ועדתיך כי כל־דרכי נגדך׃</seg>
          <seg id="b.PSA.119.169" type="verse">תקרב רנתי לפניך יהוה כדברך הבינני׃</seg>
          <seg id="b.PSA.119.170" type="verse">תבוא תחנתי לפניך כאמרתך הצילני׃</seg>
          <seg id="b.PSA.119.171" type="verse">תבענה שפתי תהלה כי תלמדני חקיך׃</seg>
          <seg id="b.PSA.119.172" type="verse">תען לשוני אמרתך כי כל־מצותיך צדק׃</seg>
          <seg id="b.PSA.119.173" type="verse">תהי־ידך לעזרני כי פקודיך בחרתי׃</seg>
          <seg id="b.PSA.119.174" type="verse">תאבתי לישועתך יהוה ותורתך שעשעי׃</seg>
          <seg id="b.PSA.119.175" type="verse">תחי־נפשי ותהללך ומשפטך יעזרני׃</seg>
          <seg id="b.PSA.119.176" type="verse">תעיתי כשה אבד בקש עבדך כי מצותיך לא שכחתי׃</seg>
        </div>
        <div id="b.PSA.120" type="chapter">
          <seg id="b.PSA.120.1" type="verse"> שיר המעלות אל־יהוה בצרתה לי קראתי ויענני׃</seg>
          <seg id="b.PSA.120.2" type="verse">יהוה הצילה נפשי משפת־שקר מלשון רמיה׃</seg>
          <seg id="b.PSA.120.3" type="verse">מה־יתן לך ומה־יסיף לך לשון רמיה׃</seg>
          <seg id="b.PSA.120.4" type="verse">חצי גבור שנונים עם גחלי רתמים׃</seg>
          <seg id="b.PSA.120.5" type="verse">אויה־לי כי־גרתי משך שכנתי עם־אהלי קדר׃</seg>
          <seg id="b.PSA.120.6" type="verse">רבת שכנה־לה נפשי עם שונא שלום׃</seg>
          <seg id="b.PSA.120.7" type="verse">אני־שלום וכי אדבר המה למלחמה׃</seg>
        </div>
        <div id="b.PSA.121" type="chapter">
          <seg id="b.PSA.121.1" type="verse">שיר למעלות אשא עיני אל־ההרים מאין יבא עזרי׃</seg>
          <seg id="b.PSA.121.2" type="verse">עזרי מעם יהוה עשה שמים וארץ׃</seg>
          <seg id="b.PSA.121.3" type="verse">אל־יתן למוט רגלך אל־ינום שמרך׃</seg>
          <seg id="b.PSA.121.4" type="verse">הנה לא־ינום ולא יישן שומר ישראל׃</seg>
          <seg id="b.PSA.121.5" type="verse">יהוה שמרך יהוה צלך על־יד ימינך׃</seg>
          <seg id="b.PSA.121.6" type="verse">יוםם השמש לא־יככה וירח בלילה׃</seg>
          <seg id="b.PSA.121.7" type="verse">יהוה ישמרך מכל־רע ישמר את־נפשך׃</seg>
          <seg id="b.PSA.121.8" type="verse">יהוה ישמר־צאתך ובואך מעתה ועד־עולם׃</seg>
        </div>
        <div id="b.PSA.122" type="chapter">
          <seg id="b.PSA.122.1" type="verse">שיר המעלות לדוד שמחתי באמרים לי בית יהוה נלך׃</seg>
          <seg id="b.PSA.122.2" type="verse">עמדות היו רגלינו בשעריך ירושלם׃</seg>
          <seg id="b.PSA.122.3" type="verse">ירושלם הבנויה כעיר שחברה־לה יחדו׃</seg>
          <seg id="b.PSA.122.4" type="verse">ששם עלו שבטים שבטי־יה עדות לישראל להדות לשם יהוה׃</seg>
          <seg id="b.PSA.122.5" type="verse">כי שמה ישבו כסאות למשפט כסאות לבית דויד׃</seg>
          <seg id="b.PSA.122.6" type="verse">שאלו שלום ירושלם ישליו אהביך׃</seg>
          <seg id="b.PSA.122.7" type="verse">יהי־שלום בחילך שלוה בארמנותיך׃</seg>
          <seg id="b.PSA.122.8" type="verse">למען אחי ורעי אדברה־נא שלום בך׃</seg>
          <seg id="b.PSA.122.9" type="verse">למען בית־יהוה אלהינו אבקשה טוב לך׃</seg>
        </div>
        <div id="b.PSA.123" type="chapter">
          <seg id="b.PSA.123.1" type="verse">שיר המעלות אליך נשאתי את־עיני הישבי בשמים׃</seg>
          <seg id="b.PSA.123.2" type="verse">הנה כעיני עבדים אל־יד אדוניהם כעיני שפחה אל־יד גברתה כן עינינו אל־יהוה אלהינו עד שיחננו׃</seg>
          <seg id="b.PSA.123.3" type="verse">חננו יהוה חננו כי־רב שבענו בוז׃</seg>
          <seg id="b.PSA.123.4" type="verse">רבת שבעה־לה נפשנו הלעג השאננים הבוז לגאיונים׃ק</seg>
        </div>
        <div id="b.PSA.124" type="chapter">
          <seg id="b.PSA.124.1" type="verse">שיר המעלות לדוד לולי יהוה שהיה לנו יאמר־נא* ישראל׃</seg>
          <seg id="b.PSA.124.2" type="verse">לולי יהוה שהיה לנו בקום עלינו אדם׃</seg>
          <seg id="b.PSA.124.3" type="verse">אזי חיים בלעונו בחרות אפם בנו׃</seg>
          <seg id="b.PSA.124.4" type="verse">אזי המים שטפונו נחלה* עבר על־נפשנו׃</seg>
          <seg id="b.PSA.124.5" type="verse">אזי עבר על־נפשנו המים הזידונים׃</seg>
          <seg id="b.PSA.124.6" type="verse">ברוך יהוה שלא נתננו טרף לשניהם׃</seg>
          <seg id="b.PSA.124.7" type="verse">נפשנו כצפור נמלטה מפח יוקשים הפח נשבר ואנחנו נמלטנו׃</seg>
          <seg id="b.PSA.124.8" type="verse">עזרנו בשם יהוה עשה שמים וארץ׃</seg>
        </div>
        <div id="b.PSA.125" type="chapter">
          <seg id="b.PSA.125.1" type="verse">שיר המעלות הבטחים ביהוה כהר־ציון לא־ימוט לעולם ישב׃</seg>
          <seg id="b.PSA.125.2" type="verse">ירושלם הרים סביב לה ויהוה סביב לעמו מעתה ועד־עולם׃</seg>
          <seg id="b.PSA.125.3" type="verse">כי לא ינוח שבט הרשע על גורל הצדיקים למען לא־ישלחו הצדיקים בעולתה ידיהם׃</seg>
          <seg id="b.PSA.125.4" type="verse">היטיבה יהוה לטובים ולישרים בלבותם׃</seg>
          <seg id="b.PSA.125.5" type="verse">והמטים עקלקלותם יוליכם יהוה את־פעלי האון שלום על־ישראל׃</seg>
        </div>
        <div id="b.PSA.126" type="chapter">
          <seg id="b.PSA.126.1" type="verse">שיר המעלות בשוב יהוה את־שיבת ציון היינו כחלמים׃</seg>
          <seg id="b.PSA.126.2" type="verse">אז ימלא שחוק פינו ולשוננו רנה אז יאמרו בגוים הגדיל יהוה לעשות עם־אלה׃</seg>
          <seg id="b.PSA.126.3" type="verse">הגדיל יהוה לעשות עמנו היינו שמחים׃</seg>
          <seg id="b.PSA.126.4" type="verse">שובה יהוה את־[כ= שבותנו] [ק= שביתנו] כאפיקים בנגב׃</seg>
          <seg id="b.PSA.126.5" type="verse">הזרעים בדמעה ברנה יקצרו׃</seg>
          <seg id="b.PSA.126.6" type="verse">הלוך ילך ובכה נשא משך־הזרע בא־יבוא* ברנה נשא אלמתיו׃</seg>
        </div>
        <div id="b.PSA.127" type="chapter">
          <seg id="b.PSA.127.1" type="verse">שיר המעלות לשלמה אם־יהוה לא־יבנה בית שוא עמלו בוניו בו אם־יהוה לא־ישמר־עיר שוא שקד שומר׃</seg>
          <seg id="b.PSA.127.2" type="verse">שוא לכם משכימי קום מאחרי־שבת אכלי לחם העצבים כן יתן לידידו שנא׃</seg>
          <seg id="b.PSA.127.3" type="verse">הנה נחלת יהוה בנים שכר פרי הבטן׃</seg>
          <seg id="b.PSA.127.4" type="verse">כחצים ביד־גבור כן בני הנעורים׃</seg>
          <seg id="b.PSA.127.5" type="verse">אשרי הגבר אשר מלא את־אשפתו מהם לא־יבשו כי־ידברו את־אויבים בשער׃</seg>
        </div>
        <div id="b.PSA.128" type="chapter">
          <seg id="b.PSA.128.1" type="verse">שיר המעלות אשרי כל־ירא יהוה ההלך בדרכיו׃</seg>
          <seg id="b.PSA.128.2" type="verse">יגיע כפיך כי תאכל אשריך וטוב לך׃</seg>
          <seg id="b.PSA.128.3" type="verse">אשתך׃ כגפן פריה בירכתי ביתך בניך כשתלי זיתים סביב לשלחנך׃</seg>
          <seg id="b.PSA.128.4" type="verse">הנה כי־כן יברך גבר ירא יהוה׃</seg>
          <seg id="b.PSA.128.5" type="verse">יברךך יהוה מציון וראה בטוב ירושלם כל ימי חייך׃</seg>
          <seg id="b.PSA.128.6" type="verse">וראה־בנים לבניך שלום על־ישראל׃</seg>
        </div>
        <div id="b.PSA.129" type="chapter">
          <seg id="b.PSA.129.1" type="verse">שיר המעלות רבת צררוני מנעורי יאמר־נא ישראל׃</seg>
          <seg id="b.PSA.129.2" type="verse">רבת צררוני מנעורי גם לא־יכלו לי׃</seg>
          <seg id="b.PSA.129.3" type="verse">על־גבי חרשו חרשים האריכו [כ= למענותם] [ק= למעניתם]׃</seg>
          <seg id="b.PSA.129.4" type="verse">יהוה צדיק קץץ עבות רשעים׃</seg>
          <seg id="b.PSA.129.5" type="verse">יבשו ויסגו אחור כל שנאי ציון׃</seg>
          <seg id="b.PSA.129.6" type="verse">יהיו כחציר גגות שקדמת שלף יבש׃</seg>
          <seg id="b.PSA.129.7" type="verse">שלא מלא כפו קוצר וחצנו מעמר׃</seg>
          <seg id="b.PSA.129.8" type="verse">ולא אמרו העברים ברכת־יהוה אליכם ברכנו אתכם בשם יהוה׃</seg>
        </div>
        <div id="b.PSA.130" type="chapter">
          <seg id="b.PSA.130.1" type="verse">שיר המעלות ממעמקים קראתיך יהוה׃</seg>
          <seg id="b.PSA.130.2" type="verse">אדני שמעה בקולי תהיינה אזניך קשבות לקול תחנוני׃</seg>
          <seg id="b.PSA.130.3" type="verse">אם־עונות תשמר־יה אדני מי יעמד׃</seg>
          <seg id="b.PSA.130.4" type="verse">כי־עמך הסליחה למען תורא׃</seg>
          <seg id="b.PSA.130.5" type="verse">קויתי יהוה קותה נפשי ולדברו הוחלתי׃</seg>
          <seg id="b.PSA.130.6" type="verse">נפשי לאדני משמרים לבקר שמרים לבקר׃</seg>
          <seg id="b.PSA.130.7" type="verse">יחל ישראל אל־יהוה כי־עם־יהוה החסד והרבה עמו פדות׃</seg>
          <seg id="b.PSA.130.8" type="verse">והוא יפדה את־ישראל מכל עונתיו׃</seg>
        </div>
        <div id="b.PSA.131" type="chapter">
          <seg id="b.PSA.131.1" type="verse">שיר המעלות לדוד יהוה לא־גבה לבי ולא־רמו עיני ולא־הלכתי בגדלות ובנפלאות ממני׃</seg>
          <seg id="b.PSA.131.2" type="verse">אם־לא שויתי ודוממתי נפשי כגמל עלי אמו כגמל עלי נפשי׃</seg>
          <seg id="b.PSA.131.3" type="verse">יחל ישראל אל־יהוה מעתה ועד־עולם׃</seg>
        </div>
        <div id="b.PSA.132" type="chapter">
          <seg id="b.PSA.132.1" type="verse">שיר המעלות זכור־יהוה לדוד את כל־ענותו׃</seg>
          <seg id="b.PSA.132.2" type="verse">אשר נשבע ליהוה נדר לאביר יעקב׃</seg>
          <seg id="b.PSA.132.3" type="verse">אם־אבא באהל ביתי אם־אעלה על־ערש יצועי׃</seg>
          <seg id="b.PSA.132.4" type="verse">אם־אתן שנת לעיני לעפעפי תנומה׃</seg>
          <seg id="b.PSA.132.5" type="verse">עד־אמצא מקום ליהוה משכנות לאביר יעקב׃</seg>
          <seg id="b.PSA.132.6" type="verse">הנה־שמענוה באפרתה מצאנוה בשדי־יער׃</seg>
          <seg id="b.PSA.132.7" type="verse">נבואה למשכנותיו נשתחוה להדם רגליו׃</seg>
          <seg id="b.PSA.132.8" type="verse">קומה יהוה למנוחתך אתה וארון עזך׃</seg>
          <seg id="b.PSA.132.9" type="verse">כהניך ילבשו־צדק וחסידיך ירננו׃</seg>
          <seg id="b.PSA.132.10" type="verse">בעבור דוד עבדך אל־תשב פני משיחך׃</seg>
          <seg id="b.PSA.132.11" type="verse">נשבע־יהוה לדוד אמת לא־ישוב ממנה מפרי בטנך אשית לכסא־לך׃</seg>
          <seg id="b.PSA.132.12" type="verse">אם־ישמרו בניך בריתי ועדתי זו אלמדם גם־בניהם עדי־עד ישבו לכסא־לך׃</seg>
          <seg id="b.PSA.132.13" type="verse">כי־בחר יהוה בציון אוה למושב לו׃</seg>
          <seg id="b.PSA.132.14" type="verse">זאת־מנוחתי עדי־עד פה־אשב כי אותיה׃</seg>
          <seg id="b.PSA.132.15" type="verse">צידה ברך אברך אביוניה אשביע לחם׃</seg>
          <seg id="b.PSA.132.16" type="verse">וכהניה אלביש ישע וחסידיה רןן ירננו׃</seg>
          <seg id="b.PSA.132.17" type="verse">שם אצמיח קרן לדוד ערכתי נר למשיחי׃</seg>
          <seg id="b.PSA.132.18" type="verse">אויביו אלביש בשת ועליו יציץ נזרו׃</seg>
        </div>
        <div id="b.PSA.133" type="chapter">
          <seg id="b.PSA.133.1" type="verse">שיר המעלות לדוד הנה מה־טוב ומה־נעים שבת אחים גם־יחד׃</seg>
          <seg id="b.PSA.133.2" type="verse">כשמן הטוב על־הראש ירד על־הזקן זקן־אהרן שירד על־פי מדותיו׃</seg>
          <seg id="b.PSA.133.3" type="verse">כטל־חרמון שירד על־הררי ציון כי שם צוה יהוה את־הברכה חיים עד־העולם׃</seg>
        </div>
        <div id="b.PSA.134" type="chapter">
          <seg id="b.PSA.134.1" type="verse">שיר המעלות הנה ברכו את־יהוה כל־עבדי יהוה העמדים בבית־יהוה בלילות׃</seg>
          <seg id="b.PSA.134.2" type="verse">שאו־ידכם קדש וברכו את־יהוה׃</seg>
          <seg id="b.PSA.134.3" type="verse">יברךך יהוה מציון עשה שמים וארץ׃</seg>
        </div>
        <div id="b.PSA.135" type="chapter">
          <seg id="b.PSA.135.1" type="verse">הללו יה הללו את־שם יהוה הללו עבדי יהוה׃</seg>
          <seg id="b.PSA.135.2" type="verse">שעמדים בבית יהוה בחצרות בית אלהינו׃</seg>
          <seg id="b.PSA.135.3" type="verse">הללו־יה כי־טוב יהוה זמרו לשמו כי נעים׃</seg>
          <seg id="b.PSA.135.4" type="verse">כי־יעקב בחר לו יה ישראל לסגלתו׃</seg>
          <seg id="b.PSA.135.5" type="verse">כי אני ידעתי כי־גדול יהוה ואדנינו מכל־אלהים׃</seg>
          <seg id="b.PSA.135.6" type="verse">כל אשר־חפץ יהוה עשה בשמים ובארץ בימים וכל־תהומות׃</seg>
          <seg id="b.PSA.135.7" type="verse">מעלה נשאים מקצה הארץ ברקים למטר עשה מוצא־רוח מאוצרותיו׃</seg>
          <seg id="b.PSA.135.8" type="verse">שהכה בכורי מצרים מאדם עד־בהמה׃</seg>
          <seg id="b.PSA.135.9" type="verse">שלח אתות ומפתים בתוככי מצרים בפרעה ובכל־עבדיו׃</seg>
          <seg id="b.PSA.135.10" type="verse">שהכה גוים רבים והרג מלכים עצומים׃</seg>
          <seg id="b.PSA.135.11" type="verse">לסיחון מלך האמרי ולעוג מלך הבשן ולכל ממלכות כנען׃</seg>
          <seg id="b.PSA.135.12" type="verse">ונתן ארצם נחלה נחלה לישראל עמו׃</seg>
          <seg id="b.PSA.135.13" type="verse">יהוה שמך לעולם יהוה זכרך לדר־ודר׃</seg>
          <seg id="b.PSA.135.14" type="verse">כי־ידין יהוה עמו ועל־עבדיו יתנחם׃</seg>
          <seg id="b.PSA.135.15" type="verse">עצבי הגוים כסף וזהב מעשה ידי אדם׃</seg>
          <seg id="b.PSA.135.16" type="verse">פה־להם ולא ידברו עינים להם ולא יראו׃</seg>
          <seg id="b.PSA.135.17" type="verse">אזנים להם ולא יאזינו אף אין־יש־רוח בפיהם׃</seg>
          <seg id="b.PSA.135.18" type="verse">כמוהם יהיו עשיהם כל אשר־בטח בהם׃</seg>
          <seg id="b.PSA.135.19" type="verse">בית ישראל ברכו את־יהוה בית אהרן ברכו את־יהוה׃</seg>
          <seg id="b.PSA.135.20" type="verse">בית הלוי ברכו את־יהוה יראי יהוה ברכו את־יהוה׃</seg>
          <seg id="b.PSA.135.21" type="verse">ברוך יהוה מציון שכן ירושלם הללו־יה׃</seg>
        </div>
        <div id="b.PSA.136" type="chapter">
          <seg id="b.PSA.136.1" type="verse">הודו ליהוה כי־טוב כי לעולם חסדו׃</seg>
          <seg id="b.PSA.136.2" type="verse">הודו לאלהי האלהים כי לעולם חסדו׃</seg>
          <seg id="b.PSA.136.3" type="verse">הודו לאדני האדנים כי לעלם חסדו׃</seg>
          <seg id="b.PSA.136.4" type="verse">לעשה נפלאות גדלות לבדו כי לעולם חסדו׃</seg>
          <seg id="b.PSA.136.5" type="verse">לעשה השמים בתבונה כי לעולם חסדו׃</seg>
          <seg id="b.PSA.136.6" type="verse">לרקע הארץ על־המים כי לעולם חסדו׃</seg>
          <seg id="b.PSA.136.7" type="verse">לעשה אורים גדלים כי לעולם חסדו׃</seg>
          <seg id="b.PSA.136.8" type="verse">את־השמש לממשלת ביום כי לעולם חסדו׃</seg>
          <seg id="b.PSA.136.9" type="verse">את־הירח וכוכבים לממשלות בלילה כי לעולם חסדו׃</seg>
          <seg id="b.PSA.136.10" type="verse">למכה מצרים בבכוריהם כי לעולם חסדו׃</seg>
          <seg id="b.PSA.136.11" type="verse">ויוצא ישראל מתוכם כי לעולם חסדו׃</seg>
          <seg id="b.PSA.136.12" type="verse">ביד חזקה ובזרוע נטויה כי לעולם חסדו׃</seg>
          <seg id="b.PSA.136.13" type="verse">לגזר ים־סוף לגזרים כי לעולם חסדו׃</seg>
          <seg id="b.PSA.136.14" type="verse">והעביר ישראל בתוכו כי לעולם חסדו׃</seg>
          <seg id="b.PSA.136.15" type="verse">ונער פרעה וחילו בים־סוף כי לעולם חסדו׃</seg>
          <seg id="b.PSA.136.16" type="verse">למוליך עמו במדבר כי לעולם חסדו׃</seg>
          <seg id="b.PSA.136.17" type="verse">למכה מלכים גדלים כי לעולם חסדו׃</seg>
          <seg id="b.PSA.136.18" type="verse">ויהרג מלכים אדירים כי לעולם חסדו׃</seg>
          <seg id="b.PSA.136.19" type="verse">לסיחון מלך האמרי כי לעולם חסדו׃</seg>
          <seg id="b.PSA.136.20" type="verse">ולעוג מלך הבשן כי לעולם חסדו׃</seg>
          <seg id="b.PSA.136.21" type="verse">ונתן ארצם לנחלה כי לעולם חסדו׃</seg>
          <seg id="b.PSA.136.22" type="verse">נחלה לישראל עבדו כי לעולם חסדו׃</seg>
          <seg id="b.PSA.136.23" type="verse">שבשפלנו זכר לנו כי לעולם חסדו׃</seg>
          <seg id="b.PSA.136.24" type="verse">ויפרקנו מצרינו כי לעולם חסדו׃</seg>
          <seg id="b.PSA.136.25" type="verse">נתן לחם לכל־בשר כי לעולם חסדו׃</seg>
          <seg id="b.PSA.136.26" type="verse">הודו לאל השמים כי לעולם חסדו׃</seg>
        </div>
        <div id="b.PSA.137" type="chapter">
          <seg id="b.PSA.137.1" type="verse">על נהרות בבל שם ישבנו גם־בכינו בזכרנו את־ציון׃</seg>
          <seg id="b.PSA.137.2" type="verse">על־ערבים בתוכה תלינו כנרותינו׃</seg>
          <seg id="b.PSA.137.3" type="verse">כי שם שאלונו שובינו דברי־שיר ותוללינו שמחה שירו לנו משיר ציון׃</seg>
          <seg id="b.PSA.137.4" type="verse">איך נשיר את־שיר־יהוה על אדמת נכר׃</seg>
          <seg id="b.PSA.137.5" type="verse">אם־אשכחך ירושלם תשכח ימיני׃</seg>
          <seg id="b.PSA.137.6" type="verse">תדבק־לשוני לחכי אם־לא אזכרכי אם־לא אעלה את־ירושלם על ראש שמחתי׃</seg>
          <seg id="b.PSA.137.7" type="verse">זכר יהוה לבני אדום את יום ירושלם האמרים ערו ערו עד היסוד בה׃</seg>
          <seg id="b.PSA.137.8" type="verse">בת־בבל השדודה אשרי שישלם־לך את־גמולך שגמלת לנו׃</seg>
          <seg id="b.PSA.137.9" type="verse">אשרי שיאחז ונפץ את־עלליך אל־הסלע׃</seg>
        </div>
        <div id="b.PSA.138" type="chapter">
          <seg id="b.PSA.138.1" type="verse">לדוד אודך בכל־לבי נגד אלהים אזמרך׃</seg>
          <seg id="b.PSA.138.2" type="verse">אשתחוה אל־היכל קדשך ואודה את־שמך על־חסדך ועל־אמתך כי־הגדלת על־כל־שמך אמרתך׃</seg>
          <seg id="b.PSA.138.3" type="verse">ביום קראתי ותענני תרהבני בנפשי עז׃</seg>
          <seg id="b.PSA.138.4" type="verse">יודוך יהוה כל־מלכי־ארץ כי שמעו אמרי־פיך׃</seg>
          <seg id="b.PSA.138.5" type="verse">וישירו בדרכי יהוה כי גדול כבוד יהוה׃</seg>
          <seg id="b.PSA.138.6" type="verse">כי־רם יהוה ושפל יראה וגבה ממרחק יידע׃</seg>
          <seg id="b.PSA.138.7" type="verse">אם־אלך בקרב צרה תחיני על אף איבי תשלח ידך ותושיעני ימינך׃</seg>
          <seg id="b.PSA.138.8" type="verse">יהוה יגמר בעדי יהוה חסדך לעולם מעשי ידיך אל־תרף׃</seg>
        </div>
        <div id="b.PSA.139" type="chapter">
          <seg id="b.PSA.139.1" type="verse">למנצח לדוד מזמור יהוה חקרתני ותדע׃</seg>
          <seg id="b.PSA.139.2" type="verse">אתה ידעת שבתי וקומי בנתה לרעי מרחוק׃</seg>
          <seg id="b.PSA.139.3" type="verse">ארחי ורבעי זרית וכל־דרכי הסכנתה׃</seg>
          <seg id="b.PSA.139.4" type="verse">כי אין מלה בלשוני הן יהוה ידעת כלה׃</seg>
          <seg id="b.PSA.139.5" type="verse">אחור וקדם צרתני ותשת עלי כפכה׃</seg>
          <seg id="b.PSA.139.6" type="verse">[כ= פלאיה] [ק= פליאה] דעת ממני נשגבה לא־אוכל לה׃</seg>
          <seg id="b.PSA.139.7" type="verse">אנה אלך מרוחך ואנה מפניך אברח׃</seg>
          <seg id="b.PSA.139.8" type="verse">אם־אסק שמים שם אתה ואציעה שאול הנך׃</seg>
          <seg id="b.PSA.139.9" type="verse">אשא כנפי־שחר אשכנה באחרית ים׃</seg>
          <seg id="b.PSA.139.10" type="verse">גם־שם ידך תנחני ותאחזני ימינך׃</seg>
          <seg id="b.PSA.139.11" type="verse">ואמר אך־חשך ישופני ולילה אור בעדני׃</seg>
          <seg id="b.PSA.139.12" type="verse">גם־חשך לא־יחשיך ממך ולילה כיום יאיר כחשיכה כאורה׃</seg>
          <seg id="b.PSA.139.13" type="verse">כי־אתה קנית כליתי תסכני בבטן אמי׃</seg>
          <seg id="b.PSA.139.14" type="verse">אודך על כי נוראות נפליתי נפלאים מעשיך ונפשי ידעת מאד׃</seg>
          <seg id="b.PSA.139.15" type="verse">לא־נכחד עצמי ממך אשר־עשיתי בסתר רקמתי בתחתיות ארץ׃</seg>
          <seg id="b.PSA.139.16" type="verse">גלמי ראו עיניך ועל־ספרך כלם יכתבו ימים יצרו [כ= ולא] [ק= ולו] אחד בהם׃</seg>
          <seg id="b.PSA.139.17" type="verse">ולי מה־יקרו רעיך אל מה עצמו ראשיהם׃</seg>
          <seg id="b.PSA.139.18" type="verse">אספרם מחול ירבון הקיצתי ועודי עמך׃</seg>
          <seg id="b.PSA.139.19" type="verse">אם־תקטל אלוה רשע ואנשי דמים סורו מני׃</seg>
          <seg id="b.PSA.139.20" type="verse">אשר יאמרך למזמה נשא לשוא עריך׃</seg>
          <seg id="b.PSA.139.21" type="verse">הלוא־משנאיך יהוה אשנא ובתקוממיך אתקוטט׃</seg>
          <seg id="b.PSA.139.22" type="verse">תכלית שנאה שנאתים לאויבים היו לי׃</seg>
          <seg id="b.PSA.139.23" type="verse">חקרני אל ודע לבבי בחנני ודע שרעפי׃</seg>
          <seg id="b.PSA.139.24" type="verse">וראה אם־דרך־עצב בי ונחני בדרך עולם׃</seg>
        </div>
        <div id="b.PSA.140" type="chapter">
          <seg id="b.PSA.140.1" type="verse">למנצח מזמור לדוד׃</seg>
          <seg id="b.PSA.140.2" type="verse">חלצני יהוה מאדם רע מאיש חמסים תנצרני׃</seg>
          <seg id="b.PSA.140.3" type="verse">אשר חשבו רעות בלב כל־יום יגורו מלחמות׃</seg>
          <seg id="b.PSA.140.4" type="verse">שננו לשונם כמו־נחש חמת עכשוב תחת שפתימו סלה׃</seg>
          <seg id="b.PSA.140.5" type="verse">שמרני יהוה מידי רשע מאיש חמסים תנצרני אשר חשבו לדחות פעמי׃</seg>
          <seg id="b.PSA.140.6" type="verse">טמנו־גאים פח לי וחבלים פרשו רשת ליד־מעגל מקשים שתו־לי סלה׃</seg>
          <seg id="b.PSA.140.7" type="verse">אמרתי ליהוה אלי אתה האזינה יהוה קול תחנוני׃</seg>
          <seg id="b.PSA.140.8" type="verse">יהוה אדני עז ישועתי סכתה לראשי ביום נשק׃</seg>
          <seg id="b.PSA.140.9" type="verse">אל־תתן יהוה מאויי רשע זממו אל־תפק ירומו סלה׃</seg>
          <seg id="b.PSA.140.10" type="verse">ראש מסבי עמל שפתימו [כ= יכסומו] [ק= יכסמו]׃*</seg>
          <seg id="b.PSA.140.11" type="verse">[כ= ימיטו] [ק= ימוטו] עליהם גחלים באש יפלם במהמרות בל־יקומו׃</seg>
          <seg id="b.PSA.140.12" type="verse">איש לשון בל־יכון בארץ איש־חמס רע יצודנו למדחפת׃</seg>
          <seg id="b.PSA.140.13" type="verse">[כ= ידעת] [ק= ידעתי] כי־יעשה יהוה דין עני משפט אבינים׃</seg>
          <seg id="b.PSA.140.14" type="verse">אך צדיקים יודו לשמך ישבו ישרים את־פניך׃</seg>
        </div>
        <div id="b.PSA.141" type="chapter">
          <seg id="b.PSA.141.1" type="verse">מזמור לדוד יהוה קראתיך חושה לי האזינה קולי בקראי־לך׃</seg>
          <seg id="b.PSA.141.2" type="verse">תכון תפלתי קטרת לפניך משאת כפי מנחת־ערב׃</seg>
          <seg id="b.PSA.141.3" type="verse">שיתה יהוה שמרה לפי נצרה על־דל שפתי׃</seg>
          <seg id="b.PSA.141.4" type="verse">אל־תט־לבי לדבר רע להתעולל עללות ברשע את־אישים פעלי־און ובל־אלחם במנעמיהם׃</seg>
          <seg id="b.PSA.141.5" type="verse">יהלמני־צדיק חסד ויוכיחני שמן ראש אל־יני ראשי כי־עוד ותפלתי ברעותיהם׃</seg>
          <seg id="b.PSA.141.6" type="verse">נשמטו בידי־סלע שפטיהם ושמעו אמרי כי נעמו׃</seg>
          <seg id="b.PSA.141.7" type="verse">כמו פלח ובקע בארץ נפזרו עצמינו לפי שאול׃</seg>
          <seg id="b.PSA.141.8" type="verse">כי אליך יהוה* אדני עיני בכה חסיתי אל־תער נפשי׃</seg>
          <seg id="b.PSA.141.9" type="verse">שמרני מידי פח יקשו לי ומקשות פעלי און׃</seg>
          <seg id="b.PSA.141.10" type="verse">יפלו במכמריו רשעים יחד אנכי עד־אעבור׃</seg>
        </div>
        <div id="b.PSA.142" type="chapter">
          <seg id="b.PSA.142.1" type="verse">משכיל לדוד בהיותו במערה תפלה׃</seg>
          <seg id="b.PSA.142.2" type="verse">קולי אל־יהוה אזעק קולי אל־יהוה אתחןן׃</seg>
          <seg id="b.PSA.142.3" type="verse">אשפך לפניו שיחי צרתי לפניו אגיד׃</seg>
          <seg id="b.PSA.142.4" type="verse">בהתעטף עלי רוחי ואתה ידעת נתיבתי בארח־זו אהלך טמנו פח לי׃</seg>
          <seg id="b.PSA.142.5" type="verse">הביט ימין וראה ואין־לי מכיר אבד מנוס ממני אין דורש לנפשי׃</seg>
          <seg id="b.PSA.142.6" type="verse">זעקתי אליך יהוה אמרתי אתה מחסי חלקי בארץ החיים׃</seg>
          <seg id="b.PSA.142.7" type="verse">הקשיבה אל־רנתי כי־דלותי מאד הצילני מרדפי כי אמצו ממני׃</seg>
          <seg id="b.PSA.142.8" type="verse">הוציאה ממסגר נפשי להודות את־שמך בי יכתרו צדיקים כי תגמל עלי׃</seg>
        </div>
        <div id="b.PSA.143" type="chapter">
          <seg id="b.PSA.143.1" type="verse">מזמור לדוד יהוה שמע תפלתי האזינה אל־תחנוני באמנתך ענני בצדקתך׃</seg>
          <seg id="b.PSA.143.2" type="verse">ואל־תבוא במשפט את־עבדך כי לא־יצדק לפניך כל־חי׃</seg>
          <seg id="b.PSA.143.3" type="verse">כי רדף אויב נפשי דכא לארץ חיתי הושיבני במחשכים כמתי עולם׃</seg>
          <seg id="b.PSA.143.4" type="verse">ותתעטף עלי רוחי בתוכי ישתוםם לבי׃</seg>
          <seg id="b.PSA.143.5" type="verse">זכרתי ימים מקדם הגיתי בכל־פעלך במעשה ידיך אשוחח׃</seg>
          <seg id="b.PSA.143.6" type="verse">פרשתי ידי אליך נפשי כארץ־עיפה לך סלה׃</seg>
          <seg id="b.PSA.143.7" type="verse">מהר ענני יהוה כלתה רוחי אל־תסתר פניך ממני ונמשלתי עם־ירדי בור׃</seg>
          <seg id="b.PSA.143.8" type="verse">השמיעני בבקר חסדך כי־בך בטחתי הודיעני דרך־זו אלך כי־אליך נשאתי נפשי׃</seg>
          <seg id="b.PSA.143.9" type="verse">הצילני מאיבי יהוה אליך כסתי׃</seg>
          <seg id="b.PSA.143.10" type="verse">למדני לעשות רצונך כי־אתה אלוהי רוחך טובה תנחני בארץ מישור׃</seg>
          <seg id="b.PSA.143.11" type="verse">למען־שמך יהוה תחיני בצדקתך תוציא מצרה נפשי׃</seg>
          <seg id="b.PSA.143.12" type="verse">ובחסדך תצמית איבי והאבדת כל־צררי נפשי כי אני עבדך׃</seg>
        </div>
        <div id="b.PSA.144" type="chapter">
          <seg id="b.PSA.144.1" type="verse">לדוד ברוך יהוה צורי המלמד ידי לקרב אצבעותי למלחמה׃</seg>
          <seg id="b.PSA.144.2" type="verse">חסדי ומצודתי משגבי ומפלטי לי מגני ובו חסיתי הרודד עמי תחתי׃</seg>
          <seg id="b.PSA.144.3" type="verse">יהוה מה־אדם ותדעהו בן־אנוש ותחשבהו׃</seg>
          <seg id="b.PSA.144.4" type="verse">אדם להבל דמה ימיו כצל עובר׃</seg>
          <seg id="b.PSA.144.5" type="verse">יהוה הט־שמיך ותרד גע בהרים ויעשנו׃</seg>
          <seg id="b.PSA.144.6" type="verse">ברוק ברק ותפיצם שלח חציך ותהםם׃</seg>
          <seg id="b.PSA.144.7" type="verse">שלח ידיך ממרום פצני והצילני ממים רבים מיד בני נכר׃</seg>
          <seg id="b.PSA.144.8" type="verse">אשר פיהם דבר־שוא וימינם ימין שקר׃</seg>
          <seg id="b.PSA.144.9" type="verse">אלהים שיר חדש אשירה לך בנבל עשור אזמרה־לך׃</seg>
          <seg id="b.PSA.144.10" type="verse">הנותן תשועה למלכים הפוצה את־דוד עבדו מחרב רעה׃</seg>
          <seg id="b.PSA.144.11" type="verse">פצני והצילני מיד בני־נכר אשר פיהם דבר־שוא וימינם ימין שקר׃</seg>
          <seg id="b.PSA.144.12" type="verse">אשר בנינו כנטעים מגדלים בנעוריהם בנותינו כזוית מחטבות תבנית היכל׃</seg>
          <seg id="b.PSA.144.13" type="verse">מזוינו מלאים מפיקים מזן אל־זן צאוננו מאליפות מרבבות בחוצותינו׃</seg>
          <seg id="b.PSA.144.14" type="verse">אלופינו מסבלים אין־פרץ ואין יוצאת ואין צוחה ברחבתינו׃</seg>
          <seg id="b.PSA.144.15" type="verse">אשרי העם שככה לו אשרי העם שיהוה אלהיו׃</seg>
        </div>
        <div id="b.PSA.145" type="chapter">
          <seg id="b.PSA.145.1" type="verse">תהלה לדוד ארוממך אלוהי המלך ואברכה שמך לעולם ועד׃</seg>
          <seg id="b.PSA.145.2" type="verse">בכל־יום אברךך ואהללה שמך לעולם ועד׃</seg>
          <seg id="b.PSA.145.3" type="verse">גדול* יהוה ומהלל מאד ולגדלתו אין חקר׃</seg>
          <seg id="b.PSA.145.4" type="verse">דור לדור ישבח מעשיך וגבורתיך יגידו׃</seg>
          <seg id="b.PSA.145.5" type="verse">הדר כבוד הודך ודברי נפלאותיך אשיחה׃</seg>
          <seg id="b.PSA.145.6" type="verse">ועזוז נוראתיך יאמרו [כ= וגדולתיך] [ק= וגדולתך] אספרנה׃</seg>
          <seg id="b.PSA.145.7" type="verse">זכר רב־טובך יביעו וצדקתך ירננו׃</seg>
          <seg id="b.PSA.145.8" type="verse">חנון ורחום יהוה ארך אפים וגדל־חסד׃</seg>
          <seg id="b.PSA.145.9" type="verse">טוב־יהוה לכל ורחמיו על־כל־מעשיו׃</seg>
          <seg id="b.PSA.145.10" type="verse">יודוך יהוה כל־מעשיך וחסידיך יברכוכה׃</seg>
          <seg id="b.PSA.145.11" type="verse">כבוד מלכותך יאמרו וגבורתך ידברו׃</seg>
          <seg id="b.PSA.145.12" type="verse">להודיע לבני האדם גבורתיו וכבוד הדר מלכותו׃</seg>
          <seg id="b.PSA.145.13" type="verse">מלכותך מלכות כל־עלמים וממשלתך בכל־דור ודור׃</seg>
          <seg id="b.PSA.145.14" type="verse">סומך יהוה לכל־הנפלים וזוקף לכל־הכפופים׃</seg>
          <seg id="b.PSA.145.15" type="verse">עיני־כל אליך ישברו ואתה נותן־להם את־אכלם בעתו׃</seg>
          <seg id="b.PSA.145.16" type="verse">פותח את־ידך ומשביע לכל־חי רצון׃</seg>
          <seg id="b.PSA.145.17" type="verse">צדיק יהוה בכל־דרכיו וחסיד בכל־מעשיו׃</seg>
          <seg id="b.PSA.145.18" type="verse">קרוב יהוה לכל־קראיו לכל אשר יקראהו באמת׃</seg>
          <seg id="b.PSA.145.19" type="verse">רצון־יראיו יעשה ואת־שועתם ישמע ויושיעם׃</seg>
          <seg id="b.PSA.145.20" type="verse">שומר יהוה את־כל־אהביו ואת כל־הרשעים ישמיד׃</seg>
          <seg id="b.PSA.145.21" type="verse">תהלת יהוה ידבר־פי ויברך כל־בשר שם קדשו לעולם ועד׃</seg>
        </div>
        <div id="b.PSA.146" type="chapter">
          <seg id="b.PSA.146.1" type="verse">הללו־יה הללי נפשי את־יהוה׃</seg>
          <seg id="b.PSA.146.2" type="verse">אהללה יהוה בחיי אזמרה לאלהי בעודי׃</seg>
          <seg id="b.PSA.146.3" type="verse">אל־תבטחו בנדיבים בבן־אדם שאין לו תשועה׃</seg>
          <seg id="b.PSA.146.4" type="verse">תצא רוחו ישב לאדמתו ביום ההוא אבדו עשתנתיו׃</seg>
          <seg id="b.PSA.146.5" type="verse">אשרי שאל יעקב בעזרו שברו על־יהוה אלהיו׃</seg>
          <seg id="b.PSA.146.6" type="verse">עשה שמים וארץ את־הים ואת־כל־אשר־בם השמר אמת לעולם׃</seg>
          <seg id="b.PSA.146.7" type="verse">עשה משפט לעשוקים נתן לחם לרעבים יהוה מתיר אסורים׃</seg>
          <seg id="b.PSA.146.8" type="verse">יהוה פקח עורים יהוה זקף כפופים יהוה אהב צדיקים׃</seg>
          <seg id="b.PSA.146.9" type="verse">יהוה שמר את־גרים יתום ואלמנה יעודד ודרך רשעים יעות׃</seg>
          <seg id="b.PSA.146.10" type="verse">ימלך יהוה לעולם אלהיך ציון לדר ודר הללו־יה׃</seg>
        </div>
        <div id="b.PSA.147" type="chapter">
          <seg id="b.PSA.147.1" type="verse">הללו יה כי־טוב זמרה אלהינו כי־נעים נאוה תהלה׃</seg>
          <seg id="b.PSA.147.2" type="verse">בונה ירושלם יהוה נדחי ישראל יכנס׃</seg>
          <seg id="b.PSA.147.3" type="verse">הרפא לשבורי לב ומחבש לעצבותם׃</seg>
          <seg id="b.PSA.147.4" type="verse">מונה מספר לכוכבים לכלם שמות יקרא׃</seg>
          <seg id="b.PSA.147.5" type="verse">גדול אדונינו ורב־כח לתבונתו אין מספר׃</seg>
          <seg id="b.PSA.147.6" type="verse">מעודד ענוים יהוה משפיל רשעים עדי־ארץ׃</seg>
          <seg id="b.PSA.147.7" type="verse">ענו ליהוה בתודה זמרו לאלהינו בכנור׃</seg>
          <seg id="b.PSA.147.8" type="verse">המכסה שמים בעבים המכין לארץ מטר המצמיח הרים חציר׃</seg>
          <seg id="b.PSA.147.9" type="verse">נותן לבהמה לחמה לבני ערב אשר יקראו׃</seg>
          <seg id="b.PSA.147.10" type="verse">לא בגבורת הסוס יחפץ לא־בשוקי האיש ירצה׃</seg>
          <seg id="b.PSA.147.11" type="verse">רוצה יהוה את־יראיו את־המיחלים לחסדו׃</seg>
          <seg id="b.PSA.147.12" type="verse">שבחי ירושלם את־יהוה הללי אלהיך ציון׃</seg>
          <seg id="b.PSA.147.13" type="verse">כי־חזק בריחי שעריך ברך בניך בקרבך׃</seg>
          <seg id="b.PSA.147.14" type="verse">השם־גבולך שלום חלב חטים ישביעך׃</seg>
          <seg id="b.PSA.147.15" type="verse">השלח אמרתו ארץ עד־מהרה ירוץ דברו׃</seg>
          <seg id="b.PSA.147.16" type="verse">הנתן שלג כצמר כפור כאפר יפזר׃</seg>
          <seg id="b.PSA.147.17" type="verse">משליך קרחו כפתים לפני קרתו מי יעמד׃</seg>
          <seg id="b.PSA.147.18" type="verse">ישלח דברו וימסם ישב רוחו יזלו־מים׃</seg>
          <seg id="b.PSA.147.19" type="verse">מגיד [כ= דברו] [ק= דבריו] ליעקב חקיו ומשפטיו לישראל׃</seg>
          <seg id="b.PSA.147.20" type="verse">לא עשה כן לכל־גוי ומשפטים בל־ידעום הללו־יה׃</seg>
        </div>
        <div id="b.PSA.148" type="chapter">
          <seg id="b.PSA.148.1" type="verse">הללו יה הללו את־יהוה מן־השמים הללוהו במרומים׃</seg>
          <seg id="b.PSA.148.2" type="verse">הללוהו כל־מלאכיו הללוהו כל־[כ= צבאו] [ק= צבאיו]׃</seg>
          <seg id="b.PSA.148.3" type="verse">הללוהו שמש וירח הללוהו כל־כוכבי אור׃</seg>
          <seg id="b.PSA.148.4" type="verse">הללוהו שמי השמים והמים אשר מעל השמים׃</seg>
          <seg id="b.PSA.148.5" type="verse">יהללו את־שם יהוה כי הוא צוה ונבראו׃</seg>
          <seg id="b.PSA.148.6" type="verse">ויעמידם לעד לעולם חק־נתן ולא יעבור׃</seg>
          <seg id="b.PSA.148.7" type="verse">הללו את־יהוה מן־הארץ תנינים וכל־תהמות׃</seg>
          <seg id="b.PSA.148.8" type="verse">אש וברד שלג וקיטור רוח סערה עשה דברו׃</seg>
          <seg id="b.PSA.148.9" type="verse">ההרים וכל־גבעות עץ פרי וכל־ארזים׃</seg>
          <seg id="b.PSA.148.10" type="verse">החיה וכל־בהמה רמש וצפור כנף׃</seg>
          <seg id="b.PSA.148.11" type="verse">מלכי־ארץ וכל־לאמים שרים וכל־שפטי ארץ׃</seg>
          <seg id="b.PSA.148.12" type="verse">בחורים וגם־בתולות זקנים עם־נערים׃</seg>
          <seg id="b.PSA.148.13" type="verse">יהללו את־שם יהוה כי־נשגב שמו לבדו הודו על־ארץ ושמים׃</seg>
          <seg id="b.PSA.148.14" type="verse">וירם קרן לעמו תהלה לכל־חסידיו לבני ישראל עם־קרבו הללו־יה׃</seg>
        </div>
        <div id="b.PSA.149" type="chapter">
          <seg id="b.PSA.149.1" type="verse">הללו יה שירו ליהוה שיר חדש תהלתו בקהל חסידים׃</seg>
          <seg id="b.PSA.149.2" type="verse">ישמח ישראל בעשיו בני־ציון יגילו במלכם׃</seg>
          <seg id="b.PSA.149.3" type="verse">יהללו שמו במחול בתף וכנור יזמרו־לו׃</seg>
          <seg id="b.PSA.149.4" type="verse">כי־רוצה יהוה בעמו יפאר ענוים בישועה׃</seg>
          <seg id="b.PSA.149.5" type="verse">יעלזו חסידים בכבוד ירננו על־משכבותם׃</seg>
          <seg id="b.PSA.149.6" type="verse">רוממות אל בגרונם וחרב פיפיות בידם׃</seg>
          <seg id="b.PSA.149.7" type="verse">לעשות נקמה בגוים תוכחת בל־אמים׃</seg>
          <seg id="b.PSA.149.8" type="verse">לאסר מלכיהם בזקים ונכבדיהם בכבלי ברזל׃</seg>
          <seg id="b.PSA.149.9" type="verse">לעשות בהם משפט כתוב הדר הוא לכל־חסידיו הללו־יה׃</seg>
        </div>
        <div id="b.PSA.150" type="chapter">
          <seg id="b.PSA.150.1" type="verse">הללו יה הללו־אל בקדשו הללוהו ברקיע עזו׃</seg>
          <seg id="b.PSA.150.2" type="verse">הללוהו בגבורתיו הללוהו כרב גדלו׃</seg>
          <seg id="b.PSA.150.3" type="verse">הללוהו בתקע שופר הללוהו בנבל וכנור׃</seg>
          <seg id="b.PSA.150.4" type="verse">הללוהו בתף ומחול הללוהו במנים ועוגב׃</seg>
          <seg id="b.PSA.150.5" type="verse">הללוהו בצלצלי־שמע הללוהו בצלצלי תרועה׃</seg>
          <seg id="b.PSA.150.6" type="verse">כל הנשמה תהלל יה הללו־יה׃</seg>
        </div>
      </div>
      <div id="b.PRO" type="book">
        <div id="b.PRO.1" type="chapter">
          <seg id="b.PRO.1.1" type="verse">משלי שלמה בן־דוד מלך ישראל׃</seg>
          <seg id="b.PRO.1.2" type="verse">לדעת חכמה ומוסר להבין אמרי בינה׃</seg>
          <seg id="b.PRO.1.3" type="verse">לקחת מוסר השכל צדק ומשפט ומישרים׃</seg>
          <seg id="b.PRO.1.4" type="verse">לתת לפתאים ערמה לנער דעת ומזמה׃</seg>
          <seg id="b.PRO.1.5" type="verse">ישמע חכם ויוסף לקח ונבון תחבלות יקנה׃</seg>
          <seg id="b.PRO.1.6" type="verse">להבין משל ומליצה דברי* חכמים וחידתם׃</seg>
          <seg id="b.PRO.1.7" type="verse">יראת יהוה ראשית דעת חכמה ומוסר אוילים בזו׃ ף</seg>
          <seg id="b.PRO.1.8" type="verse">שמע בני מוסר אביך ואל־תטש תורת אמך׃</seg>
          <seg id="b.PRO.1.9" type="verse">כי לוית חן הם לראשך וענקים לגרגרתיך׃</seg>
          <seg id="b.PRO.1.10" type="verse">בני אם־יפתוך חטאים אל־תבא׃</seg>
          <seg id="b.PRO.1.11" type="verse">אם־יאמרו לכה אתנו נארבה לדם נצפנה לנקי חנם׃</seg>
          <seg id="b.PRO.1.12" type="verse">נבלעם כשאול חיים ותמימים כיורדי בור׃</seg>
          <seg id="b.PRO.1.13" type="verse">כל־הון יקר נמצא נמלא בתינו שלל׃</seg>
          <seg id="b.PRO.1.14" type="verse">גורלך תפיל בתוכנו כיס אחד יהיה לכלנו׃</seg>
          <seg id="b.PRO.1.15" type="verse">בני אל־תלך בדרך אתם מנע רגלך מנתיבתם׃</seg>
          <seg id="b.PRO.1.16" type="verse">כי רגליהם לרע ירוצו וימהרו לשפך־דם׃</seg>
          <seg id="b.PRO.1.17" type="verse">כי־חנם מזרה הרשת בעיני כל־בעל כנף׃</seg>
          <seg id="b.PRO.1.18" type="verse">והם לדםם יארבו יצפנו לנפשתם׃</seg>
          <seg id="b.PRO.1.19" type="verse">כן ארחות כל־בצע בצע את־נפש בעליו יקח׃ ף</seg>
          <seg id="b.PRO.1.20" type="verse">חכמות בחוץ תרנה ברחבות תתן קולה׃</seg>
          <seg id="b.PRO.1.21" type="verse">בראש המיות תקרא בפתחי שערים בעיר אמריה תאמר׃</seg>
          <seg id="b.PRO.1.22" type="verse">עד־מתי פתים תאהבו פתי ולצים לצון חמדו להם וכסילים ישנאו־דעת׃</seg>
          <seg id="b.PRO.1.23" type="verse">תשובו לתוכחתי הנה אביעה לכם רוחי אודיעה דברי אתכם׃</seg>
          <seg id="b.PRO.1.24" type="verse">יען קראתי ותמאנו נטיתי ידי ואין מקשיב׃</seg>
          <seg id="b.PRO.1.25" type="verse">ותפרעו כל־עצתי ותוכחתי לא אביתם׃</seg>
          <seg id="b.PRO.1.26" type="verse">גם־אני באידכם אשחק אלעג בבא פחדכם׃</seg>
          <seg id="b.PRO.1.27" type="verse">בבא [כ= כשאוה] [ק= כשואה] פחדכם ואידכם כסופה יאתה בבא עליכם צרה וצוקה׃</seg>
          <seg id="b.PRO.1.28" type="verse">אז יקראנני ולא אענה ישחרנני ולא ימצאנני׃</seg>
          <seg id="b.PRO.1.29" type="verse">תחת כי־שנאו דעת ויראת יהוה לא בחרו׃</seg>
          <seg id="b.PRO.1.30" type="verse">לא־אבו לעצתי נאצו כל־תוכחתי׃</seg>
          <seg id="b.PRO.1.31" type="verse">ויאכלו מפרי דרכם וממעצתיהם ישבעו׃</seg>
          <seg id="b.PRO.1.32" type="verse">כי משובת פתים תהרגם ושלות כסילים תאבדם׃</seg>
          <seg id="b.PRO.1.33" type="verse">ושמע לי ישכן־בטח ושאןן מפחד רעה׃ ף</seg>
        </div>
        <div id="b.PRO.2" type="chapter">
          <seg id="b.PRO.2.1" type="verse">בני אם־תקח אמרי ומצותי תצפן אתך׃</seg>
          <seg id="b.PRO.2.2" type="verse">להקשיב לחכמה אזנך תטה לבך לתבונה׃</seg>
          <seg id="b.PRO.2.3" type="verse">כי אם לבינה תקרא לתבונה תתן קולך׃</seg>
          <seg id="b.PRO.2.4" type="verse">אם־תבקשנה ככסף וכמטמונים תחפשנה׃</seg>
          <seg id="b.PRO.2.5" type="verse">אז תבין יראת יהוה ודעת אלהים תמצא׃</seg>
          <seg id="b.PRO.2.6" type="verse">כי־יהוה יתן חכמה מפיו דעת ותבונה׃</seg>
          <seg id="b.PRO.2.7" type="verse">[כ= וצפן] [ק= יצפן] לישרים תושיה מגן להלכי תם׃</seg>
          <seg id="b.PRO.2.8" type="verse">לנצר ארחות משפט ודרך [כ= חסידו] [ק= חסידיו] ישמר׃</seg>
          <seg id="b.PRO.2.9" type="verse">אז תבין צדק ומשפט ומישרים כל־מעגל־טוב׃</seg>
          <seg id="b.PRO.2.10" type="verse">כי־תבוא חכמה בלבך ודעת לנפשך ינעם׃</seg>
          <seg id="b.PRO.2.11" type="verse">מזמה תשמר עליך תבונה תנצרכה׃</seg>
          <seg id="b.PRO.2.12" type="verse">להצילך מדרך רע מאיש מדבר תהפכות׃</seg>
          <seg id="b.PRO.2.13" type="verse">העזבים ארחות ישר ללכת בדרכי־חשך׃</seg>
          <seg id="b.PRO.2.14" type="verse">השמחים לעשות רע יגילו בתהפכות רע׃</seg>
          <seg id="b.PRO.2.15" type="verse">אשר ארחתיהם עקשים ונלוזים במעגלותם׃</seg>
          <seg id="b.PRO.2.16" type="verse">להצילך מאשה זרה מנכריה אמריה החליקה׃</seg>
          <seg id="b.PRO.2.17" type="verse">העזבת אלוף נעוריה ואת־ברית אלהיה שכחה׃</seg>
          <seg id="b.PRO.2.18" type="verse">כי שחה אל־מות ביתה ואל־רפאים מעגלתיה׃</seg>
          <seg id="b.PRO.2.19" type="verse">כל־באיה לא ישובון ולא־ישיגו ארחות חיים׃</seg>
          <seg id="b.PRO.2.20" type="verse">למען תלך בדרך טובים וארחות צדיקים תשמר׃</seg>
          <seg id="b.PRO.2.21" type="verse">כי־ישרים ישכנו־ארץ ותמימים יותרו בה׃</seg>
          <seg id="b.PRO.2.22" type="verse">ורשעים מארץ יכרתו ובוגדים יסחו ממנה׃ ף</seg>
        </div>
        <div id="b.PRO.3" type="chapter">
          <seg id="b.PRO.3.1" type="verse">בני תורתי אל־תשכח ומצותי יצר לבך׃</seg>
          <seg id="b.PRO.3.2" type="verse">כי ארך ימים ושנות חיים ושלום יוסיפו לך׃</seg>
          <seg id="b.PRO.3.3" type="verse">חסד ואמת אל־יעזבך קשרם על־גרגרותיך כתבם על־לוח לבך׃</seg>
          <seg id="b.PRO.3.4" type="verse">ומצא־חן ושכל־טוב בעיני אלהים ואדם׃ ף</seg>
          <seg id="b.PRO.3.5" type="verse">בטח אל־יהוה בכל־לבך ואל־בינתך אל־תשען׃</seg>
          <seg id="b.PRO.3.6" type="verse">בכל־דרכיך דעהו והוא יישר ארחתיך׃</seg>
          <seg id="b.PRO.3.7" type="verse">אל־תהי חכם בעיניך ירא את־יהוה וסור מרע׃</seg>
          <seg id="b.PRO.3.8" type="verse">רפאות תהי לשרך ושקוי לעצמותיך׃</seg>
          <seg id="b.PRO.3.9" type="verse">כבד את־יהוה מהונך ומראשית כל־תבואתך׃</seg>
          <seg id="b.PRO.3.10" type="verse">וימלאו אסמיך שבע ותירוש יקביך יפרצו׃ ף</seg>
          <seg id="b.PRO.3.11" type="verse">מוסר יהוה בני אל־תמאס ואל־תקץ בתוכחתו׃</seg>
          <seg id="b.PRO.3.12" type="verse">כי את אשר יאהב יהוה יוכיח וכאב את־בן ירצה׃</seg>
          <seg id="b.PRO.3.13" type="verse">אשרי אדם מצא חכמה ואדם יפיק תבונה׃</seg>
          <seg id="b.PRO.3.14" type="verse">כי טוב סחרה מסחר־כסף ומחרוץ תבואתה׃</seg>
          <seg id="b.PRO.3.15" type="verse">יקרה היא [כ= מפניים] [ק= מפנינים] וכל־חפציך לא ישוו־בה׃</seg>
          <seg id="b.PRO.3.16" type="verse">ארך ימים בימינה בשמאולה עשר וכבוד׃</seg>
          <seg id="b.PRO.3.17" type="verse">דרכיה דרכי־נעם וכל־נתיבותיה שלום׃</seg>
          <seg id="b.PRO.3.18" type="verse">עץ־חיים היא למחזיקים בה ותמכיה מאשר׃ ף</seg>
          <seg id="b.PRO.3.19" type="verse">יהוה בחכמה יסד־ארץ כוןן שמים בתבונה׃</seg>
          <seg id="b.PRO.3.20" type="verse">בדעתו תהומות נבקעו ושחקים ירעפו־טל׃</seg>
          <seg id="b.PRO.3.21" type="verse">בני אל־ילזו מעיניך נצר תשיה ומזמה׃</seg>
          <seg id="b.PRO.3.22" type="verse">ויהיו חיים לנפשך וחן לגרגרתיך׃</seg>
          <seg id="b.PRO.3.23" type="verse">אז תלך לבטח דרךך ורגלך לא תגוף׃</seg>
          <seg id="b.PRO.3.24" type="verse">אם־תשכב לא־תפחד ושכבת וערבה שנתך׃</seg>
          <seg id="b.PRO.3.25" type="verse">אל־תירא מפחד פתאם ומשאת רשעים כי תבא׃</seg>
          <seg id="b.PRO.3.26" type="verse">כי־יהוה יהיה בכסלך ושמר רגלך מלכד׃</seg>
          <seg id="b.PRO.3.27" type="verse">אל־תמנע־טוב מבעליו בהיות לאל [כ= ידיך] [ק= ידך] לעשות׃</seg>
          <seg id="b.PRO.3.28" type="verse">אל־תאמר [כ= לרעיך] [ק= לרעכ*] לך ושוב ומחר אתן ויש אתך׃</seg>
          <seg id="b.PRO.3.29" type="verse">אל־תחרש על־רעך רעה והוא־יושב לבטח אתך׃</seg>
          <seg id="b.PRO.3.30" type="verse">אל־[כ= תרוב] [ק= תריב] עם־אדם חנם אם־לא גמלך רעה׃</seg>
          <seg id="b.PRO.3.31" type="verse">אל־תקנא באיש חמס ואל־תבחר בכל־דרכיו׃</seg>
          <seg id="b.PRO.3.32" type="verse">כי תועבת יהוה נלוז ואת־ישרים סודו׃</seg>
          <seg id="b.PRO.3.33" type="verse">מארת יהוה בבית רשע ונוה צדיקים יברך׃</seg>
          <seg id="b.PRO.3.34" type="verse">אם־ללצים הוא־יליץ [כ= ולעניים] [ק= ולענוים] יתן־חן׃</seg>
          <seg id="b.PRO.3.35" type="verse">כבוד חכמים ינחלו וכסילים מרים קלון׃ ף</seg>
        </div>
        <div id="b.PRO.4" type="chapter">
          <seg id="b.PRO.4.1" type="verse">שמעו בנים מוסר אב והקשיבו לדעת בינה׃</seg>
          <seg id="b.PRO.4.2" type="verse">כי לקח טוב נתתי לכם תורתי אל־תעזבו׃</seg>
          <seg id="b.PRO.4.3" type="verse">כי־בן הייתי לאבי רך ויחיד לפני אמי׃</seg>
          <seg id="b.PRO.4.4" type="verse">וירני ויאמר לי יתמך־דברי לבך שמר מצותי וחיה׃</seg>
          <seg id="b.PRO.4.5" type="verse">קנה חכמה קנה בינה אל־תשכח ואל־תט מאמרי־פי׃</seg>
          <seg id="b.PRO.4.6" type="verse">אל־תעזבה ותשמרך אהבה ותצרך׃</seg>
          <seg id="b.PRO.4.7" type="verse">ראשית חכמה קנה חכמה ובכל־קנינך קנה בינה׃</seg>
          <seg id="b.PRO.4.8" type="verse">סלסלה ותרוממך תכבדך כי תחבקנה׃</seg>
          <seg id="b.PRO.4.9" type="verse">תתן לראשך לוית־חן עטרת תפארת תמגנך׃</seg>
          <seg id="b.PRO.4.10" type="verse">שמע בני וקח אמרי וירבו לך שנות חיים׃</seg>
          <seg id="b.PRO.4.11" type="verse">בדרך חכמה הרתיך הדרכתיך במעגלי־ישר׃</seg>
          <seg id="b.PRO.4.12" type="verse">בלכתך לא־יצר צעדך ואם־תרוץ לא תכשל׃</seg>
          <seg id="b.PRO.4.13" type="verse">החזק במוסר אל־תרף נצרה כי־היא חייך׃</seg>
          <seg id="b.PRO.4.14" type="verse">בארח רשעים אל־תבא ואל־תאשר בדרך רעים׃</seg>
          <seg id="b.PRO.4.15" type="verse">פרעהו אל־תעבר־בו שטה מעליו ועבור׃</seg>
          <seg id="b.PRO.4.16" type="verse">כי לא ישנו אם־לא ירעו ונגזלה שנתם אם־לא [כ= יכשולו] [ק= יכשילו]׃</seg>
          <seg id="b.PRO.4.17" type="verse">כי לחמו לחם רשע ויין חמסים ישתו׃</seg>
          <seg id="b.PRO.4.18" type="verse">וארח צדיקים כאור נגה הולך ואור עד־נכון היום׃</seg>
          <seg id="b.PRO.4.19" type="verse">דרך רשעים כאפלה לא ידעו במה יכשלו׃ ף</seg>
          <seg id="b.PRO.4.20" type="verse">בני לדברי הקשיבה לאמרי הט־אזנך׃</seg>
          <seg id="b.PRO.4.21" type="verse">אל־יליזו מעיניך שמרם בתוך לבבך׃</seg>
          <seg id="b.PRO.4.22" type="verse">כי־חיים הם למצאיהם ולכל־בשרו מרפא׃</seg>
          <seg id="b.PRO.4.23" type="verse">מכל־משמר נצר לבך כי־ממנו תוצאות חיים׃</seg>
          <seg id="b.PRO.4.24" type="verse">הסר ממך עקשות פה ולזות שפתים הרחק ממך׃</seg>
          <seg id="b.PRO.4.25" type="verse">עיניך לנכח יביטו ועפעפיך יישרו נגדך׃</seg>
          <seg id="b.PRO.4.26" type="verse">פלס* מעגל רגלך וכל־דרכיך יכנו׃</seg>
          <seg id="b.PRO.4.27" type="verse">אל־תט־ימין ושמאול הסר רגלך מרע׃</seg>
        </div>
        <div id="b.PRO.5" type="chapter">
          <seg id="b.PRO.5.1" type="verse">בני לחכמתי הקשיבה לתבונתי הט־אזנך׃</seg>
          <seg id="b.PRO.5.2" type="verse">לשמר מזמות ודעת שפתיך ינצרו׃</seg>
          <seg id="b.PRO.5.3" type="verse">כי נפת תטפנה שפתי זרה וחלק משמן חכה׃</seg>
          <seg id="b.PRO.5.4" type="verse">ואחריתה מרה כלענה חדה כחרב פיות׃</seg>
          <seg id="b.PRO.5.5" type="verse">רגליה ירדות מות שאול צעדיה יתמכו׃</seg>
          <seg id="b.PRO.5.6" type="verse">ארח חיים פן־תפלס נעו מעגלתיה לא תדע׃ ף</seg>
          <seg id="b.PRO.5.7" type="verse">ועתה בנים שמעו־לי ואל־תסורו מאמרי־פי׃</seg>
          <seg id="b.PRO.5.8" type="verse">הרחק מעליה דרךך ואל־תקרב אל־פתח ביתה׃</seg>
          <seg id="b.PRO.5.9" type="verse">פן־תתן לאחרים הודך ושנתיך לאכזרי׃</seg>
          <seg id="b.PRO.5.10" type="verse">פן־ישבעו זרים כחך ועצביך בבית נכרי׃</seg>
          <seg id="b.PRO.5.11" type="verse">ונהמת באחריתך בכלות בשרך ושארך׃</seg>
          <seg id="b.PRO.5.12" type="verse">ואמרת איך שנאתי מוסר ותוכחת נאץ לבי׃</seg>
          <seg id="b.PRO.5.13" type="verse">ולא־שמעתי בקול מורי ולמלמדי לא־הטיתי אזני׃</seg>
          <seg id="b.PRO.5.14" type="verse">כמעט הייתי בכל־רע בתוך קהל ועדה׃</seg>
          <seg id="b.PRO.5.15" type="verse">שתה־מים מבורך ונזלים מתוך בארך׃</seg>
          <seg id="b.PRO.5.16" type="verse">יפוצו מעינתיך חוצה ברחבות פלגי־מים׃</seg>
          <seg id="b.PRO.5.17" type="verse">יהיו־לך לבדך ואין לזרים אתך׃</seg>
          <seg id="b.PRO.5.18" type="verse">יהי־מקורך ברוך ושמח מאשת נעורך׃</seg>
          <seg id="b.PRO.5.19" type="verse">אילת אהבים ויעלת־חן דדיה ירוך בכל־עת באהבתה תשגה תמיד׃</seg>
          <seg id="b.PRO.5.20" type="verse">ולמה תשגה בני בזרה ותחבק חק נכריה׃</seg>
          <seg id="b.PRO.5.21" type="verse">כי נכח עיני יהוה דרכי־איש וכל־מעגלתיו מפלס׃</seg>
          <seg id="b.PRO.5.22" type="verse">עוונותיו ילכדנו את־הרשע ובחבלי חטאתו יתמך׃</seg>
          <seg id="b.PRO.5.23" type="verse">הוא ימות באין מוסר וברב אולתו ישגה׃ ף</seg>
        </div>
        <div id="b.PRO.6" type="chapter">
          <seg id="b.PRO.6.1" type="verse">בני אם־ערבת לרעך תקעת* לזר כפיך׃</seg>
          <seg id="b.PRO.6.2" type="verse">נוקשת באמרי־פיך נלכדת באמרי־פיך׃</seg>
          <seg id="b.PRO.6.3" type="verse">עשה זאת אפוא* בני והנצל כי באת בכף־רעך לך התרפס ורהב רעיך׃</seg>
          <seg id="b.PRO.6.4" type="verse">אל־תתן שנה לעיניך ותנומה לעפעפיך׃</seg>
          <seg id="b.PRO.6.5" type="verse">הנצל כצבי מיד וכצפור מיד יקוש׃ ף</seg>
          <seg id="b.PRO.6.6" type="verse">לך־אל־נמלה עצל ראה דרכיה וחכם׃</seg>
          <seg id="b.PRO.6.7" type="verse">אשר אין־לה קצין שטר ומשל׃</seg>
          <seg id="b.PRO.6.8" type="verse">תכין בקיץ לחמה אגרה בקציר מאכלה׃</seg>
          <seg id="b.PRO.6.9" type="verse">עד־מתי עצל תשכב מתי תקום משנתך׃</seg>
          <seg id="b.PRO.6.10" type="verse">מעט שנות מעט תנומות מעט חבק ידים לשכב׃</seg>
          <seg id="b.PRO.6.11" type="verse">ובא־כמהלך ראשך ומחסרך כאיש מגן׃ ף</seg>
          <seg id="b.PRO.6.12" type="verse">אדם בליעל איש און הולך עקשות פה׃</seg>
          <seg id="b.PRO.6.13" type="verse">קרץ בעיניוק מלל ברגלוק מרה באצבעתיו׃</seg>
          <seg id="b.PRO.6.14" type="verse">תהפכות בלבו חרש רע בכל־עת [כ= מדנים] [ק= מדינים] ישלח׃</seg>
          <seg id="b.PRO.6.15" type="verse">על־כן פתאם יבוא אידו פתע ישבר ואין מרפא׃ ף</seg>
          <seg id="b.PRO.6.16" type="verse">שש־הנה שנא יהוה ושבע [כ= תועבות] [ק= תועבת] נפשו׃</seg>
          <seg id="b.PRO.6.17" type="verse">עינים רמות לשון שקר וידים שפכות דם־נקי׃</seg>
          <seg id="b.PRO.6.18" type="verse">לב חרש מחשבות און רגלים ממהרות לרוץ לרעה׃</seg>
          <seg id="b.PRO.6.19" type="verse">יפיח כזבים עד שקר ומשלח מדנים בין אחים׃ ף</seg>
          <seg id="b.PRO.6.20" type="verse">נצר בני מצות אביך ואל־תטש תורת אמך׃</seg>
          <seg id="b.PRO.6.21" type="verse">קשרם על־לבך תמיד ענדם על־גרגרתך׃</seg>
          <seg id="b.PRO.6.22" type="verse">בהתהלככ* תנחה אתך בשכבך תשמר עליך והקיצות היא תשיחך׃</seg>
          <seg id="b.PRO.6.23" type="verse">כי נר מצוה ותורה אור ודרך חיים תוכחות מוסר׃</seg>
          <seg id="b.PRO.6.24" type="verse">לשמרך מאשת רע מחלקת לשון נכריה׃</seg>
          <seg id="b.PRO.6.25" type="verse">אל־תחמד יפיה בלבבך ואל־תקחך בעפעפיה׃</seg>
          <seg id="b.PRO.6.26" type="verse">כי בעד־אשה זונה עד־ככר לחם ואשת איש נפש יקרה תצוד׃ ף</seg>
          <seg id="b.PRO.6.27" type="verse">היחתה איש אש בחיקו ובגדיו לא תשרפנה׃</seg>
          <seg id="b.PRO.6.28" type="verse">אם־יהלך איש על־הגחלים ורגליו לא תכוינה׃</seg>
          <seg id="b.PRO.6.29" type="verse">כן הבא אל־אשת רעהו לא ינקה כל־הנגע בה׃</seg>
          <seg id="b.PRO.6.30" type="verse">לא־יבוזו לגנב כי יגנוב למלא נפשו כי ירעב׃</seg>
          <seg id="b.PRO.6.31" type="verse">ונמצא ישלם שבעתים את־כל־הון ביתו יתן׃</seg>
          <seg id="b.PRO.6.32" type="verse">נאף אשה חסר־לב משחית נפשו הוא יעשנה׃</seg>
          <seg id="b.PRO.6.33" type="verse">נגע־וקלון ימצא וחרפתו לא תמחה׃</seg>
          <seg id="b.PRO.6.34" type="verse">כי־קנאה חמת־גבר ולא־יחמול ביום נקם׃</seg>
          <seg id="b.PRO.6.35" type="verse">לא־ישא פני כל־כפר ולא־יאבה כי תרבה־שחד׃ ף</seg>
        </div>
        <div id="b.PRO.7" type="chapter">
          <seg id="b.PRO.7.1" type="verse">בני שמר אמרי ומצותי תצפן אתך׃</seg>
          <seg id="b.PRO.7.2" type="verse">שמר מצותי וחיה ותורתי כאישון עיניך׃</seg>
          <seg id="b.PRO.7.3" type="verse">קשרם על־אצבעתיך כתבם על־לוח לבך׃</seg>
          <seg id="b.PRO.7.4" type="verse">אמר לחכמה אחתי את ומדע לבינה תקרא׃</seg>
          <seg id="b.PRO.7.5" type="verse">לשמרך מאשה זרה מנכריה אמריה החליקה׃</seg>
          <seg id="b.PRO.7.6" type="verse">כי בחלון ביתי בעד אשנבי נשקפתי׃</seg>
          <seg id="b.PRO.7.7" type="verse">וארא בפתאים אבינה בבנים נער חסר־לב׃</seg>
          <seg id="b.PRO.7.8" type="verse">עבר בשוק אצל פנה ודרך ביתה יצעד׃</seg>
          <seg id="b.PRO.7.9" type="verse">בנשף־בערב יום באישון לילה ואפלה׃</seg>
          <seg id="b.PRO.7.10" type="verse">והנה אשה לקראתו שית זונה ונצרת לב׃</seg>
          <seg id="b.PRO.7.11" type="verse">המיה היא וסררת בביתה לא־ישכנו רגליה׃</seg>
          <seg id="b.PRO.7.12" type="verse">פעם בחוץ פעם ברחבות ואצל כל־פנה תארב׃</seg>
          <seg id="b.PRO.7.13" type="verse">והחזיקה בו ונשקה־לו העזה פניה ותאמר לו׃</seg>
          <seg id="b.PRO.7.14" type="verse">זבחי שלמים עלי היום שלמתי נדרי׃</seg>
          <seg id="b.PRO.7.15" type="verse">על־כן יצאתי לקראתך לשחר פניך ואמצאך׃</seg>
          <seg id="b.PRO.7.16" type="verse">מרבדים רבדתי ערשי חטבות אטון מצרים׃</seg>
          <seg id="b.PRO.7.17" type="verse">נפתי משכבי מר אהלים וקנמון׃</seg>
          <seg id="b.PRO.7.18" type="verse">לכה נרוה דדים עד־הבקר נתעלסה באהבים׃</seg>
          <seg id="b.PRO.7.19" type="verse">כי אין האיש בביתו הלך בדרך מרחוק׃</seg>
          <seg id="b.PRO.7.20" type="verse">צרור־הכסף לקח בידו ליום הכסא יבא ביתו׃</seg>
          <seg id="b.PRO.7.21" type="verse">הטתו ברב לקחה בחלק שפתיה תדיחנו׃</seg>
          <seg id="b.PRO.7.22" type="verse">הולך אחריה פתאם כשור אל־טבח יבוא וכעכס אל־מוסר אויל׃</seg>
          <seg id="b.PRO.7.23" type="verse">עד יפלח חץ כבדו כמהר צפור אל־פח ולא־ידע כי־בנפשו הוא׃ ף</seg>
          <seg id="b.PRO.7.24" type="verse">ועתה בנים שמעו־לי והקשיבו לאמרי־פי׃</seg>
          <seg id="b.PRO.7.25" type="verse">אל־ישט אל־דרכיה לבך אל־תתע בנתיבותיה׃</seg>
          <seg id="b.PRO.7.26" type="verse">כי־רבים חללים הפילה ועצמים כל־הרגיה׃</seg>
          <seg id="b.PRO.7.27" type="verse">דרכי שאול ביתה ירדות אל־חדרי־מות׃ ף</seg>
        </div>
        <div id="b.PRO.8" type="chapter">
          <seg id="b.PRO.8.1" type="verse">הלא־חכמה תקרא ותבונה תתן קולה׃</seg>
          <seg id="b.PRO.8.2" type="verse">בראש־מרומים עלי־דרך בית נתיבות נצבה׃</seg>
          <seg id="b.PRO.8.3" type="verse">ליד־שערים לפי־קרת מבוא פתחים תרנה׃</seg>
          <seg id="b.PRO.8.4" type="verse">אליכם אישים אקרא וקולי אל־בני אדם׃</seg>
          <seg id="b.PRO.8.5" type="verse">הבינו פתאים ערמה וכסילים הבינו לב׃</seg>
          <seg id="b.PRO.8.6" type="verse">שמעו כי־נגידים אדבר ומפתח שפתי מישרים׃</seg>
          <seg id="b.PRO.8.7" type="verse">כי־אמת יהגה חכי ותועבת שפתי רשע׃</seg>
          <seg id="b.PRO.8.8" type="verse">בצדק כל־אמרי־פי אין בהם נפתל ועקש׃</seg>
          <seg id="b.PRO.8.9" type="verse">כלם נכחים למבין וישרים למצאי דעת׃</seg>
          <seg id="b.PRO.8.10" type="verse">קחו־מוסרי ואל־כסף ודעת מחרוץ נבחר׃</seg>
          <seg id="b.PRO.8.11" type="verse">כי־טובה חכמה מפנינים וכל־חפצים לא ישוו־בה׃</seg>
          <seg id="b.PRO.8.12" type="verse">אני־חכמה שכנתי ערמה ודעת מזמות אמצא׃</seg>
          <seg id="b.PRO.8.13" type="verse">יראת יהוה שנאת רע גאה וגאון ודרך רע ופי תהפכות שנאתי׃</seg>
          <seg id="b.PRO.8.14" type="verse">לי־עצה ותושיה אני בינה לי גבורה׃</seg>
          <seg id="b.PRO.8.15" type="verse">בי מלכים ימלכו ורוזנים יחקקו צדק׃</seg>
          <seg id="b.PRO.8.16" type="verse">בי שרים ישרו ונדיבים כל־שפטי צדק׃</seg>
          <seg id="b.PRO.8.17" type="verse">אני [כ= אהביה] [ק= אהבי] אהב ומשחרי ימצאנני׃</seg>
          <seg id="b.PRO.8.18" type="verse">עשר־וכבוד אתי הון עתק וצדקה׃</seg>
          <seg id="b.PRO.8.19" type="verse">טוב פריי מחרוץ ומפז* ותבואתי מכסף נבחר׃</seg>
          <seg id="b.PRO.8.20" type="verse">בארח־צדקה אהלך בתוך נתיבות משפט׃</seg>
          <seg id="b.PRO.8.21" type="verse">להנחיל אהבי יש ואצרתיהם אמלא׃ ף</seg>
          <seg id="b.PRO.8.22" type="verse">יהוה קנני ראשית דרכו קדם מפעליו מאז׃</seg>
          <seg id="b.PRO.8.23" type="verse">מעולם נסכתי מראש מקדמי־ארץ׃</seg>
          <seg id="b.PRO.8.24" type="verse">באין־תהמות חוללתי באין מעינות נכבדי־מים׃</seg>
          <seg id="b.PRO.8.25" type="verse">בטרם הרים הטבעו לפני גבעות חוללתי׃</seg>
          <seg id="b.PRO.8.26" type="verse">עד־לא עשה ארץ וחוצות וראש עפרות תבל׃</seg>
          <seg id="b.PRO.8.27" type="verse">בהכינו שמים שם אני בחוקו חוג על־פני תהום׃</seg>
          <seg id="b.PRO.8.28" type="verse">באמצו שחקים ממעל בעזוז עינות תהום׃</seg>
          <seg id="b.PRO.8.29" type="verse">בשומו לים חקו ומים לא יעברו־פיו בחוקו מוסדי ארץ׃</seg>
          <seg id="b.PRO.8.30" type="verse">ואהיה אצלו אמון ואהיה שעשעים יום יום משחקת לפניו בכל־עת׃</seg>
          <seg id="b.PRO.8.31" type="verse">משחקת בתבל ארצו ושעשעי את־בני אדם׃ ף</seg>
          <seg id="b.PRO.8.32" type="verse">ועתה בנים שמעו־לי ואשרי דרכי ישמרו׃</seg>
          <seg id="b.PRO.8.33" type="verse">שמעו מוסר וחכמו ואל־תפרעו׃</seg>
          <seg id="b.PRO.8.34" type="verse">אשרי אדם שמע לי לשקד על־דלתתי יום יום לשמר מזוזת פתחי׃</seg>
          <seg id="b.PRO.8.35" type="verse">כי מצאי [כ= מצאי] [ק= מצא] חיים ויפק רצון מיהוה׃</seg>
          <seg id="b.PRO.8.36" type="verse">וחטאי חמס נפשו כל־משנאי אהבו מות׃ ף</seg>
        </div>
        <div id="b.PRO.9" type="chapter">
          <seg id="b.PRO.9.1" type="verse">חכמות בנתה ביתה חצבה עמודיה שבעה׃</seg>
          <seg id="b.PRO.9.2" type="verse">טבחה טבחה מסכה יינה אף ערכה שלחנה׃</seg>
          <seg id="b.PRO.9.3" type="verse">שלחה נערתיה תקרא על־גפי מרמי קרת׃</seg>
          <seg id="b.PRO.9.4" type="verse">מי־פתי יסר הנה חסר־לב אמרה לו׃</seg>
          <seg id="b.PRO.9.5" type="verse">לכו לחמו בלחמי ושתו ביין מסכתי׃</seg>
          <seg id="b.PRO.9.6" type="verse">עזבו פתאים וחיו ואשרו בדרך בינה׃</seg>
          <seg id="b.PRO.9.7" type="verse">יסר לץ לקח לו קלון ומוכיח לרשע מומו׃</seg>
          <seg id="b.PRO.9.8" type="verse">אל־תוכח לץ פן־ישנאך הוכח לחכם ויאהבך׃</seg>
          <seg id="b.PRO.9.9" type="verse">תן לחכם ויחכם־עוד הודע לצדיק ויוסף לקח׃ ף</seg>
          <seg id="b.PRO.9.10" type="verse">תחלת חכמה יראת יהוה ודעת קדשים בינה׃</seg>
          <seg id="b.PRO.9.11" type="verse">כי־בי ירבו ימיך ויוסיפו לך שנות חיים׃</seg>
          <seg id="b.PRO.9.12" type="verse">אם־חכמת חכמת לך ולצת לבדך תשא׃</seg>
          <seg id="b.PRO.9.13" type="verse">אשת כסילות המיה פתיות ובל־ידעה מה׃</seg>
          <seg id="b.PRO.9.14" type="verse">וישבה לפתח ביתה על־כסא מרמי קרת׃</seg>
          <seg id="b.PRO.9.15" type="verse">לקרא לעברי־דרך המישרים ארחותם׃</seg>
          <seg id="b.PRO.9.16" type="verse">מי־פתי יסר הנה וחסר־לב ואמרה לו׃</seg>
          <seg id="b.PRO.9.17" type="verse">מים־גנובים ימתקו ולחם סתרים ינעם׃</seg>
          <seg id="b.PRO.9.18" type="verse">ולא־ידע כי־רפאים שם בעמקי שאול קראיה׃ ף</seg>
        </div>
        <div id="b.PRO.10" type="chapter">
          <seg id="b.PRO.10.1" type="verse">משלי שלמה ף בן חכם ישמח־אב ובן כסיל תוגת אמו׃</seg>
          <seg id="b.PRO.10.2" type="verse">לא־יועילו אוצרות רשע וצדקה תציל ממות׃</seg>
          <seg id="b.PRO.10.3" type="verse">לא־ירעיב יהוה נפש צדיק והות רשעים יהדף׃</seg>
          <seg id="b.PRO.10.4" type="verse">ראש עשה כף־רמיה ויד חרוצים תעשיר׃</seg>
          <seg id="b.PRO.10.5" type="verse">אגר בקיץ בן משכיל נרדם בקציר בן מביש׃</seg>
          <seg id="b.PRO.10.6" type="verse">ברכות לראש צדיק ופי רשעים יכסה חמס׃</seg>
          <seg id="b.PRO.10.7" type="verse">זכר צדיק לברכה ושם רשעים ירקב׃</seg>
          <seg id="b.PRO.10.8" type="verse">חכם־לב יקח מצות ואויל שפתים ילבט׃</seg>
          <seg id="b.PRO.10.9" type="verse">הולך בתם ילך בטח ומעקש דרכיו יודע׃</seg>
          <seg id="b.PRO.10.10" type="verse">קרצ* עין יתן עצבת ואויל שפתים ילבט׃</seg>
          <seg id="b.PRO.10.11" type="verse">מקור חיים פי צדיק ופי רשעים יכסה חמס׃</seg>
          <seg id="b.PRO.10.12" type="verse">שנאה תעורר מדנים ועל כל־פשעים תכסה אהבה׃</seg>
          <seg id="b.PRO.10.13" type="verse">בשפתי נבון תמצא חכמה ושבט לגו חסר־לב׃</seg>
          <seg id="b.PRO.10.14" type="verse">חכמים יצפנו־דעת ופי־אויל מחתה קרבה׃</seg>
          <seg id="b.PRO.10.15" type="verse">הון עשיר קרית עזו מחתת דלים רישם׃</seg>
          <seg id="b.PRO.10.16" type="verse">פעלת צדיק לחיים תבואת רשע לחטאת׃</seg>
          <seg id="b.PRO.10.17" type="verse">ארח לחיים שומר מוסר ועוזב תוכחת מתעה׃</seg>
          <seg id="b.PRO.10.18" type="verse">מכסה שנאה שפתי־שקר ומוצא דבה הוא כסיל׃</seg>
          <seg id="b.PRO.10.19" type="verse">ברב דברים לא יחדל־פשע וחשך שפתיו משכיל׃</seg>
          <seg id="b.PRO.10.20" type="verse">כסף נבחר לשון צדיק לב רשעים כמעט׃</seg>
          <seg id="b.PRO.10.21" type="verse">שפתי צדיק ירעו רבים ואוילים בחסר־לב ימותו׃</seg>
          <seg id="b.PRO.10.22" type="verse">ברכת יהוה היא תעשיר ולא־יוסף עצב עמה׃</seg>
          <seg id="b.PRO.10.23" type="verse">כשחוק לכסיל עשות זמה וחכמה לאיש תבונה׃</seg>
          <seg id="b.PRO.10.24" type="verse">מגורת רשע היא תבואנו ותאות צדיקים יתן׃</seg>
          <seg id="b.PRO.10.25" type="verse">כעבור סופה* ואין רשע וצדיק יסוד עולם׃</seg>
          <seg id="b.PRO.10.26" type="verse">כחמץ לשנים וכעשן לעינים כן העצל לשלחיו׃</seg>
          <seg id="b.PRO.10.27" type="verse">יראת יהוה תוסיף ימים ושנות רשעים תקצרנה׃</seg>
          <seg id="b.PRO.10.28" type="verse">תוחלת צדיקים שמחה ותקות רשעים תאבד׃</seg>
          <seg id="b.PRO.10.29" type="verse">מעוז לתם דרך יהוה ומחתה לפעלי און׃</seg>
          <seg id="b.PRO.10.30" type="verse">צדיק לעולם בל־ימוט ורשעים לא ישכנו־ארץ׃</seg>
          <seg id="b.PRO.10.31" type="verse">פי־צדיק ינוב חכמה ולשון תהפכות תכרת׃</seg>
          <seg id="b.PRO.10.32" type="verse">שפתי צדיק ידעון רצון ופי רשעים תהפכות׃</seg>
        </div>
        <div id="b.PRO.11" type="chapter">
          <seg id="b.PRO.11.1" type="verse">מאזני מרמה תועבת יהוה ואבן שלמה רצונו׃</seg>
          <seg id="b.PRO.11.2" type="verse">בא־זדון ויבא קלון ואת־צנועים חכמה׃</seg>
          <seg id="b.PRO.11.3" type="verse">תמת ישרים תנחם וסלף בוגדים [כ= ושדם] [ק= ישדם]׃</seg>
          <seg id="b.PRO.11.4" type="verse">לא־יועיל הונ* ביום עברה וצדקה תציל ממות׃</seg>
          <seg id="b.PRO.11.5" type="verse">צדקת תמים תישר דרכו וברשעתו יפל רשע׃</seg>
          <seg id="b.PRO.11.6" type="verse">צדקת ישרים תצילם ובהות בגדים ילכדו׃</seg>
          <seg id="b.PRO.11.7" type="verse">במות אדם רשע תאבד תקוה ותוחלת אונים אבדה׃</seg>
          <seg id="b.PRO.11.8" type="verse">צדיק מצרה נחלץ ויבא רשע תחתיו׃</seg>
          <seg id="b.PRO.11.9" type="verse">בפה חנף ישחת רעהו ובדעת צדיקים יחלצו׃</seg>
          <seg id="b.PRO.11.10" type="verse">בטוב צדיקים תעלץ קריה ובאבד רשעים רנה׃</seg>
          <seg id="b.PRO.11.11" type="verse">בברכת ישרים תרום קרת ובפי רשעים תהרס׃</seg>
          <seg id="b.PRO.11.12" type="verse">בז־לרעהו חסר־לב ואיש תבונות יחריש׃</seg>
          <seg id="b.PRO.11.13" type="verse">הולך רכיל מגלה־סוד ונאמן־רוח מכסה דבר׃</seg>
          <seg id="b.PRO.11.14" type="verse">באין תחבלות יפל־עם ותשועה ברב יועץ׃</seg>
          <seg id="b.PRO.11.15" type="verse">רע־ירוע כי־ערב זר ושנא תקעים בוטח׃</seg>
          <seg id="b.PRO.11.16" type="verse">אשת־חן תתמך כבוד ועריצים יתמכו־עשר׃</seg>
          <seg id="b.PRO.11.17" type="verse">גמל נפשו איש חסד ועכר שארו אכזרי׃</seg>
          <seg id="b.PRO.11.18" type="verse">רשע עשה פעלת־שקר וזרע צדקה שכר אמת׃</seg>
          <seg id="b.PRO.11.19" type="verse">כן־צדקה לחיים ומרדף רעה למותו׃</seg>
          <seg id="b.PRO.11.20" type="verse">תועבת יהוה עקשי־לב ורצונו תמימי דרך׃</seg>
          <seg id="b.PRO.11.21" type="verse">יד ליד לא־ינקה רע וזרע צדיקים נמלט׃</seg>
          <seg id="b.PRO.11.22" type="verse">נזם זהב באף חזיר אשה יפה וסרת טעם׃</seg>
          <seg id="b.PRO.11.23" type="verse">תאות צדיקים אך־טוב תקות רשעים עברה׃</seg>
          <seg id="b.PRO.11.24" type="verse">יש מפזר ונוסף עוד וחושך מישר אך־למחסור׃</seg>
          <seg id="b.PRO.11.25" type="verse">נפש־ברכה תדשן ומרוה גם־הוא יורא׃</seg>
          <seg id="b.PRO.11.26" type="verse">מנע בר יקבהו לאום וברכה לראש משביר׃</seg>
          <seg id="b.PRO.11.27" type="verse">שחר טוב* יבקש רצון ודרש רעה תבואנו׃</seg>
          <seg id="b.PRO.11.28" type="verse">בוטח בעשרו הוא יפל וכעלה צדיקים יפרחו׃</seg>
          <seg id="b.PRO.11.29" type="verse">עוכר ביתו ינחל־רוח ועבד אויל לחכם־לב׃</seg>
          <seg id="b.PRO.11.30" type="verse">פרי־צדיק עץ חיים ולקח נפשות חכם׃</seg>
          <seg id="b.PRO.11.31" type="verse">הן צדיק בארץ ישלם אף כי־רשע וחוטא׃</seg>
        </div>
        <div id="b.PRO.12" type="chapter">
          <seg id="b.PRO.12.1" type="verse">אהב מוסר אהב דעת ושנא תוכחת בער׃</seg>
          <seg id="b.PRO.12.2" type="verse">טוב יפיק רצון מיהוה ואיש מזמות ירשיע׃</seg>
          <seg id="b.PRO.12.3" type="verse">לא־יכון אדם ברשע ושרש צדיקים בל־ימוט׃</seg>
          <seg id="b.PRO.12.4" type="verse">אשת־חיל עטרת בעלה וכרקב בעצמותיו מבישה׃</seg>
          <seg id="b.PRO.12.5" type="verse">מחשבות צדיקים משפט תחבלות רשעים מרמה׃</seg>
          <seg id="b.PRO.12.6" type="verse">דברי רשעים ארב־דם ופי ישרים יצילם׃</seg>
          <seg id="b.PRO.12.7" type="verse">הפוך רשעים ואינם ובית צדיקים יעמד׃</seg>
          <seg id="b.PRO.12.8" type="verse">לפי־שכלו יהלל־איש ונעוה־לב יהיה לבוז׃</seg>
          <seg id="b.PRO.12.9" type="verse">טוב נקלה ועבד לו ממתכבד וחסר־לחם׃</seg>
          <seg id="b.PRO.12.10" type="verse">יודע צדיק נפש בהמתו ורחמי רשעים אכזרי׃</seg>
          <seg id="b.PRO.12.11" type="verse">עבד אדמתו ישבע־לחם ומרדף ריקים חסר־לב׃</seg>
          <seg id="b.PRO.12.12" type="verse">חמד רשע מצוד רעים ושרש צדיקים יתן׃</seg>
          <seg id="b.PRO.12.13" type="verse">בפשע שפתים מוקש רע ויצא מצרה צדיק׃</seg>
          <seg id="b.PRO.12.14" type="verse">מפרי פי־איש ישבע־טוב וגמול ידי־אדם [כ= ישוב] [ק= ישיב] לו׃</seg>
          <seg id="b.PRO.12.15" type="verse">דרך אויל ישר בעיניו ושמע לעצה חכם׃</seg>
          <seg id="b.PRO.12.16" type="verse">אויל ביום יודע כעסו וכסה קלון ערום׃</seg>
          <seg id="b.PRO.12.17" type="verse">יפיח אמונה יגיד צדק ועד שקרים מרמה׃</seg>
          <seg id="b.PRO.12.18" type="verse">יש בוטה כמדקרות חרב ולשון חכמים מרפא׃</seg>
          <seg id="b.PRO.12.19" type="verse">שפת־אמת תכון לעד ועד־ארגיעה לשון שקר׃</seg>
          <seg id="b.PRO.12.20" type="verse">מרמה בלב־חרשי רע וליעצי שלום שמחה׃</seg>
          <seg id="b.PRO.12.21" type="verse">לא־יאנה לצדיק כל־און ורשעים מלאו רע׃</seg>
          <seg id="b.PRO.12.22" type="verse">תועבת יהוה שפתי־שקר ועשי אמונה רצונו׃</seg>
          <seg id="b.PRO.12.23" type="verse">אדם ערום כסה דעת ולב כסילים יקרא אולת׃</seg>
          <seg id="b.PRO.12.24" type="verse">יד־חרוצים תמשול ורמיה תהיה למס׃</seg>
          <seg id="b.PRO.12.25" type="verse">דאגה בלב־איש ישחנה ודבר טוב ישמחנה׃</seg>
          <seg id="b.PRO.12.26" type="verse">יתר מרעהו צדיק ודרך רשעים תתעם׃</seg>
          <seg id="b.PRO.12.27" type="verse">לא־יחרך רמיה צידו והון־אדם יקר חרוץ׃</seg>
          <seg id="b.PRO.12.28" type="verse">בארח־צדקה חיים ודרך נתיבה אל־מות׃</seg>
        </div>
        <div id="b.PRO.13" type="chapter">
          <seg id="b.PRO.13.1" type="verse">בן חכם מוסר אב ולץ לא־שמע גערה׃</seg>
          <seg id="b.PRO.13.2" type="verse">מפרי פי־איש יאכל טוב ונפש בגדים חמס׃</seg>
          <seg id="b.PRO.13.3" type="verse">נצר פיו שמר נפשו פשק שפתיו מחתה־לו׃</seg>
          <seg id="b.PRO.13.4" type="verse">מתאוה ואין נפשו עצל ונפש חרצים תדשן׃</seg>
          <seg id="b.PRO.13.5" type="verse">דבר־שקר ישנא צדיק ורשע יבאיש ויחפיר׃</seg>
          <seg id="b.PRO.13.6" type="verse">צדקה תצר תם־דרך ורשעה תסלף חטאת׃</seg>
          <seg id="b.PRO.13.7" type="verse">יש מתעשר ואין כל מתרושש והון רב׃</seg>
          <seg id="b.PRO.13.8" type="verse">כפר נפש־איש עשרו ורש לא־שמע גערה׃</seg>
          <seg id="b.PRO.13.9" type="verse">אור־צדיקים ישמח ונר רשעים ידעך׃</seg>
          <seg id="b.PRO.13.10" type="verse">רק־בזדון יתן מצה ואת־נועצימ* חכמה׃</seg>
          <seg id="b.PRO.13.11" type="verse">הונ* מהבל ימעט וקבץ על־יד ירבה׃</seg>
          <seg id="b.PRO.13.12" type="verse">תוחלת ממשכה מחלה־לב ועץ חיים תאוה באה׃</seg>
          <seg id="b.PRO.13.13" type="verse">בז לדבר יחבל לו וירא מצוה הוא ישלם׃</seg>
          <seg id="b.PRO.13.14" type="verse">תורת חכם מקור חיים לסור ממקשי מות׃</seg>
          <seg id="b.PRO.13.15" type="verse">שכל־טוב* יתן־חן ודרך בגדים איתן׃</seg>
          <seg id="b.PRO.13.16" type="verse">כל־ערום יעשה בדעת וכסיל יפרש אולת׃</seg>
          <seg id="b.PRO.13.17" type="verse">מלאך רשע יפל ברע וציר אמונים מרפא׃</seg>
          <seg id="b.PRO.13.18" type="verse">ריש וקלון פורע מוסר ושומר תוכחת יכבד׃</seg>
          <seg id="b.PRO.13.19" type="verse">תאוה נהיה תערב לנפש ותועבת כסילים סור מרע׃</seg>
          <seg id="b.PRO.13.20" type="verse">[כ= הלוך] [ק= הולכ*] את־חכמים [כ= וחכם] [ק= יחכם] ורעה כסילים ירוע׃</seg>
          <seg id="b.PRO.13.21" type="verse">חטאים תרדף רעה ואת־צדיקים ישלם־טוב׃</seg>
          <seg id="b.PRO.13.22" type="verse">טוב ינחיל בני־בנים וצפון לצדיק חיל חוטא׃</seg>
          <seg id="b.PRO.13.23" type="verse">רב־אכל ניר ראשים ויש נספה בלא משפט׃</seg>
          <seg id="b.PRO.13.24" type="verse">חושך שבטו שונא בנו ואהבו שחרו מוסר׃</seg>
          <seg id="b.PRO.13.25" type="verse">צדיק אכל לשבע נפשו ובטן רשעים תחסר׃ ף</seg>
        </div>
        <div id="b.PRO.14" type="chapter">
          <seg id="b.PRO.14.1" type="verse">חכמות נשים בנתה ביתה ואולת בידיה תהרסנו׃</seg>
          <seg id="b.PRO.14.2" type="verse">הולך בישרו ירא יהוה ונלוז דרכיו בוזהו׃</seg>
          <seg id="b.PRO.14.3" type="verse">בפי־אויל חטר גאוה ושפתי חכמים תשמורם׃</seg>
          <seg id="b.PRO.14.4" type="verse">באין אלפים אבוס בר ורב־תבואות בכח שור׃</seg>
          <seg id="b.PRO.14.5" type="verse">עד אמונים לא יכזב ויפיח כזבים עד שקר׃</seg>
          <seg id="b.PRO.14.6" type="verse">בקש־לץ חכמה ואין ודעת לנבון נקל׃</seg>
          <seg id="b.PRO.14.7" type="verse">לך מנגד לאיש כסיל ובל־ידעת שפתי־דעת׃</seg>
          <seg id="b.PRO.14.8" type="verse">חכמת ערום הבין דרכו ואולת כסילים מרמה׃</seg>
          <seg id="b.PRO.14.9" type="verse">אולים יליץ אשם ובין ישרים רצון׃</seg>
          <seg id="b.PRO.14.10" type="verse">לב* יודע מרת נפשו ובשמחתו לא־יתערב זר׃</seg>
          <seg id="b.PRO.14.11" type="verse">בית רשעים ישמד ואהל ישרים יפריח׃</seg>
          <seg id="b.PRO.14.12" type="verse">יש דרך ישר לפני־איש ואחריתה דרכי־מות׃</seg>
          <seg id="b.PRO.14.13" type="verse">גם־בשחוק יכאב־לב ואחריתה* שמחה תוגה׃</seg>
          <seg id="b.PRO.14.14" type="verse">מדרכיו ישבע סוג לב ומעליו איש טוב׃</seg>
          <seg id="b.PRO.14.15" type="verse">פתי יאמין לכל־דבר וערום יבין לאשרו׃</seg>
          <seg id="b.PRO.14.16" type="verse">חכם ירא וסר מרע וכסיל מתעבר ובוטח׃</seg>
          <seg id="b.PRO.14.17" type="verse">קצר־אפים יעשה אולת ואיש מזמות ישנא׃</seg>
          <seg id="b.PRO.14.18" type="verse">נחלו פתאים אולת וערומים יכתרו דעת׃</seg>
          <seg id="b.PRO.14.19" type="verse">שחו רעים לפני טובים ורשעים על־שערי צדיק׃</seg>
          <seg id="b.PRO.14.20" type="verse">גם־לרעהו ישנא רש ואהבי עשיר רבים׃</seg>
          <seg id="b.PRO.14.21" type="verse">בז־לרעהו חוטא ומחוןן [כ= עניים] [ק= ענוים] אשריו׃</seg>
          <seg id="b.PRO.14.22" type="verse">הלוא־יתעו חרשי רע וחסד ואמת חרשי טוב׃</seg>
          <seg id="b.PRO.14.23" type="verse">בכל־עצב יהיה מותר ודבר־שפתים אך־למחסור׃</seg>
          <seg id="b.PRO.14.24" type="verse">עטרת חכמים עשרם אולת כסילים אולת׃</seg>
          <seg id="b.PRO.14.25" type="verse">מציל נפשות עד אמת ויפח כזבים מרמה׃</seg>
          <seg id="b.PRO.14.26" type="verse">ביראת יהוה מבטח־עז ולבניו יהיה מחסה׃</seg>
          <seg id="b.PRO.14.27" type="verse">יראת יהוה מקור חיים לסור ממקשי מות׃</seg>
          <seg id="b.PRO.14.28" type="verse">ברב־עם הדרת־מלך ובאפס לאם מחתת רזון׃</seg>
          <seg id="b.PRO.14.29" type="verse">ארך אפים רב־תבונה וקצר־רוח מרים אולת׃</seg>
          <seg id="b.PRO.14.30" type="verse">חיי בשרים לב מרפא ורקב עצמות קנאה׃</seg>
          <seg id="b.PRO.14.31" type="verse">עשק־דל חרף עשהו ומכבדו חןן אביון׃</seg>
          <seg id="b.PRO.14.32" type="verse">ברעתו ידחה רשע וחסה במותו צדיק׃</seg>
          <seg id="b.PRO.14.33" type="verse">בלב נבון תנוח חכמה ובקרב כסילים תודע׃</seg>
          <seg id="b.PRO.14.34" type="verse">צדקה תרוםם־גוי וחסד לאמים חטאת׃</seg>
          <seg id="b.PRO.14.35" type="verse">רצון־מלך לעבד משכיל ועברתו תהיה מביש׃</seg>
        </div>
        <div id="b.PRO.15" type="chapter">
          <seg id="b.PRO.15.1" type="verse">מענה־רך ישיב חמה ודבר־עצב יעלה־אף׃</seg>
          <seg id="b.PRO.15.2" type="verse">לשון חכמים תיטיב דעת ופי כסילים יביע אולת׃</seg>
          <seg id="b.PRO.15.3" type="verse">בכל־מקום עיני יהוה צפות רעים וטובים׃</seg>
          <seg id="b.PRO.15.4" type="verse">מרפא לשון עץ חיים וסלף בה שבר ברוח׃</seg>
          <seg id="b.PRO.15.5" type="verse">אויל ינאץ מוסר אביו ושמר תוכחת יערם׃</seg>
          <seg id="b.PRO.15.6" type="verse">בית צדיק חסן רב ובתבואת רשע נעכרת׃</seg>
          <seg id="b.PRO.15.7" type="verse">שפתי חכמים יזרו דעת ולב כסילים לא־כן׃</seg>
          <seg id="b.PRO.15.8" type="verse">זבח רשעים תועבת יהוה ותפלת ישרים רצונו׃</seg>
          <seg id="b.PRO.15.9" type="verse">תועבת יהוה דרך רשע ומרדף צדקה יאהב׃</seg>
          <seg id="b.PRO.15.10" type="verse">מוסר רע לעזב ארח שונא תוכחת ימות׃</seg>
          <seg id="b.PRO.15.11" type="verse">שאול ואבדון נגד יהוה אף כי־לבות בני־אדם׃</seg>
          <seg id="b.PRO.15.12" type="verse">לא יאהב־לץ הוכח לו אל־חכמים לא ילך׃</seg>
          <seg id="b.PRO.15.13" type="verse">לב שמח ייטב פנים ובעצבת־לב רוח נכאה׃</seg>
          <seg id="b.PRO.15.14" type="verse">לב נבון יבקש־דעת [כ= ופני] [ק= ופי] כסילים ירעה אולת׃</seg>
          <seg id="b.PRO.15.15" type="verse">כל־ימי עני רעים וטוב־לב משתה תמיד׃</seg>
          <seg id="b.PRO.15.16" type="verse">טוב־מעט ביראת יהוה מאוצר רב ומהומה בו׃</seg>
          <seg id="b.PRO.15.17" type="verse">טוב ארחת ירק ואהבה־שם משור אבוס ושנאה־בו׃</seg>
          <seg id="b.PRO.15.18" type="verse">איש חמה יגרה מדון וארך אפים ישקיט ריב׃</seg>
          <seg id="b.PRO.15.19" type="verse">דרך עצל כמשכת חדק וארח ישרים סללה׃</seg>
          <seg id="b.PRO.15.20" type="verse">בן חכם ישמח־אב וכסיל אדם בוזה אמו׃</seg>
          <seg id="b.PRO.15.21" type="verse">אולת שמחה לחסר־לב ואיש תבונה יישר־לכת׃</seg>
          <seg id="b.PRO.15.22" type="verse">הפר מחשבות באין סוד וברב יועצים תקום׃</seg>
          <seg id="b.PRO.15.23" type="verse">שמחה לאיש במענה־פיו ודבר בעתו מה־טוב׃</seg>
          <seg id="b.PRO.15.24" type="verse">ארח חיים למעלה למשכיל למען סור משאול מטה׃</seg>
          <seg id="b.PRO.15.25" type="verse">בית גאים יסח יהוה ויצב גבול אלמנה׃</seg>
          <seg id="b.PRO.15.26" type="verse">תועבת יהוה מחשבות רע וטהרים אמרי־נעם׃</seg>
          <seg id="b.PRO.15.27" type="verse">עכר ביתו בוצע בצע ושונא מתנת יחיה׃</seg>
          <seg id="b.PRO.15.28" type="verse">לב צדיק יהגה לענות ופי רשעים יביע רעות׃</seg>
          <seg id="b.PRO.15.29" type="verse">רחוק יהוה מרשעים ותפלת צדיקים ישמע׃</seg>
          <seg id="b.PRO.15.30" type="verse">מאור־עינים ישמח־לב שמועה טובה תדשן־עצם׃</seg>
          <seg id="b.PRO.15.31" type="verse">אזן שמעת תוכחת חיים בקרב חכמים תלין׃</seg>
          <seg id="b.PRO.15.32" type="verse">פורע מוסר מואס נפשו ושומע תוכחת קונה לב׃</seg>
          <seg id="b.PRO.15.33" type="verse">יראת יהוה מוסר חכמה ולפני כבוד ענוה׃</seg>
        </div>
        <div id="b.PRO.16" type="chapter">
          <seg id="b.PRO.16.1" type="verse">לאדם מערכי־לב ומיהוה מענה לשון׃</seg>
          <seg id="b.PRO.16.2" type="verse">כל־דרכי־איש זך בעיניו ותכן רוחות יהוה׃</seg>
          <seg id="b.PRO.16.3" type="verse">גל אל־יהוה מעשיך ויכנו מחשבתיך׃</seg>
          <seg id="b.PRO.16.4" type="verse">כל* פעל יהוה למענהו וגם־רשע ליום רעה׃</seg>
          <seg id="b.PRO.16.5" type="verse">תועבת יהוה כל־גבה־לב יד ליד לא ינקה׃</seg>
          <seg id="b.PRO.16.6" type="verse">בחסד ואמת יכפר עון וביראת יהוה סור מרע׃</seg>
          <seg id="b.PRO.16.7" type="verse">ברצות יהוה דרכי־איש גם־אויביו ישלם אתו׃</seg>
          <seg id="b.PRO.16.8" type="verse">טוב־מעט בצדקה מרב תבואות בלא משפט׃</seg>
          <seg id="b.PRO.16.9" type="verse">לב אדם יחשב דרכו ויהוה יכין צעדו׃</seg>
          <seg id="b.PRO.16.10" type="verse">קסם על־שפתי־מלך במשפט לא ימעל־פיו׃</seg>
          <seg id="b.PRO.16.11" type="verse">פלס ומאזני משפט ליהוה מעשהו כל־אבני־כיס׃</seg>
          <seg id="b.PRO.16.12" type="verse">תועבת מלכים עשות רשע כי בצדקה יכון כסא׃</seg>
          <seg id="b.PRO.16.13" type="verse">רצון מלכים שפתי־צדק ודבר ישרים יאהב׃</seg>
          <seg id="b.PRO.16.14" type="verse">חמת־מלך מלאכי־מות ואיש חכם יכפרנה׃</seg>
          <seg id="b.PRO.16.15" type="verse">באור־פני־מלך חיים ורצונו כעב מלקוש׃</seg>
          <seg id="b.PRO.16.16" type="verse">קנה־חכמה מה־טוב מחרוץ וקנות בינה נבחר מכסף׃</seg>
          <seg id="b.PRO.16.17" type="verse">מסלת ישרים סור מרע שמר נפשו נצר דרכו׃</seg>
          <seg id="b.PRO.16.18" type="verse">לפני־שבר גאון ולפני כשלון גבה רוח׃</seg>
          <seg id="b.PRO.16.19" type="verse">טוב שפל־רוח את־[כ= עניים] [ק= ענוים] מחלק שלל את־גאים׃</seg>
          <seg id="b.PRO.16.20" type="verse">משכיל על־דבר ימצא־טוב ובוטח ביהוה אשריו׃</seg>
          <seg id="b.PRO.16.21" type="verse">לחכם־לב יקרא נבון ומתק שפתים יסיף לקח׃</seg>
          <seg id="b.PRO.16.22" type="verse">מקור חיים שכל בעליו ומוסר אולים אולת׃</seg>
          <seg id="b.PRO.16.23" type="verse">לב חכם ישכיל פיהו ועל־שפתיו יסיף לקח׃</seg>
          <seg id="b.PRO.16.24" type="verse">צוף־דבש אמרי־נעם מתוק לנפש ומרפא לעצם׃</seg>
          <seg id="b.PRO.16.25" type="verse">יש דרך ישר לפני־איש ואחריתה דרכי־מות׃</seg>
          <seg id="b.PRO.16.26" type="verse">נפש עמל עמלה לו כי־אכף עליו פיהו׃</seg>
          <seg id="b.PRO.16.27" type="verse">איש בליעל כרה רעה ועל־[כ= שפתיו] [ק= שפתו] כאש צרבת׃</seg>
          <seg id="b.PRO.16.28" type="verse">איש תהפכות ישלח מדון ונרגן מפריד אלוף׃</seg>
          <seg id="b.PRO.16.29" type="verse">איש חמס יפתה רעהו והוליכו בדרך לא־טוב׃</seg>
          <seg id="b.PRO.16.30" type="verse">עצה עיניו לחשב תהפכות קרץ שפתיו כלה רעה׃</seg>
          <seg id="b.PRO.16.31" type="verse">עטרת תפארת שיבה בדרך צדקה תמצא׃</seg>
          <seg id="b.PRO.16.32" type="verse">טוב ארך אפים מגבור ומשל ברוחו מלכד עיר׃</seg>
          <seg id="b.PRO.16.33" type="verse">בחיק יוטל את־הגורל ומיהוה כל־משפטו׃</seg>
        </div>
        <div id="b.PRO.17" type="chapter">
          <seg id="b.PRO.17.1" type="verse">טוב פת חרבה ושלוה־בה מבית מלא זבחי־ריב׃</seg>
          <seg id="b.PRO.17.2" type="verse">עבד־משכיל ימשל בבן מביש ובתוך אחים יחלק נחלה׃</seg>
          <seg id="b.PRO.17.3" type="verse">מצרף לכסף וכור לזהב ובחן לבות יהוה׃</seg>
          <seg id="b.PRO.17.4" type="verse">מרע מקשיב על־שפת־און שקר מזין על־לשון הות׃</seg>
          <seg id="b.PRO.17.5" type="verse">לעג לרש חרף עשהו שמח לאיד לא ינקה׃</seg>
          <seg id="b.PRO.17.6" type="verse">עטרת זקנים בני בנים ותפארת בנים אבותם׃</seg>
          <seg id="b.PRO.17.7" type="verse">לא־נאוה לנבל שפת־יתר אף כי־לנדיב שפת־שקר׃</seg>
          <seg id="b.PRO.17.8" type="verse">אבן־חן השחד בעיני בעליו אל־כל־אשר יפנה ישכיל׃</seg>
          <seg id="b.PRO.17.9" type="verse">מכסה־פשע מבקש אהבה ושנה בדבר מפריד אלוף׃</seg>
          <seg id="b.PRO.17.10" type="verse">תחת גערה במבין מהכות כסיל מאה׃</seg>
          <seg id="b.PRO.17.11" type="verse">אך־מרי יבקש־רע ומלאך אכזרי ישלח־בו׃</seg>
          <seg id="b.PRO.17.12" type="verse">פגוש דב שכול באיש ואל־כסיל באולתו׃</seg>
          <seg id="b.PRO.17.13" type="verse">משיב רעה תחת טובה לא־[כ= תמיש] [ק= תמוש] רעה מביתו׃</seg>
          <seg id="b.PRO.17.14" type="verse">פוטר מים ראשית מדון ולפני התגלע הריב* נטוש׃</seg>
          <seg id="b.PRO.17.15" type="verse">מצדיק רשע ומרשיע צדיק תועבת יהוה גם־שניהם׃</seg>
          <seg id="b.PRO.17.16" type="verse">למה־זה מחיר ביד־כסיל לקנות חכמה ולב־אין׃</seg>
          <seg id="b.PRO.17.17" type="verse">בכל־עת אהב הרע ואח לצרה יולד׃</seg>
          <seg id="b.PRO.17.18" type="verse">אדם חסר־לב תוקע כף ערב ערבה לפני רעהו׃</seg>
          <seg id="b.PRO.17.19" type="verse">אהב פשע אהב מצה מגביה פתחו מבקש־שבר׃</seg>
          <seg id="b.PRO.17.20" type="verse">עקש־לב לא ימצא־טוב ונהפך בלשונו יפול ברעה׃</seg>
          <seg id="b.PRO.17.21" type="verse">ילד כסיל לתוגה לו ולא־ישמח אבי נבל׃</seg>
          <seg id="b.PRO.17.22" type="verse">לב שמח ייטב גהה ורוח נכאה תיבש־גרם׃</seg>
          <seg id="b.PRO.17.23" type="verse">שחד מחיק רשע יקח להטות ארחות משפט׃</seg>
          <seg id="b.PRO.17.24" type="verse">את־פני מבין חכמה ועיני כסיל בקצה־ארץ׃</seg>
          <seg id="b.PRO.17.25" type="verse">כעס לאביו בן כסיל וממר ליולדתו׃</seg>
          <seg id="b.PRO.17.26" type="verse">גם ענוש לצדיק לא־טוב להכות נדיבים על־ישר׃</seg>
          <seg id="b.PRO.17.27" type="verse">חושך אמריו יודע דעת [כ= וקר] [ק= יקר]־רוח איש תבונה׃</seg>
          <seg id="b.PRO.17.28" type="verse">גם אויל מחריש חכם יחשב אטם שפתיו נבון׃</seg>
        </div>
        <div id="b.PRO.18" type="chapter">
          <seg id="b.PRO.18.1" type="verse">לתאוה יבקש נפרד בכל־תושיה יתגלע׃</seg>
          <seg id="b.PRO.18.2" type="verse">לא־יחפץ כסיל בתבונה כי אם־בהתגלות לבו׃</seg>
          <seg id="b.PRO.18.3" type="verse">בבוא־רשע בא גם־בוז ועם־קלון חרפה׃</seg>
          <seg id="b.PRO.18.4" type="verse">מים עמקים דברי פי־איש נחל נבע מקור חכמה׃</seg>
          <seg id="b.PRO.18.5" type="verse">שאת פני־רשע לא־טוב להטות צדיק במשפט׃</seg>
          <seg id="b.PRO.18.6" type="verse">שפתי כסיל יבאו בריב ופיו למהלמות יקרא׃</seg>
          <seg id="b.PRO.18.7" type="verse">פי־כסיל מחתה־לו ושפתיו מוקש נפשו׃</seg>
          <seg id="b.PRO.18.8" type="verse">דברי נרגן כמתלהמים והם ירדו חדרי־בטן׃</seg>
          <seg id="b.PRO.18.9" type="verse">גם מתרפה במלאכתו אח הוא לבעל משחית׃</seg>
          <seg id="b.PRO.18.10" type="verse">מגדל־עז* שם יהוה בו־ירוץ צדיק ונשגב׃</seg>
          <seg id="b.PRO.18.11" type="verse">הון עשיר קרית עזו וכחומה נשגבה במשכיתו׃</seg>
          <seg id="b.PRO.18.12" type="verse">לפני־שבר יגבה לב־איש ולפני כבוד ענוה׃</seg>
          <seg id="b.PRO.18.13" type="verse">משיב דבר בטרם ישמע אולת היא־לו וכלמה׃</seg>
          <seg id="b.PRO.18.14" type="verse">רוח־איש יכלכל מחלהו ורוח נכאה מי ישאנה׃</seg>
          <seg id="b.PRO.18.15" type="verse">לב נבון יקנה־דעת ואזן חכמים תבקש־דעת׃</seg>
          <seg id="b.PRO.18.16" type="verse">מתן אדם ירחיב לו ולפני גדלים ינחנו׃</seg>
          <seg id="b.PRO.18.17" type="verse">צדיק הראשון בריבו [כ= יבא] [ק= ובא]־רעהו וחקרו׃</seg>
          <seg id="b.PRO.18.18" type="verse">מדינים ישבית הגורל ובין עצומים יפריד׃</seg>
          <seg id="b.PRO.18.19" type="verse">אח נפשע מקרית־עז [כ= ומדונים] [ק= ומדינים] כבריח ארמון׃</seg>
          <seg id="b.PRO.18.20" type="verse">מפרי פי־איש תשבע בטנו תבואת שפתיו ישבע׃</seg>
          <seg id="b.PRO.18.21" type="verse">מות וחיים ביד־לשון ואהביה יאכל פריה׃</seg>
          <seg id="b.PRO.18.22" type="verse">מצא אשה מצא טוב ויפק רצון מיהוה׃</seg>
          <seg id="b.PRO.18.23" type="verse">תחנונים ידבר־רש ועשיר יענה עזות׃</seg>
          <seg id="b.PRO.18.24" type="verse">איש רעים להתרעע ויש אהב דבק מאח׃</seg>
        </div>
        <div id="b.PRO.19" type="chapter">
          <seg id="b.PRO.19.1" type="verse">טוב־רש הולך בתמו מעקש שפתיו והוא כסיל׃</seg>
          <seg id="b.PRO.19.2" type="verse">גם בלא־דעת נפש לא־טוב ואץ ברגלים חוטא׃</seg>
          <seg id="b.PRO.19.3" type="verse">אולת אדם תסלף דרכו ועל־יהוה יזעף לבו׃</seg>
          <seg id="b.PRO.19.4" type="verse">הון יסיף רעים רבים ודל מרעהו יפרד׃</seg>
          <seg id="b.PRO.19.5" type="verse">עד שקרים לא ינקה ויפיח כזבים לא ימלט׃</seg>
          <seg id="b.PRO.19.6" type="verse">רבים יחלו פני־נדיב וכל־הרע לאיש מתן׃</seg>
          <seg id="b.PRO.19.7" type="verse">כל אחי־רש שנאהו אף כי מרעהו רחקו ממנו מרדף אמרים [כ= לא] [ק= לו]־המה׃</seg>
          <seg id="b.PRO.19.8" type="verse">קנה־לב אהב נפשו שמר תבונה למצא־טוב׃</seg>
          <seg id="b.PRO.19.9" type="verse">עד שקרים לא ינקה ויפיח כזבים יאבד׃ ף</seg>
          <seg id="b.PRO.19.10" type="verse">לא־נאוה לכסיל תענוג אף כי־לעבד משל בשרים׃</seg>
          <seg id="b.PRO.19.11" type="verse">שכל אדם האריך אפו ותפארתו עבר על־פשע׃</seg>
          <seg id="b.PRO.19.12" type="verse">נהם ככפיר זעף מלך וכטל על־עשב רצונו׃</seg>
          <seg id="b.PRO.19.13" type="verse">הות לאביו בן כסיל ודלף טרד מדיני אשה׃</seg>
          <seg id="b.PRO.19.14" type="verse">בית והון נחלת אבות ומיהוה אשה משכלת׃</seg>
          <seg id="b.PRO.19.15" type="verse">עצלה תפיל תרדמה ונפש רמיה תרעב׃</seg>
          <seg id="b.PRO.19.16" type="verse">שמר מצוה שמר נפשו בוזה דרכיו [כ= יומת] [ק= ימות]׃</seg>
          <seg id="b.PRO.19.17" type="verse">מלוה יהוה חוןן דל וגמלו ישלם־לו׃</seg>
          <seg id="b.PRO.19.18" type="verse">יסר בנך כי־יש תקוה ואל־המיתו אל־תשא נפשך׃</seg>
          <seg id="b.PRO.19.19" type="verse">[כ= גרל] [ק= גדל]־חמה נשא ענש כי אם־תציל ועוד תוסף׃</seg>
          <seg id="b.PRO.19.20" type="verse">שמע עצה וקבל מוסר למען תחכם באחריתך׃</seg>
          <seg id="b.PRO.19.21" type="verse">רבות מחשבות בלב־איש ועצת יהוה היא תקום׃</seg>
          <seg id="b.PRO.19.22" type="verse">תאות אדם חסדו וטוב־רש מאיש כזב׃</seg>
          <seg id="b.PRO.19.23" type="verse">יראת יהוה לחיים ושבע ילין בל־יפקד רע׃</seg>
          <seg id="b.PRO.19.24" type="verse">טמן עצל ידו בצלחת גם־אל־פיהו לא ישיבנה׃</seg>
          <seg id="b.PRO.19.25" type="verse">לץ תכה ופתי יערם והוכיח לנבון יבין דעת׃</seg>
          <seg id="b.PRO.19.26" type="verse">משדד־אב יבריח אם בן מביש ומחפיר׃</seg>
          <seg id="b.PRO.19.27" type="verse">חדל־בני לשמע מוסר לשגות מאמרי־דעת׃</seg>
          <seg id="b.PRO.19.28" type="verse">עד בליעל יליץ משפט ופי רשעים יבלע־און׃</seg>
          <seg id="b.PRO.19.29" type="verse">נכונו ללצים שפטים ומהלמות לגו כסילים׃</seg>
        </div>
        <div id="b.PRO.20" type="chapter">
          <seg id="b.PRO.20.1" type="verse">לץ היין המה שכר וכל־שגה בו לא יחכם׃</seg>
          <seg id="b.PRO.20.2" type="verse">נהם ככפיר אימת מלך מתעברו חוטא נפשו׃</seg>
          <seg id="b.PRO.20.3" type="verse">כבוד לאיש שבת מריב וכל־אויל יתגלע׃</seg>
          <seg id="b.PRO.20.4" type="verse">מחרף עצל לא־יחרש [כ= ישאל] [ק= ושאל] בקציר ואין׃</seg>
          <seg id="b.PRO.20.5" type="verse">מים עמקים עצה בלב־איש ואיש תבונה ידלנה׃</seg>
          <seg id="b.PRO.20.6" type="verse">רב־אדם יקרא איש חסדו ואיש אמונים מי ימצא׃</seg>
          <seg id="b.PRO.20.7" type="verse">מתהלך בתמו צדיק אשרי בניו אחריו׃</seg>
          <seg id="b.PRO.20.8" type="verse">מלך יושב על־כסא־דין מזרה בעיניו כל־רע׃</seg>
          <seg id="b.PRO.20.9" type="verse">מי־יאמר זכיתי לבי טהרתי מחטאתי׃</seg>
          <seg id="b.PRO.20.10" type="verse">אבן ואבן איפה ואיפה תועבת יהוה גם־שניהם׃</seg>
          <seg id="b.PRO.20.11" type="verse">גם במעלליו יתנכר־נער אם־זך ואם־ישר פעלו׃</seg>
          <seg id="b.PRO.20.12" type="verse">אזן שמעת* ועין ראה יהוה עשה גם־שניהם׃</seg>
          <seg id="b.PRO.20.13" type="verse">אל־תאהב שנה פן־תורש פקח עיניך שבע־לחם׃</seg>
          <seg id="b.PRO.20.14" type="verse">רע רע יאמר הקונה ואזל לו אז יתהלל׃</seg>
          <seg id="b.PRO.20.15" type="verse">יש זהב ורב־פנינים וכלי יקר שפתי־דעת׃</seg>
          <seg id="b.PRO.20.16" type="verse">לקח־בגדו כי־ערב זר ובעד [כ= נכרים] [ק= נכריה] חבלהו׃</seg>
          <seg id="b.PRO.20.17" type="verse">ערב לאיש לחם שקר ואחר ימלא־פיהו חץץ׃</seg>
          <seg id="b.PRO.20.18" type="verse">מחשבות בעצה תכון ובתחבלות עשה מלחמה׃</seg>
          <seg id="b.PRO.20.19" type="verse">גולה־סוד* הולך רכיל ולפתה שפתיו לא תתערב׃</seg>
          <seg id="b.PRO.20.20" type="verse">מקלל אביו ואמו ידעך נרו [כ= באישון] [ק= באשון] חשך׃</seg>
          <seg id="b.PRO.20.21" type="verse">נחלה [כ= מבחלת] [ק= מבהלת] בראשנה ואחריתה לא תברך׃</seg>
          <seg id="b.PRO.20.22" type="verse">אל־תאמר אשלמה־רע קוה ליהוה וישע לך׃</seg>
          <seg id="b.PRO.20.23" type="verse">תועבת יהוה אבן ואבן ומאזני מרמה לא־טוב׃</seg>
          <seg id="b.PRO.20.24" type="verse">מיהוה מצעדי־גבר ואדם מה־יבין דרכו׃</seg>
          <seg id="b.PRO.20.25" type="verse">מוקש אדם ילע קדש ואחר נדרים לבקר׃</seg>
          <seg id="b.PRO.20.26" type="verse">מזרה רשעים מלך חכם וישב עליהם אופן׃</seg>
          <seg id="b.PRO.20.27" type="verse">נר יהוה נשמת אדם חפש כל־חדרי־בטן׃</seg>
          <seg id="b.PRO.20.28" type="verse">חסד ואמת יצרו־מלך וסעד בחסד כסאו׃</seg>
          <seg id="b.PRO.20.29" type="verse">תפארת בחורים כחם והדר זקנים שיבה׃</seg>
          <seg id="b.PRO.20.30" type="verse">חברות פצע [כ= תמריק] [ק= תמרוק] ברע ומכות חדרי־בטן׃</seg>
        </div>
        <div id="b.PRO.21" type="chapter">
          <seg id="b.PRO.21.1" type="verse">פלגי־מים לב־מלך ביד־יהוה על־כל־אשר יחפץ יטנו׃</seg>
          <seg id="b.PRO.21.2" type="verse">כל־דרך־איש ישר בעיניו ותכן לבות יהוה׃</seg>
          <seg id="b.PRO.21.3" type="verse">עשה צדקה ומשפט נבחר ליהוה מזבח׃</seg>
          <seg id="b.PRO.21.4" type="verse">רום־עינים ורחב־לב נר רשעים חטאת׃</seg>
          <seg id="b.PRO.21.5" type="verse">מחשבות חרוץ אך־למותר וכל־אץ אך־למחסור׃</seg>
          <seg id="b.PRO.21.6" type="verse">פעל אוצרות בלשון שקר הבל נדף מבקשי־מות׃</seg>
          <seg id="b.PRO.21.7" type="verse">שד־רשעים יגורם כי מאנו לעשות משפט׃</seg>
          <seg id="b.PRO.21.8" type="verse">הפכפך דרך איש וזר וזך ישר פעלו׃</seg>
          <seg id="b.PRO.21.9" type="verse">טוב לשבת על־פנת־גג מאשת מדינים ובית חבר׃</seg>
          <seg id="b.PRO.21.10" type="verse">נפש רשע אותה־רע לא־יחן בעיניו רעהו׃</seg>
          <seg id="b.PRO.21.11" type="verse">בענש־לץ יחכם־פתי ובהשכיל לחכם יקח־דעת׃</seg>
          <seg id="b.PRO.21.12" type="verse">משכיל צדיק לבית רשע מסלף רשעים לרע׃</seg>
          <seg id="b.PRO.21.13" type="verse">אטם אזנו מזעקת־דל גם־הוא יקרא ולא יענה׃</seg>
          <seg id="b.PRO.21.14" type="verse">מתן בסתר יכפה־אף ושחד בחק חמה עזה׃</seg>
          <seg id="b.PRO.21.15" type="verse">שמחה לצדיק עשות משפט ומחתה לפעלי און׃</seg>
          <seg id="b.PRO.21.16" type="verse">אדם תועה מדרך השכל בקהל רפאים ינוח׃</seg>
          <seg id="b.PRO.21.17" type="verse">איש מחסור אהב שמחה אהב יין־ושמן לא יעשיר׃</seg>
          <seg id="b.PRO.21.18" type="verse">כפר לצדיק רשע ותחת ישרים בוגד׃</seg>
          <seg id="b.PRO.21.19" type="verse">טוב שבת בארץ־מדבר מאשת [כ= מדונים] [ק= מדינים] וכעס׃</seg>
          <seg id="b.PRO.21.20" type="verse">אוצר נחמד ושמן בנוה חכם וכסיל אדם יבלענו׃</seg>
          <seg id="b.PRO.21.21" type="verse">רדף צדקה וחסד ימצא חיים צדקה וכבוד׃</seg>
          <seg id="b.PRO.21.22" type="verse">עיר גברים עלה חכם וירד עז מבטחה׃</seg>
          <seg id="b.PRO.21.23" type="verse">שמר פיו ולשונו שמר מצרות נפשו׃</seg>
          <seg id="b.PRO.21.24" type="verse">זד יהיר לץ שמו עושה בעברת זדון׃</seg>
          <seg id="b.PRO.21.25" type="verse">תאות עצל תמיתנו כי־מאנו ידיו לעשות׃</seg>
          <seg id="b.PRO.21.26" type="verse">כל־היום התאוה תאוה וצדיק יתן ולא יחשך׃</seg>
          <seg id="b.PRO.21.27" type="verse">זבח רשעים תועבה אף כי־בזמה יביאנו׃</seg>
          <seg id="b.PRO.21.28" type="verse">עד־כזבים יאבד ואיש שומע לנצח ידבר׃</seg>
          <seg id="b.PRO.21.29" type="verse">העז איש רשע בפניו וישר הוא [כ= יכין] [ק= יבין] [כ= דרכיו] [ק= דרכו]׃</seg>
          <seg id="b.PRO.21.30" type="verse">אין חכמה ואין תבונה ואין עצה לנגד יהוה׃ ף</seg>
          <seg id="b.PRO.21.31" type="verse">סוס מוכן ליום מלחמה וליהוה התשועה׃</seg>
        </div>
        <div id="b.PRO.22" type="chapter">
          <seg id="b.PRO.22.1" type="verse">נבחר שם מעשר רב מכסף ומזהב חן טוב׃</seg>
          <seg id="b.PRO.22.2" type="verse">עשיר ורש נפגשו עשה כלם יהוה׃</seg>
          <seg id="b.PRO.22.3" type="verse">ערום ראה רעה [כ= ויסתר] [ק= ונסתר] ופתיים עברו ונענשו׃</seg>
          <seg id="b.PRO.22.4" type="verse">עקב ענוה יראת יהוה עשר וכבוד וחיים׃</seg>
          <seg id="b.PRO.22.5" type="verse">צנים פחים בדרך עקש שומר נפשו ירחק מהם׃</seg>
          <seg id="b.PRO.22.6" type="verse">חנך לנער על־פי דרכו גם כי־יזקין לא־יסור ממנה׃</seg>
          <seg id="b.PRO.22.7" type="verse">עשיר ברשים ימשול ועבד לוה לאיש מלוה׃</seg>
          <seg id="b.PRO.22.8" type="verse">זורע עולה [כ= יקצור] [ק= יקצר]־און ושבט עברתו יכלה׃</seg>
          <seg id="b.PRO.22.9" type="verse">טוב־עין הוא יברך כי־נתן מלחמו לדל׃</seg>
          <seg id="b.PRO.22.10" type="verse">גרש לץ ויצא מדון וישבת דין וקלון׃</seg>
          <seg id="b.PRO.22.11" type="verse">אהב [כ= טהור] [ק= טהר]־לב חן שפתיו רעהו מלך׃</seg>
          <seg id="b.PRO.22.12" type="verse">עיני יהוה נצרו דעת ויסלף דברי בגד׃</seg>
          <seg id="b.PRO.22.13" type="verse">אמר עצל ארי בחוץ בתוך רחבות ארצח׃</seg>
          <seg id="b.PRO.22.14" type="verse">שוחה עמקה פי זרות זעום יהוה [כ= יפול] [ק= יפל]־שם׃</seg>
          <seg id="b.PRO.22.15" type="verse">אולת קשורה בלב־נער שבט מוסר ירחיקנה ממנו׃</seg>
          <seg id="b.PRO.22.16" type="verse">עשק דל להרבות לו נתן לעשיר אך־למחסור׃</seg>
          <seg id="b.PRO.22.17" type="verse">הט אזנך ושמע דברי חכמים ולבך תשית לדעתי׃</seg>
          <seg id="b.PRO.22.18" type="verse">כי־נעים כי־תשמרם בבטנך יכנו יחדו על־שפתיך׃</seg>
          <seg id="b.PRO.22.19" type="verse">להיות ביהוה מבטחך הודעתיך היום אף־אתה׃</seg>
          <seg id="b.PRO.22.20" type="verse">הלא כתבתי לך [כ= שלשום] [ק= שלישים] במועצת* ודעת׃</seg>
          <seg id="b.PRO.22.21" type="verse">להודיעך קשט* אמרי אמת להשיב אמרים אמת לשלחיך׃ ף</seg>
          <seg id="b.PRO.22.22" type="verse">אל־תגזל־דל כי דל־הוא ואל־תדכא עני בשער׃</seg>
          <seg id="b.PRO.22.23" type="verse">כי־יהוה יריב ריבם וקבע את־קבעיהם נפש׃</seg>
          <seg id="b.PRO.22.24" type="verse">אל־תתרע את־בעל אף ואת־איש חמות לא תבוא׃</seg>
          <seg id="b.PRO.22.25" type="verse">פן־תאלף [כ= ארחתו] [ק= ארחתיו] ולקחת מוקש לנפשך׃</seg>
          <seg id="b.PRO.22.26" type="verse">אל־תהי בתקעי־כף בערבים משאות׃</seg>
          <seg id="b.PRO.22.27" type="verse">אם־אין־לך לשלם למה יקח משכבך מתחתיך׃</seg>
          <seg id="b.PRO.22.28" type="verse">אל־תסג גבול עולם אשר עשו אבותיך׃</seg>
          <seg id="b.PRO.22.29" type="verse">חזית איש מהיר במלאכתו לפני־מלכים יתיצב בל־יתיצב לפני חשכים׃ ף</seg>
        </div>
        <div id="b.PRO.23" type="chapter">
          <seg id="b.PRO.23.1" type="verse">כי־תשב ללחום את־מושל בין תבין את־אשר לפניך׃</seg>
          <seg id="b.PRO.23.2" type="verse">ושמת שכין בלעך אם־בעל נפש אתה׃</seg>
          <seg id="b.PRO.23.3" type="verse">אל־תתאוק למטעמותיו והוא לחם כזבים׃</seg>
          <seg id="b.PRO.23.4" type="verse">אל־תיגע להעשיר מבינתך חדל׃</seg>
          <seg id="b.PRO.23.5" type="verse">[כ= התעוף] [ק= התעיף] עיניך בו ואיננו כי עשה יעשה־לו כנפים כנשר [כ= ועיף] [ק= יעוף] השמים׃ ף</seg>
          <seg id="b.PRO.23.6" type="verse">אל־תלחם את־לחם רע עין ואל־[כ= תתאו] [ק= תתאיו] למטעמתיו׃</seg>
          <seg id="b.PRO.23.7" type="verse">כי כמו־שער בנפשו כן־הוא אכל ושתה יאמר לך ולבו בל־עמך׃</seg>
          <seg id="b.PRO.23.8" type="verse">פתך־אכלת תקיאנה ושחת דבריך הנעימים׃</seg>
          <seg id="b.PRO.23.9" type="verse">באזני כסיל אל־תדבר כי־יבוז לשכל מליך׃</seg>
          <seg id="b.PRO.23.10" type="verse">אל־תסג גבול עולם ובשדי יתומים אל־תבא׃</seg>
          <seg id="b.PRO.23.11" type="verse">כי־גאלם חזק הוא־יריב את־ריבם אתך׃</seg>
          <seg id="b.PRO.23.12" type="verse">הביאה למוסר לבך ואזנך לאמרי־דעת׃</seg>
          <seg id="b.PRO.23.13" type="verse">אל־תמנע מנער מוסר כי־תכנו בשבט לא ימות׃</seg>
          <seg id="b.PRO.23.14" type="verse">אתה בשבט תכנו ונפשו משאול תציל׃</seg>
          <seg id="b.PRO.23.15" type="verse">בני אם־חכם לבך ישמח לבי גם־אני׃</seg>
          <seg id="b.PRO.23.16" type="verse">ותעלזנה כליותי בדבר שפתיך מישרים׃</seg>
          <seg id="b.PRO.23.17" type="verse">אל־יקנא לבך בחטאים כי אם־ביראת־יהוה כל־היום׃</seg>
          <seg id="b.PRO.23.18" type="verse">כי אם־יש אחרית ותקותך לא תכרת׃</seg>
          <seg id="b.PRO.23.19" type="verse">שמע־אתה בני וחכם ואשר בדרך לבך׃</seg>
          <seg id="b.PRO.23.20" type="verse">אל־תהי בסבאי־יין בזללי בשר למו׃</seg>
          <seg id="b.PRO.23.21" type="verse">כי־סבא וזולל יורש וקרעים תלביש נומה׃</seg>
          <seg id="b.PRO.23.22" type="verse">שמע לאביך זה ילדך ואל־תבוז כי־זקנה אמך׃</seg>
          <seg id="b.PRO.23.23" type="verse">אמת קנה ואל־תמכר חכמה ומוסר ובינה׃</seg>
          <seg id="b.PRO.23.24" type="verse">[כ= גול] [ק= גיל] [כ= יגול] [ק= יגיל] אבי צדיק [כ= יולד] [ק= ויולד] חכם [כ= וישמח] [ק= ישמח]־בו׃</seg>
          <seg id="b.PRO.23.25" type="verse">ישמח־אביך ואמך ותגל יולדתך׃</seg>
          <seg id="b.PRO.23.26" type="verse">תנה־בני לבך לי ועיניך דרכי [כ= תרצנה] [ק= תצרנה]׃</seg>
          <seg id="b.PRO.23.27" type="verse">כי־שוחה עמקה זונה ובאר צרה נכריה׃</seg>
          <seg id="b.PRO.23.28" type="verse">אף־היא כחתף תארב ובוגדים באדם תוסף׃</seg>
          <seg id="b.PRO.23.29" type="verse">למי אוי למי אבוי למי [כ= מדונים] [ק= מדינים] למי שיח למי פצעים חנם למי חכללות עינים׃</seg>
          <seg id="b.PRO.23.30" type="verse">למאחרים על־היין לבאים לחקר ממסך׃</seg>
          <seg id="b.PRO.23.31" type="verse">אל־תרא יין כי יתאדם כי־יתן [כ= בכיס] [ק= בכוס] עינו יתהלך במישרים׃</seg>
          <seg id="b.PRO.23.32" type="verse">אחריתו כנחש ישך וכצפעני יפרש׃</seg>
          <seg id="b.PRO.23.33" type="verse">עיניך יראו זרות ולבך ידבר תהפכות׃</seg>
          <seg id="b.PRO.23.34" type="verse">והיית כשכב בלב־ים וכשכב בראש חבל׃</seg>
          <seg id="b.PRO.23.35" type="verse">הכוני בל־חליתי הלמוני בל־ידעתי מתי אקיץ אוסיף אבקשנו עוד׃</seg>
        </div>
        <div id="b.PRO.24" type="chapter">
          <seg id="b.PRO.24.1" type="verse">אל־תקנא באנשי רעה ואל־[כ= תתאו] [ק= תתאיו] להיות אתם׃</seg>
          <seg id="b.PRO.24.2" type="verse">כי־שד יהגה לבם ועמל שפתיהם תדברנה׃</seg>
          <seg id="b.PRO.24.3" type="verse">בחכמה יבנה בית ובתבונה יתכוןן׃</seg>
          <seg id="b.PRO.24.4" type="verse">ובדעת חדרים ימלאו כל־הון יקר ונעים׃</seg>
          <seg id="b.PRO.24.5" type="verse">גבר־חכם בעוז ואיש־דעת מאמץ־כח׃</seg>
          <seg id="b.PRO.24.6" type="verse">כי בתחבלות תעשה־לך מלחמה ותשועה ברב יועץ׃</seg>
          <seg id="b.PRO.24.7" type="verse">ראמות לאויל חכמות בשער לא יפתח־פיהו׃</seg>
          <seg id="b.PRO.24.8" type="verse">מחשב להרע לו בעל־מזמות יקראו׃</seg>
          <seg id="b.PRO.24.9" type="verse">זמת אולת חטאת ותועבת לאדם לץ׃</seg>
          <seg id="b.PRO.24.10" type="verse">התרפית ביום צרה צר כחכה׃</seg>
          <seg id="b.PRO.24.11" type="verse">הצל לקחים למות ומטים להרג אם־תחשוך׃</seg>
          <seg id="b.PRO.24.12" type="verse">כי־תאמר הן לא־ידענו זה הלא־תכן לבות הוא־יבין ונצר נפשך הוא ידע והשיב לאדם כפעלו׃</seg>
          <seg id="b.PRO.24.13" type="verse">אכל־בני דבש כי־טוב ונפת מתוק על־חךך׃</seg>
          <seg id="b.PRO.24.14" type="verse">כן דעה חכמה לנפשך אם־מצאת ויש אחרית ותקותך לא תכרת׃ ף</seg>
          <seg id="b.PRO.24.15" type="verse">אל־תארב רשע לנוה צדיק אל־תשדד רבצו׃</seg>
          <seg id="b.PRO.24.16" type="verse">כי שבע יפול צדיק וקם ורשעים יכשלו ברעה׃</seg>
          <seg id="b.PRO.24.17" type="verse">בנפל [כ= אויביך] [ק= אויבך] אל־תשמח ובכשלו אל־יגל לבך׃</seg>
          <seg id="b.PRO.24.18" type="verse">פן־יראה יהוה ורע בעיניו והשיב מעליו אפו׃</seg>
          <seg id="b.PRO.24.19" type="verse">אל־תתחר במרעים אל־תקנא ברשעים׃</seg>
          <seg id="b.PRO.24.20" type="verse">כי לא־תהיה אחרית לרע נר רשעים ידעך׃</seg>
          <seg id="b.PRO.24.21" type="verse">ירא־את־יהוה בני ומלך עם־שונים אל־תתערב׃</seg>
          <seg id="b.PRO.24.22" type="verse">כי־פתאם יקום אידם ופיד שניהם מי יודע׃ ס</seg>
          <seg id="b.PRO.24.23" type="verse">גם־אלה לחכמים הכר־פנים במשפט בל־טוב׃</seg>
          <seg id="b.PRO.24.24" type="verse">אמר לרשע צדיק אתה יקבהו עמים יזעמוהו לאמים׃</seg>
          <seg id="b.PRO.24.25" type="verse">ולמוכיחים ינעם ועליהם תבוא ברכת־טוב׃</seg>
          <seg id="b.PRO.24.26" type="verse">שפתים ישק משיב דברים נכחים׃</seg>
          <seg id="b.PRO.24.27" type="verse">הכן בחוץ מלאכתך ועתדה בשדה לך אחר ובנית ביתך׃ ף</seg>
          <seg id="b.PRO.24.28" type="verse">אל־תהי עד־חנם ברעך והפתית בשפתיך׃</seg>
          <seg id="b.PRO.24.29" type="verse">אל־תאמר כאשר עשה־לי כן אעשה־לו אשיב לאיש כפעלו׃</seg>
          <seg id="b.PRO.24.30" type="verse">על־שדה איש־עצל עברתי ועל־כרם אדם חסר־לב׃</seg>
          <seg id="b.PRO.24.31" type="verse">והנה עלה כלו קמשנים כסו פניו חרלים וגדר אבניו נהרסה׃</seg>
          <seg id="b.PRO.24.32" type="verse">ואחזה אנכי אשית לבי ראיתי לקחתי מוסר׃</seg>
          <seg id="b.PRO.24.33" type="verse">מעט שנות מעט תנומות מעט חבק ידים לשכב׃</seg>
          <seg id="b.PRO.24.34" type="verse">ובא־מתהלך רישך ומחסריך כאיש מגן׃ ף</seg>
        </div>
        <div id="b.PRO.25" type="chapter">
          <seg id="b.PRO.25.1" type="verse">גם־אלה משלי שלמה אשר העתיקו אנשי חזקיה מלך־יהודה׃</seg>
          <seg id="b.PRO.25.2" type="verse">כבד אלהים הסתר דבר וכבד מלכים חקר דבר׃</seg>
          <seg id="b.PRO.25.3" type="verse">שמים לרום וארץ לעמק ולב מלכים אין חקר׃</seg>
          <seg id="b.PRO.25.4" type="verse">הגו סיגים מכסף ויצא לצרף כלי׃</seg>
          <seg id="b.PRO.25.5" type="verse">הגו רשע לפני־מלך ויכון בצדק כסאו׃</seg>
          <seg id="b.PRO.25.6" type="verse">אל־תתהדר לפני־מלך ובמקום גדלים אל־תעמד׃</seg>
          <seg id="b.PRO.25.7" type="verse">כי טוב אמר־לך עלה הנה מהשפילך לפני נדיב אשר ראו עיניך׃</seg>
          <seg id="b.PRO.25.8" type="verse">אל־תצא לרב מהר פן מה־תעשה באחריתה בהכלים אתך רעך׃</seg>
          <seg id="b.PRO.25.9" type="verse">ריבך ריב את־רעך וסוד אחר אל־תגל׃</seg>
          <seg id="b.PRO.25.10" type="verse">פן־יחסדך שמע ודבתך לא תשוב׃</seg>
          <seg id="b.PRO.25.11" type="verse">תפוחי זהב במשכיות כסף דבר דבר על־אפניו׃</seg>
          <seg id="b.PRO.25.12" type="verse">נזם זהב וחלי־כתם מוכיח חכם על־אזן שמעת׃</seg>
          <seg id="b.PRO.25.13" type="verse">כצנת־שלג ביום קציר ציר נאמן לשלחיו ונפש אדניו ישיב׃ ף</seg>
          <seg id="b.PRO.25.14" type="verse">נשיאים ורוח וגשם אין איש מתהלל במתת־שקר׃</seg>
          <seg id="b.PRO.25.15" type="verse">בארך אפים יפתה קצין ולשון רכה תשבר־גרם׃</seg>
          <seg id="b.PRO.25.16" type="verse">דבש מצאת אכל דיך פן־תשבענו והקאתו׃</seg>
          <seg id="b.PRO.25.17" type="verse">הקר רגלך מבית רעך פן־ישבעך ושנאך׃</seg>
          <seg id="b.PRO.25.18" type="verse">מפיץ וחרב וחץ שנון איש ענה ברעהו עד שקר׃</seg>
          <seg id="b.PRO.25.19" type="verse">שן רעה ורגל מועדת מבטח בוגד ביום צרה׃</seg>
          <seg id="b.PRO.25.20" type="verse">מעדה בגד ביום קרה חמץ על־נתר ושר בשרים על לב־רע׃ ף</seg>
          <seg id="b.PRO.25.21" type="verse">אם־רעב שנאך האכלהו לחם ואם־צמא השקהו מים׃</seg>
          <seg id="b.PRO.25.22" type="verse">כי גחלים אתה חתה על־ראשו ויהוה ישלם־לך׃</seg>
          <seg id="b.PRO.25.23" type="verse">רוח צפון תחולל גשם ופנים נזעמים לשון סתר׃</seg>
          <seg id="b.PRO.25.24" type="verse">טוב שבת על־פנת־גג מאשת [כ= מדונים] [ק= מדינים] ובית חבר׃</seg>
          <seg id="b.PRO.25.25" type="verse">מים קרים על־נפש עיפה ושמועה טובה מארץ מרחק׃</seg>
          <seg id="b.PRO.25.26" type="verse">מעין נרפש ומקור משחת צדיק מט לפני־רשע׃</seg>
          <seg id="b.PRO.25.27" type="verse">אכל דבש הרבות לא־טוב וחקר כבדם כבוד׃</seg>
          <seg id="b.PRO.25.28" type="verse">עיר פרוצה אין חומה איש אשר אין מעצר לרוחו׃</seg>
        </div>
        <div id="b.PRO.26" type="chapter">
          <seg id="b.PRO.26.1" type="verse">כשלג בקיץ וכמטר בקציר כן לא־נאוה לכסיל כבוד׃</seg>
          <seg id="b.PRO.26.2" type="verse">כצפור לנוד כדרור לעוף כן קללת חנם [כ= לא] [ק= לו] תבא׃</seg>
          <seg id="b.PRO.26.3" type="verse">שוט לסוס מתג לחמור ושבט לגו כסילים׃</seg>
          <seg id="b.PRO.26.4" type="verse">אל־תען כסיל כאולתו פן־תשוה־לו גם־אתה׃</seg>
          <seg id="b.PRO.26.5" type="verse">ענה כסיל כאולתו פן־יהיה חכם בעיניו׃</seg>
          <seg id="b.PRO.26.6" type="verse">מקצה רגלים חמס שתה שלח דברים ביד־כסיל׃</seg>
          <seg id="b.PRO.26.7" type="verse">דליו שקימ* מפסח ומשל בפי כסילים׃</seg>
          <seg id="b.PRO.26.8" type="verse">כצרור אבן במרגמה כן־נותן לכסיל כבוד׃</seg>
          <seg id="b.PRO.26.9" type="verse">חוח עלה ביד־שכור ומשל בפי כסילים׃</seg>
          <seg id="b.PRO.26.10" type="verse">רב מחולל־כל ושכר כסיל ושכר עברים׃</seg>
          <seg id="b.PRO.26.11" type="verse">ככלב שב על־קאו כסיל שונה באולתו׃</seg>
          <seg id="b.PRO.26.12" type="verse">ראית איש חכם בעיניו תקוה לכסיל ממנו׃</seg>
          <seg id="b.PRO.26.13" type="verse">אמר עצל שחל בדרך ארי בין הרחבות׃</seg>
          <seg id="b.PRO.26.14" type="verse">הדלת תסוב על־צירה ועצל על־מטתו׃</seg>
          <seg id="b.PRO.26.15" type="verse">טמן עצל ידו בצלחת נלאה להשיבה אל־פיו׃</seg>
          <seg id="b.PRO.26.16" type="verse">חכם עצל בעיניו משבעה משיבי טעם׃</seg>
          <seg id="b.PRO.26.17" type="verse">מחזיק באזני־כלב עבר מתעבר על־ריב לא־לו׃</seg>
          <seg id="b.PRO.26.18" type="verse">כמתלהלה הירה זקים חצים ומות׃</seg>
          <seg id="b.PRO.26.19" type="verse">כן־איש רמה את־רעהו ואמר הלא־משחק אני׃</seg>
          <seg id="b.PRO.26.20" type="verse">באפס עצים תכבה־אש ובאין נרגן ישתק מדון׃</seg>
          <seg id="b.PRO.26.21" type="verse">פחם לגחלים ועצים לאש ואיש [כ= מדונים] [ק= מדינים] לחרחר־ריב׃ ף</seg>
          <seg id="b.PRO.26.22" type="verse">דברי נרגן כמתלהמים והם ירדו חדרי־בטן׃</seg>
          <seg id="b.PRO.26.23" type="verse">כסף סיגים מצפה על־חרש שפתים דלקים ולב־רע׃</seg>
          <seg id="b.PRO.26.24" type="verse">[כ= בשפתו] [ק= בשפתיו] ינכר שונא ובקרבו ישית מרמה׃</seg>
          <seg id="b.PRO.26.25" type="verse">כי־יחןן קולו* אל־תאמן־בו כי שבע תועבות בלבו׃</seg>
          <seg id="b.PRO.26.26" type="verse">תכסה שנאה במשאון תגלה רעתו בקהל׃</seg>
          <seg id="b.PRO.26.27" type="verse">כרה־שחת בה יפל וגלל אבן אליו תשוב׃</seg>
          <seg id="b.PRO.26.28" type="verse">לשון־שקר ישנא דכיו ופה חלק יעשה מדחה׃</seg>
        </div>
        <div id="b.PRO.27" type="chapter">
          <seg id="b.PRO.27.1" type="verse">אל־תתהלל ביום מחר כי לא־תדע מה־ילד יום׃</seg>
          <seg id="b.PRO.27.2" type="verse">יהללך זר ולא־פיך נכרי ואל־שפתיך׃</seg>
          <seg id="b.PRO.27.3" type="verse">כבד־אבן ונטל החול וכעס אויל כבד משניהם׃</seg>
          <seg id="b.PRO.27.4" type="verse">אכזריות חמה ושטף אף ומי יעמד לפני קנאה׃</seg>
          <seg id="b.PRO.27.5" type="verse">טובה תוכחת מגלה מאהבה מסתרת׃</seg>
          <seg id="b.PRO.27.6" type="verse">נאמנים פצעי אוהב ונעתרות נשיקות שונא׃</seg>
          <seg id="b.PRO.27.7" type="verse">נפש שבעה תבוס נפת ונפש רעבה כל־מר מתוק׃</seg>
          <seg id="b.PRO.27.8" type="verse">כצפור נודדת מן־קנה כן־איש נודד ממקומו׃</seg>
          <seg id="b.PRO.27.9" type="verse">שמן וקטרת ישמח־לב ומתק רעהו מעצת־נפש׃</seg>
          <seg id="b.PRO.27.10" type="verse">רעך [כ= ורעה] [ק= ורע] אביך אל־תעזב ובית אחיך אל־תבוא ביום אידך טוב שכן קרוב מאח רחוק׃</seg>
          <seg id="b.PRO.27.11" type="verse">חכם בני ושמח לבי ואשיבה חרפי דבר׃</seg>
          <seg id="b.PRO.27.12" type="verse">ערום ראה רעה נסתר פתאים עברו נענשו׃</seg>
          <seg id="b.PRO.27.13" type="verse">קח־בגדו כי־ערב זר ובעד נכריה חבלהו׃</seg>
          <seg id="b.PRO.27.14" type="verse">מברך רעהו בקול גדול בבקר השכים קללה תחשב לו׃</seg>
          <seg id="b.PRO.27.15" type="verse">דלף טורד ביום סגריר ואשת [כ= מדונים] [ק= מדינים] נשתוה׃</seg>
          <seg id="b.PRO.27.16" type="verse">צפניה צפן־רוח ושמן ימינו יקרא׃</seg>
          <seg id="b.PRO.27.17" type="verse">ברזל בברזל יחד ואיש יחד פני־רעהו׃</seg>
          <seg id="b.PRO.27.18" type="verse">נצר תאנה יאכל פריה ושמר* אדניו יכבד׃</seg>
          <seg id="b.PRO.27.19" type="verse">כמים הפנים לפנים כן לב־האדם לאדם׃</seg>
          <seg id="b.PRO.27.20" type="verse">שאול [כ= ואבדה] [ק= ואבדו] לא תשבענה ועיני האדם לא תשבענה׃</seg>
          <seg id="b.PRO.27.21" type="verse">מצרף לכסף וכור לזהב ואיש לפי מהללו׃</seg>
          <seg id="b.PRO.27.22" type="verse">אם תכתוש־את־האויל במכתש בתוך הריפות בעלי לא־תסור מעליו אולתו׃ ף</seg>
          <seg id="b.PRO.27.23" type="verse">ידע תדע פני צאנך שית לבך לעדרים׃</seg>
          <seg id="b.PRO.27.24" type="verse">כי לא לעולם חסן ואם־נזר לדור [כ= דור] [ק= ודור]׃</seg>
          <seg id="b.PRO.27.25" type="verse">גלה חציר ונראה־דשא ונאספו עשבות הרים׃</seg>
          <seg id="b.PRO.27.26" type="verse">כבשים ללבושך ומחיר שדה עתודים׃</seg>
          <seg id="b.PRO.27.27" type="verse">ודי חלב עזים ללחמך ללחם ביתך וחיים לנערותיך׃</seg>
        </div>
        <div id="b.PRO.28" type="chapter">
          <seg id="b.PRO.28.1" type="verse">נסו ואין־רדף רשע וצדיקים ככפיר יבטח׃</seg>
          <seg id="b.PRO.28.2" type="verse">בפשע ארץ רבים שריה ובאדם מבין ידע כן יאריך׃</seg>
          <seg id="b.PRO.28.3" type="verse">גבר רש ועשק דלים מטר סחף ואין לחם׃</seg>
          <seg id="b.PRO.28.4" type="verse">עזבי תורה יהללו רשע ושמרי תורה יתגרו בם׃ ף</seg>
          <seg id="b.PRO.28.5" type="verse">אנשי־רע לא־יבינו משפט ומבקשי יהוה יבינו כל׃</seg>
          <seg id="b.PRO.28.6" type="verse">טוב־רש הולך בתמו מעקש דרכים והוא עשיר׃</seg>
          <seg id="b.PRO.28.7" type="verse">נוצר תורה בן מבין ורעה זוללים יכלים אביו׃</seg>
          <seg id="b.PRO.28.8" type="verse">מרבה הונו* בנשך [כ= ובתרבית] [ק= ותרבית] לחוןן דלים יקבצנו׃</seg>
          <seg id="b.PRO.28.9" type="verse">מסיר אזנו משמע תורה גם־תפלתו תועבה׃</seg>
          <seg id="b.PRO.28.10" type="verse">משגה ישרים בדרך רע בשחותו הוא־יפול ותמימים ינחלו־טוב׃</seg>
          <seg id="b.PRO.28.11" type="verse">חכם בעיניו איש עשיר ודל מבין יחקרנו׃</seg>
          <seg id="b.PRO.28.12" type="verse">בעלץ צדיקים רבה תפארת ובקום רשעים יחפש אדם׃</seg>
          <seg id="b.PRO.28.13" type="verse">מכסה פשעיו לא יצליח ומודה ועזב ירחם׃</seg>
          <seg id="b.PRO.28.14" type="verse">אשרי אדם מפחד תמיד ומקשה לבו יפול ברעה׃</seg>
          <seg id="b.PRO.28.15" type="verse">ארי־נהם ודב שוקק משל רשע על עם־דל׃</seg>
          <seg id="b.PRO.28.16" type="verse">נגיד חסר תבונות ורב מעשקות [כ= שנאי] [ק= שנא] בצע יאריך ימים׃ ף</seg>
          <seg id="b.PRO.28.17" type="verse">אדם עשק בדם־נפש עד־בור ינוס אל־יתמכו־בו׃</seg>
          <seg id="b.PRO.28.18" type="verse">הולך תמים יושע ונעקש דרכים יפול באחת׃</seg>
          <seg id="b.PRO.28.19" type="verse">עבד אדמתו ישבע־לחם ומרדף רקים ישבע־ריש׃</seg>
          <seg id="b.PRO.28.20" type="verse">איש אמונות רב־ברכות ואץ להעשיר לא ינקה׃</seg>
          <seg id="b.PRO.28.21" type="verse">הכר־פנים לא־טוב ועל־פת־לחם יפשע־גבר׃</seg>
          <seg id="b.PRO.28.22" type="verse">נבהל להון איש רע עין ולא־ידע כי־חסר יבאנו׃</seg>
          <seg id="b.PRO.28.23" type="verse">מוכיח אדם אחרי חן ימצא ממחליק לשון׃</seg>
          <seg id="b.PRO.28.24" type="verse">גוזל אביו ואמו ואמר אין־פשע חבר הוא לאיש משחית׃</seg>
          <seg id="b.PRO.28.25" type="verse">רחב־נפש יגרה מדון ובוטח על־יהוה ידשן׃</seg>
          <seg id="b.PRO.28.26" type="verse">בוטח בלבו הוא כסיל והולך בחכמה הוא ימלט׃</seg>
          <seg id="b.PRO.28.27" type="verse">נותן לרש אין מחסור ומעלים עיניו רב־מארות׃</seg>
          <seg id="b.PRO.28.28" type="verse">בקום רשעים יסתר אדם ובאבדם ירבו צדיקים׃</seg>
        </div>
        <div id="b.PRO.29" type="chapter">
          <seg id="b.PRO.29.1" type="verse">איש תוכחות מקשה־ערף פתע ישבר ואין מרפא׃</seg>
          <seg id="b.PRO.29.2" type="verse">ברבות צדיקים ישמח העם ובמשל רשע יאנח עם׃</seg>
          <seg id="b.PRO.29.3" type="verse">איש־אהב חכמה ישמח אביו ורעה זונות יאבד־הון׃</seg>
          <seg id="b.PRO.29.4" type="verse">מלך במשפט יעמיד ארץ ואיש תרומות יהרסנה׃</seg>
          <seg id="b.PRO.29.5" type="verse">גבר מחליק על־רעהו רשת פורש על־פעמיו׃</seg>
          <seg id="b.PRO.29.6" type="verse">בפשע איש רע מוקש וצדיק ירון ושמח׃</seg>
          <seg id="b.PRO.29.7" type="verse">ידע צדיק דין דלים רשע לא־יבין דעת׃</seg>
          <seg id="b.PRO.29.8" type="verse">אנשי לצון יפיחו קריה וחכמים ישיבו אף׃</seg>
          <seg id="b.PRO.29.9" type="verse">איש־חכם נשפט את־איש אויל ורגז ושחק ואין נחת׃</seg>
          <seg id="b.PRO.29.10" type="verse">אנשי דמים ישנאו־תם וישרים יבקשו נפשו׃</seg>
          <seg id="b.PRO.29.11" type="verse">כל־רוחו יוציא כסיל וחכם באחור ישבחנה׃</seg>
          <seg id="b.PRO.29.12" type="verse">משל מקשיב על־דבר־שקר כל־משרתיו רשעים׃</seg>
          <seg id="b.PRO.29.13" type="verse">רש ואיש תככים נפגשו מאיר־עיני שניהם יהוה׃</seg>
          <seg id="b.PRO.29.14" type="verse">מלך שופט באמת דלים כסאו לעד יכון׃</seg>
          <seg id="b.PRO.29.15" type="verse">שבט ותוכחת יתן חכמה ונער משלח מביש אמו׃</seg>
          <seg id="b.PRO.29.16" type="verse">ברבות רשעים ירבה־פשע וצדיקים במפלתם יראו׃</seg>
          <seg id="b.PRO.29.17" type="verse">יסר בנך ויניחך ויתן מעדנים לנפשך׃ ף</seg>
          <seg id="b.PRO.29.18" type="verse">באין חזון יפרע עם ושמר תורה אשרהו׃</seg>
          <seg id="b.PRO.29.19" type="verse">בדברים לא־יוסר עבד כי־יבין ואין מענה׃</seg>
          <seg id="b.PRO.29.20" type="verse">חזית איש אץ בדבריו תקוה לכסיל ממנו׃</seg>
          <seg id="b.PRO.29.21" type="verse">מפנק מנער עבדו ואחריתו יהיה מנון׃</seg>
          <seg id="b.PRO.29.22" type="verse">איש־אף יגרה מדון ובעל חמה רב־פשע׃</seg>
          <seg id="b.PRO.29.23" type="verse">גאות אדם תשפילנו ושפל־רוח יתמך כבוד׃</seg>
          <seg id="b.PRO.29.24" type="verse">חולק עם־גנב שונא נפשו אלה ישמע ולא יגיד׃</seg>
          <seg id="b.PRO.29.25" type="verse">חרדת אדם יתן מוקש ובוטח ביהוה ישגב׃</seg>
          <seg id="b.PRO.29.26" type="verse">רבים מבקשים פני־מושל ומיהוה משפט־איש׃</seg>
          <seg id="b.PRO.29.27" type="verse">תועבת צדיקים איש עול ותועבת רשע ישר־דרך׃ ף</seg>
        </div>
        <div id="b.PRO.30" type="chapter">
          <seg id="b.PRO.30.1" type="verse">דברי אגור בן־יקה המשא נאם הגבר לאיתיאל לאיתיאל ואכל׃</seg>
          <seg id="b.PRO.30.2" type="verse">כי בער אנכי מאיש ולא־בינת אדם לי׃</seg>
          <seg id="b.PRO.30.3" type="verse">ולא־למדתי חכמה ודעת קדשים אדע׃</seg>
          <seg id="b.PRO.30.4" type="verse">מי עלה־שמים וירד מי אסף־רוח בחפניו מי צרר־מים בשמלה מי הקים כל־אפסי־ארץ מה־שמו ומה־שם־בנו כי תדע׃</seg>
          <seg id="b.PRO.30.5" type="verse">כל־אמרת אלוה צרופה מגן הוא לחסים בו׃</seg>
          <seg id="b.PRO.30.6" type="verse">אל־תוסף על־דבריו פן־יוכיח בך ונכזבת׃ ף</seg>
          <seg id="b.PRO.30.7" type="verse">שתים שאלתי מאתך אל־תמנע ממני בטרם אמות׃</seg>
          <seg id="b.PRO.30.8" type="verse">שוא ודבר־כזב הרחק ממני ראש ועשר אל־תתן־לי הטריפני לחם חקי׃</seg>
          <seg id="b.PRO.30.9" type="verse">פן אשבע וכחשתי ואמרתי מי יהוה ופן־אורש וגנבתי ותפשתי שם אלהי׃ ף</seg>
          <seg id="b.PRO.30.10" type="verse">אל־תלשן עבד אל־[כ= אדנו] [ק= אדניו] פן־יקללך ואשמת׃</seg>
          <seg id="b.PRO.30.11" type="verse">דור אביו יקלל ואת־אמו לא יברך׃</seg>
          <seg id="b.PRO.30.12" type="verse">דור טהור בעיניו ומצאתו לא רחץ׃</seg>
          <seg id="b.PRO.30.13" type="verse">דור מה־רמו עיניו ועפעפיו ינשאו׃</seg>
          <seg id="b.PRO.30.14" type="verse">דור חרבות שניו ומאכלות מתלעתיו* לאכל עניים מארץ ואביונים מאדם׃ ף</seg>
          <seg id="b.PRO.30.15" type="verse">לעלוקה שתי בנות הב הב שלוש הנה לא תשבענה ארבע לא־אמרו הון׃</seg>
          <seg id="b.PRO.30.16" type="verse">שאול ועצר רחם ארץ לא־שבעה מים ואש לא־אמרה הון׃</seg>
          <seg id="b.PRO.30.17" type="verse">עין תלעג לאב ותבוז ליקהת־אם יקרוה ערבי־נחל ויאכלוה בני־נשר׃ ף</seg>
          <seg id="b.PRO.30.18" type="verse">שלשה המה נפלאו ממני* [כ= וארבע] [ק= וארבעה] לא ידעתים׃</seg>
          <seg id="b.PRO.30.19" type="verse">דרך הנשר בשמים דרך נחש עלי צור דרך־אניה בלב־ים ודרך גבר בעלמה׃</seg>
          <seg id="b.PRO.30.20" type="verse">כן דרך אשה מנאפת אכלה ומחתה פיה ואמרה לא־פעלתי און׃ ף</seg>
          <seg id="b.PRO.30.21" type="verse">תחת שלוש רגזה ארץ ותחת ארבע לא־תוכל שאת׃</seg>
          <seg id="b.PRO.30.22" type="verse">תחת־עבד כי ימלוך ונבל כי ישבע־לחם׃</seg>
          <seg id="b.PRO.30.23" type="verse">תחת שנואה כי תבעל ושפחה כי־תירש גברתה׃ ף</seg>
          <seg id="b.PRO.30.24" type="verse">ארבעה הם קטני־ארץ והמה חכמים מחכמים׃</seg>
          <seg id="b.PRO.30.25" type="verse">הנמלים עם לא־עז ויכינו בקיץ לחםם׃</seg>
          <seg id="b.PRO.30.26" type="verse">שפנים עם לא־עצום וישימו בסלע ביתם׃</seg>
          <seg id="b.PRO.30.27" type="verse">מלך אין לארבה ויצא חץץ כלו׃</seg>
          <seg id="b.PRO.30.28" type="verse">שממית בידים תתפש והיא בהיכלי מלך׃ ף</seg>
          <seg id="b.PRO.30.29" type="verse">שלשה המה מיטיבי צעד וארבעה מיטבי לכת׃</seg>
          <seg id="b.PRO.30.30" type="verse">ליש גבור בבהמה ולא־ישוב מפני־כל׃</seg>
          <seg id="b.PRO.30.31" type="verse">זרזיר מתנים או־תיש ומלך אלקום עמו׃</seg>
          <seg id="b.PRO.30.32" type="verse">אם־נבלת בהתנשא ואם־זמות יד לפה׃</seg>
          <seg id="b.PRO.30.33" type="verse">כי מיץ חלב יוציא חמאה ומיץ־אף יוציא דם ומיץ אפים יוציא ריב׃ ף</seg>
        </div>
        <div id="b.PRO.31" type="chapter">
          <seg id="b.PRO.31.1" type="verse">דברי למואל מלך משא אשר־יסרתו אמו׃</seg>
          <seg id="b.PRO.31.2" type="verse">מה־ברי ומה־בר־בטני ומה בר־נדרי׃</seg>
          <seg id="b.PRO.31.3" type="verse">אל־תתן לנשים חילך ודרכיך למחות מלכין׃</seg>
          <seg id="b.PRO.31.4" type="verse">אל למלכים למואל אל למלכים שתו־יין ולרוזנים [כ= או] [ק= אי] שכר׃</seg>
          <seg id="b.PRO.31.5" type="verse">פן־ישתה וישכח מחקק וישנה דין כל־בני־עני׃</seg>
          <seg id="b.PRO.31.6" type="verse">תנו־שכר לאובד ויין למרי נפש׃</seg>
          <seg id="b.PRO.31.7" type="verse">ישתה וישכח רישו ועמלו לא יזכר־עוד׃</seg>
          <seg id="b.PRO.31.8" type="verse">פתח־פיך לאלם אל־דין כל־בני חלוף׃</seg>
          <seg id="b.PRO.31.9" type="verse">פתח־פיך שפט־צדק ודין עני ואביון׃ ף</seg>
          <seg id="b.PRO.31.10" type="verse">אשת־חיל מי ימצא ורחק מפנינים מכרה׃</seg>
          <seg id="b.PRO.31.11" type="verse">בטח בה לב בעלה ושלל לא יחסר׃</seg>
          <seg id="b.PRO.31.12" type="verse">גמלתהו טוב ולא־רע כל ימי חייה׃</seg>
          <seg id="b.PRO.31.13" type="verse">דרשה צמר ופשתים ותעש בחפץ כפיה׃</seg>
          <seg id="b.PRO.31.14" type="verse">היתה כאניות סוחר ממרחק תביא לחמה׃</seg>
          <seg id="b.PRO.31.15" type="verse">ותקם בעוד לילה ותתן טרף לביתה וחק לנערתיה׃</seg>
          <seg id="b.PRO.31.16" type="verse">זממה שדה ותקחהו מפרי כפיה [כ= נטע] [ק= נטעה] כרם׃</seg>
          <seg id="b.PRO.31.17" type="verse">חגרה בעוז מתניה ותאמץ זרעותיה׃</seg>
          <seg id="b.PRO.31.18" type="verse">טעמה כי־טוב סחרה לא־יכבה [כ= בליל] [ק= בלילה] נרה׃</seg>
          <seg id="b.PRO.31.19" type="verse">ידיה שלחה בכישור וכפיה תמכו פלך׃</seg>
          <seg id="b.PRO.31.20" type="verse">כפה פרשה לעני וידיה שלחה לאביון׃</seg>
          <seg id="b.PRO.31.21" type="verse">לא־תירא לביתה משלג כי כל־ביתה לבש שנים׃</seg>
          <seg id="b.PRO.31.22" type="verse">מרבדים עשתה־לה שש וארגמן לבושה׃</seg>
          <seg id="b.PRO.31.23" type="verse">נודע בשערים בעלה בשבתו עם־זקני־ארץ׃</seg>
          <seg id="b.PRO.31.24" type="verse">סדין עשתה ותמכר וחגור נתנה לכנעני׃</seg>
          <seg id="b.PRO.31.25" type="verse">עז־והדר לבושה ותשחק ליום אחרון׃</seg>
          <seg id="b.PRO.31.26" type="verse">פיה פתחה בחכמה ותורת־חסד על־לשונה׃</seg>
          <seg id="b.PRO.31.27" type="verse">צופיה הליכות ביתה ולחם עצלות לא תאכל׃</seg>
          <seg id="b.PRO.31.28" type="verse">קמו בניה ויאשרוה בעלה ויהללה׃</seg>
          <seg id="b.PRO.31.29" type="verse">רבות בנות עשו חיל ואת עלית על־כלנה׃</seg>
          <seg id="b.PRO.31.30" type="verse">שקר החן והבל היפי אשה יראת־יהוה היא תתהלל׃</seg>
          <seg id="b.PRO.31.31" type="verse">תנו־לה מפרי ידיה ויהללוה בשערים מעשיה׃</seg>
        </div>
      </div>
      <div id="b.ECC" type="book">
        <div id="b.ECC.1" type="chapter">
          <seg id="b.ECC.1.1" type="verse">דברי קהלת בן־דוד מלך בירושלם׃</seg>
          <seg id="b.ECC.1.2" type="verse">הבל הבלים אמר קהלת הבל הבלים הכל הבל׃</seg>
          <seg id="b.ECC.1.3" type="verse">מה־יתרון לאדם בכל־עמלו שיעמל תחת השמש׃</seg>
          <seg id="b.ECC.1.4" type="verse">דור הלך ודור בא והארץ לעולם עמדת׃</seg>
          <seg id="b.ECC.1.5" type="verse">וזרח השמש ובא השמש ואל־מקומו שואף זורח הוא שם׃</seg>
          <seg id="b.ECC.1.6" type="verse">הולך אל־דרום וסובב אל־צפון סובב סבב הולך הרוח ועל־סביבתיו שב הרוח׃</seg>
          <seg id="b.ECC.1.7" type="verse">כל־הנחלים הלכים אל־הים והים איננו מלא אל־מקום שהנחלים הלכים שם הם שבים ללכת׃</seg>
          <seg id="b.ECC.1.8" type="verse">כל־הדברים יגעים לא־יוכל איש לדבר לא־תשבע עין לראות ולא־תמלא אזן משמע׃</seg>
          <seg id="b.ECC.1.9" type="verse">מה־שהיה הוא שיהיה ומה־שנעשה* הוא שיעשה ואין כל־חדש תחת השמש׃</seg>
          <seg id="b.ECC.1.10" type="verse">יש דבר שיאמר ראה־זה חדש הוא כבר היה לעלמים אשר היה מלפננו׃</seg>
          <seg id="b.ECC.1.11" type="verse">אין זכרון לראשנים וגם לאחרנים שיהיו לא־יהיה להם זכרון עם שיהיו לאחרנה׃ ף</seg>
          <seg id="b.ECC.1.12" type="verse">אני קהלת הייתי מלך על־ישראל בירושלם׃</seg>
          <seg id="b.ECC.1.13" type="verse">ונתתי את־לבי לדרוש ולתור בחכמה על כל־אשר נעשה תחת השמים הוא ענין רע נתן אלהים לבני האדם לענות בו׃</seg>
          <seg id="b.ECC.1.14" type="verse">ראיתי את־כל־המעשים שנעשו תחת השמש והנה הכל הבל ורעות רוח׃</seg>
          <seg id="b.ECC.1.15" type="verse">מעות לא־יוכל לתקן וחסרון לא־יוכל להמנות׃</seg>
          <seg id="b.ECC.1.16" type="verse">דברתי אני עם־לבי לאמר אני הנה הגדלתי והוספתי חכמה על כל־אשר־היה לפני על־ירושלם ולבי ראה הרבה חכמה ודעת׃</seg>
          <seg id="b.ECC.1.17" type="verse">ואתנה לבי לדעת חכמה ודעת הוללות ושכלות ידעתי שגם־זה הוא רעיון רוח׃</seg>
          <seg id="b.ECC.1.18" type="verse">כי ברב חכמה רב־כעס ויוסיף דעת יוסיף מכאוב׃</seg>
        </div>
        <div id="b.ECC.2" type="chapter">
          <seg id="b.ECC.2.1" type="verse">אמרתי אני בלבי לכה־נא אנסכה בשמחה וראה בטוב והנה גם־הוא הבל׃</seg>
          <seg id="b.ECC.2.2" type="verse">לשחוק אמרתי מהולל ולשמחה מה־זה עשה׃</seg>
          <seg id="b.ECC.2.3" type="verse">תרתי בלבי למשוך ביין את־בשרי ולבי נהג בחכמה ולאחז בסכלות עד אשר־אראה אי־זה טוב לבני האדם אשר יעשו תחת השמים מספר ימי חייהם׃</seg>
          <seg id="b.ECC.2.4" type="verse">הגדלתי מעשי בניתי לי בתים נטעתי לי כרמים׃</seg>
          <seg id="b.ECC.2.5" type="verse">עשיתי לי גנות ופרדסים ונטעתי בהם עץ כל־פרי׃</seg>
          <seg id="b.ECC.2.6" type="verse">עשיתי לי ברכות מים להשקות מהם יער צומח עצים׃</seg>
          <seg id="b.ECC.2.7" type="verse">קניתי עבדים ושפחות ובני־בית היה לי גם מקנה בקר וצאן הרבה היה לי מכל שהיו לפני בירושלם׃</seg>
          <seg id="b.ECC.2.8" type="verse">כנסתי לי גם־כסף וזהב וסגלת מלכים והמדינות עשיתי לי שרים ושרות ותענוגת בני האדם שדה ושדות׃</seg>
          <seg id="b.ECC.2.9" type="verse">וגדלתי והוספתי מכל שהיה לפני בירושלם אף חכמתי עמדה לי׃</seg>
          <seg id="b.ECC.2.10" type="verse">וכל אשר שאלו עיני לא אצלתי מהם לא־מנעתי את־לבי מכל־שמחה כי־לבי שמח מכל־עמלי וזה־היה חלקי מכל־עמלי׃</seg>
          <seg id="b.ECC.2.11" type="verse">ופניתי אני בכל־מעשי שעשו ידי ובעמל שעמלתי לעשות והנה הכל הבל ורעות רוח ואין יתרון תחת השמש׃</seg>
          <seg id="b.ECC.2.12" type="verse">ופניתי אני לראות חכמה והוללות וסכלות כי מה האדם שיבוא אחרי המלך את אשר־כבר עשוהו׃</seg>
          <seg id="b.ECC.2.13" type="verse">וראיתי אני שיש יתרון לחכמה מן־הסכלות כיתרון האור מן־החשך׃</seg>
          <seg id="b.ECC.2.14" type="verse">החכם עיניו בראשו והכסיל בחשך הולך וידעתי גם־אני שמקרה אחד יקרה את־כלם׃</seg>
          <seg id="b.ECC.2.15" type="verse">ואמרתי אני בלבי כמקרה הכסיל גם־אני יקרני ולמה חכמתי אני אז יותר ודברתי בלבי שגם־זה הבל׃</seg>
          <seg id="b.ECC.2.16" type="verse">כי אין זכרון לחכם עם־הכסיל לעולם בשכבר הימים הבאים הכל נשכח ואיך ימות החכם עם־הכסיל׃</seg>
          <seg id="b.ECC.2.17" type="verse">ושנאתי את־החיים כי רע עלי המעשה שנעשה תחת השמש כי־הכל הבל ורעות רוח׃</seg>
          <seg id="b.ECC.2.18" type="verse">ושנאתי אני את־כל־עמלי שאני עמל תחת השמש שאניחנו לאדם שיהיה אחרי׃</seg>
          <seg id="b.ECC.2.19" type="verse">ומי יודע החכם יהיה או סכל וישלט בכל־עמלי שעמלתי ושחכמתי תחת השמש גם־זה הבל׃</seg>
          <seg id="b.ECC.2.20" type="verse">וסבותי אני ליאש את־לבי על כל־העמל שעמלתי תחת השמש׃</seg>
          <seg id="b.ECC.2.21" type="verse">כי־יש אדם שעמלו בחכמה ובדעת ובכשרון ולאדם שלא עמל־בו יתננו חלקו גם־זה הבל ורעה רבה׃</seg>
          <seg id="b.ECC.2.22" type="verse">כי מה־הוה לאדם בכל־עמלו וברעיון לבו שהוא עמל תחת השמש׃</seg>
          <seg id="b.ECC.2.23" type="verse">כי כל־ימיו מכאבים וכעס ענינו גם־בלילה לא־שכב לבו גם־זה הבל הוא׃</seg>
          <seg id="b.ECC.2.24" type="verse">אין־טוב באדם שיאכל ושתה והראה את־נפשו טוב בעמלו גם־זה ראיתי אני כי מיד האלהים היא׃</seg>
          <seg id="b.ECC.2.25" type="verse">כי מי יאכל ומי יחוש חוץ ממני׃</seg>
          <seg id="b.ECC.2.26" type="verse">כי לאדם שטוב לפניו נתן חכמה ודעת ושמחה ולחוטא נתן ענין לאסוף ולכנוס לתת לטוב לפני האלהים גם־זה הבל ורעות רוח׃</seg>
        </div>
        <div id="b.ECC.3" type="chapter">
          <seg id="b.ECC.3.1" type="verse">לכל זמן ועת לכל־חפץ תחת השמים׃ ס</seg>
          <seg id="b.ECC.3.2" type="verse">עת ללדת ועת למות עת לטעת ועת לעקור נטוע׃</seg>
          <seg id="b.ECC.3.3" type="verse">עת להרוג ועת לרפוא עת לפרוץ ועת לבנות׃</seg>
          <seg id="b.ECC.3.4" type="verse">עת לבכות ועת לשחוק עת ספוד ועת רקוד׃</seg>
          <seg id="b.ECC.3.5" type="verse">עת להשליך אבנים ועת כנוס אבנים עת לחבוק ועת לרחק מחבק׃</seg>
          <seg id="b.ECC.3.6" type="verse">עת לבקש ועת לאבד עת לשמור ועת להשליך׃</seg>
          <seg id="b.ECC.3.7" type="verse">עת לקרוע ועת לתפור עת לחשות ועת לדבר׃</seg>
          <seg id="b.ECC.3.8" type="verse">עת לאהב ועת לשנא עת מלחמה ועת שלום׃ ס</seg>
          <seg id="b.ECC.3.9" type="verse">מה־יתרון העושה באשר הוא עמל׃</seg>
          <seg id="b.ECC.3.10" type="verse">ראיתי את־הענין אשר נתן אלהים לבני האדם לענות בו׃</seg>
          <seg id="b.ECC.3.11" type="verse">את־הכל עשה יפה בעתו גם את־העלם נתן בלבם מבלי אשר לא־ימצא האדם את־המעשה אשר־עשה האלהים מראש ועד־סוף׃</seg>
          <seg id="b.ECC.3.12" type="verse">ידעתי כי אין טוב בם כי אם־לשמוח ולעשות טוב בחייו׃</seg>
          <seg id="b.ECC.3.13" type="verse">וגם כל־האדם שיאכל ושתה וראה טוב בכל־עמלו מתת אלהים היא׃</seg>
          <seg id="b.ECC.3.14" type="verse">ידעתי כי כל־אשר יעשה האלהים הוא יהיה לעולם עליו אין להוסיף וממנו אין לגרע והאלהים עשה שיראו מלפניו׃</seg>
          <seg id="b.ECC.3.15" type="verse">מה־שהיה כבר הוא ואשר להיות כבר היה והאלהים יבקש את־נרדף׃</seg>
          <seg id="b.ECC.3.16" type="verse">ועוד ראיתי תחת השמש מקום המשפט שמה הרשע ומקום הצדק שמה הרשע׃</seg>
          <seg id="b.ECC.3.17" type="verse">אמרתי אני בלבי את־הצדיק ואת־הרשע ישפט האלהים כי־עת לכל־חפץ ועל כל־המעשה שם׃</seg>
          <seg id="b.ECC.3.18" type="verse">אמרתי אני בלבי על־דברת בני האדם לברם האלהים ולראות שהם־בהמה המה להם׃</seg>
          <seg id="b.ECC.3.19" type="verse">כי מקרה בני־האדם ומקרה הבהמה ומקרה אחד להם כמות זה כן מות זה ורוח אחד לכל ומותר האדם מן־הבהמה אין כי הכל הבל׃</seg>
          <seg id="b.ECC.3.20" type="verse">הכל הולך אל־מקום אחד הכל היה מן־העפר והכל שב אל־העפר׃</seg>
          <seg id="b.ECC.3.21" type="verse">מי יודע רוח בני האדם העלה היא למעלה ורוח הבהמה הירדת היא למטה לארץ׃</seg>
          <seg id="b.ECC.3.22" type="verse">וראיתי כי אין טוב מאשר ישמח האדם במעשיו כי־הוא חלקו כי מי יביאנו לראות במה שיהיה אחריו׃</seg>
        </div>
        <div id="b.ECC.4" type="chapter">
          <seg id="b.ECC.4.1" type="verse">ושבתי אני ואראה את־כל־העשקים אשר נעשים תחת השמש והנה דמעת העשקים ואין להם מנחם ומיד עשקיהם כח ואין להם מנחם׃</seg>
          <seg id="b.ECC.4.2" type="verse">ושבח אני את־המתים שכבר מתו מן־החיים אשר המה חיים עדנה׃</seg>
          <seg id="b.ECC.4.3" type="verse">וטוב משניהם את אשר־עדן לא היה אשר לא־ראה את־המעשה הרע אשר נעשה תחת השמש׃</seg>
          <seg id="b.ECC.4.4" type="verse">וראיתי אני את־כל־עמל ואת כל־כשרון המעשה כי היא קנאת־איש מרעהו גם־זה הבל ורעות רוח׃</seg>
          <seg id="b.ECC.4.5" type="verse">הכסיל חבק את־ידיו ואכל את־בשרו׃</seg>
          <seg id="b.ECC.4.6" type="verse">טוב מלא כף נחת ממלא חפנים עמל ורעות רוח׃</seg>
          <seg id="b.ECC.4.7" type="verse">ושבתי אני ואראה הבל תחת השמש׃</seg>
          <seg id="b.ECC.4.8" type="verse">יש אחד ואין שני גם בן ואח אין־לו ואין קץ לכל־עמלו גם־[כ= עיניו] [ק= עינו] לא־תשבע עשר ולמי אני עמל ומחסר את־נפשי מטובה גם־זה הבל וענין רע הוא׃</seg>
          <seg id="b.ECC.4.9" type="verse">טובים השנים מן־האחד אשר יש־להם שכר טוב בעמלם׃</seg>
          <seg id="b.ECC.4.10" type="verse">כי אם־יפלו האחד יקים את־חברו ואילו האחד שיפול ואין שני להקימו׃</seg>
          <seg id="b.ECC.4.11" type="verse">גם אם־ישכבו שנים וחם להם ולאחד איך יחם׃</seg>
          <seg id="b.ECC.4.12" type="verse">ואם־יתקפו האחד השנים יעמדו נגדו והחוט המשלש לא במהרה ינתק׃</seg>
          <seg id="b.ECC.4.13" type="verse">טוב ילד מסכן וחכם ממלך זקן וכסיל אשר לא־ידע להזהר עוד׃</seg>
          <seg id="b.ECC.4.14" type="verse">כי־מבית הסורים יצא למלך כי גם במלכותו נולד רש׃</seg>
          <seg id="b.ECC.4.15" type="verse">ראיתי את־כל־החיים המהלכים תחת השמש עם הילד השני אשר יעמד תחתיו׃</seg>
          <seg id="b.ECC.4.16" type="verse">אין־קץ לכל־העם לכל אשר־היה לפניהם גם האחרונים לא ישמחו־בו כי־גם־זה הבל ורעיון רוח׃</seg>
          <seg id="b.ECC.4.17" type="verse">שמר [כ= רגליך] [ק= רגלך] כאשר תלך אל־בית האלהים וקרוב לשמע מתת הכסילים זבח כי־אינם יודעים לעשות רע׃</seg>
        </div>
        <div id="b.ECC.5" type="chapter">
          <seg id="b.ECC.5.1" type="verse">אל־תבהל על־פיך ולבך אל־ימהר להוציא דבר לפני האלהים כי האלהים בשמים ואתה על־הארץ על־כנ* יהיו דבריך מעטים׃</seg>
          <seg id="b.ECC.5.2" type="verse">כי בא החלום ברב ענין וקול כסיל ברב דברים׃</seg>
          <seg id="b.ECC.5.3" type="verse">כאשר תדר נדר לאלהים אל־תאחר לשלמו כי אין חפץ בכסילים את אשר־תדר שלם׃</seg>
          <seg id="b.ECC.5.4" type="verse">טוב אשר לא־תדר משתדור ולא תשלם׃</seg>
          <seg id="b.ECC.5.5" type="verse">אל־תתן את־פיך לחטיא את־בשרך ואל־תאמר לפני המלאך כי שגגה היא למה יקצף האלהים על־קולך וחבל את־מעשה ידיך׃</seg>
          <seg id="b.ECC.5.6" type="verse">כי ברב חלמות והבלים ודברים הרבה כי את־האלהים ירא׃</seg>
          <seg id="b.ECC.5.7" type="verse">אם־עשק רש וגזל משפט וצדק תראה במדינה אל־תתמה על־החפץ כי גבה מעל גבה שמר וגבהים עליהם׃</seg>
          <seg id="b.ECC.5.8" type="verse">ויתרון ארץ בכל [כ= היא] [ק= הוא] מלך לשדה נעבד׃</seg>
          <seg id="b.ECC.5.9" type="verse">אהב כסף לא־ישבע כסף ומי־אהב בהמון לא תבואה גם־זה הבל׃</seg>
          <seg id="b.ECC.5.10" type="verse">ברבות הטובה רבו אוכליה ומה־כשרון לבעליה כי אם־[כ= ראית] [ק= ראות] עיניו׃</seg>
          <seg id="b.ECC.5.11" type="verse">מתוקה שנת העבד אם־מעט ואם־הרבה יאכל והשבע לעשיר איננו מניח לו לישון׃</seg>
          <seg id="b.ECC.5.12" type="verse">יש רעה חולה ראיתי תחת השמש עשר שמור לבעליו לרעתו׃</seg>
          <seg id="b.ECC.5.13" type="verse">ואבד העשר ההוא בענין רע והוליד בן ואין בידו מאומה׃</seg>
          <seg id="b.ECC.5.14" type="verse">כאשר יצא מבטן אמו ערום ישוב ללכת כשבא ומאומה לא־ישא בעמלו שילך בידו׃</seg>
          <seg id="b.ECC.5.15" type="verse">וגם־זה רעה חולה כל־עמת שבא כן ילך ומה־יתרון לו שיעמל לרוח׃</seg>
          <seg id="b.ECC.5.16" type="verse">גם כל־ימיו בחשך יאכל וכעס הרבה וחליו וקצף׃</seg>
          <seg id="b.ECC.5.17" type="verse">הנה אשר־ראיתי אני טוב אשר־יפה לאכול־ולשתות ולראות טובה בכל־עמלו שיעמל תחת־השמש מספר ימי־[כ= חיו] [ק= חייו*] אשר־נתן־לו האלהים כי־הוא חלקו׃</seg>
          <seg id="b.ECC.5.18" type="verse">גם כל־האדם אשר נתן־לו האלהים עשר ונכסים והשליטו לאכל ממנו ולשאת את־חלקו ולשמח בעמלו זה מתת אלהים היא׃</seg>
          <seg id="b.ECC.5.19" type="verse">כי לא הרבה יזכר את־ימי חייו כי האלהים מענה בשמחת לבו׃</seg>
        </div>
        <div id="b.ECC.6" type="chapter">
          <seg id="b.ECC.6.1" type="verse">יש רעה אשר ראיתי תחת השמש ורבה היא על־האדם׃</seg>
          <seg id="b.ECC.6.2" type="verse">איש אשר יתן־לו האלהים עשר ונכסים וכבוד ואיננו חסר לנפשו מכל אשר־יתאוה ולא־ישליטנו האלהים לאכל ממנו כי איש נכרי יאכלנו זה הבל וחלי רע הוא׃</seg>
          <seg id="b.ECC.6.3" type="verse">אם־יוליד איש מאה ושנים רבות יחיה ורב שיהיו ימי־שניו ונפשו לא־תשבע מן־הטובה וגם־קבורה לא־היתה לו אמרתי טוב ממנו הנפל׃</seg>
          <seg id="b.ECC.6.4" type="verse">כי־בהבל בא ובחשך ילך ובחשך שמו יכסה׃</seg>
          <seg id="b.ECC.6.5" type="verse">גם־שמש לא־ראה ולא ידע נחת לזה מזה׃</seg>
          <seg id="b.ECC.6.6" type="verse">ואלו חיה אלף שנים פעמים וטובה לא ראה הלא אל־מקום אחד הכל הולך׃</seg>
          <seg id="b.ECC.6.7" type="verse">כל־עמל האדם לפיהו וגם־הנפש לא תמלא׃</seg>
          <seg id="b.ECC.6.8" type="verse">כי מה־יותר לחכם מן־הכסיל מה־לעני יודע להלך נגד החיים׃</seg>
          <seg id="b.ECC.6.9" type="verse">טוב מראה עינים מהלך־נפש גם־זה הבל ורעות רוח׃</seg>
          <seg id="b.ECC.6.10" type="verse">מה־שהיה כבר נקרא שמו ונודע אשר־הוא אדם ולא־יוכל לדין עם [כ= שהתקיף] [ק= שתקיף] ממנו׃</seg>
          <seg id="b.ECC.6.11" type="verse">כי יש־דברים הרבה מרבים הבל מה־יתר לאדם׃</seg>
          <seg id="b.ECC.6.12" type="verse">כי מי־יודע מה־טוב לאדם בחיים מספר ימי־חיי הבלו ויעשם כצל אשר מי־יגיד לאדם מה־יהיה אחריו תחת השמש׃</seg>
        </div>
        <div id="b.ECC.7" type="chapter">
          <seg id="b.ECC.7.1" type="verse">טוב שם משמן טוב ויום המות מיום הולדו׃</seg>
          <seg id="b.ECC.7.2" type="verse">טוב ללכת אל־בית־אבל מלכת אל־בית משתה באשר הוא סוף כל־האדם והחי יתן אל־לבו׃</seg>
          <seg id="b.ECC.7.3" type="verse">טוב כעס משחק כי־ברע פנים ייטב לב׃</seg>
          <seg id="b.ECC.7.4" type="verse">לב חכמים בבית אבל ולב כסילים בבית שמחה׃</seg>
          <seg id="b.ECC.7.5" type="verse">טוב לשמע גערת חכם מאיש שמע שיר כסילים׃</seg>
          <seg id="b.ECC.7.6" type="verse">כי כקול הסירים תחת הסיר כן שחק הכסיל וגם־זה הבל׃</seg>
          <seg id="b.ECC.7.7" type="verse">כי העשק יהולל חכם ויאבד את־לב מתנה׃</seg>
          <seg id="b.ECC.7.8" type="verse">טוב אחרית דבר מראשיתו טוב ארך־רוח מגבה־רוח׃</seg>
          <seg id="b.ECC.7.9" type="verse">אל־תבהל ברוחך לכעוס כי כעס בחיק כסילים ינוח׃</seg>
          <seg id="b.ECC.7.10" type="verse">אל־תאמר מה היה שהימים הראשנים היו טובים מאלה כי לא מחכמה שאלת על־זה׃</seg>
          <seg id="b.ECC.7.11" type="verse">טובה חכמה עם־נחלה ויתר לראי השמש׃</seg>
          <seg id="b.ECC.7.12" type="verse">כי בצל החכמה בצל הכסף ויתרון דעת החכמה תחיה בעליה׃</seg>
          <seg id="b.ECC.7.13" type="verse">ראה את־מעשה האלהים כי מי יוכל לתקן את אשר עותו׃</seg>
          <seg id="b.ECC.7.14" type="verse">ביום טובה היה בטוב וביום רעה ראה גם את־זה לעמת־זה עשה האלהים על־דברת שלא ימצא האדם אחריו מאומה׃</seg>
          <seg id="b.ECC.7.15" type="verse">את־הכל ראיתי בימי הבלי יש צדיק אבד בצדקו ויש רשע מאריך ברעתו׃</seg>
          <seg id="b.ECC.7.16" type="verse">אל־תהי צדיק הרבה ואל־תתחכם יותר למה תשוםם׃</seg>
          <seg id="b.ECC.7.17" type="verse">אל־תרשע הרבה ואל־תהי סכל למה תמות בלא עתך׃</seg>
          <seg id="b.ECC.7.18" type="verse">טוב אשר תאחז בזה וגם־מזה אל־תנח את־ידך כי־ירא אלהים יצא את־כלם׃</seg>
          <seg id="b.ECC.7.19" type="verse">החכמה תעז לחכם מעשרה שליטים אשר היו בעיר׃</seg>
          <seg id="b.ECC.7.20" type="verse">כי אדם אין צדיק בארץ אשר יעשה־טוב ולא יחטא׃</seg>
          <seg id="b.ECC.7.21" type="verse">גם לכל־הדברים אשר ידברו אל־תתן לבך אשר לא־תשמע את־עבדך מקללך׃</seg>
          <seg id="b.ECC.7.22" type="verse">כי גם־פעמים רבות ידע לבך אשר גם־[כ= את] [ק= אתה] קללת אחרים׃</seg>
          <seg id="b.ECC.7.23" type="verse">כל־זה נסיתי בחכמה אמרתי אחכמה והיא רחוקה ממני׃</seg>
          <seg id="b.ECC.7.24" type="verse">רחוק מה־שהיה ועמק עמק מי ימצאנו׃</seg>
          <seg id="b.ECC.7.25" type="verse">סבותי אני ולבי לדעת ולתור ובקש חכמה וחשבון ולדעת רשע כסל והסכלות הוללות׃</seg>
          <seg id="b.ECC.7.26" type="verse">ומוצא אני מר ממות את־האשה אשר־היא מצודים וחרמים לבה אסורים ידיה טוב לפני האלהים ימלט ממנה וחוטא ילכד בה׃</seg>
          <seg id="b.ECC.7.27" type="verse">ראה זה מצאתי אמרה קהלת אחת לאחת למצא חשבון׃</seg>
          <seg id="b.ECC.7.28" type="verse">אשר עוד־בקשה נפשי ולא מצאתי אדם אחד מאלף מצאתי ואשה בכל־אלה לא מצאתי׃</seg>
          <seg id="b.ECC.7.29" type="verse">לבד ראה־זה מצאתי אשר עשה האלהים את־האדם ישר והמה בקשו חשבנות רבים׃</seg>
        </div>
        <div id="b.ECC.8" type="chapter">
          <seg id="b.ECC.8.1" type="verse">מי כהחכם ומי יודע פשר דבר חכמת אדם תאיר פניו ועז פניו ישנא׃</seg>
          <seg id="b.ECC.8.2" type="verse">אני פי־מלך שמור ועל דברת שבועת אלהים׃</seg>
          <seg id="b.ECC.8.3" type="verse">אל־תבהל מפניו תלך אל־תעמד בדבר רע כי כל־אשר יחפץ יעשה׃</seg>
          <seg id="b.ECC.8.4" type="verse">באשר דבר־מלך שלטון ומי יאמר־לו מה־תעשה׃</seg>
          <seg id="b.ECC.8.5" type="verse">שומר מצוה לא ידע דבר רע ועת ומשפט ידע לב חכם׃</seg>
          <seg id="b.ECC.8.6" type="verse">כי לכל־חפץ יש עת ומשפט כי־רעת האדם רבה עליו׃</seg>
          <seg id="b.ECC.8.7" type="verse">כי־איננו ידע מה־שיהיה כי כאשר יהיה מי יגיד לו׃</seg>
          <seg id="b.ECC.8.8" type="verse">אין אדם שליט ברוח לכלוא את־הרוח ואין שלטון ביום המות ואין משלחת במלחמה ולא־ימלט רשע את־בעליו׃</seg>
          <seg id="b.ECC.8.9" type="verse">את־כל־זה ראיתי ונתון את־לבי לכל־מעשה אשר נעשה תחת השמש עת אשר שלט האדם באדם לרע לו׃</seg>
          <seg id="b.ECC.8.10" type="verse">ובכן ראיתי רשעים קברים ובאו וממקום קדוש יהלכו וישתכחו בעיר אשר כן־עשו גם־זה הבל׃</seg>
          <seg id="b.ECC.8.11" type="verse">אשר אין־נעשה פתגם מעשה הרעה מהרה על־כן מלא לב בני־האדם בהם לעשות רע׃</seg>
          <seg id="b.ECC.8.12" type="verse">אשר חטא עשה רע מאת ומאריך לו כי גם־יודע אני אשר יהיה־טוב ליראי האלהים אשר ייראו מלפניו׃</seg>
          <seg id="b.ECC.8.13" type="verse">וטוב לא־יהיה לרשע ולא־יאריך ימים כצל אשר איננו ירא מלפני אלהים׃</seg>
          <seg id="b.ECC.8.14" type="verse">יש־הבל אשר נעשה על־הארץ אשר יש צדיקים אשר מגיע אלהם כמעשה הרשעים ויש רשעים שמגיע אלהם כמעשה הצדיקים אמרתי שגם־זה הבל׃</seg>
          <seg id="b.ECC.8.15" type="verse">ושבחתי אני את־השמחה אשר אין־טוב לאדם תחת השמש כי אם־לאכול ולשתות ולשמוח והוא ילונו בעמלו ימי חייו אשר־נתן־לו האלהים תחת השמש׃</seg>
          <seg id="b.ECC.8.16" type="verse">כאשר נתתי את־לבי לדעת חכמה ולראות את־הענין אשר נעשה על־הארץ כי גם ביום ובלילה שנה בעיניו איננו ראה׃</seg>
          <seg id="b.ECC.8.17" type="verse">וראיתי את־כל־מעשה האלהים כי לא יוכל האדם למצוא את־המעשה אשר נעשה תחת־השמש בשל אשר יעמל האדם לבקש ולא ימצא וגם אם־יאמר החכם לדעת לא יוכל למצא׃</seg>
        </div>
        <div id="b.ECC.9" type="chapter">
          <seg id="b.ECC.9.1" type="verse">כי את־כל־זה נתתי אל־לבי ולבור את־כל־זה אשר הצדיקים והחכמים ועבדיהם ביד האלהים גם־אהבה גם־שנאה אין יודע האדם הכל לפניהם׃</seg>
          <seg id="b.ECC.9.2" type="verse">הכל כאשר לכל מקרה אחד לצדיק ולרשע לטוב ולטהור ולטמא ולזבח ולאשר איננו זבח כטוב כחטא הנשבע כאשר שבועה ירא׃</seg>
          <seg id="b.ECC.9.3" type="verse">זה רע בכל אשר־נעשה תחת השמש כי־מקרה אחד לכל וגם לב בני־האדם מלא־רע והוללות בלבבם בחייהם ואחריו אל־המתים׃</seg>
          <seg id="b.ECC.9.4" type="verse">כי־מי אשר [כ= יבחר] [ק= יחבר] אל כל־החיים יש בטחון כי־לכלב חי הוא טוב מן־האריה המת׃</seg>
          <seg id="b.ECC.9.5" type="verse">כי החיים יודעים שימתו והמתים אינם יודעים מאומה ואין־עוד להם שכר כי נשכח זכרם׃</seg>
          <seg id="b.ECC.9.6" type="verse">גם אהבתם גם־שנאתם גם־קנאתם כבר אבדה וחלק אין־להם עוד לעולם בכל אשר־נעשה תחת השמש׃</seg>
          <seg id="b.ECC.9.7" type="verse">לך אכל בשמחה לחמך ושתה בלב־טוב יינך כי כבר רצה האלהים את־מעשיך׃</seg>
          <seg id="b.ECC.9.8" type="verse">בכל־עת יהיו בגדיך לבנים ושמן על־ראשך אל־יחסר׃</seg>
          <seg id="b.ECC.9.9" type="verse">ראה חיים עם־אשה אשר־אהבת כל־ימי חיי הבלך אשר נתן־לך תחת השמש כל ימי הבלך כי הוא חלקך בחיים ובעמלך אשר־אתה עמל תחת השמש׃</seg>
          <seg id="b.ECC.9.10" type="verse">כל אשר תמצא ידך לעשות בכחך עשה כי אין מעשה וחשבון ודעת וחכמה בשאול אשר אתה הלך שמה׃ ס</seg>
          <seg id="b.ECC.9.11" type="verse">שבתי וראה תחת־השמש כי לא לקלים המרוץ ולא לגבורים המלחמה וגם לא לחכמים לחם וגם לא לנבנים עשר וגם לא לידעים חן כי־עת ופגע יקרה את־כלם׃</seg>
          <seg id="b.ECC.9.12" type="verse">כי גם לא־ידע האדם את־עתו כדגים שנאחזים במצודה רעה וכצפרים האחזות בפח כהם יוקשים בני האדם לעת רעה כשתפול עליהם פתאם׃</seg>
          <seg id="b.ECC.9.13" type="verse">גם־זה ראיתי חכמה תחת השמש וגדולה היא אלי׃</seg>
          <seg id="b.ECC.9.14" type="verse">עיר קטנה ואנשים בה מעט ובא־אליה מלך גדול וסבב אתה ובנה עליה מצודים גדלים׃</seg>
          <seg id="b.ECC.9.15" type="verse">ומצא בה איש מסכן חכם ומלט־הוא את־העיר בחכמתו ואדם לא זכר את־האיש המסכן ההוא׃</seg>
          <seg id="b.ECC.9.16" type="verse">ואמרתי אני טובה חכמה מגבורה וחכמת המסכן בזויה ודבריו אינם נשמעים׃</seg>
          <seg id="b.ECC.9.17" type="verse">דברי חכמים בנחת נשמעים מזעקת מושל בכסילים׃</seg>
          <seg id="b.ECC.9.18" type="verse">טובה חכמה מכלי קרב וחוטא אחד יאבד טובה הרבה׃</seg>
        </div>
        <div id="b.ECC.10" type="chapter">
          <seg id="b.ECC.10.1" type="verse">זבובי מות יבאיש יביע שמן רוקח יקר מחכמה מכבוד סכלות מעט׃</seg>
          <seg id="b.ECC.10.2" type="verse">לב חכם לימינו ולב כסיל לשמאלו׃</seg>
          <seg id="b.ECC.10.3" type="verse">וגם־בדרך [כ= כשהסכל] [ק= כשסכל] הלך לבו חסר ואמר לכל סכל הוא׃</seg>
          <seg id="b.ECC.10.4" type="verse">אם־רוח המושל תעלה עליך מקומך אל־תנח כי מרפא יניח חטאים גדולים׃</seg>
          <seg id="b.ECC.10.5" type="verse">יש רעה ראיתי תחת השמש כשגגה שיצא מלפני השליט׃</seg>
          <seg id="b.ECC.10.6" type="verse">נתן הסכל במרומים רבים ועשירים בשפל ישבו׃</seg>
          <seg id="b.ECC.10.7" type="verse">ראיתי עבדים על־סוסים ושרים הלכים כעבדים על־הארץ׃</seg>
          <seg id="b.ECC.10.8" type="verse">חפר גומץ בו יפול ופרץ גדר ישכנו נחש׃</seg>
          <seg id="b.ECC.10.9" type="verse">מסיע אבנים יעצב בהם בוקע עצים יסכן בם׃</seg>
          <seg id="b.ECC.10.10" type="verse">אם־קהה הברזל והוא לא־פנים קלקל וחילים יגבר ויתרון הכשיר* חכמה׃</seg>
          <seg id="b.ECC.10.11" type="verse">אם־ישך הנחש בלוא־לחש ואין יתרון לבעל הלשון׃</seg>
          <seg id="b.ECC.10.12" type="verse">דברי פי־חכם חן ושפתות כסיל תבלענו׃</seg>
          <seg id="b.ECC.10.13" type="verse">תחלת דברי־פיהו סכלות ואחרית פיהו הוללות רעה׃</seg>
          <seg id="b.ECC.10.14" type="verse">והסכל ירבה דברים לא־ידע האדם מה־שיהיה ואשר יהיה מאחריו מי יגיד לו׃</seg>
          <seg id="b.ECC.10.15" type="verse">עמל הכסילים תיגענו אשר לא־ידע ללכת אל־עיר׃</seg>
          <seg id="b.ECC.10.16" type="verse">אי־לך ארץ שמלךך נער ושריך בבקר יאכלו׃</seg>
          <seg id="b.ECC.10.17" type="verse">אשריך ארץ שמלךך בן־חורים ושריך בעת יאכלו בגבורה ולא בשתי׃</seg>
          <seg id="b.ECC.10.18" type="verse">בעצלתים ימך המקרה ובשפלות ידים ידלף הבית׃</seg>
          <seg id="b.ECC.10.19" type="verse">לשחוק עשים לחם ויין ישמח חיים והכסף יענה את־הכל׃</seg>
          <seg id="b.ECC.10.20" type="verse">גם במדעך מלך אל־תקלל ובחדרי משכבך אל־תקלל עשיר כי עוף השמים יוליך את־הקול ובעל [כ= הכנפים] [ק= כנפים] יגיד דבר׃</seg>
        </div>
        <div id="b.ECC.11" type="chapter">
          <seg id="b.ECC.11.1" type="verse">שלח לחמך על־פני המים כי־ברב הימים תמצאנו׃</seg>
          <seg id="b.ECC.11.2" type="verse">תן־חלק לשבעה וגם לשמונה כי לא תדע מה־יהיה רעה על־הארץ׃</seg>
          <seg id="b.ECC.11.3" type="verse">אם־ימלאו העבים גשם על־הארץ יריקו ואם־יפול עץ בדרום ואם בצפון מקום שיפול העץ שם יהוא׃</seg>
          <seg id="b.ECC.11.4" type="verse">שמר רוח לא יזרע וראה בעבים לא יקצור׃</seg>
          <seg id="b.ECC.11.5" type="verse">כאשר אינך יודע מה־דרך הרוח כעצמים בבטן המלאה ככה לא תדע את־מעשה האלהים אשר יעשה את־הכל׃</seg>
          <seg id="b.ECC.11.6" type="verse">בבקר זרע את־זרעך ולערב אל־תנח ידך כי אינך יודע אי זה יכשר הזה או־זה ואם־שניהם כאחד טובים׃</seg>
          <seg id="b.ECC.11.7" type="verse">ומתוק האור וטוב לעינים לראות את־השמש׃</seg>
          <seg id="b.ECC.11.8" type="verse">כי אם־שנים הרבה יחיה האדם בכלם ישמח ויזכר את־ימי החשך כי־הרבה יהיו כל־שבא הבל׃</seg>
          <seg id="b.ECC.11.9" type="verse">שמח בחור בילדותיך ויטיבך לבך בימי בחורותך והלך בדרכי לבך ובמראי עיניך ודע כי על־כל־אלה יביאך האלהים במשפט׃</seg>
          <seg id="b.ECC.11.10" type="verse">והסר כעס מלבך והעבר רעה מבשרך כי־הילדות והשחרות הבל׃</seg>
        </div>
        <div id="b.ECC.12" type="chapter">
          <seg id="b.ECC.12.1" type="verse">וזכר את־בוראיך בימי בחורתיך עד אשר לא־יבאו ימי הרעה והגיעו שנים אשר תאמר אין־לי בהם חפץ׃</seg>
          <seg id="b.ECC.12.2" type="verse">עד אשר לא־תחשך השמש והאור והירח והכוכבים ושבו העבים אחר הגשם׃</seg>
          <seg id="b.ECC.12.3" type="verse">ביום שיזעו שמרי הבית והתעותו אנשי החיל ובטלו הטחנות כי מעטו וחשכו הראות בארבות׃</seg>
          <seg id="b.ECC.12.4" type="verse">וסגרו דלתים בשוק בשפל קול הטחנה ויקום לקול הצפור וישחו כל־בנות השיר׃</seg>
          <seg id="b.ECC.12.5" type="verse">גם מגבה יראו וחתחתים בדרך וינאץ השקד ויסתבל החגב ותפר האביונה כי־הלך האדם אל־בית עולמו וסבבו בשוק הספדים׃</seg>
          <seg id="b.ECC.12.6" type="verse">עד אשר לא־[כ= ירחק] [ק= ירתק] חבל הכסף ותרץ גלת הזהב ותשבר כד על־המבוע ונרץ הגלגל אל־הבור׃</seg>
          <seg id="b.ECC.12.7" type="verse">וישב העפר על־הארץ כשהיה והרוח תשוב אל־האלהים אשר נתנה׃</seg>
          <seg id="b.ECC.12.8" type="verse">הבל הבלים אמר הקוהלת הכל הבל׃</seg>
          <seg id="b.ECC.12.9" type="verse">ויתר שהיה קהלת חכם עוד למד־דעת את־העם ואזן וחקר תקן משלים הרבה׃</seg>
          <seg id="b.ECC.12.10" type="verse">בקש קהלת למצא דברי־חפץ וכתוב ישר דברי אמת׃</seg>
          <seg id="b.ECC.12.11" type="verse">דברי חכמים כדרבנות וכמשמרות נטועים בעלי אספות נתנו מרעה אחד׃</seg>
          <seg id="b.ECC.12.12" type="verse">ויתר מהמה בני הזהר עשות ספרים הרבה אין קץ ולהג הרבה יגעת בשר׃</seg>
          <seg id="b.ECC.12.13" type="verse">סוף דבר הכל נשמע את־האלהים ירא ואת־מצותיו שמור כי־זה כל־האדם׃</seg>
          <seg id="b.ECC.12.14" type="verse">כי את־כל־מעשה האלהים יבא במשפט על כל־נעלם אם־טוב ואם־רע׃</seg>
        </div>
      </div>
      <div id="b.SON" type="book">
        <div id="b.SON.1" type="chapter">
          <seg id="b.SON.1.1" type="verse">שיר השירים אשר לשלמה׃</seg>
          <seg id="b.SON.1.2" type="verse">ישקני מנשיקות פיהו כי־טובים דדיך מיין׃</seg>
          <seg id="b.SON.1.3" type="verse">לריח שמניך טובים שמן תורק שמך על־כן עלמות אהבוך׃</seg>
          <seg id="b.SON.1.4" type="verse">משכני אחריך נרוצה הביאני המלך חדריו נגילה ונשמחה בך נזכירה דדיך מיין מישרים אהבוך׃ ס</seg>
          <seg id="b.SON.1.5" type="verse">שחורה אני ונאוה בנות ירושלם כאהלי קדר כיריעות שלמה׃</seg>
          <seg id="b.SON.1.6" type="verse">אל־תראוני שאני שחרחרת ששזפתני השמש בני אמי נחרו־בי שמני נטרה את־הכרמים כרמי שלי לא נטרתי׃</seg>
          <seg id="b.SON.1.7" type="verse">הגידה לי שאהבה נפשי איכה תרעה איכה תרביץ בצהרים שלמה אהיה כעטיה על עדרי חבריך׃</seg>
          <seg id="b.SON.1.8" type="verse">אם־לא תדעי לך היפה בנשים צאי־לך בעקבי הצאן ורעי את־גדיתיך על משכנות הרעים׃ ס</seg>
          <seg id="b.SON.1.9" type="verse">לססתי ברכבי פרעה דמיתיך רעיתי׃</seg>
          <seg id="b.SON.1.10" type="verse">נאוו לחייך בתרים צוארך בחרוזים׃</seg>
          <seg id="b.SON.1.11" type="verse">תורי זהב נעשה־לך עם נקדות הכסף׃</seg>
          <seg id="b.SON.1.12" type="verse">עד־שהמלך במסבו נרדי נתן ריחו׃</seg>
          <seg id="b.SON.1.13" type="verse">צרור המר דודי לי בין שדי ילין׃</seg>
          <seg id="b.SON.1.14" type="verse">אשכל הכפר דודי לי בכרמי עין גדי׃ ס</seg>
          <seg id="b.SON.1.15" type="verse">הנך יפה רעיתי הנך יפה עיניך יונים׃</seg>
          <seg id="b.SON.1.16" type="verse">הנך יפה דודי אף נעים אף־ערשנו רעננה׃</seg>
          <seg id="b.SON.1.17" type="verse">קרות בתינו ארזים [כ= רחיטנו] [ק= רהיטנו] ברותים׃</seg>
        </div>
        <div id="b.SON.2" type="chapter">
          <seg id="b.SON.2.1" type="verse">אני חבצלת השרון שושנת העמקים׃</seg>
          <seg id="b.SON.2.2" type="verse">כשושנה בין החוחים כן רעיתי בין הבנות׃</seg>
          <seg id="b.SON.2.3" type="verse">כתפוח בעצי היער כן דודי בין הבנים בצלו חמדתי וישבתי ופריו מתוק לחכי׃</seg>
          <seg id="b.SON.2.4" type="verse">הביאני אל־בית היין ודגלו עלי אהבה׃</seg>
          <seg id="b.SON.2.5" type="verse">סמכוני באשישות רפדוני בתפוחים כי־חולת אהבה אני׃</seg>
          <seg id="b.SON.2.6" type="verse">שמאלו תחת לראשי וימינו תחבקני׃</seg>
          <seg id="b.SON.2.7" type="verse">השבעתי אתכם בנות ירושלם בצבאות או באילות השדה אם־תעירו ואם־תעוררו את־האהבה עד שתחפץ׃ ס</seg>
          <seg id="b.SON.2.8" type="verse">קול דודי הנה־זה בא מדלג על־ההרים מקפץ על־הגבעות׃</seg>
          <seg id="b.SON.2.9" type="verse">דומה דודי לצבי או לעפר האילים הנה־זה עומד אחר כתלנו משגיח מן־החלנות מציץ מן־החרכים׃</seg>
          <seg id="b.SON.2.10" type="verse">ענה דודי ואמר לי קומי לך רעיתי יפתי ולכי־לך׃</seg>
          <seg id="b.SON.2.11" type="verse">כי־הנה [כ= הסתו] [ק= הסתיו] עבר הגשם חלף הלך לו׃</seg>
          <seg id="b.SON.2.12" type="verse">הנצנים נראו בארץ עת הזמיר הגיע וקול התור נשמע בארצנו׃</seg>
          <seg id="b.SON.2.13" type="verse">התאנה חנטה פגיה והגפנים סמדר נתנו ריח קומי [כ= לכי] [ק= לך] רעיתי יפתי ולכי־לך׃ ס</seg>
          <seg id="b.SON.2.14" type="verse">יונתי בחגוי הסלע בסתר המדרגה הראיני את־מראיך השמיעיני את־קולך כי־קולך ערב ומראיך נאוה׃ ס</seg>
          <seg id="b.SON.2.15" type="verse">אחזו־לנו שועלים שועלים קטנים מחבלים כרמים וכרמינו סמדר׃</seg>
          <seg id="b.SON.2.16" type="verse">דודי לי ואני לו הרעה בשושנים׃</seg>
          <seg id="b.SON.2.17" type="verse">עד שיפוח היום ונסו הצללים סב דמה־לך דודי לצבי או לעפר האילים על־הרי בתר׃ ס</seg>
        </div>
        <div id="b.SON.3" type="chapter">
          <seg id="b.SON.3.1" type="verse">על־משכבי בלילות בקשתי את שאהבה נפשי בקשתיו ולא מצאתיו׃</seg>
          <seg id="b.SON.3.2" type="verse">אקומה נא ואסובבה בעיר בשוקים וברחבות אבקשה את שאהבה נפשי בקשתיו ולא מצאתיו׃</seg>
          <seg id="b.SON.3.3" type="verse">מצאוני השמרים הסבבים בעיר את שאהבה נפשי ראיתם׃</seg>
          <seg id="b.SON.3.4" type="verse">כמעט שעברתי מהם עד שמצאתי את שאהבה נפשי אחזתיו ולא ארפנו עד־שהביאתיו אל־בית אמי ואל־חדר הורתי׃</seg>
          <seg id="b.SON.3.5" type="verse">השבעתי אתכם בנות ירושלם בצבאות או באילות השדה אם־תעירו ואם־תעוררו את־האהבה עד שתחפץ׃ ס</seg>
          <seg id="b.SON.3.6" type="verse">מי זאת עלה מן־המדבר כתימרות עשן מקטרת מור ולבונה מכל אבקת רוכל׃</seg>
          <seg id="b.SON.3.7" type="verse">הנה מטתו שלשלמה ששים גברים סביב לה מגברי ישראל׃</seg>
          <seg id="b.SON.3.8" type="verse">כלמ* אחזי חרב מלמדי מלחמה איש חרבו על־ירכו מפחד בלילות׃ ס</seg>
          <seg id="b.SON.3.9" type="verse">אפריון עשה לו המלך שלמה מעצי הלבנון׃</seg>
          <seg id="b.SON.3.10" type="verse">עמודיו עשה כסף רפידתו זהב מרכבו ארגמן תוכו רצוף אהבה מבנות ירושלם׃</seg>
          <seg id="b.SON.3.11" type="verse">צאינה וראינה בנות ציון במלך שלמה בעטרה שעטרה־לו אמו ביום חתנתו וביום שמחת לבו׃ ס</seg>
        </div>
        <div id="b.SON.4" type="chapter">
          <seg id="b.SON.4.1" type="verse">הנך יפה רעיתי הנך יפה עיניך יונים מבעד לצמתך שערך כעדר העזים שגלשו מהר גלעד׃</seg>
          <seg id="b.SON.4.2" type="verse">שניך כעדר הקצובות שעלו מן־הרחצה שכלם מתאימות ושכלה אין בהם׃</seg>
          <seg id="b.SON.4.3" type="verse">כחוט השני שפתתיך ומדבריך נאוה כפלח הרמון רקתך מבעד לצמתך׃</seg>
          <seg id="b.SON.4.4" type="verse">כמגדל* דויד צוארך בנוי לתלפיות אלף המגן תלוי עליו כל שלטי הגבורים׃</seg>
          <seg id="b.SON.4.5" type="verse">שני שדיך כשני עפרים תאומי צביה הרועים בשושנים׃</seg>
          <seg id="b.SON.4.6" type="verse">עד שיפוח היום ונסו הצללים אלך לי אל־הר המור ואל־גבעת הלבונה׃</seg>
          <seg id="b.SON.4.7" type="verse">כלך יפה רעיתי ומום אין בך׃ ס</seg>
          <seg id="b.SON.4.8" type="verse">אתי מלבנון כלה אתי מלבנון תבואי תשורי מראש אמנה מראש שניר וחרמון ממענות אריות מהררי נמרים׃</seg>
          <seg id="b.SON.4.9" type="verse">לבבתני אחתי כלה לבבתיני [כ= באחד] [ק= באחת] מעיניך באחד ענק מצורניך׃</seg>
          <seg id="b.SON.4.10" type="verse">מה־יפו דדיך אחתי כלה מה־טבו דדיך מיין וריח שמניך מכל־בשמים׃</seg>
          <seg id="b.SON.4.11" type="verse">נפת תטפנה שפתותיך כלה דבש וחלב תחת לשונך וריח שלמתיך כריח לבנון׃ ס</seg>
          <seg id="b.SON.4.12" type="verse">גן נעול אחתי כלה גל נעול מעין חתום׃</seg>
          <seg id="b.SON.4.13" type="verse">שלחיך פרדס רמונים עם פרי מגדים כפרים עם־נרדים׃</seg>
          <seg id="b.SON.4.14" type="verse">נרד וכרכם קנה וקנמון עם כל־עצי לבונה מר ואהלות עם כל־ראשי בשמים׃</seg>
          <seg id="b.SON.4.15" type="verse">מעין גנים באר מים חיים ונזלים מן־לבנון׃</seg>
          <seg id="b.SON.4.16" type="verse">עורי צפון ובואי תימן הפיחי גני יזלו בשמיו יבא דודי לגנו ויאכל פרי מגדיו׃</seg>
        </div>
        <div id="b.SON.5" type="chapter">
          <seg id="b.SON.5.1" type="verse">באתי לגני אחתי כלה אריתי מורי עם־בשמי אכלתי יערי עם־דבשי שתיתי ייני עם־חלבי אכלו רעים שתו ושכרו דודים׃ ס</seg>
          <seg id="b.SON.5.2" type="verse">אני ישנה ולבי ער קול דודי דופק פתחי־לי אחתי רעיתי יונתי תמתי שראשי נמלא־טל קוצותי רסיסי לילה׃</seg>
          <seg id="b.SON.5.3" type="verse">פשטתי את־כתנתי איככה אלבשנה רחצתי את־רגלי איככה אטנפם׃</seg>
          <seg id="b.SON.5.4" type="verse">דודי שלח ידו מן־החר ומעי המו עליו׃</seg>
          <seg id="b.SON.5.5" type="verse">קמתי אני לפתח לדודי וידי נטפו־מור ואצבעתי מור עבר על כפות המנעול׃</seg>
          <seg id="b.SON.5.6" type="verse">פתחתי אני לדודי ודודי חמק עבר נפשי יצאה בדברו בקשתיהו ולא מצאתיהו קראתיו ולא ענני׃</seg>
          <seg id="b.SON.5.7" type="verse">מצאני השמרים הסבבים בעיר הכוני פצעוני נשאו את־רדידי מעלי שמרי החמות׃</seg>
          <seg id="b.SON.5.8" type="verse">השבעתי אתכם בנות ירושלם אם־תמצאו את־דודי מה־תגידו לו שחולת אהבה אני׃</seg>
          <seg id="b.SON.5.9" type="verse">מה־דודך מדוד היפה בנשים מה־דודך מדוד שככה השבעתנו׃</seg>
          <seg id="b.SON.5.10" type="verse">דודי צח ואדום דגול מרבבה׃</seg>
          <seg id="b.SON.5.11" type="verse">ראשו כתם פז קוצותיו תלתלים שחרות כעורב׃</seg>
          <seg id="b.SON.5.12" type="verse">עיניו כיונים על־אפיקי מים רחצות בחלב ישבות על־מלאת׃</seg>
          <seg id="b.SON.5.13" type="verse">לחיו כערוגת הבשם מגדלות מרקחים שפתותיו שושנים נטפות מור עבר׃</seg>
          <seg id="b.SON.5.14" type="verse">ידיו גלילי זהב ממלאים בתרשיש מעיו עשת שן מעלפת ספירים׃</seg>
          <seg id="b.SON.5.15" type="verse">שוקיו עמודי שש מיסדים על־אדני־פז מראהו כלבנון בחור כארזים׃</seg>
          <seg id="b.SON.5.16" type="verse">חכו ממתקים וכלו מחמדים זה דודי וזה רעי בנות ירושלם׃</seg>
        </div>
        <div id="b.SON.6" type="chapter">
          <seg id="b.SON.6.1" type="verse">אנה הלך דודך היפה בנשים אנה פנה דודך ונבקשנו עמך׃</seg>
          <seg id="b.SON.6.2" type="verse">דודי ירד לגנו לערוגות הבשם לרעות בגנים וללקט שושנים׃</seg>
          <seg id="b.SON.6.3" type="verse">אני לדודי ודודי לי הרעה בשושנים׃ ס</seg>
          <seg id="b.SON.6.4" type="verse">יפה את רעיתי כתרצה נאוה כירושלם אימה כנדגלות׃</seg>
          <seg id="b.SON.6.5" type="verse">הסבי עיניך מנגדי שהמ* הרהיבני שערך כעדר העזים שגלשו מן־הגלעד׃</seg>
          <seg id="b.SON.6.6" type="verse">שניך כעדר הרחלים שעלו מן־הרחצה שכלם מתאימות ושכלה אין בהם׃</seg>
          <seg id="b.SON.6.7" type="verse">כפלח הרמון רקתך מבעד לצמתך׃</seg>
          <seg id="b.SON.6.8" type="verse">ששים המה מלכות ושמנים פילגשים ועלמות אין מספר׃</seg>
          <seg id="b.SON.6.9" type="verse">אחת היא יונתי תמתי אחת היא לאמה ברה היא ליולדתה ראוה בנות ויאשרוה מלכות ופילגשים ויהללוה׃ ס</seg>
          <seg id="b.SON.6.10" type="verse">מי־זאת הנשקפה כמו־שחר יפה כלבנה ברה כחמה אימה כנדגלות׃ ס</seg>
          <seg id="b.SON.6.11" type="verse">אל־גנת אגוז ירדתי לראות באבי הנחל לראות הפרחה הגפן הנצו הרמנים׃</seg>
          <seg id="b.SON.6.12" type="verse">לא ידעתי נפשי שמתני מרכבות עמי־נדיב׃</seg>
        </div>
        <div id="b.SON.7" type="chapter">
          <seg id="b.SON.7.1" type="verse">שובי שובי השולמית שובי שובי ונחזה־בך מה־תחזו בשולמית כמחלת המחנים׃</seg>
          <seg id="b.SON.7.2" type="verse">מה־יפו פעמיך בנעלים בת־נדיב חמוקי ירכיך כמו חלאים מעשה ידי אמן׃</seg>
          <seg id="b.SON.7.3" type="verse">שררך אגן הסהר אל־יחסר המזג בטנך ערמת חטים סוגה בשושנים׃</seg>
          <seg id="b.SON.7.4" type="verse">שני שדיך כשני עפרים תאמי צביה׃</seg>
          <seg id="b.SON.7.5" type="verse">צוארך כמגדל השן עיניך ברכות בחשבון על־שער בת־רבים אפך כמגדל הלבנון צופה פני דמשק׃</seg>
          <seg id="b.SON.7.6" type="verse">ראשך עליך ככרמל ודלת ראשך כארגמן מלך אסור ברהטים׃</seg>
          <seg id="b.SON.7.7" type="verse">מה־יפית ומה־נעמת אהבה בתענוגים׃</seg>
          <seg id="b.SON.7.8" type="verse">זאת קומתך דמתה לתמר ושדיך לאשכלות׃</seg>
          <seg id="b.SON.7.9" type="verse">אמרתי אעלה בתמר אחזה בסנסניו ויהיו־נא שדיך כאשכלות הגפן וריח* אפך כתפוחים׃</seg>
          <seg id="b.SON.7.10" type="verse">וחךך כיין הטוב הולך לדודי למישרים דובב שפתי ישנים׃</seg>
          <seg id="b.SON.7.11" type="verse">אני לדודי ועלי תשוקתו׃ ס</seg>
          <seg id="b.SON.7.12" type="verse">לכה דודי נצא השדה נלינה בכפרים׃</seg>
          <seg id="b.SON.7.13" type="verse">נשכימה לכרמים נראה אם פרחה הגפן פתח הסמדר הנצו הרמונים שם אתן את־דדי לך׃</seg>
          <seg id="b.SON.7.14" type="verse">הדודאים נתנו־ריח ועל־פתחינו כל־מגדים חדשים גם־ישנים דודי צפנתי לך׃</seg>
        </div>
        <div id="b.SON.8" type="chapter">
          <seg id="b.SON.8.1" type="verse">מי יתנך כאח לי יונק שדי אמי אמצאך בחוץ אשקך גם לא־יבוזו לי׃</seg>
          <seg id="b.SON.8.2" type="verse">אנהגך אביאך אל־בית אמי תלמדני אשקך מיין הרקח מעסיס רמני׃</seg>
          <seg id="b.SON.8.3" type="verse">שמאלו תחת ראשי וימינו תחבקני׃</seg>
          <seg id="b.SON.8.4" type="verse">השבעתי אתכם בנות ירושלם מה־תעירו ומה־תעררו את־האהבה עד שתחפץ׃ ס</seg>
          <seg id="b.SON.8.5" type="verse">מי זאת עלה מן־המדבר מתרפקת על־דודה תחת התפוח עוררתיך שמה חבלתך אמך שמה חבלה ילדתך׃</seg>
          <seg id="b.SON.8.6" type="verse">שימני כחותם על־לבך כחותם על־זרועך כי־עזה כמות אהבה קשה כשאול קנאה רשפיה רשפי אש שלהבתיה׃</seg>
          <seg id="b.SON.8.7" type="verse">מים רבים לא יוכלו לכבות את־האהבה ונהרות לא ישטפוה אם־יתן איש את־כל־הון ביתו באהבה בוז יבוזו לו׃ ס</seg>
          <seg id="b.SON.8.8" type="verse">אחות לנו קטנה ושדים אין לה מה־נעשה לאחתנו ביום שידבר־בה׃</seg>
          <seg id="b.SON.8.9" type="verse">אם־חומה היא נבנה עליה טירת כסף ואם־דלת היא נצור עליה לוח ארז׃</seg>
          <seg id="b.SON.8.10" type="verse">אני חומה ושדי כמגדלות אז הייתי בעיניו כמוצאת שלום׃ ף</seg>
          <seg id="b.SON.8.11" type="verse">כרם היה לשלמה בבעל המון נתן את־הכרם לנטרים איש יבא בפריו אלף כסף׃</seg>
          <seg id="b.SON.8.12" type="verse">כרמי שלי לפני האלף לך שלמה ומאתים לנטרים את־פריו׃</seg>
          <seg id="b.SON.8.13" type="verse">היושבת בגנים חברים מקשיבים לקולך השמיעיני׃</seg>
          <seg id="b.SON.8.14" type="verse">ברח דודי ודמה־לך לצבי או לעפר האילים על הרי בשמים׃</seg>
        </div>
      </div>
      <div id="b.ISA" type="book">
        <div id="b.ISA.1" type="chapter">
          <seg id="b.ISA.1.1" type="verse">חזון ישעיהו בן־אמוץ אשר חזה על־יהודה וירושלם בימי עזיהו יותם אחז יחזקיהו מלכי יהודה׃</seg>
          <seg id="b.ISA.1.2" type="verse">שמעו שמים והאזיני ארץ כי יהוה דבר בנים גדלתי ורוממתי והם פשעו בי׃</seg>
          <seg id="b.ISA.1.3" type="verse">ידע שור קנהו וחמור אבוס בעליו ישראל לא ידע עמי לא התבוןן׃</seg>
          <seg id="b.ISA.1.4" type="verse">הוי גוי חטא עם כבד עון זרע מרעים בנים משחיתים עזבו את־יהוה נאצו את־קדוש ישראל נזרו אחור׃</seg>
          <seg id="b.ISA.1.5" type="verse">על מה תכו עוד תוסיפו סרה כל־ראש לחלי וכל־לבב דוי׃</seg>
          <seg id="b.ISA.1.6" type="verse">מכף־רגל ועד־ראש אין־בו מתם פצע וחבורה ומכה טריה לא־זרו ולא חבשו ולא רככה בשמן׃</seg>
          <seg id="b.ISA.1.7" type="verse">ארצכם שממה עריכם שרפות אש אדמתכם לנגדכם זרים אכלים אתה ושממה כמהפכת זרים׃</seg>
          <seg id="b.ISA.1.8" type="verse">ונותרה בת־ציון כסכה בכרם כמלונה במקשה כעיר נצורה׃</seg>
          <seg id="b.ISA.1.9" type="verse">לולי יהוה צבאות הותיר לנו שריד כמעט כסדם היינו לעמרה דמינו׃ ס</seg>
          <seg id="b.ISA.1.10" type="verse">שמעו דבר־יהוה קציני סדם האזינו תורת אלהינו עם עמרה׃</seg>
          <seg id="b.ISA.1.11" type="verse">למה־לי רב־זבחיכם יאמר יהוה שבעתי עלות אילים וחלב מריאים ודם פרים וכבשים ועתודים לא חפצתי׃</seg>
          <seg id="b.ISA.1.12" type="verse">כי תבאו לראות פני מי־בקש זאת מידכם רמס חצרי׃</seg>
          <seg id="b.ISA.1.13" type="verse">לא תוסיפו הביא מנחת־שוא קטרת תועבה היא לי חדש ושבת קרא מקרא לא־אוכל און ועצרה׃</seg>
          <seg id="b.ISA.1.14" type="verse">חדשיכם ומועדיכם שנאה נפשי היו עלי לטרח נלאיתי נשא׃</seg>
          <seg id="b.ISA.1.15" type="verse">ובפרשכם כפיכם אעלים עיני םכם גם כי־תרבו תפלה אינני שמע ידיכם דמים מלאו׃</seg>
          <seg id="b.ISA.1.16" type="verse">רחצו הזכו הסירו רע מעלליכם מנגד עיני חדלו הרע׃</seg>
          <seg id="b.ISA.1.17" type="verse">למדו היטב דרשו משפט אשרו חמוץ שפטו יתום ריבו אלמנה׃ ס</seg>
          <seg id="b.ISA.1.18" type="verse">לכו־נא ונוכחה יאמר יהוה אם־יהיו חטאיכם כשנים כשלג ילבינו אם־יאדימו כתולע כצמר יהיו׃</seg>
          <seg id="b.ISA.1.19" type="verse">אם־תאבו ושמעתם טוב הארץ תאכלו׃</seg>
          <seg id="b.ISA.1.20" type="verse">ואם־תמאנו ומריתם חרב תאכלו כי פי יהוה דבר׃ ס</seg>
          <seg id="b.ISA.1.21" type="verse">איכה היתה לזונה קריה נאמנה מלאתי משפט צדק ילין בה ועתה מרצחים׃</seg>
          <seg id="b.ISA.1.22" type="verse">כספך היה לסיגים סבאך מהול במים׃</seg>
          <seg id="b.ISA.1.23" type="verse">שריך סוררים וחברי גנבים כלו אהב שחד ורדף שלמנים יתום לא ישפטו וריב אלמנה לא־יבוא אליהם׃ ף</seg>
          <seg id="b.ISA.1.24" type="verse">לכן נאם האדון יהוה צבאות אביר ישראל הוי אנחם מצרי ואנקמה מאויבי׃</seg>
          <seg id="b.ISA.1.25" type="verse">ואשיבה ידי עליך ואצרף כבר סיגיך ואסירה כל־בדיליך׃</seg>
          <seg id="b.ISA.1.26" type="verse">ואשיבה שפטיך כבראשנה ויעציך כבתחלה אחרי־כן יקרא לך עיר הצדק קריה נאמנה׃</seg>
          <seg id="b.ISA.1.27" type="verse">ציון במשפט תפדה ושביה בצדקה׃</seg>
          <seg id="b.ISA.1.28" type="verse">ושבר פשעים וחטאים יחדו ועזבי יהוה יכלו׃</seg>
          <seg id="b.ISA.1.29" type="verse">כי יבשו מאילים אשר חמדתם ותחפרו מהגנות אשר בחרתם׃</seg>
          <seg id="b.ISA.1.30" type="verse">כי תהיו כאלה נבלת עלה וכגנה אשר־מים אין לה׃</seg>
          <seg id="b.ISA.1.31" type="verse">והיה החסן לנערת ופעלו לניצוץ ובערו שניהם יחדו ואין מכבה׃ ס</seg>
        </div>
        <div id="b.ISA.2" type="chapter">
          <seg id="b.ISA.2.1" type="verse">הדבר אשר חזה ישעיהו בן־אמוץ על־יהודה וירושלם׃</seg>
          <seg id="b.ISA.2.2" type="verse">והיה באחרית הימים נכון יהיה הר בית־יהוה בראש ההרים ונשא מגבעות ונהרו אליו כל־הגוים׃</seg>
          <seg id="b.ISA.2.3" type="verse">והלכו עמים רבים ואמרו לכו ונעלה אל־הר־יהוה אל־בית אלהי יעקב וירנו מדרכיו ונלכה בארחתיו כי מציון תצא תורה ודבר־יהוה מירושלם׃</seg>
          <seg id="b.ISA.2.4" type="verse">ושפט בין הגוים והוכיח לעמים רבים וכתתו חרבותם לאתים וחניתותיהם למזמרות לא־ישא גוי אל־גוי חרב ולא־ילמדו עוד מלחמה׃ ף</seg>
          <seg id="b.ISA.2.5" type="verse">בית יעקב לכו ונלכה באור יהוה׃</seg>
          <seg id="b.ISA.2.6" type="verse">כי נטשתה עמך בית יעקב כי מלאו מקדם ועננים כפלשתים ובילדי נכרים ישפיקו׃</seg>
          <seg id="b.ISA.2.7" type="verse">ותמלא ארצו כסף וזהב ואין קצה לאצרתיו ותמלא ארצו סוסים ואין קצה למרכבתיו׃</seg>
          <seg id="b.ISA.2.8" type="verse">ותמלא ארצו אלילים למעשה ידיו ישתחוו לאשר עשו אצבעתיו׃</seg>
          <seg id="b.ISA.2.9" type="verse">וישח אדם וישפל־איש ואל־תשא להם׃</seg>
          <seg id="b.ISA.2.10" type="verse">בוא בצור והטמן בעפר מפני פחד יהוה ומהדר גאנו׃</seg>
          <seg id="b.ISA.2.11" type="verse">עיני גבהות אדם שפל ושח רום אנשים ונשגב יהוה לבדו ביום ההוא׃ ס</seg>
          <seg id="b.ISA.2.12" type="verse">כי יום ליהוה צבאות על כל־גאה ורם ועל כל־נשא ושפל׃</seg>
          <seg id="b.ISA.2.13" type="verse">ועל כל־ארזי הלבנון הרמים והנשאים ועל כל־אלוני הבשן׃</seg>
          <seg id="b.ISA.2.14" type="verse">ועל כל־ההרים הרמים ועל כל־הגבעות הנשאות׃</seg>
          <seg id="b.ISA.2.15" type="verse">ועל כל־מגדל גבה ועל כל־חומה בצורה׃</seg>
          <seg id="b.ISA.2.16" type="verse">ועל כל־אניות תרשיש ועל כל־שכיות החמדה׃</seg>
          <seg id="b.ISA.2.17" type="verse">ושח גבהות האדם ושפל רום אנשים ונשגב יהוה לבדו ביום ההוא׃</seg>
          <seg id="b.ISA.2.18" type="verse">והאלילים כליל יחלף׃</seg>
          <seg id="b.ISA.2.19" type="verse">ובאו במערות צרים ובמחלות עפר מפני פחד יהוה ומהדר גאונו בקומו לערץ הארץ׃</seg>
          <seg id="b.ISA.2.20" type="verse">ביום ההוא ישליך האדם את אלילי כספו ואת אלילי זהבו אשר עשו־לו להשתחות לחפר פרות ולעטלפים׃</seg>
          <seg id="b.ISA.2.21" type="verse">לבוא בנקרות הצרים ובסעפי הסלעים מפני פחד יהוה ומהדר גאונו בקומו לערץ הארץ׃</seg>
          <seg id="b.ISA.2.22" type="verse">חדלו לכם מן־האדם אשר נשמה באפו כי־במה נחשב הוא׃ ף</seg>
        </div>
        <div id="b.ISA.3" type="chapter">
          <seg id="b.ISA.3.1" type="verse">כי הנה האדון יהוה צבאות מסיר מירושלם ומיהודה משען ומשענה כל משען־לחם וכל משען־מים׃</seg>
          <seg id="b.ISA.3.2" type="verse">גבור ואיש מלחמה שופט ונביא וקסם וזקן׃</seg>
          <seg id="b.ISA.3.3" type="verse">שר־חמשים ונשוא פנים ויועץ וחכם חרשים ונבון לחש׃</seg>
          <seg id="b.ISA.3.4" type="verse">ונתתי נערים שריהם ותעלולים ימשלו־בם׃</seg>
          <seg id="b.ISA.3.5" type="verse">ונגש העם איש באיש ואיש ברעהו ירהבו הנער בזקן והנקלה בנכבד׃</seg>
          <seg id="b.ISA.3.6" type="verse">כי־יתפש איש באחיו בית אביו שמלה לכה קצין תהיה־לנו והמכשלה הזאת תחת ידך׃</seg>
          <seg id="b.ISA.3.7" type="verse">ישא ביום ההוא לאמר לא־אהיה חבש ובביתי אין לחם ואין שמלה לא תשימני קצין עם׃</seg>
          <seg id="b.ISA.3.8" type="verse">כי כשלה ירושלם ויהודה נפל כי־לשונם ומעלליהם אל־יהוה למרות עני כבודו׃</seg>
          <seg id="b.ISA.3.9" type="verse">הכרת פניהם ענתה בם וחטאתם כסדם הגידו לא כחדו אוי לנפשם כי־גמלו להם רעה׃</seg>
          <seg id="b.ISA.3.10" type="verse">אמרו צדיק כי־טוב כי־פרי מעלליהם יאכלו׃</seg>
          <seg id="b.ISA.3.11" type="verse">אוי לרשע רע כי־גמול ידיו יעשה לו׃</seg>
          <seg id="b.ISA.3.12" type="verse">עמי נגשיו מעולל ונשים משלו בו עמי מאשריך מתעים ודרך ארחתיך בלעו׃ ס</seg>
          <seg id="b.ISA.3.13" type="verse">נצב לריב יהוה ועמד לדין עמים׃</seg>
          <seg id="b.ISA.3.14" type="verse">יהוה במשפט יבוא עם־זקני עמו ושריו ואתם בערתם הכרם גזלת העני בבתיכם׃</seg>
          <seg id="b.ISA.3.15" type="verse">[כ= מלכם] [ק= מה]־ [ק= לכם] תדכאו עמי ופני עניים תטחנו נאם־אדני יהוה צבאות׃ ס</seg>
          <seg id="b.ISA.3.16" type="verse">ויאמר יהוה יען כי גבהו בנות ציון ותלכנה [כ= נטוות] [ק= נטויות] גרון ומשקרות עינים הלוך וטףף תלכנה וברגליהם תעכסנה׃</seg>
          <seg id="b.ISA.3.17" type="verse">ושפח אדני קדקד בנות ציון ויהוה פתהן יערה׃ ס</seg>
          <seg id="b.ISA.3.18" type="verse">ביום ההוא יסיר אדני את תפארת העכסים והשביסים והשהרנים׃</seg>
          <seg id="b.ISA.3.19" type="verse">הנטיפות והשירות והרעלות׃</seg>
          <seg id="b.ISA.3.20" type="verse">הפארים והצעדות והקשרים ובתי הנפש והלחשים׃</seg>
          <seg id="b.ISA.3.21" type="verse">הטבעות ונזמי האף׃</seg>
          <seg id="b.ISA.3.22" type="verse">המחלצות והמעטפות והמטפחות והחריטים׃</seg>
          <seg id="b.ISA.3.23" type="verse">והגלינים והסדינים והצניפות והרדידים׃</seg>
          <seg id="b.ISA.3.24" type="verse">והיה תחת בשם מק יהיה ותחת חגורה נקפה ותחת מעשה מקשה קרחה ותחת פתיגיל מחגרת שק כי־תחת יפי׃</seg>
          <seg id="b.ISA.3.25" type="verse">מתיך בחרב יפלו וגבורתך במלחמה׃</seg>
          <seg id="b.ISA.3.26" type="verse">ואנו ואבלו פתחיה ונקתה לארץ תשב׃</seg>
        </div>
        <div id="b.ISA.4" type="chapter">
          <seg id="b.ISA.4.1" type="verse">והחזיקו שבע נשים באיש אחד ביום ההוא לאמר לחמנו נאכל ושמלתנו נלבש רק יקרא שמך עלינו אסף חרפתנו׃ ס</seg>
          <seg id="b.ISA.4.2" type="verse">ביום ההוא יהיה צמח יהוה לצבי ולכבוד ופרי הארץ לגאון ולתפארת לפליטת ישראל׃</seg>
          <seg id="b.ISA.4.3" type="verse">והיה הנשאר בציון והנותר בירושלם קדוש יאמר לו כל־הכתוב לחיים בירושלם׃</seg>
          <seg id="b.ISA.4.4" type="verse">אם רחץ אדני את צאת בנות־ציון ואת־דמי ירושלם ידיח מקרבה ברוח משפט וברוח בער׃</seg>
          <seg id="b.ISA.4.5" type="verse">וברא יהוה על כל־מכון הר־ציון ועל־מקראה עןן יוםם ועשן ונגה אש להבה לילה כי על־כל־כבוד חפה׃</seg>
          <seg id="b.ISA.4.6" type="verse">וסכה תהיה לצל־יוםם מחרב ולמחסה ולמסתור מזרם וממטר׃ ף</seg>
        </div>
        <div id="b.ISA.5" type="chapter">
          <seg id="b.ISA.5.1" type="verse">אשירה נא לידידי שירת דודי לכרמו כרם היה לידידי בקרן בן־שמן׃</seg>
          <seg id="b.ISA.5.2" type="verse">ויעזקהו ויסקלהו ויטעהו שרק ויבן מגדל בתוכו וגם־יקב חצב בו ויקו לעשות ענבים ויעש באשים׃</seg>
          <seg id="b.ISA.5.3" type="verse">ועתה יושב ירושלם ואיש יהודה שפטו־נא ביני ובין כרמי׃</seg>
          <seg id="b.ISA.5.4" type="verse">מה־לעשות עוד לכרמי ולא עשיתי בו מדוע קויתי לעשות ענבים ויעש באשים׃</seg>
          <seg id="b.ISA.5.5" type="verse">ועתה אודיעה־נא אתכם את אשר־אני עשה לכרמי הסר משוכתו והיה לבער פרץ גדרו והיה למרמס׃</seg>
          <seg id="b.ISA.5.6" type="verse">ואשיתהו בתה לא יזמר ולא יעדר ועלה שמיר ושית ועל העבים אצוה מהמטיר עליו מטר׃</seg>
          <seg id="b.ISA.5.7" type="verse">כי כרם יהוה צבאות בית ישראל ואיש יהודה נטע שעשועיו ויקו למשפט והנה משפח לצדקה והנה צעקה׃ ס</seg>
          <seg id="b.ISA.5.8" type="verse">הוי מגיעי בית בבית שדה בשדה יקריבו עד אפס מקום והושבתם לבדכם בקרב הארץ׃</seg>
          <seg id="b.ISA.5.9" type="verse">באזני יהוה צבאות אם־לא בתים רבים לשמה יהיו גדלים וטובים מאין יושב׃</seg>
          <seg id="b.ISA.5.10" type="verse">כי עשרת צמדי־כרם יעשו בת אחת וזרע חמר יעשה איפה׃ ף</seg>
          <seg id="b.ISA.5.11" type="verse">הוי משכימי בבקר שכר ירדפו מאחרי בנשף יין ידליקם׃</seg>
          <seg id="b.ISA.5.12" type="verse">והיה כנור ונבל תף וחליל ויין משתיהם ואת פעל יהוה לא יביטו ומעשה ידיו לא ראו׃</seg>
          <seg id="b.ISA.5.13" type="verse">לכן גלה עמי מבלי־דעת וכבודו מתי רעב והמונו צחה צמא׃</seg>
          <seg id="b.ISA.5.14" type="verse">לכן הרחיבה שאול נפשה ופערה פיה לבלי־חק וירד הדרה והמונה ושאונה ועלז בה׃</seg>
          <seg id="b.ISA.5.15" type="verse">וישח אדם וישפל־איש ועיני גבהים תשפלנה׃</seg>
          <seg id="b.ISA.5.16" type="verse">ויגבה יהוה צבאות במשפט והאל הקדוש נקדש בצדקה׃</seg>
          <seg id="b.ISA.5.17" type="verse">ורעו כבשים כדברם וחרבות מחים גרים יאכלו׃</seg>
          <seg id="b.ISA.5.18" type="verse">הוי משכי העון בחבלי השוא וכעבות העגלה חטאה׃</seg>
          <seg id="b.ISA.5.19" type="verse">האמרים ימהר יחישה מעשהו למען נראה ותקרב ותבואה עצת קדוש ישראל ונדעה׃ ס</seg>
          <seg id="b.ISA.5.20" type="verse">הוי האמרים לרע טוב ולטוב רע שמים חשך לאור ואור לחשך שמים מר למתוק ומתוק למר׃ ס</seg>
          <seg id="b.ISA.5.21" type="verse">הוי חכמים בעיניהם ונגד פניהם נבנים׃</seg>
          <seg id="b.ISA.5.22" type="verse">הוי גבורים לשתות יין ואנשי־חיל למסך שכר׃</seg>
          <seg id="b.ISA.5.23" type="verse">מצדיקי רשע עקב שחד וצדקת צדיקים יסירו ממנו׃ ס</seg>
          <seg id="b.ISA.5.24" type="verse">לכן כאכל קש לשון אש וחשש להבה ירפה שרשם כמק יהיה ופרחם כאבק יעלה כי מאסו את תורת יהוה צבאות ואת אמרת קדוש־ישראל נאצו׃</seg>
          <seg id="b.ISA.5.25" type="verse">על־כן חרה אף־יהוה בעמו ויט ידו עליו ויכהו וירגזו ההרים ותהי נבלתם כסוחה בקרב חוצות בכל־זאת לא־שב אפו ועוד ידו נטויה׃</seg>
          <seg id="b.ISA.5.26" type="verse">ונשא־נס לגוים מרחוק ושרק לו מקצה הארץ והנה מהרה קל יבוא׃</seg>
          <seg id="b.ISA.5.27" type="verse">אין־עיף ואין־כושל בו לא ינום ולא יישן ולא נפתח אזור חלציו ולא נתק שרוך נעליו׃</seg>
          <seg id="b.ISA.5.28" type="verse">אשר חציו שנונים וכל־קשתתיו דרכות פרסות סוסיו כצר נחשבו וגלגליו כסופה׃</seg>
          <seg id="b.ISA.5.29" type="verse">שאגה לו כלביא [כ= ושאג] [ק= ישאג] ככפירים וינהם ויאחז טרף ויפליט ואין מציל׃</seg>
          <seg id="b.ISA.5.30" type="verse">וינהם עליו ביום ההוא כנהמת־ים ונבט לארץ והנה־חשך צר ואור חשך בעריפיה׃ ף</seg>
        </div>
        <div id="b.ISA.6" type="chapter">
          <seg id="b.ISA.6.1" type="verse">בשנת־מות המלך עזיהו ואראה את־אדני ישב על־כסא רם ונשא ושוליו מלאים את־ההיכל׃</seg>
          <seg id="b.ISA.6.2" type="verse">שרפים עמדים ממעל לו שש כנפים שש כנפים לאחד בשתים יכסה פניו ובשתים יכסה רגליו ובשתים יעוףף׃</seg>
          <seg id="b.ISA.6.3" type="verse">וקרא זה אל־זה ואמר קדוש קדוש קדוש יהוה צבאות מלא כל־הארץ כבודו׃</seg>
          <seg id="b.ISA.6.4" type="verse">וינעו אמות הספים מקול הקורא והבית ימלא עשן׃</seg>
          <seg id="b.ISA.6.5" type="verse">ואמר אוי־לי כי־נדמיתי כי איש טמא־שפתים אנכי ובתוך עם־טמא שפתים אנכי יושב כי את־המלך יהוה צבאות ראו עיני׃</seg>
          <seg id="b.ISA.6.6" type="verse">ויעף אלי אחד מן־השרפים ובידו רצפה במלקחים לקח מעל המזבח׃</seg>
          <seg id="b.ISA.6.7" type="verse">ויגע על־פי ויאמר הנה נגע זה על־שפתיך וסר עונך וחטאתך תכפר׃</seg>
          <seg id="b.ISA.6.8" type="verse">ואשמע את־קול אדני אמר את־מי אשלח ומי ילך־לנו ואמר הנני שלחני׃</seg>
          <seg id="b.ISA.6.9" type="verse">ויאמר לך ואמרת לעם הזה שמעו שמוע ואל־תבינו וראו ראו ואל־תדעו׃</seg>
          <seg id="b.ISA.6.10" type="verse">השמן לב־העם הזה ואזניו הכבד ועיניו השע פן־יראה בעיניו ובאזניו ישמע ולבבו יבין ושב ורפא לו׃</seg>
          <seg id="b.ISA.6.11" type="verse">ואמר עד־מתי אדני ויאמר עד אשר אם־שאו ערים מאין יושב ובתים מאין אדם והאדמה תשאה שממה׃</seg>
          <seg id="b.ISA.6.12" type="verse">ורחק יהוה את־האדם ורבה העזובה בקרב הארץ׃</seg>
          <seg id="b.ISA.6.13" type="verse">ועוד בה עשריה ושבה והיתה לבער כאלה וכאלון אשר בשלכת מצבת בם זרע קדש מצבתה׃ ף</seg>
        </div>
        <div id="b.ISA.7" type="chapter">
          <seg id="b.ISA.7.1" type="verse">ויהי בימי אחז בן־יותם בן־עזיהו מלך יהודה עלה רצין מלך־ארם ופקח בן־רמליהו מלך־ישראל ירושלם למלחמה עליה ולא יכל להלחם עליה׃</seg>
          <seg id="b.ISA.7.2" type="verse">ויגד לבית דוד לאמר נחה ארם על־אפרים וינע לבבו ולבב עמו כנוע עצי־יער מפני־רוח׃</seg>
          <seg id="b.ISA.7.3" type="verse">ויאמר יהוה אל־ישעיהו צא־נא לקראת אחז אתה ושאר ישוב בנך אל־קצה תעלת הברכה העליונה אל־מסלת שדה כובס׃</seg>
          <seg id="b.ISA.7.4" type="verse">ואמרת אליו השמר והשקט אל־תירא ולבבך אל־ירך משני זנבות האודים העשנים האלה בחרי־אף רצין וארם ובן־רמליהו׃</seg>
          <seg id="b.ISA.7.5" type="verse">יען כי־יעץ עליך ארם רעה אפרים ובן־רמליהו לאמר׃</seg>
          <seg id="b.ISA.7.6" type="verse">נעלה ביהודה ונקיצנה ונבקענה אלינו ונמליך מלך בתוכה את בן־טבאל׃ ס</seg>
          <seg id="b.ISA.7.7" type="verse">כה אמר אדני יהוה לא תקום ולא תהיה׃</seg>
          <seg id="b.ISA.7.8" type="verse">כי ראש ארם דמשק וראש דמשק רצין ובעוד ששים וחמש שנה יחת אפרים מעם׃</seg>
          <seg id="b.ISA.7.9" type="verse">וראש אפרים שמרון וראש שמרון בן־רמליהו אם לא תאמינו כי לא תאמנו׃ ס</seg>
          <seg id="b.ISA.7.10" type="verse">ויוסף יהוה דבר אל־אחז לאמר׃</seg>
          <seg id="b.ISA.7.11" type="verse">שאל־לך אות מעם יהוה אלהיך העמק שאלה או הגבה למעלה׃</seg>
          <seg id="b.ISA.7.12" type="verse">ויאמר אחז לא־אשאל ולא־אנסה את־יהוה׃</seg>
          <seg id="b.ISA.7.13" type="verse">ויאמר שמעו־נא בית דוד המעט םכם הלאות אנשים כי תלאו גם את־אלהי׃</seg>
          <seg id="b.ISA.7.14" type="verse">לכן יתן אדני הוא לכם אות הנה העלמה הרה וילדת בן וקראת שמו עמנו אל׃</seg>
          <seg id="b.ISA.7.15" type="verse">חמאה ודבש יאכל לדעתו מאוס ברע ובחור בטוב׃</seg>
          <seg id="b.ISA.7.16" type="verse">כי בטרם ידע הנער מאס ברע ובחר בטוב תעזב האדמה אשר אתה קץ מפני שני מלכיה׃</seg>
          <seg id="b.ISA.7.17" type="verse">יביא יהוה עליך ועל־עמך ועל־בית אביך ימים אשר לא־באו למיום סור־אפרים מעל יהודה את מלך אשור׃ ף</seg>
          <seg id="b.ISA.7.18" type="verse">והיה ביום ההוא ישרק יהוה לזבוב אשר בקצה יארי מצרים ולדבורה אשר בארץ אשור׃</seg>
          <seg id="b.ISA.7.19" type="verse">ובאו ונחו כלם בנחלי הבתות ובנקיקי הסלעים ובכל הנעצוצים ובכל הנהללים׃</seg>
          <seg id="b.ISA.7.20" type="verse">ביום ההוא יגלח אדני בתער השכירה בעברי נהר במלך אשור את־הראש ושער הרגלימ* וגם את־הזקן תספה׃ ס</seg>
          <seg id="b.ISA.7.21" type="verse">והיה ביום ההוא יחיה־איש עגלת בקר ושתי־צאן׃</seg>
          <seg id="b.ISA.7.22" type="verse">והיה מרב עשות חלב יאכל חמאה כי־חמאה ודבש יאכל כל־הנותר בקרב הארץ׃</seg>
          <seg id="b.ISA.7.23" type="verse">והיה ביום ההוא יהיה כל־מקום אשר יהיה־שם אלף גפן באלף כסף לשמיר ולשית יהיה׃</seg>
          <seg id="b.ISA.7.24" type="verse">בחצים ובקשת יבוא שמה כי־שמיר ושית תהיה כל־הארץ׃</seg>
          <seg id="b.ISA.7.25" type="verse">וכל ההרים אשר במעדר יעדרון לא־תבוא שמה יראת שמיר ושית והיה למשלח שור ולמרמס שה׃ ף</seg>
        </div>
        <div id="b.ISA.8" type="chapter">
          <seg id="b.ISA.8.1" type="verse">ויאמר יהוה אלי קח־לך גליון גדול וכתב עליו בחרט אנוש למהר שלל חש בז׃</seg>
          <seg id="b.ISA.8.2" type="verse">ואעידה לי עדים נאמנים את אוריה הכהן ואת־זכריהו בן יברכיהו׃</seg>
          <seg id="b.ISA.8.3" type="verse">ואקרב אל־הנביאה ותהר ותלד בן ויאמר יהוה אלי קרא שמו מהר שלל חש בז׃</seg>
          <seg id="b.ISA.8.4" type="verse">כי בטרם ידע הנער קרא אבי ואמי ישא את־חיל דמשק ואת שלל שמרון לפני מלך אשור׃ ס</seg>
          <seg id="b.ISA.8.5" type="verse">ויסף יהוה דבר אלי עוד לאמר׃</seg>
          <seg id="b.ISA.8.6" type="verse">יען כי מאס העם הזה את מי השלח ההלכים לאט ומשוש את־רצין ובן־רמליהו׃</seg>
          <seg id="b.ISA.8.7" type="verse">ולכן הנה אדני מעלה עליהם את־מי הנהר העצומים והרבים את־מלך אשור ואת־כל־כבודו ועלה על־כל־אפיקיו והלך על־כל־גדותיו׃</seg>
          <seg id="b.ISA.8.8" type="verse">וחלף ביהודה שטף ועבר עד־צואר יגיע והיה מטות כנפיו מלא רחב־ארצך עמנו אל׃ ס</seg>
          <seg id="b.ISA.8.9" type="verse">רעו עמים וחתו והאזינו כל מרחקי־ארץ התאזרו וחתו התאזרו וחתו׃</seg>
          <seg id="b.ISA.8.10" type="verse">עצו עצה ותפר דברו דבר ולא יקום כי עמנו אל׃ ס</seg>
          <seg id="b.ISA.8.11" type="verse">כי כה אמר יהוה אלי כחזקת היד ויסרני מלכת בדרך העם־הזה לאמר׃</seg>
          <seg id="b.ISA.8.12" type="verse">לא־תאמרון קשר לכל אשר־יאמר העם הזה קשר ואת־מוראו לא־תיראו ולא תעריצו׃</seg>
          <seg id="b.ISA.8.13" type="verse">את־יהוה צבאות אתו תקדישו והוא מוראכם והוא מערצכם׃</seg>
          <seg id="b.ISA.8.14" type="verse">והיה למקדש ולאבן נגף ולצור מכשול לשני בתי ישראל לפח ולמוקש ליושב ירושלם׃</seg>
          <seg id="b.ISA.8.15" type="verse">וכשלו בם רבים ונפלו ונשברו ונוקשו ונלכדו׃ ס</seg>
          <seg id="b.ISA.8.16" type="verse">צור תעודה חתום תורה בלמדי׃</seg>
          <seg id="b.ISA.8.17" type="verse">וחכיתי ליהוה המסתיר פניו מבית יעקב וקויתי־לו׃</seg>
          <seg id="b.ISA.8.18" type="verse">הנה אנכי והילדים אשר נתן־לי יהוה לאתות ולמופתים בישראל מעם יהוה צבאות השכן בהר ציון׃ ס</seg>
          <seg id="b.ISA.8.19" type="verse">וכי־יאמרו אליכם דרשו אל־האבות ואל־הידענים המצפצפים והמהגים הלוא־עם אל־אלהיו ידרש בעד החיים אל־המתים׃</seg>
          <seg id="b.ISA.8.20" type="verse">לתורה ולתעודה אם־לא יאמרו כדבר הזה אשר אין־לו שחר׃</seg>
          <seg id="b.ISA.8.21" type="verse">ועבר בה נקשה ורעב והיה כי־ירעב והתקצף וקלל במלכו ובאלהיו ופנה למעלה׃</seg>
          <seg id="b.ISA.8.22" type="verse">ואל־ארץ יביט והנה צרה וחשכה מעוף צוקה ואפלה מנדח׃</seg>
          <seg id="b.ISA.8.23" type="verse">כי לא מועף לאשר מוצק לה כעת הראשון הקל ארצה זבלון וארצה נפתלי והאחרון הכביד דרך הים עבר הירדן גליל הגוים׃</seg>
        </div>
        <div id="b.ISA.9" type="chapter">
          <seg id="b.ISA.9.1" type="verse">העם ההלכים בחשך ראו אור גדול ישבי בארץ צלמות אור נגה עליהם׃</seg>
          <seg id="b.ISA.9.2" type="verse">הרבית הגוי [כ= לא] [ק= לו] הגדלת השמחה שמחו לפניך כשמחת בקציר כאשר יגילו בחלקם שלל׃</seg>
          <seg id="b.ISA.9.3" type="verse">כי את־על סבלו ואת מטה שכמו שבט הנגש בו החתת כיום מדין׃</seg>
          <seg id="b.ISA.9.4" type="verse">כי כל־סאון סאן ברעש ושמלה מגוללה בדמים והיתה לשרפה מאכלת אש׃</seg>
          <seg id="b.ISA.9.5" type="verse">כי־ילד ילד־לנו בן נתן־לנו ותהי המשרה על־שכמו ויקרא שמו פלא יועץ אל גבור אביעד שר־שלום׃</seg>
          <seg id="b.ISA.9.6" type="verse">[כ= למרבה] [ק= למרבהם] המשרה ולשלום אין־קץ על־כסא דוד ועל־ממלכתו להכין אתה ולסעדה במשפט ובצדקה מעתה ועד־עולם קנאת יהוה צבאות תעשה־זאת׃ ס</seg>
          <seg id="b.ISA.9.7" type="verse">דבר שלח אדני ביעקב ונפל בישראל׃</seg>
          <seg id="b.ISA.9.8" type="verse">וידעו העם כלו אפרים ויושב שמרון בגאוה ובגדל לבב לאמר׃</seg>
          <seg id="b.ISA.9.9" type="verse">לבנים נפלו וגזית נבנה שקמים גדעו וארזים נחליף׃</seg>
          <seg id="b.ISA.9.10" type="verse">וישגב יהוה את־צרי רצין עליו ואת־איביו יסכסך׃</seg>
          <seg id="b.ISA.9.11" type="verse">ארם מקדם ופלשתים מאחור ויאכלו את־ישראל בכל־פה בכל־זאת לא־שב אפו ועוד ידו נטויה׃</seg>
          <seg id="b.ISA.9.12" type="verse">והעם לא־שב עד־המכהו ואת־יהוה צבאות לא דרשו׃ ס</seg>
          <seg id="b.ISA.9.13" type="verse">ויכרת יהוה מישראל ראש וזנב כפה ואגמון יום אחד׃</seg>
          <seg id="b.ISA.9.14" type="verse">זקן ונשוא־פנים הוא הראש ונביא מורה־שקר הוא הזנב׃</seg>
          <seg id="b.ISA.9.15" type="verse">ויהיו מאשרי העם־הזה מתעים ומאשריו מבלעים׃</seg>
          <seg id="b.ISA.9.16" type="verse">על־כן על־בחוריו לא־ישמח אדני ואת־יתמיו ואת־אלמנתיו לא ירחם כי כלו חנף ומרע וכל־פה דבר נבלה בכל־זאת לא־שב אפו ועוד ידו נטויה׃</seg>
          <seg id="b.ISA.9.17" type="verse">כי־בערה כאש רשעה שמיר ושית תאכל ותצת בסבכי היער ויתאבכו גאות עשן׃</seg>
          <seg id="b.ISA.9.18" type="verse">בעברת יהוה צבאות נעתם ארץ ויהי העם כמאכלת אש איש אל־אחיו לא יחמלו׃</seg>
          <seg id="b.ISA.9.19" type="verse">ויגזר על־ימין ורעב ויאכל על־שמאול ולא שבעו איש בשר־זרעו יאכלו׃</seg>
          <seg id="b.ISA.9.20" type="verse">מנשה את־אפרים ואפרים את־מנשה יחדו המה על־יהודה בכל־זאת לא־שב אפו ועוד ידו נטויה׃ ס</seg>
        </div>
        <div id="b.ISA.10" type="chapter">
          <seg id="b.ISA.10.1" type="verse">הוי החקקים חקקי־און ומכתבים עמל כתבו׃</seg>
          <seg id="b.ISA.10.2" type="verse">להטות מדין דלים ולגזל משפט עניי עמי להיות אלמנות שללם ואת־יתומים יבזו׃</seg>
          <seg id="b.ISA.10.3" type="verse">ומה־תעשו ליום פקדה ולשואה ממרחק תבוא על־מי תנוסו לעזרה ואנה תעזבו כבודכם׃</seg>
          <seg id="b.ISA.10.4" type="verse">בלתי כרע תחת אסיר ותחת הרוגים יפלו בכל־זאת לא־שב אפו ועוד ידו נטויה׃ ס</seg>
          <seg id="b.ISA.10.5" type="verse">הוי אשור שבט אפי ומטה־הוא בידם זעמי׃</seg>
          <seg id="b.ISA.10.6" type="verse">בגוי חנף אשלחנו ועל־עם עברתי אצונו לשלל שלל ולבז בז [כ= ולשימו] [ק= ולשומו] מרמס כחמר חוצות׃</seg>
          <seg id="b.ISA.10.7" type="verse">והוא לא־כן ידמה ולבבו לא־כן יחשב כי להשמיד בלבבו ולהכרית גוים לא מעט׃</seg>
          <seg id="b.ISA.10.8" type="verse">כי יאמר הלא שרי יחדו מלכים׃</seg>
          <seg id="b.ISA.10.9" type="verse">הלא ככרכמיש כלנו אם־לא כארפד חמת אם־לא כדמשק שמרון׃</seg>
          <seg id="b.ISA.10.10" type="verse">כאשר מצאה ידי לממלכת האליל ופסיליהם מירושלם ומשמרון׃</seg>
          <seg id="b.ISA.10.11" type="verse">הלא כאשר עשיתי לשמרון ולאליליה כן אעשה לירושלם ולעצביה׃ ס</seg>
          <seg id="b.ISA.10.12" type="verse">והיה כי־יבצע אדני את־כל־מעשהו בהר ציון ובירושלם אפקד על־פרי־גדל לבב מלך־אשור ועל־תפארת רום עיניו׃</seg>
          <seg id="b.ISA.10.13" type="verse">כי אמר בכח ידי עשיתי ובחכמתי כי נבנותי ואסיר גבולת עמים [כ= ועתידתיהם] [ק= ועתודותיהם] שושתי ואוריד כאביר יושבים׃</seg>
          <seg id="b.ISA.10.14" type="verse">ותמצא כקן ידי לחיל העמים וכאסף ביצים עזבות כל־הארץ אני אספתי ולא היה נדד כנף ופצה פה ומצפצף׃</seg>
          <seg id="b.ISA.10.15" type="verse">היתפאר הגרזן על החצב בו אם־יתגדל המשור על־מניפו כהניף שבט ואת־מרימיו כהרים מטה לא־עץ׃</seg>
          <seg id="b.ISA.10.16" type="verse">לכן ישלח האדון יהוה צבאות במשמניו רזון ותחת כבדו יקד יקד כיקוד אש׃</seg>
          <seg id="b.ISA.10.17" type="verse">והיה אור־ישראל לאש וקדושו ללהבה ובערה ואכלה שיתו ושמירו ביום אחד׃</seg>
          <seg id="b.ISA.10.18" type="verse">וכבוד יערו וכרמלו מנפש ועד־בשר יכלה והיה כמסס נסס׃</seg>
          <seg id="b.ISA.10.19" type="verse">ושאר עץ יערו מספר יהיו ונער יכתבם׃ ף</seg>
          <seg id="b.ISA.10.20" type="verse">והיה ביום ההוא לא־יוסיף עוד שאר ישראל ופליטת בית־יעקב להשען על־מכהו ונשען על־יהוה קדוש ישראל באמת׃</seg>
          <seg id="b.ISA.10.21" type="verse">שאר ישוב שאר יעקב אל־אל גבור׃</seg>
          <seg id="b.ISA.10.22" type="verse">כי אם־יהיה עמך ישראל כחול הים שאר ישוב בו כליון חרוץ שוטף צדקה׃</seg>
          <seg id="b.ISA.10.23" type="verse">כי כלה ונחרצה אדני יהוה צבאות עשה בקרב כל־הארץ׃ ס</seg>
          <seg id="b.ISA.10.24" type="verse">לכן כה־אמר אדני יהוה צבאות אל־תירא עמי ישב ציון מאשור בשבט יככה ומטהו ישא־עליך בדרך מצרים׃</seg>
          <seg id="b.ISA.10.25" type="verse">כי־עוד מעט מזער וכלה זעם ואפי על־תבליתם׃</seg>
          <seg id="b.ISA.10.26" type="verse">ועורר עליו יהוה צבאות שוט כמכת מדין בצור עורב ומטהו על־הים ונשאו בדרך מצרים׃</seg>
          <seg id="b.ISA.10.27" type="verse">והיה ביום ההוא יסור סבלו מעל שכמך ועלו מעל צוארך וחבל על מפני־שמן׃</seg>
          <seg id="b.ISA.10.28" type="verse">בא על־עית עבר במגרון למכמש יפקיד כליו׃</seg>
          <seg id="b.ISA.10.29" type="verse">עברו מעברה גבע מלון לנו חרדה הרמה גבעת שאול נסה׃</seg>
          <seg id="b.ISA.10.30" type="verse">צהלי קולך בת־גלים הקשיבי לישה עניה ענתות׃</seg>
          <seg id="b.ISA.10.31" type="verse">נדדה מדמנה ישבי הגבים העיזו׃</seg>
          <seg id="b.ISA.10.32" type="verse">עוד היום בנב לעמד ינףף ידו הר [כ= בית] [ק= בת]־ציון גבעת ירושלם׃ ס</seg>
          <seg id="b.ISA.10.33" type="verse">הנה האדון יהוה צבאות מסעף פארה במערצה ורמי הקומה גדועים והגבהים ישפלו׃</seg>
          <seg id="b.ISA.10.34" type="verse">ונקף סבכי היער בברזל והלבנון באדיר יפול׃ ס</seg>
        </div>
        <div id="b.ISA.11" type="chapter">
          <seg id="b.ISA.11.1" type="verse">ויצא חטר מגזע ישי ונצר משרשיו יפרה׃</seg>
          <seg id="b.ISA.11.2" type="verse">ונחה עליו רוח יהוה רוח חכמה ובינה רוח עצה וגבורה רוח דעת ויראת יהוה׃</seg>
          <seg id="b.ISA.11.3" type="verse">והריחו ביראת יהוה ולא־למראה עיניו ישפוט ולא־למשמע אזניו יוכיח׃</seg>
          <seg id="b.ISA.11.4" type="verse">ושפט בצדק דלים והוכיח במישור לענוי־ארץ והכה־ארץ בשבט פיו וברוח שפתיו ימית רשע׃</seg>
          <seg id="b.ISA.11.5" type="verse">והיה צדק אזור מתניו והאמונה אזור חלציו׃</seg>
          <seg id="b.ISA.11.6" type="verse">וגר זאב עם־כבש ונמר עם־גדי ירבץ ועגל וכפיר ומריא יחדו ונער קטן נהג בם׃</seg>
          <seg id="b.ISA.11.7" type="verse">ופרה ודב תרעינה יחדו ירבצו ילדיהן ואריה כבקר יאכל־תבן׃</seg>
          <seg id="b.ISA.11.8" type="verse">ושעשע יונק על־חר פתן ועל מאורת צפעוני גמול ידו הדה׃</seg>
          <seg id="b.ISA.11.9" type="verse">לא־ירעו ולא־ישחיתו בכל־הר קדשי כי־מלאה הארץ דעה את־יהוה כמים לים מכסים׃ ף</seg>
          <seg id="b.ISA.11.10" type="verse">והיה ביום ההוא שרש ישי אשר עמד לנס עמים אליו גוים ידרשו והיתה מנחתו כבוד׃ ף</seg>
          <seg id="b.ISA.11.11" type="verse">והיה ביום ההוא יוסיף אדני שנית ידו לקנות את־שאר עמו אשר ישאר מאשור וממצרים ומפתרוס ומכוש ומעילם ומשנער ומחמת ומאיי הים׃</seg>
          <seg id="b.ISA.11.12" type="verse">ונשא נס לגוים ואסף נדחי ישראל ונפצות יהודה יקבץ מארבע כנפות הארץ׃</seg>
          <seg id="b.ISA.11.13" type="verse">וסרה קנאת אפרים וצררי יהודה יכרתו אפרים לא־יקנא את־יהודה ויהודה לא־יצר את־אפרים׃</seg>
          <seg id="b.ISA.11.14" type="verse">ועפו בכתף פלשתים ימה יחדו יבזו את־בני־קדם אדום ומואב משלוח ידם ובני עמון משמעתם׃</seg>
          <seg id="b.ISA.11.15" type="verse">והחרים יהוה את לשון ים־מצרים והניף ידו על־הנהר בעים רוחו והכהו לשבעה נחלים והדריך בנעלים׃</seg>
          <seg id="b.ISA.11.16" type="verse">והיתה מסלה לשאר עמו אשר ישאר מאשור כאשר היתה לישראל ביום עלתו מארץ מצרים׃</seg>
        </div>
        <div id="b.ISA.12" type="chapter">
          <seg id="b.ISA.12.1" type="verse">ואמרת ביום ההוא אודך יהוה כי אנפת בי ישב אפך ותנחמני׃</seg>
          <seg id="b.ISA.12.2" type="verse">הנה אל ישועתי אבטח ולא אפחד כי־עזי וזמרת יה יהוה ויהי־לי לישועה׃</seg>
          <seg id="b.ISA.12.3" type="verse">ושאבתם־מים בששון ממעיני הישועה׃</seg>
          <seg id="b.ISA.12.4" type="verse">ואמרתם ביום ההוא הודו ליהוה קראו בשמו הודיעו בעמים עלילתיו הזכירו כי נשגב שמו׃</seg>
          <seg id="b.ISA.12.5" type="verse">זמרו יהוה כי גאות עשה [כ= מידעת] [ק= מודעת] זאת בכל־הארץ׃</seg>
          <seg id="b.ISA.12.6" type="verse">צהלי ורני יושבת ציון כי־גדול בקרבך קדוש ישראל׃ ף</seg>
        </div>
        <div id="b.ISA.13" type="chapter">
          <seg id="b.ISA.13.1" type="verse">משא בבל אשר חזה ישעיהו בן־אמוץ׃</seg>
          <seg id="b.ISA.13.2" type="verse">על הר־נשפה שאו־נס הרימו קול להם הניפו יד ויבאו פתחי נדיבים׃</seg>
          <seg id="b.ISA.13.3" type="verse">אני צויתי למקדשי גם קראתי גבורי לאפי עליזי גאותי׃</seg>
          <seg id="b.ISA.13.4" type="verse">קול המון בהרים דמות עם־רב קול שאון ממלכות גוים נאספים יהוה צבאות מפקד צבא מלחמה׃</seg>
          <seg id="b.ISA.13.5" type="verse">באים מארץ מרחק מקצה השמים יהוה וכלי זעמו לחבל כל־הארץ׃</seg>
          <seg id="b.ISA.13.6" type="verse">הילילו כי קרוב יום יהוה כשד משדי יבוא׃</seg>
          <seg id="b.ISA.13.7" type="verse">על־כן כל־ידים תרפינה וכל־לבב אנוש ימס׃*</seg>
          <seg id="b.ISA.13.8" type="verse">ונבהלו צירים וחבלים יאחזון כיולדה יחילון איש אל־רעהו יתמהו פני להבים פניהם׃</seg>
          <seg id="b.ISA.13.9" type="verse">הנה יום־יהוה בא אכזרי ועברה וחרון אף לשום הארץ לשמה וחטאיה ישמיד ממנה׃</seg>
          <seg id="b.ISA.13.10" type="verse">כי־כוכבי השמים וכסיליהם לא יהלו אורם חשך השמש בצאתו וירח לא־יגיה אורו׃</seg>
          <seg id="b.ISA.13.11" type="verse">ופקדתי על־תבל רעה ועל־רשעים עונם והשבתי גאון זדים וגאות עריצים אשפיל׃</seg>
          <seg id="b.ISA.13.12" type="verse">אוקיר אנוש מפז ואדם מכתם אופיר׃</seg>
          <seg id="b.ISA.13.13" type="verse">על־כן שמים ארגיז ותרעש הארץ ממקומה בעברת יהוה צבאות וביום חרון אפו׃</seg>
          <seg id="b.ISA.13.14" type="verse">והיה כצבי מדח וכצאן ואין מקבץ איש אל־עמו יפנו ואיש אל־ארצו ינוסו׃</seg>
          <seg id="b.ISA.13.15" type="verse">כל־הנמצא ידקר וכל־הנספה יפול בחרב׃</seg>
          <seg id="b.ISA.13.16" type="verse">ועלליהם ירטשו לעיניהם ישסו בתיהם ונשיהם [כ= תשגלנה] [ק= תשכבנה]׃</seg>
          <seg id="b.ISA.13.17" type="verse">הנני מעיר עליהם את־מדי אשר־כסף לא יחשבו וזהב לא יחפצו־בו׃</seg>
          <seg id="b.ISA.13.18" type="verse">וקשתות נערים תרטשנה ופרי־בטן לא ירחמו על־בנים לא־תחוס עינם׃</seg>
          <seg id="b.ISA.13.19" type="verse">והיתה בבל צבי ממלכות תפארת גאון כשדים כמהפכת אלהים את־סדם ואת־עמרה׃</seg>
          <seg id="b.ISA.13.20" type="verse">לא־תשב לנצח ולא תשכן עד־דור ודור ולא־יהל שם ערבי ורעים לא־ירבצו שם׃</seg>
          <seg id="b.ISA.13.21" type="verse">ורבצו־שם ציים ומלאו בתיהם אחים ושכנו שם בנות יענה ושעירים ירקדו־שם׃</seg>
          <seg id="b.ISA.13.22" type="verse">וענה איים באלמנותיו ותנים בהיכלי ענג וקרוב לבוא עתה וימיה לא ימשכו׃</seg>
        </div>
        <div id="b.ISA.14" type="chapter">
          <seg id="b.ISA.14.1" type="verse">כי ירחם יהוה את־יעקב ובחר עוד בישראל והניחם על־אדמתם ונלוה הגר עליהם ונספחו על־בית יעקב׃</seg>
          <seg id="b.ISA.14.2" type="verse">ולקחום עמים והביאום אל־מקוםם והתנחלום בית־ישראל על אדמת יהוה לעבדים ולשפחות והיו שבים לשביהם ורדו בנגשיהם׃ ס</seg>
          <seg id="b.ISA.14.3" type="verse">והיה ביום הניח יהוה לך מעצבך ומרגזך ומן־העבדה הקשה אשר עבד־בך׃</seg>
          <seg id="b.ISA.14.4" type="verse">ונשאת המשל הזה על־מלך בבל ואמרת איך שבת נגש שבתה מדהבה׃</seg>
          <seg id="b.ISA.14.5" type="verse">שבר יהוה מטה רשעים שבט משלים׃</seg>
          <seg id="b.ISA.14.6" type="verse">מכה עמים בעברה מכת בלתי סרה רדה באף גוים מרדף בלי חשך׃</seg>
          <seg id="b.ISA.14.7" type="verse">נחה שקטה כל־הארץ פצחו רנה׃</seg>
          <seg id="b.ISA.14.8" type="verse">גם־ברושים שמחו לך ארזי לבנונ* מאז שכבת לא־יעלה הכרת עלינו׃</seg>
          <seg id="b.ISA.14.9" type="verse">שאול מתחת רגזה לך לקראת בואך עורר לך רפאים כל־עתודי ארץ הקים מכסאותם כל מלכי גוים׃</seg>
          <seg id="b.ISA.14.10" type="verse">כלם יענו ויאמרו אליך גם־אתה חלית כמונו אלינו נמשלת׃</seg>
          <seg id="b.ISA.14.11" type="verse">הורד שאול גאונך המית נבליך תחתיך יצע רמה ומכסיך תולעה׃</seg>
          <seg id="b.ISA.14.12" type="verse">איך נפלת משמים הילל בן־שחר נגדעת לארץ חולש על־גוים׃</seg>
          <seg id="b.ISA.14.13" type="verse">ואתה אמרת בלבבך השמים אעלה ממעל לכוכבי־אל ארים כסאי ואשב בהר־מועד בירכתי צפון׃</seg>
          <seg id="b.ISA.14.14" type="verse">אעלה על־במתי עב אדמה לעליון׃</seg>
          <seg id="b.ISA.14.15" type="verse">אך אל־שאול תורד אל־ירכתי־בור׃</seg>
          <seg id="b.ISA.14.16" type="verse">ראיך אליך ישגיחו אליך יתבוננו הזה האיש מרגיז הארץ מרעיש ממלכות׃</seg>
          <seg id="b.ISA.14.17" type="verse">שם תבל כמדבר ועריו הרס אסיריו לא־פתח ביתה׃</seg>
          <seg id="b.ISA.14.18" type="verse">כל־מלכי גוים כלם שכבו בכבוד איש בביתו׃</seg>
          <seg id="b.ISA.14.19" type="verse">ואתה השלכת מקברך כנצר נתעב לבוש הרגים מטעני חרב יורדי אל־אבני־בור כפגר מובס׃</seg>
          <seg id="b.ISA.14.20" type="verse">לא־תחד אתם בקבורה כי־ארצך שחת עמך הרגת לא־יקרא לעולם זרע מרעים׃</seg>
          <seg id="b.ISA.14.21" type="verse">הכינו לבניו מטבח בעון אבותם בל־יקמו וירשו ארץ ומלאו פני־תבל ערים׃</seg>
          <seg id="b.ISA.14.22" type="verse">וקמתי עליהם נאם יהוה צבאות והכרתי לבבל שם ושאר ונין ונכד נאם־יהוה׃</seg>
          <seg id="b.ISA.14.23" type="verse">ושמתיה למורש קפד ואגמי־מים וטאטאתיה במטאטא השמד נאם יהוה צבאות׃ ף</seg>
          <seg id="b.ISA.14.24" type="verse">נשבע יהוה צבאות לאמר אם־לא כאשר דמיתי כן היתה וכאשר יעצתי היא תקום׃</seg>
          <seg id="b.ISA.14.25" type="verse">לשבר אשור בארצי ועל־הרי אבוסנו וסר מעליהם עלו וסבלו מעל שכמו יסור׃</seg>
          <seg id="b.ISA.14.26" type="verse">זאת העצה היעוצה על־כל־הארץ וזאת היד הנטויה על־כל־הגוים׃</seg>
          <seg id="b.ISA.14.27" type="verse">כי־יהוה צבאות יעץ ומי יפר וידו הנטויה ומי* ישיבנה׃ ף</seg>
          <seg id="b.ISA.14.28" type="verse">בשנת־מות המלך אחז היה המשא הזה׃</seg>
          <seg id="b.ISA.14.29" type="verse">אל־תשמחי פלשת כלך כי נשבר שבט מךך כי־משרש נחש יצא צפע ופריו שרף מעוףף׃</seg>
          <seg id="b.ISA.14.30" type="verse">ורעו בכורי דלים ואביונים לבטח ירבצו והמתי ברעב שרשך ושאריתך יהרג׃</seg>
          <seg id="b.ISA.14.31" type="verse">הילילי שער זעקי־עיר נמוג פלשת כלך כי מצפון עשן בא ואין בודד במועדיו׃</seg>
          <seg id="b.ISA.14.32" type="verse">ומה־יענה מלאכי־גוי כי יהוה יסד ציון ובה יחסו עניי עמו׃ ס</seg>
        </div>
        <div id="b.ISA.15" type="chapter">
          <seg id="b.ISA.15.1" type="verse">משא מואב כי בליל שדד ער מואב נדמה כי בליל שדד קיר־מואב נדמה׃</seg>
          <seg id="b.ISA.15.2" type="verse">עלה הבית ודיבן הבמות לבכי על־נבו ועל מידבא מואב ייליל בכל־ראשיו קרחה כל־זקן גרועה׃</seg>
          <seg id="b.ISA.15.3" type="verse">בחוצתיו חגרו שק על גגותיה וברחבתיה כלה ייליל ירד בבכי׃</seg>
          <seg id="b.ISA.15.4" type="verse">ותזעק חשבון ואלעלה עד־יהץ נשמע קולם על־כן חלצי מואב יריעו נפשו ירעה לו׃</seg>
          <seg id="b.ISA.15.5" type="verse">לבי למואב יזעק בריחה עד־צער עגלת שלשיה כי מעלה הלוחית בבכי יעלה־בו כי דרך חורנים זעקת־שבר יעערו׃</seg>
          <seg id="b.ISA.15.6" type="verse">כי־מי נמרים משמות יהיו כי־יבש חציר כלה דשא ירק לא היה׃</seg>
          <seg id="b.ISA.15.7" type="verse">על־כן יתרה עשה ופקדתם על נחל הערבים ישאום׃</seg>
          <seg id="b.ISA.15.8" type="verse">כי־הקיפה הזעקה את־גבול מואב עד־אגלים יללתה ובאר אילים יללתה׃</seg>
          <seg id="b.ISA.15.9" type="verse">כי מי דימון מלאו דם כי־אשית על־דימון נוספות לפליטת מואב אריה ולשארית אדמה׃</seg>
        </div>
        <div id="b.ISA.16" type="chapter">
          <seg id="b.ISA.16.1" type="verse">שלחו־כר משל־ארץ מסלע מדברה אל־הר בת־ציון׃</seg>
          <seg id="b.ISA.16.2" type="verse">והיה כעוף־נודד קן משלח תהיינה בנות מואב מעברת לארנון׃</seg>
          <seg id="b.ISA.16.3" type="verse">[כ= הביאו] [ק= הביאי] עצה עשו פלילה שיתי כליל צלך בתוך צהרים סתרי נדחים נדד אל־תגלי׃</seg>
          <seg id="b.ISA.16.4" type="verse">יגורו בך נדחי מואב הוי־סתר למו מפני שודד כי־אפס המץ כלה שד תמו רמס מן־הארץ׃</seg>
          <seg id="b.ISA.16.5" type="verse">והוכן בחסד כסא וישב עליו באמת באהל דוד שפט ודרש משפט ומהר צדק׃</seg>
          <seg id="b.ISA.16.6" type="verse">שמענו גאון־מואב גא מאד גאותו וגאונו ועברתו לא־כן בדיו׃ ס</seg>
          <seg id="b.ISA.16.7" type="verse">לכן ייליל מואב למואב כלה ייליל לאשישי קיר־חרשת תהגו אך־נכאים׃</seg>
          <seg id="b.ISA.16.8" type="verse">כי שדמות חשבון אמלל גפן שבמה בעלי גוים הלמו שרוקיה עד־יעזר נגעו תעו מדבר שלחותיה נטשו עברו ים׃</seg>
          <seg id="b.ISA.16.9" type="verse">על־כן אבכה בבכי יעזר גפן שבמה אריוך דמעתי חשבון ואלעלה כי על־קיצך ועל־קצירך הידד נפל׃</seg>
          <seg id="b.ISA.16.10" type="verse">ונאסף שמחה וגיל מן־הכרמל ובכרמים לא־ירןן לא ירעע יין ביקבים לא־ידרך הדרך הידד השבתי׃</seg>
          <seg id="b.ISA.16.11" type="verse">על־כן מעי למואב ככנור יהמו וקרבי לקיר חרש׃</seg>
          <seg id="b.ISA.16.12" type="verse">והיה כי־נראה כי־נלאה מואב על־הבמה ובא אל־מקדשו להתפלל ולא יוכל׃</seg>
          <seg id="b.ISA.16.13" type="verse">זה הדבר אשר דבר יהוה אל־מואב מאז׃</seg>
          <seg id="b.ISA.16.14" type="verse">ועתה דבר יהוה לאמר בשלש שנים כשני שכיר ונקלה כבוד מואב בכל ההמון הרב ושאר מעט מזער לוא כביר׃ ס</seg>
        </div>
        <div id="b.ISA.17" type="chapter">
          <seg id="b.ISA.17.1" type="verse">משא דמשק הנה דמשק מוסר מעיר והיתה מעי מפלה׃</seg>
          <seg id="b.ISA.17.2" type="verse">עזבות ערי ערער לעדרים תהיינה ורבצו ואין מחריד׃</seg>
          <seg id="b.ISA.17.3" type="verse">ונשבת מבצר מאפרים וממלכה מדמשק ושאר ארם ככבוד בני־ישראל יהיו נאם יהוה צבאות׃ ס</seg>
          <seg id="b.ISA.17.4" type="verse">והיה ביום ההוא ידל כבוד יעקב ומשמן בשרו ירזה׃</seg>
          <seg id="b.ISA.17.5" type="verse">והיה כאסף קציר קמה וזרעו שבלים יקצור והיה כמלקט שבלים בעמק רפאים׃</seg>
          <seg id="b.ISA.17.6" type="verse">ונשאר־בו עוללת כנקף זית שנים שלשה גרגרים בראש אמיר ארבעה חמשה בסעפיה פריה נאם־יהוה אלהי ישראל׃ ס</seg>
          <seg id="b.ISA.17.7" type="verse">ביום ההוא ישעה האדם על־עשהו ועיניו אל־קדוש ישראל תראינה׃</seg>
          <seg id="b.ISA.17.8" type="verse">ולא ישעה אל־המזבחות מעשה ידיו ואשר עשו אצבעתיו לא יראה והאשרים והחמנים׃</seg>
          <seg id="b.ISA.17.9" type="verse">ביום ההוא יהיו ערי מעזו כעזובת החרש והאמיר אשר עזבו מפני בני ישראל והיתה שממה׃</seg>
          <seg id="b.ISA.17.10" type="verse">כי שכחת אלהי ישעך וצור מעזך לא זכרת על־כן תטעי נטעי נעמנים וזמרת זר תזרענו׃</seg>
          <seg id="b.ISA.17.11" type="verse">ביום נטעך תשגשגי ובבקר זרעך תפריחי נד קציר ביום נחלה וכאב אנוש׃ ס</seg>
          <seg id="b.ISA.17.12" type="verse">הוי המון עמים רבים כהמות ימים יהמיון ושאון לאמים כשאון מים כבירים ישאון׃</seg>
          <seg id="b.ISA.17.13" type="verse">לאמים כשאון מים רבים ישאון וגער בו ונס ממרחק ורדף כמץ הרים לפני־רוח וכגלגל לפני סופה׃</seg>
          <seg id="b.ISA.17.14" type="verse">לעת ערב והנה בלהה בטרם בקר איננו זה חלק שוסינו וגורל לבזזינו׃ ס</seg>
        </div>
        <div id="b.ISA.18" type="chapter">
          <seg id="b.ISA.18.1" type="verse">הוי ארץ צלצל כנפים אשר מעבר לנהרי־כוש׃</seg>
          <seg id="b.ISA.18.2" type="verse">השלח בים צירים ובכלי־גמא על־פני־מים לכו מלאכים קלים אל־גוי ממשך ומורט אל־עם נורא מן־הוא והלאה גוי קו־קו ומבוסה אשר־בזאו נהרים ארצו׃</seg>
          <seg id="b.ISA.18.3" type="verse">כל־ישבי תבל ושכני ארץ כנשא־נס הרים תראו וכתקע שופר תשמעו׃ ס</seg>
          <seg id="b.ISA.18.4" type="verse">כי כה* אמר יהוה אלי [כ= אשקוטה] [ק= אשקטה] ואביטה במכוני כחם צח עלי־אור כעב טל בחם קציר׃</seg>
          <seg id="b.ISA.18.5" type="verse">כי־לפני קציר כתם־פרח ובסר גמל יהיה נצה וכרת הזלזלים במזמרות ואת־הנטישות הסיר התז׃</seg>
          <seg id="b.ISA.18.6" type="verse">יעזבו יחדו לעיט הרים ולבהמת הארץ וקץ עליו העיט וכל־בהמת הארץ עליו תחרף׃</seg>
          <seg id="b.ISA.18.7" type="verse">בעת ההיא יובל־שי ליהוה צבאות עם ממשך ומורט ומעם נורא מן־הוא והלאה גוי קו־קו ומבוסה אשר בזאו נהרים ארצו אל־מקום שם־יהוה צבאות הר־ציון׃ ס</seg>
        </div>
        <div id="b.ISA.19" type="chapter">
          <seg id="b.ISA.19.1" type="verse">משא מצרים הנה יהוה רכב על־עב קל ובא מצרים ונעו אלילי מצרים מפניו ולבב מצרים ימס בקרבו׃</seg>
          <seg id="b.ISA.19.2" type="verse">וסכסכתי מצרים במצרים ונלחמו איש־באחיו ואיש ברעהו עיר בעיר ממלכה בממלכה׃</seg>
          <seg id="b.ISA.19.3" type="verse">ונבקה רוח־מצרים בקרבו ועצתו אבלע ודרשו אל־האלילים ואל־האטים ואל־האבות ואל־הידענים׃</seg>
          <seg id="b.ISA.19.4" type="verse">וסכרתי את־מצרים ביד אדנים קשה ומלך עז ימשל־בם נאם האדון יהוה צבאות׃</seg>
          <seg id="b.ISA.19.5" type="verse">ונשתו־מים מהים ונהר יחרב ויבש׃</seg>
          <seg id="b.ISA.19.6" type="verse">והאזניחו נהרות דללו וחרבו יארי מצור קנה וסוף קמלו׃</seg>
          <seg id="b.ISA.19.7" type="verse">ערות על־יאור על־פי יאור וכל מזרע יאור ייבש נדף ואיננו׃</seg>
          <seg id="b.ISA.19.8" type="verse">ואנו הדיגים ואבלו כל־משליכי ביאור חכה ופרשי מכמרת על־פני־מים אמללו׃</seg>
          <seg id="b.ISA.19.9" type="verse">ובשו עבדי פשתים שריקות וארגים חורי׃</seg>
          <seg id="b.ISA.19.10" type="verse">והיו שתתיה מדכאים כל־עשי שכר אגמי־נפש׃</seg>
          <seg id="b.ISA.19.11" type="verse">אך־אולים שרי צען חכמי יעצי פרעה עצה נבערה איך תאמרו אל־פרעה בן־חכמים אני בן־מלכי־קדם׃</seg>
          <seg id="b.ISA.19.12" type="verse">אים אפוא חכמיך ויגידו נא לך וידעו מה־יעץ יהוה צבאות על־מצרים׃</seg>
          <seg id="b.ISA.19.13" type="verse">נואלו שרי צען נשאו שרי נף התעו את־מצרים פנת שבטיה׃</seg>
          <seg id="b.ISA.19.14" type="verse">יהוה מסך בקרבה רוח עועים והתעו את־מצרים בכל־מעשהו כהתעות שכור בקיאו׃</seg>
          <seg id="b.ISA.19.15" type="verse">ולא־יהיה למצרים מעשה אשר יעשה ראש וזנב כפה ואגמון׃ ס</seg>
          <seg id="b.ISA.19.16" type="verse">ביום ההוא יהיה מצרים כנשים וחרד ופחד מפני תנופת יד־יהוה צבאות אשר־הוא מניף עליו׃</seg>
          <seg id="b.ISA.19.17" type="verse">והיתה אדמת יהודה למצרים לחגא כל אשר יזכיר אתה אליו יפחד מפני עצת יהוה צבאות אשר־הוא יועץ עליו׃ ס</seg>
          <seg id="b.ISA.19.18" type="verse">ביום ההוא יהיו חמש ערים בארץ מצרים מדברות שפת כנען ונשבעות ליהוה צבאות עיר ההרס יאמר לאחת׃ ס</seg>
          <seg id="b.ISA.19.19" type="verse">ביום ההוא יהיה מזבח ליהוה בתוך ארץ מצרים ומצבה אצל־גבולה ליהוה׃</seg>
          <seg id="b.ISA.19.20" type="verse">והיה לאות ולעד ליהוה צבאות בארץ מצרים כי־יצעקו אל־יהוה מפני לחצים וישלח להם מושיע ורב והצילם׃</seg>
          <seg id="b.ISA.19.21" type="verse">ונודע יהוה למצרים וידעו מצרים את־יהוה ביום ההוא ועבדו זבח ומנחה ונדרו־נדר ליהוה ושלמו׃</seg>
          <seg id="b.ISA.19.22" type="verse">ונגף יהוה את־מצרים נגף ורפוא ושבו עד־יהוה ונעתר להם ורפאם׃</seg>
          <seg id="b.ISA.19.23" type="verse">ביום ההוא תהיה מסלה ממצרים אשורה ובא־אשור במצרים ומצרים באשור ועבדו מצרים את־אשור׃ ס</seg>
          <seg id="b.ISA.19.24" type="verse">ביום ההוא יהיה ישראל שלישיה למצרים ולאשור ברכה בקרב הארץ׃</seg>
          <seg id="b.ISA.19.25" type="verse">אשר ברכו יהוה צבאות לאמר ברוך עמי מצרים ומעשה ידי אשור ונחלתי ישראל׃ ס</seg>
        </div>
        <div id="b.ISA.20" type="chapter">
          <seg id="b.ISA.20.1" type="verse">בשנת בא תרתן אשדודה בשלח אתו סרגון מלך אשור וילחם באשדוד וילכדה׃</seg>
          <seg id="b.ISA.20.2" type="verse">בעת ההיא דבר יהוה ביד ישעיהו בן־אמוץ לאמר לך ופתחת השק מעל מתניך ונעלך תחלץ מעל רגליך ויעש כן הלך ערום ויחף׃ ס</seg>
          <seg id="b.ISA.20.3" type="verse">ויאמר יהוה כאשר הלך עבדי ישעיהו ערום ויחף שלש שנים אות ומופת על־מצרים ועל־כוש׃</seg>
          <seg id="b.ISA.20.4" type="verse">כן ינהג מלך־אשור את־שבי מצרים ואת־גלות כוש נערים וזקנים ערום ויחף וחשופי שת ערות מצרים׃</seg>
          <seg id="b.ISA.20.5" type="verse">וחתו ובשו מכוש מבטם ומן־מצרים תפארתם׃</seg>
          <seg id="b.ISA.20.6" type="verse">ואמר ישב האי הזה ביום ההוא הנה־כה מבטנו אשר־נסנו שם לעזרה להנצל מפני מלך אשור ואיך נמלט אנחנו׃ ס</seg>
        </div>
        <div id="b.ISA.21" type="chapter">
          <seg id="b.ISA.21.1" type="verse">משא מדבר־ים כסופות בנגב לחלף ממדבר בא מארץ נוראה׃</seg>
          <seg id="b.ISA.21.2" type="verse">חזות קשה הגד־לי הבוגד בוגד והשודד שודד עלי עילם צורי מדי כל־אנחתה השבתי׃</seg>
          <seg id="b.ISA.21.3" type="verse">על־כן מלאו מתני חלחלה צירים אחזוני כצירי יולדה נעויתי משמע נבהלתי מראות׃</seg>
          <seg id="b.ISA.21.4" type="verse">תעה לבבי פלצות בעתתני את נשף חשקי שם לי לחרדה׃</seg>
          <seg id="b.ISA.21.5" type="verse">ערך השלחן צפה הצפית אכול שתה קומו השרים משחו מגן׃ ף</seg>
          <seg id="b.ISA.21.6" type="verse">כי כה אמר אלי אדני לך העמד המצפה אשר יראה יגיד׃</seg>
          <seg id="b.ISA.21.7" type="verse">וראה רכב צמד פרשים רכב חמור רכב גמל והקשיב קשב רב־קשב׃</seg>
          <seg id="b.ISA.21.8" type="verse">ויקרא אריה על־מצפה אדני אנכי עמד תמיד יוםם ועל־משמרתי אנכי נצב כל־הלילות׃</seg>
          <seg id="b.ISA.21.9" type="verse">והנה־זה בא רכב איש צמד פרשים ויען ויאמר נפלה נפלה בבל וכל־פסילי אלהיה שבר לארץ׃</seg>
          <seg id="b.ISA.21.10" type="verse">מדשתי ובן־גרני אשר שמעתי מאת יהוה צבאות אלהי ישראל הגדתי לכם׃ ס</seg>
          <seg id="b.ISA.21.11" type="verse">משא דומה אלי קרא משעיר שמר מה־מלילה שמר מה־מליל׃</seg>
          <seg id="b.ISA.21.12" type="verse">אמר שמר אתה בקר וגם־לילה אם־תבעיון בעיו שבו אתיו׃ ס</seg>
          <seg id="b.ISA.21.13" type="verse">משא בערב ביער בערב תלינו ארחות דדנים׃</seg>
          <seg id="b.ISA.21.14" type="verse">לקראת צמא התיו מים ישבי ארץ תימא בלחמו קדמו נדד׃</seg>
          <seg id="b.ISA.21.15" type="verse">כי־מפני חרבות נדדו מפני חרב נטושה ומפני קשת דרוכה ומפני כבד מלחמה׃ ס</seg>
          <seg id="b.ISA.21.16" type="verse">כי־כה אמר אדני אלי בעוד שנה כשני שכיר וכלה כל־כבוד קדר׃</seg>
          <seg id="b.ISA.21.17" type="verse">ושאר מספר־קשת גבורי בני־קדר ימעטו כי יהוה אלהי־ישראל דבר׃ ס</seg>
        </div>
        <div id="b.ISA.22" type="chapter">
          <seg id="b.ISA.22.1" type="verse">משא גיא חזיון מה־לך אפוא כי־עלית כלך לגגות׃</seg>
          <seg id="b.ISA.22.2" type="verse">תשאות מלאה עיר הומיה קריה עליזה חלליך לא חללי־חרב ולא מתי מלחמה׃</seg>
          <seg id="b.ISA.22.3" type="verse">כל־קציניך נדדו־יחד מקשת אסרו כל־נמצאיך אסרו יחדו מרחוק ברחו׃</seg>
          <seg id="b.ISA.22.4" type="verse">על־כן אמרתי שעו מני אמרר בבכי אל־תאיצו לנחמני על־שד בת־עמי׃</seg>
          <seg id="b.ISA.22.5" type="verse">כי יום מהומה ומבוסה ומבוכה לאדני יהוה צבאות בגיא חזיון מקרקר קר ושוע אל־ההר׃</seg>
          <seg id="b.ISA.22.6" type="verse">ועילם נשא אשפה ברכב אדם פרשים וקיר ערה מגן׃</seg>
          <seg id="b.ISA.22.7" type="verse">ויהי מבחר־עמקיך מלאו רכב והפרשים שת שתו השערה׃</seg>
          <seg id="b.ISA.22.8" type="verse">ויגל את מסך יהודה ותבט ביום ההוא אל־נשק בית היער׃</seg>
          <seg id="b.ISA.22.9" type="verse">ואת בקיעי עיר־דוד ראיתם כי־רבו ותקבצו את־מי הברכה התחתונה׃</seg>
          <seg id="b.ISA.22.10" type="verse">ואת־בתי ירושלם ספרתם ותתצו הבתים לבצר החומה׃</seg>
          <seg id="b.ISA.22.11" type="verse">ומקוה עשיתם בין החמתים למי הברכה הישנה ולא הבטתם אל־עשיה ויצרה מרחוק לא ראיתם׃</seg>
          <seg id="b.ISA.22.12" type="verse">ויקרא אדני יהוה צבאות ביום ההוא לבכי ולמספד ולקרחה ולחגר שק׃</seg>
          <seg id="b.ISA.22.13" type="verse">והנה ששון ושמחה הרג בקר ושחט צאן אכל בשר ושתות יין אכול ושתו כי מחר נמות׃</seg>
          <seg id="b.ISA.22.14" type="verse">ונגלה באזני יהוה צבאות אם־יכפר העון הזה לכם עד־תמתון אמר אדני יהוה צבאות׃ ף</seg>
          <seg id="b.ISA.22.15" type="verse">כה אמר אדני יהוה צבאות לך־בא אל־הסכן הזה על־שבנא אשר על־הבית׃</seg>
          <seg id="b.ISA.22.16" type="verse">מה־לך פה ומי לך פה כי־חצבת לך פה קבר חצבי מרום קברו חקקי בסלע משכן לו׃</seg>
          <seg id="b.ISA.22.17" type="verse">הנה יהוה מטלטלך טלטלה גבר ועטך עטה׃</seg>
          <seg id="b.ISA.22.18" type="verse">צנוף יצנפך צנפה כדור אל־ארץ רחבת ידים שמה תמות ושמה מרכבות כבודך קלון בית אדניך׃</seg>
          <seg id="b.ISA.22.19" type="verse">והדפתיך ממצבך וממעמדך יהרסך׃</seg>
          <seg id="b.ISA.22.20" type="verse">והיה ביום ההוא וקראתי לעבדי לאליקים בן־חלקיהו׃</seg>
          <seg id="b.ISA.22.21" type="verse">והלבשתיו כתנתך ואבנטך אחזקנו וממשלתך אתן בידו והיה לאב ליושב ירושלם ולבית יהודה׃</seg>
          <seg id="b.ISA.22.22" type="verse">ונתתי מפתח בית־דוד על־שכמו ופתח ואין סגר וסגר ואין פתח׃</seg>
          <seg id="b.ISA.22.23" type="verse">ותקעתיו יתד במקום נאמן והיה לכסא כבוד לבית אביו׃</seg>
          <seg id="b.ISA.22.24" type="verse">ותלו עליו כל כבוד בית־אביו הצאצאים והצפעות כל כלי הקטן מכלי האגנות ועד כל־כלי הנבלים׃</seg>
          <seg id="b.ISA.22.25" type="verse">ביום ההוא נאם יהוה צבאות תמוש היתד התקועה במקום נאמן ונגדעה ונפלה ונכרת המשא אשר־עליה כי יהוה דבר׃ ס</seg>
        </div>
        <div id="b.ISA.23" type="chapter">
          <seg id="b.ISA.23.1" type="verse">משא צר הילילו אניות תרשיש כי־שדד מבית מבוא מארץ כתים נגלה־למו׃</seg>
          <seg id="b.ISA.23.2" type="verse">דמו ישבי אי סחר צידון עבר ים מלאוך׃</seg>
          <seg id="b.ISA.23.3" type="verse">ובמים רבים זרע שחר קציר יאור תבואתה ותהי סחר גוים׃</seg>
          <seg id="b.ISA.23.4" type="verse">בושי צידון כי־אמר ים מעוז הים לאמר לא־חלתי ולא־ילדתי ולא גדלתי בחורים רוממתי בתולות׃</seg>
          <seg id="b.ISA.23.5" type="verse">כאשר־שמע למצרים יחילו כשמע צר׃</seg>
          <seg id="b.ISA.23.6" type="verse">עברו תרשישה הילילו ישבי אי׃</seg>
          <seg id="b.ISA.23.7" type="verse">הזאת לכם עליזה מימי־קדם קדמתה יבלוה רגליה מרחוק לגור׃</seg>
          <seg id="b.ISA.23.8" type="verse">מי יעץ זאת על־צר המעטירה אשר סחריה שרים כנעניה נכבדי־ארץ׃</seg>
          <seg id="b.ISA.23.9" type="verse">יהוה צבאות יעצה לחלל גאון כל־צבי להקל כל־נכבדי־ארץ׃</seg>
          <seg id="b.ISA.23.10" type="verse">עברי ארצך כיאר בת־תרשיש אין מזח עוד׃</seg>
          <seg id="b.ISA.23.11" type="verse">ידו נטה על־הים הרגיז ממלכות יהוה צוה אל־כנען לשמד מעזניה׃</seg>
          <seg id="b.ISA.23.12" type="verse">ויאמר לא־תוסיפי עוד לעלוז המעשקה בתולת בת־צידון [כ= כתיים] [ק= כתים] קומי עברי גם־שם לא־ינוח לך׃</seg>
          <seg id="b.ISA.23.13" type="verse">הן ארץ כשדים זה העם לא היה אשור יסדה לציים הקימו [כ= בחיניו] [ק= בחוניו] עררו ארמנותיה שמה למפלה׃</seg>
          <seg id="b.ISA.23.14" type="verse">הילילו אניות תרשיש כי שדד מעזכן׃ ס</seg>
          <seg id="b.ISA.23.15" type="verse">והיה ביום ההוא ונשכחת צר שבעים שנה כימי מלך אחד מקץ שבעים שנה יהיה לצר כשירת הזונה׃</seg>
          <seg id="b.ISA.23.16" type="verse">קחי כנור סבי עיר זונה נשכחה היטיבי נגן הרבי־שיר למען תזכרי׃</seg>
          <seg id="b.ISA.23.17" type="verse">והיה מקץ שבעים שנה יפקד יהוה את־צר ושבה לאתננה וזנתה את־כל־ממלכות הארץ על־פני האדמה׃</seg>
          <seg id="b.ISA.23.18" type="verse">והיה סחרה ואתננה קדש ליהוה לא יאצר ולא יחסן כי לישבים לפני יהוה יהיה סחרה לאכל לשבעה ולמכסה עתיק׃ ף</seg>
        </div>
        <div id="b.ISA.24" type="chapter">
          <seg id="b.ISA.24.1" type="verse">הנה יהוה בוקק הארץ ובולקה ועוה פניה והפיץ ישביה׃</seg>
          <seg id="b.ISA.24.2" type="verse">והיה כעם ככהן כעבד כאדניו כשפחה כגברתה כקונה כמוכר כמלוה כלוה כנשה כאשר נשא בו׃</seg>
          <seg id="b.ISA.24.3" type="verse">הבוק תבוק הארץ והבוז תבוז כי יהוה דבר את־הדבר הזה׃</seg>
          <seg id="b.ISA.24.4" type="verse">אבלה נבלה הארץ אמללה נבלה תבל אמללו מרום עם־הארץ׃</seg>
          <seg id="b.ISA.24.5" type="verse">והארץ חנפה תחת ישביה כי־עברו תורת חלפו חק הפרו ברית עולם׃</seg>
          <seg id="b.ISA.24.6" type="verse">על־כן אלה אכלה ארץ ויאשמו ישבי בה על־כן חרו ישבי ארץ ונשאר אנוש מזער׃</seg>
          <seg id="b.ISA.24.7" type="verse">אבל תירוש אמללה־גפן נאנחו כל־שמחי־לב׃</seg>
          <seg id="b.ISA.24.8" type="verse">שבת משוש תפים חדל שאון עליזים שבת משוש כנור׃</seg>
          <seg id="b.ISA.24.9" type="verse">בשיר לא ישתו־יין ימר שכר לשתיו׃</seg>
          <seg id="b.ISA.24.10" type="verse">נשברה קרית־תהו סגר כל־בית מבוא׃</seg>
          <seg id="b.ISA.24.11" type="verse">צוחה על־היין בחוצות ערבה כל־שמחה גלה משוש הארץ׃</seg>
          <seg id="b.ISA.24.12" type="verse">נשאר בעיר שמה ושאיה יכת־שער׃</seg>
          <seg id="b.ISA.24.13" type="verse">כי כה יהיה בקרב הארץ בתוך העמים כנקף זית כעוללת אם־כלה בציר׃</seg>
          <seg id="b.ISA.24.14" type="verse">המה ישאו קולם ירנו בגאון יהוה צהלו מים׃</seg>
          <seg id="b.ISA.24.15" type="verse">על־כן בארים כבדו יהוה באיי הים שם יהוה אלהי ישראל׃ ס</seg>
          <seg id="b.ISA.24.16" type="verse">מכנף הארץ זמרת שמענו צבי לצדיק ואמר רזי־לי רזי־לי אוי לי בגדים בגדו ובגד בוגדים בגדו׃</seg>
          <seg id="b.ISA.24.17" type="verse">פחד ופחת ופח עליך יושב הארץ׃</seg>
          <seg id="b.ISA.24.18" type="verse">והיה הנס מקול הפחד יפל אל־הפחת והעולה מתוך הפחת ילכד בפח כי־ארבות ממרום נפתחו וירעשו מוסדי ארץ׃</seg>
          <seg id="b.ISA.24.19" type="verse">רעה התרעעה הארץ פור התפוררה ארץ מוט התמוטטה ארץ׃</seg>
          <seg id="b.ISA.24.20" type="verse">נוע תנוע ארץ כשכור והתנודדה כמלונה וכבד עליה פשעה ונפלה ולא־תסיף קום׃ ס</seg>
          <seg id="b.ISA.24.21" type="verse">והיה ביום ההוא יפקד יהוה על־צבא המרום במרום ועל־מלכי האדמה על־האדמה׃</seg>
          <seg id="b.ISA.24.22" type="verse">ואספו אספה אסיר על־בור וסגרו על־מסגר ומרב ימים יפקדו׃</seg>
          <seg id="b.ISA.24.23" type="verse">וחפרה הלבנה ובושה החמה כי־מלך יהוה צבאות בהר ציון ובירושלם ונגד זקניו כבוד׃ ף</seg>
        </div>
        <div id="b.ISA.25" type="chapter">
          <seg id="b.ISA.25.1" type="verse">יהוה אלהי אתה ארוממך אודה שמך כי עשית פלא עצות מרחוק אמונה אמן׃</seg>
          <seg id="b.ISA.25.2" type="verse">כי שמת מעיר לגל קריה בצורה למפלה ארמון זרים מעיר לעולם לא יבנה׃</seg>
          <seg id="b.ISA.25.3" type="verse">על־כן יכבדוך עם־עז קרית גוים עריצים ייראוך׃</seg>
          <seg id="b.ISA.25.4" type="verse">כי־היית מעוז לדל מעוז לאביון בצר־לו מחסה מזרם צל מחרב כי רוח עריצים כזרם קיר׃</seg>
          <seg id="b.ISA.25.5" type="verse">כחרב בציון שאון זרים תכניע חרב בצל עב זמיר עריצים יענה׃ ף</seg>
          <seg id="b.ISA.25.6" type="verse">ועשה יהוה צבאות לכל־העמים בהר הזה משתה שמנים משתה שמרים שמנים ממחים שמרים מזקקים׃</seg>
          <seg id="b.ISA.25.7" type="verse">ובלע בהר הזה פני־הלוט הלוט על־כל־העמים והמסכה הנסוכה על־כל־הגוים׃</seg>
          <seg id="b.ISA.25.8" type="verse">בלע המות לנצח ומחה אדני יהוה דמעה מעל כל־פנים וחרפת עמו יסיר מעל כל־הארץ כי יהוה דבר׃ ף</seg>
          <seg id="b.ISA.25.9" type="verse">ואמר ביום ההוא הנה אלהינו זה קוינו לו ויושיענו זה יהוה קוינו לו נגילה ונשמחה בישועתו׃</seg>
          <seg id="b.ISA.25.10" type="verse">כי־תנוח יד־יהוה בהר הזה ונדוש מואב תחתיו כהדוש מתבן [כ= במי] [ק= במו] מדמנה׃</seg>
          <seg id="b.ISA.25.11" type="verse">ופרש ידיו בקרבו כאשר יפרש השחה לשחות והשפיל גאותו עם ארבות ידיו׃</seg>
          <seg id="b.ISA.25.12" type="verse">ומבצר משגב חומתיך השח השפיל הגיע לארץ עד־עפר׃ ס</seg>
        </div>
        <div id="b.ISA.26" type="chapter">
          <seg id="b.ISA.26.1" type="verse">ביום ההוא יושר השיר־הזה בארץ יהודה עיר עז־לנו ישועה ישית חומות וחל׃</seg>
          <seg id="b.ISA.26.2" type="verse">פתחו שערים ויבא גוי־צדיק שמר אמנים׃</seg>
          <seg id="b.ISA.26.3" type="verse">יצר סמוך תצר שלום שלום כי בך בטוח׃</seg>
          <seg id="b.ISA.26.4" type="verse">בטחו ביהוה עדי־עד כי ביה יהוה צור עולמים׃</seg>
          <seg id="b.ISA.26.5" type="verse">כי השח ישבי מרום קריה נשגבה ישפילנה ישפילה עד־ארץ יגיענה עד־עפר׃</seg>
          <seg id="b.ISA.26.6" type="verse">תרמסנה רגל רגלי עני פעמי דלים׃</seg>
          <seg id="b.ISA.26.7" type="verse">ארח לצדיק מישרים ישר מעגל צדיק תפלס׃</seg>
          <seg id="b.ISA.26.8" type="verse">אף ארח משפטיך יהוה קוינוך לשמך ולזכרך תאות־נפש׃</seg>
          <seg id="b.ISA.26.9" type="verse">נפשי אויתיך בלילה אף־רוחי בקרבי אשחרך כי כאשר משפטיך לארץ צדק למדו ישבי תבל׃</seg>
          <seg id="b.ISA.26.10" type="verse">יחן רשע בל־למד צדק בארץ נכחות יעול ובל־יראה גאות יהוה׃ ס</seg>
          <seg id="b.ISA.26.11" type="verse">יהוה רמה ידך בל־יחזיון יחזו ויבשו קנאת־עם אף־אש צריך תאכלם׃ ס</seg>
          <seg id="b.ISA.26.12" type="verse">יהוה תשפת שלום לנו כי גם כל־מעשינו פעלת לנו׃</seg>
          <seg id="b.ISA.26.13" type="verse">יהוה אלהינו בעלונו אדנים זולתך לבד־בך נזכיר שמך׃</seg>
          <seg id="b.ISA.26.14" type="verse">מתים בל־יחיו רפאים בל־יקמו לכן פקדת ותשמידם ותאבד כל־זכר למו׃</seg>
          <seg id="b.ISA.26.15" type="verse">יספת לגוי יהוה יספת לגוי נכבדת רחקת כל־קצוי־ארץ׃</seg>
          <seg id="b.ISA.26.16" type="verse">יהוה בצר פקדוך צקון לחש מוסרך למו׃</seg>
          <seg id="b.ISA.26.17" type="verse">כמו הרה תקריב ללדת תחיל תזעק בחבליה כן היינו מפניך יהוה׃</seg>
          <seg id="b.ISA.26.18" type="verse">הרינו חלנו כמו ילדנו רוח ישועת בל־נעשה ארץ ובל־יפלו ישבי תבל׃</seg>
          <seg id="b.ISA.26.19" type="verse">יחיו מתיך נבלתי יקומון הקיצו ורננו שכני עפר כי טל אורת טלך וארץ רפאים תפיל׃ ס</seg>
          <seg id="b.ISA.26.20" type="verse">לך עמי בא בחדריך וסגר [כ= דלתיך] [ק= דלתך] בעדך חבי כמעט־רגע עד־[כ= יעבור] [ק= יעבר]־זעם׃</seg>
          <seg id="b.ISA.26.21" type="verse">כי־הנה יהוה יצא ממקומו לפקד עון ישב־הארץ עליו וגלתה הארץ את־דמיה ולא־תכסה עוד על־הרוגיה׃ ס</seg>
        </div>
        <div id="b.ISA.27" type="chapter">
          <seg id="b.ISA.27.1" type="verse">ביום ההוא יפקד יהוה בחרבו הקשה והגדולה והחזקה על לויתן נחש ברח ועל לויתן נחש עקלתון והרג את־התנין אשר בים׃ ס</seg>
          <seg id="b.ISA.27.2" type="verse">ביום ההוא כרם חמד ענו־לה׃</seg>
          <seg id="b.ISA.27.3" type="verse">אני יהוה נצרה לרגעים אשקנה פן יפקד עליה לילה ויום אצרנה׃</seg>
          <seg id="b.ISA.27.4" type="verse">חמה אין לי מי־יתנני שמיר שית במלחמה אפשעה בה אציתנה יחד׃</seg>
          <seg id="b.ISA.27.5" type="verse">או יחזק במעוזי יעשה שלום לי שלום יעשה־לי׃</seg>
          <seg id="b.ISA.27.6" type="verse">הבאים ישרש יעקב יציץ ופרח ישראל ומלאו פני־תבל תנובה׃ ס</seg>
          <seg id="b.ISA.27.7" type="verse">הכמכת מכהו הכהו אם־כהרג הרגיו הרג׃</seg>
          <seg id="b.ISA.27.8" type="verse">בסאסאה בשלחה תריבנה הגה ברוחו הקשה ביום קדים׃</seg>
          <seg id="b.ISA.27.9" type="verse">לכן בזאת יכפר עון־יעקב וזה כל־פרי הסר חטאתו בשומו כל־אבני מזבח כאבני־גר מנפצות לא־יקמו אשרים וחמנים׃</seg>
          <seg id="b.ISA.27.10" type="verse">כי עיר בצורה בדד נוה משלח ונעזב כמדבר שם ירעה עגל ושם ירבץ וכלה סעפיה׃</seg>
          <seg id="b.ISA.27.11" type="verse">ביבש קצירה תשברנה נשים באות מאירות אותה כי לא עם־בינות הוא על־כן לא־ירחמנו עשהו ויצרו לא יחננו׃ ס</seg>
          <seg id="b.ISA.27.12" type="verse">והיה ביום ההוא יחבט יהוה משבלת הנהר עד־נחל מצרים ואתם תלקטו לאחד אחד בני ישראל׃ ס</seg>
          <seg id="b.ISA.27.13" type="verse">והיה ביום ההוא יתקע בשופר גדול ובאו האבדים בארץ אשור והנדחים בארץ מצרים והשתחוו ליהוה בהר הקדש בירושלם׃</seg>
        </div>
        <div id="b.ISA.28" type="chapter">
          <seg id="b.ISA.28.1" type="verse">הוי עטרת גאות שכרי אפרים וציץ נבל צבי תפארתו אשר על־ראש גיא־שמנים הלומי יין׃</seg>
          <seg id="b.ISA.28.2" type="verse">הנה חזק ואמץ לאדני כזרם ברד שער קטב כזרם מים כבירים שטפים הניח לארץ ביד׃</seg>
          <seg id="b.ISA.28.3" type="verse">ברגלים תרמסנה עטרת גאות שכורי אפרים׃</seg>
          <seg id="b.ISA.28.4" type="verse">והיתה ציצת נבל צבי תפארתו אשר על־ראש גיא שמנים כבכורה בטרם קיץ אשר יראה הראה אותה בעודה בכפו יבלענה׃ ס</seg>
          <seg id="b.ISA.28.5" type="verse">ביום ההוא יהיה יהוה צבאות לעטרת צבי ולצפירת תפארה לשאר עמו׃</seg>
          <seg id="b.ISA.28.6" type="verse">ולרוח משפט ליושב על־המשפט ולגבורה משיבי מלחמה שערה׃ ס</seg>
          <seg id="b.ISA.28.7" type="verse">וגם־אלה ביין שגו ובשכר תעו כהן ונביא שגו בשכר נבלעו מן־היין תעו מן־השכר שגו בראה פקו פליליה׃</seg>
          <seg id="b.ISA.28.8" type="verse">כי כל־שלחנות מלאו קיא צאה בלי מקום׃ ס</seg>
          <seg id="b.ISA.28.9" type="verse">את־מי יורה דעה ואת־מי יבין שמועה גמולי מחלב עתיקי משדים׃</seg>
          <seg id="b.ISA.28.10" type="verse">כי צו לצו צו לצו קו לקו קו לקו זעיר שם זעיר שם׃</seg>
          <seg id="b.ISA.28.11" type="verse">כי בלעגי שפה ובלשון אחרת ידבר אל־העם הזה׃</seg>
          <seg id="b.ISA.28.12" type="verse">אשר אמר אליהם זאת המנוחה הניחו לעיף וזאת המרגעה ולא אבוא שמוע׃</seg>
          <seg id="b.ISA.28.13" type="verse">והיה להם דבר־יהוה צו לצו צו לצו קו לקו קו לקו זעיר שם זעיר שם למען ילכו וכשלו אחור ונשברו ונוקשו ונלכדו׃ ף</seg>
          <seg id="b.ISA.28.14" type="verse">לכן שמעו דבר־יהוה אנשי לצון משלי העם הזה אשר בירושלם׃</seg>
          <seg id="b.ISA.28.15" type="verse">כי אמרתם כרתנו ברית את־מות ועם־שאול עשינו חזה [כ= שיט] [ק= שוט] שוטף כי־[כ= עבר] [ק= יעבר] לא יבואנו כי שמנו כזב מחסנו ובשקר נסתרנו׃ ס</seg>
          <seg id="b.ISA.28.16" type="verse">לכן כה אמר אדני יהוה הנני יסד בציון אבן אבן בחן פנת יקרת מוסד מוסד המאמין לא יחיש׃</seg>
          <seg id="b.ISA.28.17" type="verse">ושמתי משפט לקו וצדקה למשקלת ויעה ברד מחסה כזב וסתר מים ישטפו׃</seg>
          <seg id="b.ISA.28.18" type="verse">וכפר בריתכם את־מות וחזותכם את־שאול לא תקום שוט שוטף כי יעבר והייתם לו למרמס׃</seg>
          <seg id="b.ISA.28.19" type="verse">מדי עברו יקח אתכם כי־בבקר בבקר יעבר ביום ובלילה והיה רק־זועה הבין שמועה׃</seg>
          <seg id="b.ISA.28.20" type="verse">כי־קצר המצע מהשתרע והמסכה צרה כהתכנס׃</seg>
          <seg id="b.ISA.28.21" type="verse">כי כהר־פרצים יקום יהוה כעמק בגבעון ירגז לעשות מעשהו זר מעשהו ולעבד עבדתו נכריה עבדתו׃</seg>
          <seg id="b.ISA.28.22" type="verse">ועתה אל־תתלוצצו פן־יחזקו מוסריכם כי־כלה ונחרצה שמעתי מאת אדני יהוה צבאות על־כל־הארץ׃</seg>
          <seg id="b.ISA.28.23" type="verse">האזינו ושמעו קולי הקשיבו ושמעו אמרתי׃</seg>
          <seg id="b.ISA.28.24" type="verse">הכל היום יחרש החרש לזרע יפתח וישדד אדמתו׃</seg>
          <seg id="b.ISA.28.25" type="verse">הלוא אם־שוה פניה והפיץ קצח וכמן יזרק ושם חטה שורה ושערה נסמן וכסמת גבלתו׃</seg>
          <seg id="b.ISA.28.26" type="verse">ויסרו למשפט אלהיו יורנו׃</seg>
          <seg id="b.ISA.28.27" type="verse">כי לא בחרוץ יודש קצח ואופן עגלה על־כמן יוסב כי במטה יחבט קצח וכמן בשבט׃</seg>
          <seg id="b.ISA.28.28" type="verse">לחם יודק כי לא לנצח אדוש ידושנו והםם גלגל עגלתו ופרשיו לא־ידקנו׃</seg>
          <seg id="b.ISA.28.29" type="verse">גם־זאת מעם יהוה צבאות יצאה הפליא עצה הגדיל תושיה׃ ס</seg>
        </div>
        <div id="b.ISA.29" type="chapter">
          <seg id="b.ISA.29.1" type="verse">הוי אריאל אריאל קרית חנה דוד ספו שנה על־שנה חגים ינקפו׃</seg>
          <seg id="b.ISA.29.2" type="verse">והציקותי לאריאל והיתה תאניה ואניה והיתה לי כאריאל׃</seg>
          <seg id="b.ISA.29.3" type="verse">וחניתי כדור עליך וצרתי עליך מצב והקימתי עליך מצרת׃</seg>
          <seg id="b.ISA.29.4" type="verse">ושפלת מארץ תדברי ומעפר תשח אמרתך והיה כאוב מארץ קולך ומעפר אמרתך תצפצף׃</seg>
          <seg id="b.ISA.29.5" type="verse">והיה כאבק דק המון זריך וכמץ עבר המון עריצים והיה לפתע פתאם׃</seg>
          <seg id="b.ISA.29.6" type="verse">מעם יהוה צבאות תפקד ברעם וברעש וקול גדול סופה וסערה ולהב אש אוכלה׃</seg>
          <seg id="b.ISA.29.7" type="verse">והיה כחלום חזון לילה המון כל־הגוים הצבאים על־אריאל וכל־צביה ומצדתה והמציקים לה׃</seg>
          <seg id="b.ISA.29.8" type="verse">והיה כאשר יחלם הרעב והנה אוכל והקיץ וריקה נפשו וכאשר יחלם הצמא והנה שתה והקיץ והנה עיף ונפשו שוקקה כן יהיה המון כל־הגוים הצבאים על־הר ציון׃ ס</seg>
          <seg id="b.ISA.29.9" type="verse">התמהמהו ותמהו השתעשעו ושעו שכרו ולא־יין נעו ולא שכר׃</seg>
          <seg id="b.ISA.29.10" type="verse">כי־נסך עליכם יהוה רוח תרדמה ויעצם את־עיניכם את־הנביאים ואת־ראשיכם החזים כסה׃</seg>
          <seg id="b.ISA.29.11" type="verse">ותהי לכם חזות הכל כדברי הספר החתום אשר־יתנו אתו אל־יודע [כ= הספר] [ק= ספר] לאמר קרא נא־זה ואמר לא אוכל כי חתום הוא׃</seg>
          <seg id="b.ISA.29.12" type="verse">ונתן הספר על אשר לא־ידע ספר לאמר קרא נא־זה ואמר לא ידעתי ספר׃ ס</seg>
          <seg id="b.ISA.29.13" type="verse">ויאמר אדני יען כי נגש העם הזה בפיו ובשפתיו כבדוני ולבו רחק ממני ותהי יראתם אתי מצות אנשים מלמדה׃</seg>
          <seg id="b.ISA.29.14" type="verse">לכן הנני יוסף להפליא את־העם־הזה הפלא ופלא ואבדה חכמת חכמיו ובינת נבניו תסתתר׃ ס</seg>
          <seg id="b.ISA.29.15" type="verse">הוי המעמיקים מיהוה לסתר עצה והיה במחשך מעשיהם ויאמרו מי ראנו ומי יודענו׃</seg>
          <seg id="b.ISA.29.16" type="verse">הפככם אם־כחמר היצר יחשב כי־יאמר מעשה לעשהו לא עשני ויצר אמר ליוצרו לא הבין׃</seg>
          <seg id="b.ISA.29.17" type="verse">הלוא־עוד מעט מזער ושב לבנון לכרמל והכרמל ליער יחשב׃</seg>
          <seg id="b.ISA.29.18" type="verse">ושמעו ביום־ההוא החרשים דברי־ספר ומאפל ומחשך עיני עורים תראינה׃</seg>
          <seg id="b.ISA.29.19" type="verse">ויספו ענוים ביהוה שמחה ואביוני אדם בקדוש ישראל יגילו׃</seg>
          <seg id="b.ISA.29.20" type="verse">כי־אפס עריץ וכלה לץ ונכרתו כל־שקדי און׃</seg>
          <seg id="b.ISA.29.21" type="verse">מחטיאי אדם בדבר ולמוכיח בשער יקשון ויטו בתהו צדיק׃ ס</seg>
          <seg id="b.ISA.29.22" type="verse">לכן כה־אמר יהוה אל־בית יעקב אשר פדה את־אברהם לא־עתה יבוש יעקב ולא עתה פניו יחורו׃</seg>
          <seg id="b.ISA.29.23" type="verse">כי בראתו ילדיו מעשה ידי בקרבו יקדישו שמי והקדישו את־קדוש יעקב ואת־אלהי ישראל יעריצו׃</seg>
          <seg id="b.ISA.29.24" type="verse">וידעו תעי־רוח בינה ורוגנים ילמדו־לקח׃</seg>
        </div>
        <div id="b.ISA.30" type="chapter">
          <seg id="b.ISA.30.1" type="verse">הוי בנים סוררים נאם־יהוה לעשות עצה ולא מני ולנסך מסכה ולא רוחי למען ספות חטאת על־חטאת׃</seg>
          <seg id="b.ISA.30.2" type="verse">ההלכים לרדת מצרים ופי לא שאלו לעוז במעוז פרעה ולחסות בצל מצרים׃</seg>
          <seg id="b.ISA.30.3" type="verse">והיה לכם מעוז פרעה לבשת והחסות בצל־מצרים לכלמה׃</seg>
          <seg id="b.ISA.30.4" type="verse">כי־היו בצען שריו ומלאכיו חנס יגיעו׃</seg>
          <seg id="b.ISA.30.5" type="verse">כל הבאיש על־עם לא־יועילו למו לא לעזר ולא להועיל כי לבשת וגם־לחרפה׃ ס</seg>
          <seg id="b.ISA.30.6" type="verse">משא בהמות נגב בארץ צרה וצוקה לביא וליש מהם אפעה ושרף מעוףף ישאו על־כתף עירים חילהם ועל־דבשת גמלים אוצרתם על־עם לא יועילו׃</seg>
          <seg id="b.ISA.30.7" type="verse">ומצרים הבל וריק יעזרו לכן קראתי לזאת רהב הם שבת׃</seg>
          <seg id="b.ISA.30.8" type="verse">עתה בוא כתבה על־לוח אתם ועל־ספר חקה ותהי ליום אחרון לעד עד־עולם׃</seg>
          <seg id="b.ISA.30.9" type="verse">כי עם מרי הוא בנים כחשים בנים לא־אבו שמוע תורת יהוה׃</seg>
          <seg id="b.ISA.30.10" type="verse">אשר אמרו לראים לא תראו ולחזים לא תחזו־לנו נכחות דברו־לנו חלקות חזו מהתלות׃</seg>
          <seg id="b.ISA.30.11" type="verse">סורו מני־דרך הטו מני־ארח השביתו מפנינו את־קדוש ישראל׃ ס</seg>
          <seg id="b.ISA.30.12" type="verse">לכן כה אמר קדוש ישראל יען מאסכם בדבר הזה ותבטחו בעשק ונלוז ותשענו עליו׃</seg>
          <seg id="b.ISA.30.13" type="verse">לכן יהיה לכם העון הזה כפרץ נפל נבעה בחומה נשגבה אשר־פתאם לפתע יבוא שברה׃</seg>
          <seg id="b.ISA.30.14" type="verse">ושברה כשבר נבל יוצרים כתות לא יחמל ולא־ימצא במכתתו חרש לחתות אש מיקוד ולחשף מים מגבא׃ ף</seg>
          <seg id="b.ISA.30.15" type="verse">כי כה־אמר אדני יהוה קדוש ישראל בשובה ונחת תושעון בהשקט ובבטחה תהיה* גבורתכם ולא אביתם׃</seg>
          <seg id="b.ISA.30.16" type="verse">ותאמרו לא־כי על־סוס ננוס על־כן תנוסון ועל־קל נרכב על־כן יקלו רדפיכם׃</seg>
          <seg id="b.ISA.30.17" type="verse">אלף אחד מפני גערת אחד מפני גערת חמשה תנסו עד אם־נותרתם כתרן על־ראש ההר וכנס על־הגבעה׃</seg>
          <seg id="b.ISA.30.18" type="verse">ולכן יחכה יהוה לחננכם ולכן ירום לרחםכם כי־אלהי משפט יהוה אשרי כל־חוכי לו׃ ס</seg>
          <seg id="b.ISA.30.19" type="verse">כי־עם בציון ישב בירושלם בכו לא־תבכה חנון יחנך לקול זעקך כשמעתו ענך׃</seg>
          <seg id="b.ISA.30.20" type="verse">ונתן לכם אדני לחם צר ומים לחץ ולא־יכנף עוד מוריך והיו עיניך ראות את־מוריך׃</seg>
          <seg id="b.ISA.30.21" type="verse">ואזניך תשמענה דבר מאחריך לאמר זה הדרך לכו בו כי תאמינו וכי תשמאילו׃</seg>
          <seg id="b.ISA.30.22" type="verse">וטמאתם את־צפוי פסילי כספך ואת־אפדת מסכת זהבך תזרם כמו דוה צא תאמר לו׃</seg>
          <seg id="b.ISA.30.23" type="verse">ונתן מטר זרעך אשר־תזרע את־האדמה ולחם תבואת האדמה והיה דשן ושמן ירעה מקניך ביום ההוא כר נרחב׃</seg>
          <seg id="b.ISA.30.24" type="verse">והאלפים והעירים עבדי האדמה בליל חמיץ יאכלו אשר־זרה ברחת ובמזרה׃</seg>
          <seg id="b.ISA.30.25" type="verse">והיה על־כל־הר גבה ועל כל־גבעה נשאה פלגים יבלי־מים ביום הרג רב בנפל מגדלים׃</seg>
          <seg id="b.ISA.30.26" type="verse">והיה אור־הלבנה* כאור החמה ואור החמה יהיה שבעתים כאור שבעת הימים ביום חבש יהוה את־שבר עמו ומחץ מכתו ירפא׃ ס</seg>
          <seg id="b.ISA.30.27" type="verse">הנה שם־יהוה בא ממרחק בער אפו וכבד משאה שפתיו מלאו זעם ולשונו כאש אכלת׃</seg>
          <seg id="b.ISA.30.28" type="verse">ורוחו כנחל שוטף עד־צואר יחצה להנפה גוים בנפת שוא ורסן מתעה על לחיי עמים׃</seg>
          <seg id="b.ISA.30.29" type="verse">השיר יהיה לכם כליל התקדש־חג ושמחת לבב כהולך בחליל לבוא בהר־יהוה אל־צור ישראל׃</seg>
          <seg id="b.ISA.30.30" type="verse">והשמיע יהוה את־הוד קולו ונחת זרועו יראה בזעף אף ולהב אש אוכלה נפץ וזרם ואבן ברד׃</seg>
          <seg id="b.ISA.30.31" type="verse">כי־מקול יהוה יחת אשור בשבט יכה׃</seg>
          <seg id="b.ISA.30.32" type="verse">והיה כל מעבר מטה מוסדה אשר יניח יהוה עליו בתפים ובכנרות ובמלחמות תנופה נלחם־[כ= בה] [ק= בם]׃</seg>
          <seg id="b.ISA.30.33" type="verse">כי־ערוך מאתמול תפתה גם־[כ= הוא] [ק= היא] למלך הוכן העמיק הרחב מדרתה אש ועצים הרבה נשמת יהוה כנחל גפרית בערה בה׃ ס</seg>
        </div>
        <div id="b.ISA.31" type="chapter">
          <seg id="b.ISA.31.1" type="verse">הוי הירדים מצרים לעזרה על־סוסים ישענו ויבטחו על־רכב כי רב ועל פרשים כי־עצמו מאד ולא שעו על־קדוש ישראל ואת־יהוה לא דרשו׃</seg>
          <seg id="b.ISA.31.2" type="verse">וגם־הוא חכם ויבא רע ואת־דבריו לא הסיר וקם על־בית מרעים ועל־עזרת פעלי און׃</seg>
          <seg id="b.ISA.31.3" type="verse">ומצרים אדם ולא־אל וסוסיהם בשר ולא־רוח ויהוה יטה ידו וכשל עוזר ונפל עזר ויחדו כלם יכליון׃ ס</seg>
          <seg id="b.ISA.31.4" type="verse">כי כה אמר־יהוה אלי כאשר יהגה האריה והכפיר על־טרפו אשר יקרא עליו מלא רעים מקולם לא יחת ומהמונם לא יענה כן ירד יהוה צבאות לצבא על־הר־ציון ועל־גבעתה׃</seg>
          <seg id="b.ISA.31.5" type="verse">כצפרים עפות כן יגן יהוה צבאות על־ירושלם גנון והציל פסח והמליט׃</seg>
          <seg id="b.ISA.31.6" type="verse">שובו לאשר העמיקו סרה בני ישראל׃</seg>
          <seg id="b.ISA.31.7" type="verse">כי ביום ההוא ימאסון איש אלילי כספו ואלילי זהבו אשר עשו לכם ידיכם חטא׃</seg>
          <seg id="b.ISA.31.8" type="verse">ונפל אשור בחרב לא־איש וחרב לא־אדם תאכלנו ונס לו מפני־חרב ובחוריו למס יהיו׃</seg>
          <seg id="b.ISA.31.9" type="verse">וסלעו ממגור יעבור וחתו מנס שריו נאם־יהוה אשר־אור לו בציון ותנור לו בירושלם׃ ס</seg>
        </div>
        <div id="b.ISA.32" type="chapter">
          <seg id="b.ISA.32.1" type="verse">הן לצדק ימלך־מלך ולשרים למשפט ישרו׃</seg>
          <seg id="b.ISA.32.2" type="verse">והיה־איש כמחבא־רוח וסתר זרם כפלגי־מים בציון כצל סלע־כבד בארץ עיפה׃</seg>
          <seg id="b.ISA.32.3" type="verse">ולא תשעינה עיני ראים ואזני שמעים תקשבנה׃</seg>
          <seg id="b.ISA.32.4" type="verse">ולבב נמהרים יבין לדעת ולשון עלגים תמהר לדבר צחות׃</seg>
          <seg id="b.ISA.32.5" type="verse">לא־יקרא עוד לנבל נדיב ולכילי לא יאמר שוע׃</seg>
          <seg id="b.ISA.32.6" type="verse">כי נבל נבלה ידבר ולבו יעשה־און לעשות חנף ולדבר אל־יהוה תועה להריק נפש רעב ומשקה צמא יחסיר׃</seg>
          <seg id="b.ISA.32.7" type="verse">וכלי כליו רעים הוא זמות יעץ לחבל [כ= ענוים] [ק= עניים] באמרי־שקר ובדבר אביון משפט׃</seg>
          <seg id="b.ISA.32.8" type="verse">ונדיב נדיבות יעץ והוא על־נדיבות יקום׃ ף</seg>
          <seg id="b.ISA.32.9" type="verse">נשים שאננות קמנה שמענה קולי בנות בטחות האזנה אמרתי׃</seg>
          <seg id="b.ISA.32.10" type="verse">ימים על־שנה תרגזנה בטחות כי כלה בציר אסף בלי יבוא׃</seg>
          <seg id="b.ISA.32.11" type="verse">חרדו שאננות רגזה בטחות פשטה וערה וחגורה על־חלצים׃</seg>
          <seg id="b.ISA.32.12" type="verse">על־שדים ספדים על־שדי־חמד על־גפן פריה׃</seg>
          <seg id="b.ISA.32.13" type="verse">על אדמת עמי קוץ שמיר תעלה כי על־כל־בתי משוש קריה עליזה׃</seg>
          <seg id="b.ISA.32.14" type="verse">כי־ארמון נטש המון עיר עזב עפל ובחן היה בעד מערות עד־עולם משוש פראים מרעה עדרים׃</seg>
          <seg id="b.ISA.32.15" type="verse">עד־יערה עלינו רוח ממרום והיה מדבר לכרמל [כ= וכרמל] [ק= והכרמל] ליער יחשב׃</seg>
          <seg id="b.ISA.32.16" type="verse">ושכן במדבר משפט וצדקה בכרמל תשב׃</seg>
          <seg id="b.ISA.32.17" type="verse">והיה מעשה הצדקה שלום ועבדת הצדקה השקט ובטח עד־עולם׃</seg>
          <seg id="b.ISA.32.18" type="verse">וישב עמי בנוה שלום ובמשכנות מבטחים ובמנוחת שאננות׃</seg>
          <seg id="b.ISA.32.19" type="verse">וברד ברדת היער ובשפלה תשפל העיר׃</seg>
          <seg id="b.ISA.32.20" type="verse">אשריכם זרעי על־כל־מים משלחי רגל־השור והחמור׃ ס</seg>
        </div>
        <div id="b.ISA.33" type="chapter">
          <seg id="b.ISA.33.1" type="verse">הוי שודד ואתה לא שדוד ובוגד ולא־בגדו בו כהתמך שודד תושד כנלתך לבגד יבגדו־בך׃ ס</seg>
          <seg id="b.ISA.33.2" type="verse">יהוה חננו לך קוינו היה זרעם לבקרים אף־ישועתנו בעת צרה׃</seg>
          <seg id="b.ISA.33.3" type="verse">מקול המון נדדו עמים מרוממתך נפצו גוים׃</seg>
          <seg id="b.ISA.33.4" type="verse">ואסף שללכם אסף החסיל כמשק גבים שוקק בו׃</seg>
          <seg id="b.ISA.33.5" type="verse">נשגב יהוה כי שכן מרום מלא ציון משפט וצדקה׃</seg>
          <seg id="b.ISA.33.6" type="verse">והיה אמונת עתיך חסן ישועת חכמת ודעת יראת יהוה היא אוצרו׃ ס</seg>
          <seg id="b.ISA.33.7" type="verse">הן אראלם צעקו חצה מלאכי שלום מר יבכיון׃</seg>
          <seg id="b.ISA.33.8" type="verse">נשמו מסלות שבת עבר ארח הפר ברית מאס ערים לא חשב אנוש׃</seg>
          <seg id="b.ISA.33.9" type="verse">אבל אמללה ארץ החפיר לבנון קמל היה השרון כערבה ונער בשן וכרמל׃</seg>
          <seg id="b.ISA.33.10" type="verse">עתה אקום יאמר יהוה עתה ארוםם עתה אנשא׃</seg>
          <seg id="b.ISA.33.11" type="verse">תהרו חשש תלדו קש רוחכם אש תאכלכם׃</seg>
          <seg id="b.ISA.33.12" type="verse">והיו עמים משרפות שיד קוצים כסוחים באש יצתו׃ ס</seg>
          <seg id="b.ISA.33.13" type="verse">שמעו רחוקים אשר עשיתי ודעו קרובים גברתי׃</seg>
          <seg id="b.ISA.33.14" type="verse">פחדו בציון חטאים אחזה רעדה חנפים מי יגור לנו אש אוכלה מי־יגור לנו מוקדי עולם׃</seg>
          <seg id="b.ISA.33.15" type="verse">הלך צדקות ודבר מישרים מאס בבצע מעשקות נער כפיו מתמך בשחד אטם אזנו משמע דמים ועצם עיניו מראות ברע׃</seg>
          <seg id="b.ISA.33.16" type="verse">הוא מרומים ישכן מצדות סלעים משגבו לחמו נתן מימיו נאמנים׃</seg>
          <seg id="b.ISA.33.17" type="verse">מלך ביפיו תחזינה עיניך תראינה ארץ מרחקים׃</seg>
          <seg id="b.ISA.33.18" type="verse">לבך יהגה אימה איה ספר איה שקל איה ספר את־המגדלים׃</seg>
          <seg id="b.ISA.33.19" type="verse">את־עם נועז לא תראה עם עמקי שפה משמוע נלעג לשון אין בינה׃</seg>
          <seg id="b.ISA.33.20" type="verse">חזה ציון קרית מועדנו עיניך תראינה ירושלם נוה שאןן אהל בל־יצען בל־יסע יתדתיו לנצח וכל־חבליו בל־ינתקו׃</seg>
          <seg id="b.ISA.33.21" type="verse">כי אם־שם אדיר יהוה לנו מקום־נהרים יארים רחבי ידים בל־תלך בו אני־שיט וצי אדיר לא יעברנו׃</seg>
          <seg id="b.ISA.33.22" type="verse">כי יהוה שפטנו יהוה מחקקנו יהוה מלכנו הוא יושיענו׃</seg>
          <seg id="b.ISA.33.23" type="verse">נטשו חבליך בל־יחזקו כן־תרנם בל־פרשו נס אז חלק עד־שלל מרבה פסחים בזזו בז׃</seg>
          <seg id="b.ISA.33.24" type="verse">ובל־יאמר שכן חליתי העם הישב בה נשא עון׃</seg>
        </div>
        <div id="b.ISA.34" type="chapter">
          <seg id="b.ISA.34.1" type="verse">קרבו גוים לשמע ולאמים הקשיבו תשמע הארץ ומלאה תבל וכל־צאצאיה׃</seg>
          <seg id="b.ISA.34.2" type="verse">כי קצף ליהוה על־כל־הגוים וחמה על־כל־צבאם החריםם נתנם לטבח׃</seg>
          <seg id="b.ISA.34.3" type="verse">וחלליהם ישלכו ופגריהם יעלה באשם ונמסו הרים מדםם׃</seg>
          <seg id="b.ISA.34.4" type="verse">ונמקו כל־צבא השמים ונגלו כספר השמים וכל־צבאם יבול כנבל עלה מגפן וכנבלת מתאנה׃</seg>
          <seg id="b.ISA.34.5" type="verse">כי־רותה בשמים חרבי הנה על־אדום תרד ועל־עם חרמי למשפט׃</seg>
          <seg id="b.ISA.34.6" type="verse">חרב ליהוה מלאה דם הדשנה מחלב מדם כרים ועתודים מחלב כליות אילים כי זבח ליהוה בבצרה וטבח גדול בארץ אדום׃</seg>
          <seg id="b.ISA.34.7" type="verse">וירדו ראמים עםם ופרים עם־אבירים ורותה ארצם מדם ועפרם מחלב ידשן׃</seg>
          <seg id="b.ISA.34.8" type="verse">כי יום נקם ליהוה שנת שלומים לריב ציון׃</seg>
          <seg id="b.ISA.34.9" type="verse">ונהפכו נחליה לזפת ועפרה לגפרית והיתה ארצה לזפת בערה׃</seg>
          <seg id="b.ISA.34.10" type="verse">לילה ויוםם לא תכבה לעולם יעלה עשנה מדור לדור תחרב לנצח נצחים אין עבר בה׃</seg>
          <seg id="b.ISA.34.11" type="verse">וירשוה קאת וקפוד וינשוף וערב ישכנו־בה ונטה עליה קו־תהו ואבני־בהו׃</seg>
          <seg id="b.ISA.34.12" type="verse">חריה ואין־שם מלוכה יקראו וכל־שריה יהיו אפס׃</seg>
          <seg id="b.ISA.34.13" type="verse">ועלתה ארמנתיה סירים קמוש וחוח במבצריה והיתה נוה תנים חציר לבנות יענה׃</seg>
          <seg id="b.ISA.34.14" type="verse">ופגשו ציים את־איים ושעיר על־רעהו יקרא אך־שם הרגיעה לילית ומצאה לה מנוח׃</seg>
          <seg id="b.ISA.34.15" type="verse">שמה קננה קפוז ותמלט ובקעה ודגרה בצלה אך־שם נקבצו דיות אשה רעותה׃</seg>
          <seg id="b.ISA.34.16" type="verse">דרשו מעל־ספר יהוה וקראו אחת מהנה לא נעדרה אשה רעותה לא פקדו כי־פי הוא צוה ורוחו הוא קבצן׃</seg>
          <seg id="b.ISA.34.17" type="verse">והוא־הפיל להן גורל וידו חלקתה להם בקו עד־עולם יירשוה לדור ודור ישכנו־בה׃ ס</seg>
        </div>
        <div id="b.ISA.35" type="chapter">
          <seg id="b.ISA.35.1" type="verse">יששום מדבר וציה ותגל ערבה ותפרח כחבצלת׃</seg>
          <seg id="b.ISA.35.2" type="verse">פרח תפרח ותגל אף גילת ורןן כבוד הלבנון נתן־לה הדר הכרמל והשרון המה יראו כבוד־יהוה הדר אלהינו׃ ס</seg>
          <seg id="b.ISA.35.3" type="verse">חזקו ידים רפות וברכים כשלות אמצו׃</seg>
          <seg id="b.ISA.35.4" type="verse">אמרו לנמהרי־לב חזקו אל־תיראו הנה אלהיכם נקם יבוא גמול אלהים הוא יבוא וישעכם׃</seg>
          <seg id="b.ISA.35.5" type="verse">אז תפקחנה עיני עורים ואזני חרשים תפתחנה׃</seg>
          <seg id="b.ISA.35.6" type="verse">אז ידלג כאיל פסח ותרן לשון אלם כי־נבקעו במדבר מים ונחלים בערבה׃</seg>
          <seg id="b.ISA.35.7" type="verse">והיה השרב לאגם וצמאון למבועי מים בנוה תנים רבצה חציר לקנה וגמא׃</seg>
          <seg id="b.ISA.35.8" type="verse">והיה־שם מסלול ודרך ודרך הקדש יקרא לה לא־יעברנו טמא והוא־למו הלך דרך ואוילים לא יתעו׃</seg>
          <seg id="b.ISA.35.9" type="verse">לא־יהיה שם אריה ופריץ חיות בל־יעלנה לא תמצא שם והלכו גאולים׃</seg>
          <seg id="b.ISA.35.10" type="verse">ופדויי יהוה ישבון ובאו ציון ברנה ושמחת עולם על־ראשם ששון ושמחה ישיגו ונסו יגון ואנחה׃ ף</seg>
        </div>
        <div id="b.ISA.36" type="chapter">
          <seg id="b.ISA.36.1" type="verse">ויהי בארבע עשרה שנה למלך חזקיהו עלה סנחריב מלך־אשור על כל־ערי יהודה הבצרות ויתפשם׃</seg>
          <seg id="b.ISA.36.2" type="verse">וישלח מלך־אשור את־רב־שקה מלכיש ירושלמה אל־המלך חזקיהו בחיל כבד ויעמד בתעלת הברכה העליונה במסלת שדה כובס׃</seg>
          <seg id="b.ISA.36.3" type="verse">ויצא אליו אליקים בן־חלקיהו אשר על־הבית ושבנא הספר ויואח בן־אסף המזכיר׃</seg>
          <seg id="b.ISA.36.4" type="verse">ויאמר אליהם רב־שקה אמרו־נא אל־חזקיהו כה־אמר המלך הגדול מלך אשור מה הבטחון הזה אשר בטחת׃</seg>
          <seg id="b.ISA.36.5" type="verse">אמרתי אך־דבר־שפתים עצה וגבורה למלחמה עתה על־מי בטחת כי מרדת בי׃</seg>
          <seg id="b.ISA.36.6" type="verse">הנה בטחת על־משענת הקנה הרצוץ הזה על־מצרים אשר יסמך איש עליו ובא בכפו ונקבה כן פרעה מלך־מצרים לכל־הבטחים עליו׃</seg>
          <seg id="b.ISA.36.7" type="verse">וכי־תאמר אלי אל־יהוה אלהינו בטחנו הלוא־הוא אשר הסיר חזקיהו את־במתיו ואת־מזבחתיו ויאמר ליהודה ולירושלם לפני המזבח הזה תשתחוו׃</seg>
          <seg id="b.ISA.36.8" type="verse">ועתה התערב נא את־אדני המלך אשור ואתנה לך אלפים סוסים אם־תוכל לתת לך רכבים עליהם׃</seg>
          <seg id="b.ISA.36.9" type="verse">ואיך תשיב את פני פחת אחד עבדי אדני הקטנים ותבטח לך על־מצרים לרכב ולפרשים׃</seg>
          <seg id="b.ISA.36.10" type="verse">ועתה המבלעדי יהוה עליתי על־הארץ הזאת להשחיתה יהוה אמר אלי עלה אל־הארץ הזאת והשחיתה׃</seg>
          <seg id="b.ISA.36.11" type="verse">ויאמר אליקים ושבנא ויואח אל־רב־שקה דבר־נא אל־עבדיך ארמית כי שמעים אנחנו ואל־תדבר אלינו יהודית באזני העם אשר על־החומה׃</seg>
          <seg id="b.ISA.36.12" type="verse">ויאמר רב־שקה האל אדניך ואליך שלחני אדני לדבר את־הדברים האלה הלא על־האנשים הישבים על־החומה לאכל את־[כ= חראיהם] [ק= צואתם] ולשתות את־[כ= שיניהם] [ק= מימי] [ק= רגליהם] עםכם׃</seg>
          <seg id="b.ISA.36.13" type="verse">ויעמד רב־שקה ויקרא בקול־גדול יהודית ויאמר שמעו את־דברי המלך הגדול מלך אשור׃</seg>
          <seg id="b.ISA.36.14" type="verse">כה אמר המלך אל־ישא לכם חזקיהו כי לא־יוכל להציל אתכם׃</seg>
          <seg id="b.ISA.36.15" type="verse">ואל־יבטח אתכם חזקיהו אל־יהוה לאמר הצל יצילנו יהוה לא תנתן העיר הזאת ביד מלך אשור׃</seg>
          <seg id="b.ISA.36.16" type="verse">אל־תשמעו אל־חזקיהו ס כי כה אמר המלך אשור עשו־אתי ברכה וצאו אלי ואכלו איש־גפנו ואיש תאנתו ושתו איש מי־בורו׃</seg>
          <seg id="b.ISA.36.17" type="verse">עד־באי ולקחתי אתכם אל־ארץ כארצכם ארץ דגן ותירוש ארץ לחם וכרמים׃</seg>
          <seg id="b.ISA.36.18" type="verse">פן־יסית אתכם חזקיהו לאמר יהוה יצילנו ההצילו אלהי הגוים איש את־ארצו מיד מלך אשור׃</seg>
          <seg id="b.ISA.36.19" type="verse">איה אלהי חמת וארפד איה אלהי ספרוים וכי־הצילו את־שמרון מידי׃</seg>
          <seg id="b.ISA.36.20" type="verse">מי בכל־אלהי הארצות האלה אשר־הצילו את־ארצם מידי כי־יציל יהוה את־ירושלם מידי׃</seg>
          <seg id="b.ISA.36.21" type="verse">ויחרישו ולא־ענו אתו דבר כי־מצות המלך היא לאמר לא תענהו׃</seg>
          <seg id="b.ISA.36.22" type="verse">ויבא אליקים בן־חלקיהו אשר־על־הבית ושבנא הסופר ויואח בן־אסף המזכיר אל־חזקיהו קרועי בגדים ויגידו לו את דברי רב־שקה׃ ס</seg>
        </div>
        <div id="b.ISA.37" type="chapter">
          <seg id="b.ISA.37.1" type="verse">ויהי כשמע המלך חזקיהו ויקרע את־בגדיו ויתכס בשק ויבא בית יהוה׃</seg>
          <seg id="b.ISA.37.2" type="verse">וישלח את־אליקים אשר־על־הבית ואת שבנא הסופר ואת זקני הכהנים מתכסים בשקים אל־ישעיהו בן־אמוץ הנביא׃</seg>
          <seg id="b.ISA.37.3" type="verse">ויאמרו אליו כה אמר חזקיהו יום־צרה ותוכחה ונאצה היום הזה כי באו בנים עד־משבר וכח אין ללדה׃</seg>
          <seg id="b.ISA.37.4" type="verse">אולי ישמע יהוה אלהיך את דברי רב־שקה אשר שלחו מלך־אשור אדניו לחרף אלהים חי והוכיח בדברים אשר שמע יהוה אלהיך ונשאת תפלה בעד השארית הנמצאה׃</seg>
          <seg id="b.ISA.37.5" type="verse">ויבאו עבדי המלך חזקיהו אל־ישעיהו׃</seg>
          <seg id="b.ISA.37.6" type="verse">ויאמר אליהם ישעיהו כה תאמרון אל־אדניכם כה אמר יהוה אל־תירא מפני הדברים אשר שמעת אשר גדפו נערי מלך־אשור אותי׃</seg>
          <seg id="b.ISA.37.7" type="verse">הנני נותן בו רוח ושמע שמועה ושב אל־ארצו והפלתיו בחרב בארצו׃</seg>
          <seg id="b.ISA.37.8" type="verse">וישב רב־שקה וימצא את־מלך אשור נלחם על־לבנה כי שמע כי נסע מלכיש׃</seg>
          <seg id="b.ISA.37.9" type="verse">וישמע על־תרהקה מלך־כוש לאמר יצא להלחם אתך וישמע וישלח מלאכים אל־חזקיהו לאמר׃</seg>
          <seg id="b.ISA.37.10" type="verse">כה תאמרון אל־חזקיהו מלך־יהודה לאמר אל־ישאכ* אלהיך אשר אתה בוטח בו לאמר לא תנתן ירושלם ביד מלך אשור׃</seg>
          <seg id="b.ISA.37.11" type="verse">הנה אתה שמעת אשר עשו מלכי אשור לכל־הארצות להחריםם ואתה תנצל׃</seg>
          <seg id="b.ISA.37.12" type="verse">ההצילו אותם אלהי הגוים אשר השחיתו אבותי את־גוזן ואת־חרן ורצף ובני־עדן אשר בתלשר׃</seg>
          <seg id="b.ISA.37.13" type="verse">איה מלך־חמת ומלך ארפד ומלך לעיר ספרוים הנע ועוה׃</seg>
          <seg id="b.ISA.37.14" type="verse">ויקח חזקיהו את־הספרים מיד המלאכים ויקראהו ויעל בית יהוה ויפרשהו חזקיהו לפני יהוה׃</seg>
          <seg id="b.ISA.37.15" type="verse">ויתפלל חזקיהו אל־יהוה לאמר׃</seg>
          <seg id="b.ISA.37.16" type="verse">יהוה צבאות אלהי ישראל ישב הכרבים אתה־הוא האלהים לבדך לכל ממלכות הארץ אתה עשית את־השמים ואת־הארץ׃</seg>
          <seg id="b.ISA.37.17" type="verse">הטה יהוה אזנך ושמע פקח יהוה עינך וראה ושמע את כל־דברי סנחריב אשר שלח לחרף אלהים חי׃</seg>
          <seg id="b.ISA.37.18" type="verse">אמנם יהוה החריבו מלכי אשור את־כל־הארצות ואת־ארצם׃</seg>
          <seg id="b.ISA.37.19" type="verse">ונתן את־אלהיהם באש כי לא אלהים המה כי אם־מעשה ידי־אדם עץ ואבן ויאבדום׃</seg>
          <seg id="b.ISA.37.20" type="verse">ועתה יהוה אלהינו הושיענו מידו וידעו כל־ממלכות הארץ כי־אתה יהוה לבדך׃</seg>
          <seg id="b.ISA.37.21" type="verse">וישלח ישעיהו בן־אמוץ אל־חזקיהו לאמר כה־אמר יהוה אלהי ישראל אשר התפללת אלי אל־סנחריב מלך אשור׃</seg>
          <seg id="b.ISA.37.22" type="verse">זה הדבר אשר־דבר יהוה עליו בזה לך לעגה לך בתולת בת־ציון אחריך ראש הניעה בת ירושלם׃</seg>
          <seg id="b.ISA.37.23" type="verse">את־מי חרפת וגדפת ועל־מי הרימותה קול ותשא מרום עיניך אל־קדוש ישראל׃</seg>
          <seg id="b.ISA.37.24" type="verse">ביד עבדיך חרפת אדני ותאמר ברב רכבי אני עליתי מרום הרים ירכתי לבנון ואכרת קומת ארזיו מבחר ברשיו ואבוא מרום קצו יער כרמלו׃</seg>
          <seg id="b.ISA.37.25" type="verse">אני קרתי ושתיתי מים ואחרב בכף־פעמי כל יארי מצור׃</seg>
          <seg id="b.ISA.37.26" type="verse">הלוא־שמעת למרחוק אותה עשיתי מימי קדם ויצרתיה עתה הבאתיה ותהי להשאות גלים נצים ערים בצרות׃</seg>
          <seg id="b.ISA.37.27" type="verse">וישביהן קצרי־יד חתו ובשו היו עשב שדה וירק דשא חציר גגות ושדמה לפני קמה׃</seg>
          <seg id="b.ISA.37.28" type="verse">ושבתך וצאתך ובואך ידעתי ואת התרגזך אלי׃</seg>
          <seg id="b.ISA.37.29" type="verse">יען התרגזך אלי ושאננך עלה באזני ושמתי חחי באפך ומתגי בשפתיך והשיבתיך בדרך אשר־באת בה׃</seg>
          <seg id="b.ISA.37.30" type="verse">וזה־לך האות אכול השנה ספיח ובשנה השנית שחיס ובשנה השלישית זרעו וקצרו ונטעו כרמים [כ= ואכול] [ק= ואכלו] פרים׃</seg>
          <seg id="b.ISA.37.31" type="verse">ויספה פליטת בית־יהודה הנשארה שרש למטה ועשה פרי למעלה׃</seg>
          <seg id="b.ISA.37.32" type="verse">כי מירושלם תצא שארית ופליטה מהר ציון קנאת יהוה צבאות תעשה־זאת׃ ס</seg>
          <seg id="b.ISA.37.33" type="verse">לכן כה־אמר יהוה אל־מלך אשור לא יבוא אל־העיר הזאת ולא־יורה שם חץ ולא־יקדמנה מגן ולא־ישפך עליה סללה׃</seg>
          <seg id="b.ISA.37.34" type="verse">בדרך אשר־בא בה ישוב ואל־העיר הזאת לא יבוא נאם־יהוה׃</seg>
          <seg id="b.ISA.37.35" type="verse">וגנותי על־העיר הזאת להושיעה למעני ולמען דוד עבדי׃ ס</seg>
          <seg id="b.ISA.37.36" type="verse">ויצא מלאך יהוה ויכה במחנה אשור מאה ושמנים וחמשה אלף וישכימו בבקר והנה כלם פגרים מתים׃</seg>
          <seg id="b.ISA.37.37" type="verse">ויסע וילך וישב סנחריב מלך־אשור וישב בנינוה׃</seg>
          <seg id="b.ISA.37.38" type="verse">ויהי הוא* משתחוה בית נסרך אלהיו ואדרמלך ושראצר בניו הכהו בחרב והמה נמלטו ארץ אררט וימלך אסר־חדן בנו תחתיו׃ ס</seg>
        </div>
        <div id="b.ISA.38" type="chapter">
          <seg id="b.ISA.38.1" type="verse">בימים ההם חלה חזקיהו למות ויבוא אליו ישעיהו בן־אמוץ הנביא ויאמר אליו כה־אמר יהוה צו לביתך כי מת אתה ולא תחיה׃</seg>
          <seg id="b.ISA.38.2" type="verse">ויסב חזקיהו פניו אל־הקיר ויתפלל אל־יהוה׃</seg>
          <seg id="b.ISA.38.3" type="verse">ויאמר אנה יהוה זכר־נא את אשר התהלכתי לפניך באמת ובלב שלם והטוב בעיניך עשיתי ויבך חזקיהו בכי גדול׃ ס</seg>
          <seg id="b.ISA.38.4" type="verse">ויהי דבר־יהוה אל־ישעיהו לאמר׃</seg>
          <seg id="b.ISA.38.5" type="verse">הלוך ואמרת אל־חזקיהו כה־אמר יהוה אלהי דוד אביך שמעתי את־תפלתך ראיתי את־דמעתך הנני יוסף על־ימיך חמש עשרה שנה׃</seg>
          <seg id="b.ISA.38.6" type="verse">ומכף מלך־אשור אצילך ואת העיר הזאת וגנותי על־העיר הזאת׃</seg>
          <seg id="b.ISA.38.7" type="verse">וזה־לך האות מאת יהוה אשר יעשה יהוה את־הדבר הזה אשר דבר׃</seg>
          <seg id="b.ISA.38.8" type="verse">הנני משיב את־צל המעלות אשר ירדה במעלות אחז בשמש אחרנית עשר מעלות ותשב השמש עשר מעלות במעלות אשר ירדה׃ ס</seg>
          <seg id="b.ISA.38.9" type="verse">מכתב לחזקיהו מלך־יהודה בחלתו ויחי מחליו׃</seg>
          <seg id="b.ISA.38.10" type="verse">אני אמרתי בדמי ימי אלכה בשערי שאול פקדתי יתר שנותי׃</seg>
          <seg id="b.ISA.38.11" type="verse">אמרתי לא־אראה יה יה בארץ החיים לא־אביט אדם עוד עם־יושבי חדל׃</seg>
          <seg id="b.ISA.38.12" type="verse">דורי נסע ונגלה מני כאהל רעי קפדתי כארג חיי מדלה יבצעני מיום עד־לילה תשלימני׃</seg>
          <seg id="b.ISA.38.13" type="verse">שויתי עד־בקר כארי כן ישבר כל־עצמותי מיום עד־לילה תשלימני׃</seg>
          <seg id="b.ISA.38.14" type="verse">כסוס עגור כן אצפצף אהגה כיונה דלו עיני למרום אדני עשקה־לי ערבני׃</seg>
          <seg id="b.ISA.38.15" type="verse">מה־אדבר ואמר־לי והוא עשה אדדה כל־שנותי על־מר נפשי׃</seg>
          <seg id="b.ISA.38.16" type="verse">אדני עליהם יחיו ולכל־בהן חיי רוחי ותחלימני והחיני׃</seg>
          <seg id="b.ISA.38.17" type="verse">הנה לשלום מר־לי מר ואתה חשקת נפשי משחת בלי כי השלכת אחרי גוך כל־חטאי׃</seg>
          <seg id="b.ISA.38.18" type="verse">כי לא שאול תודך מות יהללך לא־ישברו יורדי־בור אל־אמתך׃</seg>
          <seg id="b.ISA.38.19" type="verse">חי חי הוא יודך כמוני היום אב לבנים יודיע אל־אמתך׃</seg>
          <seg id="b.ISA.38.20" type="verse">יהוה להושיעני ונגנותי ננגן כל־ימי חיינו על־בית יהוה׃</seg>
          <seg id="b.ISA.38.21" type="verse">ויאמר ישעיהו ישאו דבלת תאנים וימרחו על־השחין ויחי׃</seg>
          <seg id="b.ISA.38.22" type="verse">ויאמר חזקיהו מה אות כי אעלה בית יהוה׃ ס</seg>
        </div>
        <div id="b.ISA.39" type="chapter">
          <seg id="b.ISA.39.1" type="verse">בעת ההוא שלח מרדך בלאדן בן־בלאדן מלך־בבל ספרים ומנחה אל־חזקיהו וישמע כי חלה ויחזק׃</seg>
          <seg id="b.ISA.39.2" type="verse">וישמח עליהם חזקיהו ויראם את־בית [כ= נכתה] [ק= נכתו] את־הכסף ואת־הזהב ואת־הבשמים ואת השמן הטוב ואת כל־בית כליו ואת כל־אשר נמצא באצרתיו לא־היה דבר אשר לא־הראם חזקיהו בביתו ובכל־ממשלתו׃</seg>
          <seg id="b.ISA.39.3" type="verse">ויבא ישעיהו הנביא אל־המלך חזקיהו ויאמר אליו מה אמרו האנשים האלה ומאין יבאו אליך ויאמר חזקיהו מארץ רחוקה באו אלי מבבל׃</seg>
          <seg id="b.ISA.39.4" type="verse">ויאמר מה ראו בביתך ויאמר חזקיהו את כל־אשר בביתי ראו לא־היה דבר אשר לא־הראיתים באוצרתי׃</seg>
          <seg id="b.ISA.39.5" type="verse">ויאמר ישעיהו אל־חזקיהו שמע דבר־יהוה צבאות׃</seg>
          <seg id="b.ISA.39.6" type="verse">הנה ימים באים ונשא כל־אשר בביתך ואשר אצרו אבתיך עד־היום הזה בבל לא־יותר דבר אמר יהוה׃</seg>
          <seg id="b.ISA.39.7" type="verse">ומבניך אשר יצאו ממך אשר תוליד יקחו והיו סריסים בהיכל מלך בבל׃</seg>
          <seg id="b.ISA.39.8" type="verse">ויאמר חזקיהו אל־ישעיהו טוב דבר־יהוה אשר דברת ויאמר כי יהיה שלום ואמת בימי׃ ף</seg>
        </div>
        <div id="b.ISA.40" type="chapter">
          <seg id="b.ISA.40.1" type="verse">נחמו נחמו עמי יאמר אלהיכם׃</seg>
          <seg id="b.ISA.40.2" type="verse">דברו על־לב ירושלם וקראו אליה כי מלאה צבאה כי נרצה עונה כי לקחה מיד יהוה כפלים בכל־חטאתיה׃ ס</seg>
          <seg id="b.ISA.40.3" type="verse">קול קורא במדבר פנו דרך יהוה ישרו בערבה מסלה לאלהינו׃</seg>
          <seg id="b.ISA.40.4" type="verse">כל־גיא ינשא וכל־הר וגבעה ישפלו והיה העקב למישור והרכסים לבקעה׃</seg>
          <seg id="b.ISA.40.5" type="verse">ונגלה כבוד יהוה וראו כל־בשר יחדו כי פי יהוה דבר׃ ס</seg>
          <seg id="b.ISA.40.6" type="verse">קול אמר קרא ואמר מה אקרא כל־הבשר חציר וכל־חסדו כציץ השדה׃</seg>
          <seg id="b.ISA.40.7" type="verse">יבש חציר נבל ציץ כי רוח יהוה נשבה בו אכן חציר העם׃</seg>
          <seg id="b.ISA.40.8" type="verse">יבש חציר נבל ציץ ודבר־אלהינו יקום לעולם׃ ס</seg>
          <seg id="b.ISA.40.9" type="verse">על הר־גבה עלי־לך מבשרת ציון הרימי בכח קולך מבשרת ירושלם הרימי אל־תיראי אמרי לערי יהודה הנה אלהיכם׃</seg>
          <seg id="b.ISA.40.10" type="verse">הנה אדני יהוה בחזק יבוא וזרעו משלה לו הנה שכרו אתו ופעלתו לפניו׃</seg>
          <seg id="b.ISA.40.11" type="verse">כרעה עדרו ירעה בזרעו יקבץ טלאים ובחיקו ישא עלות ינהל׃ ס</seg>
          <seg id="b.ISA.40.12" type="verse">מי־מדד בשעלו מים ושמים בזרת תכן וכל בשלש עפר הארץ ושקל בפלס הרים וגבעות במאזנים׃</seg>
          <seg id="b.ISA.40.13" type="verse">מי־תכן את־רוח* יהוה ואיש עצתו יודיענו׃</seg>
          <seg id="b.ISA.40.14" type="verse">את־מי נועץ ויבינהו וילמדהו בארח משפט וילמדהו דעת ודרך תבונות יודיענו׃</seg>
          <seg id="b.ISA.40.15" type="verse">הן גוים כמר מדלי וכשחק מאזנים נחשבו הן איים כדק יטול׃</seg>
          <seg id="b.ISA.40.16" type="verse">ולבנון אין די בער וחיתו אין די עולה׃ ס</seg>
          <seg id="b.ISA.40.17" type="verse">כל־הגוים כאין נגדו מאפס ותהו נחשבו־לו׃</seg>
          <seg id="b.ISA.40.18" type="verse">ואל־מי תדמיון אל ומה־דמות תערכו לו׃</seg>
          <seg id="b.ISA.40.19" type="verse">הפסל נסך חרש וצרף בזהב ירקענו ורתקות כסף צורף׃</seg>
          <seg id="b.ISA.40.20" type="verse">המסכן תרומה עץ לא־ירקב יבחר חרש חכם יבקש־לו להכין פסל לא ימוט׃</seg>
          <seg id="b.ISA.40.21" type="verse">הלוא תדעו הלוא תשמעו הלוא הגד מראש לכם הלוא הבינתם מוסדות הארץ׃</seg>
          <seg id="b.ISA.40.22" type="verse">הישב על־חוג הארץ וישביה כחגבים הנוטה כדק שמים וימתחם כאהל לשבת׃</seg>
          <seg id="b.ISA.40.23" type="verse">הנותן רוזנים לאין שפטי ארץ כתהו עשה׃</seg>
          <seg id="b.ISA.40.24" type="verse">אף בל־נטעו אף בל־זרעו אף בל־שרש בארץ גזעם וגם־נשף בהם ויבשו וסערה כקש תשאם׃ ס</seg>
          <seg id="b.ISA.40.25" type="verse">ואל־מי תדמיוני ואשוה יאמר קדוש׃</seg>
          <seg id="b.ISA.40.26" type="verse">שאו־מרום עיניכם וראו מי־ברא אלה המוציא במספר צבאם לכלם בשם יקרא מרב אונים ואמיץ כח איש לא נעדר׃ ס</seg>
          <seg id="b.ISA.40.27" type="verse">למה תאמר יעקב ותדבר ישראל נסתרה דרכי מיהוה ומאלהי משפטי יעבור׃</seg>
          <seg id="b.ISA.40.28" type="verse">הלוא ידעת אם־לא שמעת אלהי עולם יהוה בורא קצות הארץ לא ייעף ולא ייגע אין חקר לתבונתו׃</seg>
          <seg id="b.ISA.40.29" type="verse">נתן ליעף כח ולאין אונים עצמה ירבה׃</seg>
          <seg id="b.ISA.40.30" type="verse">ויעפו נערים ויגעו ובחורים כשול יכשלו׃</seg>
          <seg id="b.ISA.40.31" type="verse">וקוי יהוה יחליפו כח יעלו אבר כנשרים ירוצו ולא ייגעו ילכו ולא ייעפו׃ ף</seg>
        </div>
        <div id="b.ISA.41" type="chapter">
          <seg id="b.ISA.41.1" type="verse">החרישו אלי איים ולאמים יחליפו כח יגשו אז ידברו יחדו למשפט נקרבה׃</seg>
          <seg id="b.ISA.41.2" type="verse">מי העיר ממזרח צדק יקראהו לרגלו יתן לפניו גוים ומלכים ירד יתן כעפר חרבו כקש נדף קשתו׃</seg>
          <seg id="b.ISA.41.3" type="verse">ירדפם יעבור שלום ארח ברגליו לא יבוא׃</seg>
          <seg id="b.ISA.41.4" type="verse">מי־פעל ועשה קרא הדרות מראש אני יהוה ראשון ואת־אחרנים אני־הוא׃</seg>
          <seg id="b.ISA.41.5" type="verse">ראו איים וייראו קצות הארץ יחרדו קרבו ויאתיון׃</seg>
          <seg id="b.ISA.41.6" type="verse">איש את־רעהו יעזרו ולאחיו יאמר חזק׃</seg>
          <seg id="b.ISA.41.7" type="verse">ויחזק חרש את־צרף מחליק פטיש את־הולם פעם אמר לדבק טוב הוא ויחזקהו במסמרים לא ימוט׃ ס</seg>
          <seg id="b.ISA.41.8" type="verse">ואתה ישראל עבדי יעקב אשר בחרתיך זרע אברהם אהבי׃</seg>
          <seg id="b.ISA.41.9" type="verse">אשר החזקתיך מקצות הארץ ומאציליה קראתיך ואמר לך עבדי־אתה בחרתיך ולא מאסתיך׃</seg>
          <seg id="b.ISA.41.10" type="verse">אל־תירא כי עמך־אני אל־תשתע כי־אני אלהיך אמצתיך אף־עזרתיך אף־תמכתיך בימין צדקי׃</seg>
          <seg id="b.ISA.41.11" type="verse">הן יבשו ויכלמו כל הנחרים בך יהיו כאין ויאבדו אנשי ריבך׃</seg>
          <seg id="b.ISA.41.12" type="verse">תבקשם ולא תמצאם אנשי מצתך יהיו כאין וכאפס אנשי מלחמתך׃</seg>
          <seg id="b.ISA.41.13" type="verse">כי אני יהוה אלהיך מחזיק ימינך האמר לך אל־תירא אני עזרתיך׃ ס</seg>
          <seg id="b.ISA.41.14" type="verse">אל־תיראי תולעת יעקב מתי ישראל אני עזרתיך נאם־יהוה וגאלך קדוש ישראל׃</seg>
          <seg id="b.ISA.41.15" type="verse">הנה שמתיך למורג חרוץ חדש בעל פיפיות תדוש הרים ותדק וגבעות כמץ תשים׃</seg>
          <seg id="b.ISA.41.16" type="verse">תזרם ורוח תשאם וסערה תפיץ אותם ואתה תגיל ביהוה בקדוש ישראל תתהלל׃ ף</seg>
          <seg id="b.ISA.41.17" type="verse">העניים והאביונים מבקשים מים ואין לשונם בצמא נשתה אני יהוה אענם אלהי ישראל לא אעזבם׃</seg>
          <seg id="b.ISA.41.18" type="verse">אפתח על־שפיים נהרות ובתוך בקעות מעינות אשים מדבר לאגם־מים וארץ ציה למוצאי מים׃</seg>
          <seg id="b.ISA.41.19" type="verse">אתן במדבר ארז שטה והדס ועץ שמן אשים בערבה ברוש תדהר ותאשור יחדו׃</seg>
          <seg id="b.ISA.41.20" type="verse">למען יראו וידעו וישימו וישכילו יחדו כי יד־יהוה עשתה זאת וקדוש ישראל בראה׃ ף</seg>
          <seg id="b.ISA.41.21" type="verse">קרבו ריבכם יאמר יהוה הגישו עצמותיכם יאמר מלך יעקב׃</seg>
          <seg id="b.ISA.41.22" type="verse">יגישו ויגידו לנו את אשר תקרינה הראשנות מה הנה הגידו ונשימה לבנו ונדעה אחריתן או הבאות השמיענו׃</seg>
          <seg id="b.ISA.41.23" type="verse">הגידו האתיות לאחור ונדעה כי אלהים אתם אף־תיטיבו ותרעו ונשתעה [כ= ונרא] [ק= ונראה] יחדו׃</seg>
          <seg id="b.ISA.41.24" type="verse">הן־אתם מאין ופעלכם מאפע תועבה יבחר בכם׃</seg>
          <seg id="b.ISA.41.25" type="verse">העירותי מצפון ויאת ממזרח־שמש יקרא בשמי ויבא סגנים כמו־חמר וכמו יוצר ירמס־טיט׃</seg>
          <seg id="b.ISA.41.26" type="verse">מי־הגיד מראש ונדעה ומלפנים ונאמר צדיק אף אין־מגיד אף אין משמיע אף אין־שמע אמריכם׃</seg>
          <seg id="b.ISA.41.27" type="verse">ראשון לציון הנה הנם ולירושלם מבשר אתן׃</seg>
          <seg id="b.ISA.41.28" type="verse">וארא ואין איש ומאלה ואין יועץ ואשאלם וישיבו דבר׃</seg>
          <seg id="b.ISA.41.29" type="verse">הן כלם און אפס מעשיהם רוח ותהו נסכיהם׃ ף</seg>
        </div>
        <div id="b.ISA.42" type="chapter">
          <seg id="b.ISA.42.1" type="verse">הן עבדי אתמך־בו בחירי רצתה נפשי נתתי רוחי עליו משפט לגוים יוציא׃</seg>
          <seg id="b.ISA.42.2" type="verse">לא יצעק ולא ישא ולא־ישמיע בחוץ קולו׃</seg>
          <seg id="b.ISA.42.3" type="verse">קנה רצוץ לא ישבור ופשתה כהה לא יכבנה לאמת יוציא משפט׃</seg>
          <seg id="b.ISA.42.4" type="verse">לא יכהה ולא ירוץ עד־ישים בארץ משפט ולתורתו איים ייחילו׃ ף</seg>
          <seg id="b.ISA.42.5" type="verse">כה־אמר האל יהוה בורא השמים ונוטיהם רקע הארץ וצאצאיה נתן נשמה לעם עליה ורוח להלכים בה׃</seg>
          <seg id="b.ISA.42.6" type="verse">אני יהוה קראתיך בצדק ואחזק בידך ואצרך ואתנך לברית עם לאור גוים׃</seg>
          <seg id="b.ISA.42.7" type="verse">לפקח עינים עורות להוציא ממסגר אסיר מבית כלא ישבי חשך׃</seg>
          <seg id="b.ISA.42.8" type="verse">אני יהוה הוא שמי וכבודי לאחר לא־אתן ותהלתי לפסילים׃</seg>
          <seg id="b.ISA.42.9" type="verse">הראשנות הנה־באו וחדשות אני מגיד בטרם תצמחנה אשמיע אתכם׃ ף</seg>
          <seg id="b.ISA.42.10" type="verse">שירו ליהוה שיר חדש תהלתו מקצה הארץ יורדי הים ומלאו איים וישביהם׃</seg>
          <seg id="b.ISA.42.11" type="verse">ישאו מדבר ועריו חצרים תשב קדר ירנו ישבי סלע מראש הרים יצוחו׃</seg>
          <seg id="b.ISA.42.12" type="verse">ישימו ליהוה כבוד ותהלתו באיים יגידו׃</seg>
          <seg id="b.ISA.42.13" type="verse">יהוה כגבור יצא כאיש מלחמות יעיר קנאה יריע אף־יצריח על־איביו יתגבר׃ ס</seg>
          <seg id="b.ISA.42.14" type="verse">החשיתי מעולם אחריש אתאפק כיולדה אפעה אשם ואשאף יחד׃</seg>
          <seg id="b.ISA.42.15" type="verse">אחריב הרים וגבעות וכל־עשבם אוביש ושמתי נהרות לאיים ואגמים אוביש׃</seg>
          <seg id="b.ISA.42.16" type="verse">והולכתי עורים בדרך לא ידעו בנתיבות לא־ידעו אדריכם אשים מחשך לפניהם לאור ומעקשים למישור אלה הדברים עשיתם ולא עזבתים׃</seg>
          <seg id="b.ISA.42.17" type="verse">נסגו אחור יבשו בשת הבטחים בפסל האמרים למסכה אתם אלהינו׃ ס</seg>
          <seg id="b.ISA.42.18" type="verse">החרשים שמעו והעורים הביטו לראות׃</seg>
          <seg id="b.ISA.42.19" type="verse">מי עור כי אם־עבדי וחרש כמלאכי אשלח מי עור כמשלם ועור כעבד יהוה׃</seg>
          <seg id="b.ISA.42.20" type="verse">[כ= ראית] [ק= ראות] רבות ולא תשמר פקוח אזנים ולא ישמע׃</seg>
          <seg id="b.ISA.42.21" type="verse">יהוה חפץ למען צדקו יגדיל תורה ויאדיר׃</seg>
          <seg id="b.ISA.42.22" type="verse">והוא עם־בזוז ושסוי הפח בחורים כלם ובבתי כלאים החבאו היו לבז ואין מציל משסה ואין־אמר השב׃</seg>
          <seg id="b.ISA.42.23" type="verse">מי בכם יאזין זאת יקשב וישמע לאחור׃</seg>
          <seg id="b.ISA.42.24" type="verse">מי־נתן [כ= למשוסה] [ק= למשסה*] יעקב וישראל לבזזים הלוא יהוה זו חטאנו לו ולא־אבו בדרכיו הלוך ולא שמעו בתורתו׃</seg>
          <seg id="b.ISA.42.25" type="verse">וישפך עליו חמה אפו ועזוז מלחמה ותלהטהו מסביב ולא ידע ותבער־בו ולא־ישים על־לב׃ ף</seg>
        </div>
        <div id="b.ISA.43" type="chapter">
          <seg id="b.ISA.43.1" type="verse">ועתה כה־אמר יהוה בראך יעקב ויצרך ישראל אל־תירא כי גאלתיך קראתי בשמך לי־אתה׃</seg>
          <seg id="b.ISA.43.2" type="verse">כי־תעבר במים אתך־אני ובנהרות לא ישטפוך כי־תלך במו־אש לא תכוה ולהבה לא תבער־בך׃</seg>
          <seg id="b.ISA.43.3" type="verse">כי אני יהוה אלהיך קדוש ישראל מושיעך נתתי כפרך מצרים כוש וסבא תחתיך׃</seg>
          <seg id="b.ISA.43.4" type="verse">מאשר יקרת בעיני נכבדת ואני אהבתיך ואתן אדם תחתיך ולאמים תחת נפשך׃</seg>
          <seg id="b.ISA.43.5" type="verse">אל־תירא כי אתך־אני ממזרח אביא זרעך וממערב אקבצך׃</seg>
          <seg id="b.ISA.43.6" type="verse">אמר לצפון תני ולתימן אל־תכלאי הביאי בני מרחוק ובנותי מקצה הארץ׃</seg>
          <seg id="b.ISA.43.7" type="verse">כל הנקרא בשמי ולכבודי בראתיו יצרתיו אף־עשיתיו׃</seg>
          <seg id="b.ISA.43.8" type="verse">הוציא עם־עור ועינים יש וחרשים ואזנים למו׃</seg>
          <seg id="b.ISA.43.9" type="verse">כל־הגוים נקבצו יחדו ויאספו לאמים מי בהם יגיד זאת וראשנות ישמיענו יתנו עדיהם ויצדקו וישמעו ויאמרו אמת׃</seg>
          <seg id="b.ISA.43.10" type="verse">אתם עדי נאם־יהוה ועבדי אשר בחרתי למען תדעו ותאמינו לי ותבינו כי־אני הוא לפני לא־נוצר אל ואחרי לא יהיה׃ ס</seg>
          <seg id="b.ISA.43.11" type="verse">אנכי אנכי יהוה ואין מבלעדי מושיע׃</seg>
          <seg id="b.ISA.43.12" type="verse">אנכי הגדתי והושעתי והשמעתי ואין בכם זר ואתם עדי נאם־יהוה ואני־אל׃</seg>
          <seg id="b.ISA.43.13" type="verse">גם־מיום אני הוא ואין מידי מציל אפעל ומי ישיבנה׃ ס</seg>
          <seg id="b.ISA.43.14" type="verse">כה־אמר יהוה גאלכם קדוש ישראל למענכם שלחתי בבלה והורדתי בריחים כלם וכשדים באניות רנתם׃</seg>
          <seg id="b.ISA.43.15" type="verse">אני יהוה קדושכם בורא ישראל מלככם׃ ס</seg>
          <seg id="b.ISA.43.16" type="verse">כה אמר יהוה הנותן בים דרך ובמים עזים נתיבה׃</seg>
          <seg id="b.ISA.43.17" type="verse">המוציא רכב־וסוס חיל ועזוז יחדו ישכבו בל־יקומו דעכו כפשתה כבו׃</seg>
          <seg id="b.ISA.43.18" type="verse">אל־תזכרו ראשנות וקדמניות אל־תתבננו׃</seg>
          <seg id="b.ISA.43.19" type="verse">הנני עשה חדשה עתה תצמח הלוא תדעוה אף אשים במדבר דרך בישמון נהרות׃</seg>
          <seg id="b.ISA.43.20" type="verse">תכבדני חית השדה תנים ובנות יענה כי־נתתי במדבר מים נהרות בישימן להשקות עמי בחירי׃</seg>
          <seg id="b.ISA.43.21" type="verse">עם־זו יצרתי לי תהלתי יספרו׃ ס</seg>
          <seg id="b.ISA.43.22" type="verse">ולא־אתי קראת יעקב כי־יגעת בי ישראל׃</seg>
          <seg id="b.ISA.43.23" type="verse">לא־הביאת לי שה עלתיך וזבחיך לא כבדתני לא העבדתיך במנחה ולא הוגעתיך בלבונה׃</seg>
          <seg id="b.ISA.43.24" type="verse">לא־קנית לי בכסף קנה וחלב זבחיך לא הרויתני אך העבדתני בחטאותיך הוגעתני בעונתיך׃ ס</seg>
          <seg id="b.ISA.43.25" type="verse">אנכי אנכי הוא מחה פשעיך למעני וחטאתיך לא אזכר׃</seg>
          <seg id="b.ISA.43.26" type="verse">הזכירני נשפטה יחד ספר אתה למען תצדק׃</seg>
          <seg id="b.ISA.43.27" type="verse">אביך הראשון חטא ומליציך פשעו בי׃</seg>
          <seg id="b.ISA.43.28" type="verse">ואחלל שרי קדש ואתנה לחרם יעקב וישראל לגדופים׃ ס</seg>
        </div>
        <div id="b.ISA.44" type="chapter">
          <seg id="b.ISA.44.1" type="verse">ועתה שמע יעקב עבדי וישראל בחרתי בו׃</seg>
          <seg id="b.ISA.44.2" type="verse">כה־אמר יהוה עשך ויצרך מבטן יעזרך אל־תירא עבדי יעקב וישרון בחרתי בו׃</seg>
          <seg id="b.ISA.44.3" type="verse">כי אצק־מים על־צמא ונזלים על־יבשה אצק רוחי על־זרעך וברכתי על־צאצאיך׃</seg>
          <seg id="b.ISA.44.4" type="verse">וצמחו בבין חציר כערבים על־יבלי־מים׃</seg>
          <seg id="b.ISA.44.5" type="verse">זה יאמר ליהוה אני וזה יקרא בשם־יעקב וזה יכתב ידו ליהוה ובשם ישראל יכנה׃ ף</seg>
          <seg id="b.ISA.44.6" type="verse">כה־אמר יהוה מלך־ישראל וגאלו יהוה צבאות אני ראשון ואני אחרון ומבלעדי אין אלהים׃</seg>
          <seg id="b.ISA.44.7" type="verse">ומי־כמוני יקרא ויגידה ויערכה לי משומי עם־עולם ואתיות ואשר תבאנה יגידו למו׃</seg>
          <seg id="b.ISA.44.8" type="verse">אל־תפחדו ואל־תרהו הלא מאז השמעתיך והגדתי ואתם עדי היש אלוה מבלעדי ואין צור בל־ידעתי׃</seg>
          <seg id="b.ISA.44.9" type="verse">יצרי־פסל כלם תהו וחמודיהם בל־יועילו ועדיהם המה בל־יראו ובל־ידעו למען יבשו׃</seg>
          <seg id="b.ISA.44.10" type="verse">מי־יצר אל ופסל נסך לבלתי הועיל׃</seg>
          <seg id="b.ISA.44.11" type="verse">הן כל־חבריו יבשו וחרשים המה מאדם יתקבצו כלם יעמדו יפחדו יבשו יחד׃</seg>
          <seg id="b.ISA.44.12" type="verse">חרש ברזל מעצד ופעל בפחם ובמקבות יצרהו ויפעלהו בזרוע כחו גם־רעב ואין כח לא־שתה מים וייעף׃</seg>
          <seg id="b.ISA.44.13" type="verse">חרש עצים נטה קו יתארהו בשרד יעשהו במקצעות ובמחוגה יתארהו ויעשהו כתבנית איש כתפארת אדם לשבת בית׃</seg>
          <seg id="b.ISA.44.14" type="verse">לכרת־לו ארזים ויקח תרזה ואלון ויאמץ־לו בעצי־יער נטע ארן וגשם יגדל׃</seg>
          <seg id="b.ISA.44.15" type="verse">והיה לאדם לבער ויקח מהם ויחם אף־ישיק ואפה לחם אף־יפעל־אל וישתחו עשהו פסל ויסגד־למו׃</seg>
          <seg id="b.ISA.44.16" type="verse">חציו שרף במו־אש על־חציו בשר יאכל יצלה צלי וישבע אף־יחם ויאמר האח חמותי ראיתי אור׃</seg>
          <seg id="b.ISA.44.17" type="verse">ושאריתו לאל עשה לפסלו [כ= יסגוד] [ק= יסגד]־לו וישתחו ויתפלל אליו ויאמר הצילני כי אלי אתה׃</seg>
          <seg id="b.ISA.44.18" type="verse">לא ידעו ולא יבינו כי טח מראות עיניהם מהשכיל לבתם׃</seg>
          <seg id="b.ISA.44.19" type="verse">ולא־ישיב אל־לבו ולא דעת ולא־תבונה לאמר חציו שרפתי במו־אש ואף אפיתי על־גחליו לחם אצלה בשר ואכל ויתרו לתועבה אעשה לבול עץ אסגוד׃</seg>
          <seg id="b.ISA.44.20" type="verse">רעה אפר לב הותל הטהו ולא־יציל את־נפשו ולא יאמר הלוא שקר בימיני׃ ס</seg>
          <seg id="b.ISA.44.21" type="verse">זכר־אלה יעקב וישראל כי עבדי־אתה יצרתיך עבד־לי אתה ישראל לא תנשני׃</seg>
          <seg id="b.ISA.44.22" type="verse">מחיתי כעב פשעיך וכעןן חטאותיך שובה אלי כי גאלתיך׃</seg>
          <seg id="b.ISA.44.23" type="verse">רנו שמים כי־עשה יהוה הריעו תחתיות ארץ פצחו הרים רנה יער וכל־עץ בו כי־גאל יהוה יעקב ובישראל יתפאר׃ ף</seg>
          <seg id="b.ISA.44.24" type="verse">כה־אמר יהוה גאלך ויצרך מבטן אנכי יהוה עשה כל נטה שמים לבדי רקע הארץ [כ= מי] [כ= אתי] [ק= מאתי]׃</seg>
          <seg id="b.ISA.44.25" type="verse">מפר אתות בדים וקסמים יהולל משיב חכמים אחור ודעתם ישכל׃</seg>
          <seg id="b.ISA.44.26" type="verse">מקים דבר עבדו ועצת מלאכיו ישלים האמר לירושלם תושב ולערי יהודה תבנינה וחרבותיה אקוםם׃</seg>
          <seg id="b.ISA.44.27" type="verse">האמר לצולה חרבי ונהרתיך אוביש׃</seg>
          <seg id="b.ISA.44.28" type="verse">האמר לכורש רעי וכל־חפצי ישלם ולאמר לירושלם תבנה והיכל תוסד׃ ס</seg>
        </div>
        <div id="b.ISA.45" type="chapter">
          <seg id="b.ISA.45.1" type="verse">כה־אמר יהוה למשיחו לכורש אשר־החזקתי בימינו לרד־לפניו גוים ומתני מלכים אפתח לפתח לפניו דלתים ושערים לא יסגרו׃</seg>
          <seg id="b.ISA.45.2" type="verse">אני לפניך אלך והדורים [כ= אושר] [ק= אישר] דלתות נחושה אשבר ובריחי ברזל אגדע׃</seg>
          <seg id="b.ISA.45.3" type="verse">ונתתי לך אוצרות חשך ומטמני מסתרים למען תדע כי־אני יהוה הקורא בשמך אלהי ישראל׃</seg>
          <seg id="b.ISA.45.4" type="verse">למען עבדי יעקב וישראל בחירי ואקרא לך בשמך אכנך ולא ידעתני׃</seg>
          <seg id="b.ISA.45.5" type="verse">אני יהוה ואין עוד זולתי אין אלהים אאזרך ולא ידעתני׃</seg>
          <seg id="b.ISA.45.6" type="verse">למען ידעו ממזרח־שמש וממערבה כי־אפס בלעדי אני יהוה ואין עוד׃</seg>
          <seg id="b.ISA.45.7" type="verse">יוצר אור ובורא חשך עשה שלום ובורא רע אני יהוה עשה כל־אלה׃ ס</seg>
          <seg id="b.ISA.45.8" type="verse">הרעיפו שמים ממעל ושחקים יזלו־צדק תפתח־ארץ ויפרו־ישע וצדקה תצמיח יחד אני יהוה בראתיו׃ ס</seg>
          <seg id="b.ISA.45.9" type="verse">הוי רב את־יצרו חרש את־חרשי אדמה היאמר חמר ליצרו מה־תעשה ופעלך אין־ידים לו׃ ס</seg>
          <seg id="b.ISA.45.10" type="verse">הוי אמר לאב מה־תוליד ולאשה מה־תחילין׃ ס</seg>
          <seg id="b.ISA.45.11" type="verse">כה־אמר יהוה קדוש ישראל ויצרו האתיות שאלוני על־בני ועל־פעל ידי תצוני׃</seg>
          <seg id="b.ISA.45.12" type="verse">אנכי עשיתי ארץ ואדם עליה בראתי אני ידי נטו שמים וכל־צבאם צויתי׃</seg>
          <seg id="b.ISA.45.13" type="verse">אנכי העירתהו בצדק וכל־דרכיו אישר הוא־יבנה עירי וגלותי ישלח לא במחיר ולא בשחד אמר יהוה צבאות׃ ף</seg>
          <seg id="b.ISA.45.14" type="verse">כה אמר יהוה יגיע מצרים וסחר־כוש וסבאים אנשי מדה עליך יעברו ולך יהיו אחריך ילכו בזקים יעברו ואליך ישתחוו אליך יתפללו אך בך אל ואין עוד אפס אלהים׃</seg>
          <seg id="b.ISA.45.15" type="verse">אכן אתה אל מסתתר אלהי ישראל מושיע׃</seg>
          <seg id="b.ISA.45.16" type="verse">בושו וגם־נכלמו כלם יחדו הלכו בכלמה חרשי צירים׃</seg>
          <seg id="b.ISA.45.17" type="verse">ישראל נושע ביהוה תשועת עולמים לא־תבשו ולא־תכלמו עד־עולמי עד׃ ף</seg>
          <seg id="b.ISA.45.18" type="verse">כי כה אמר־יהוה בורא השמים הוא האלהים יצר הארץ ועשה הוא כוננה לא־תהו בראה לשבת יצרה אני יהוה ואין עוד׃</seg>
          <seg id="b.ISA.45.19" type="verse">לא בסתר דברתי במקום ארץ חשך לא אמרתי לזרע יעקב תהו בקשוני אני יהוה דבר צדק מגיד מישרים׃</seg>
          <seg id="b.ISA.45.20" type="verse">הקבצו ובאו התנגשו יחדו פליטי הגוים לא ידעו הנשאים את־עץ פסלם ומתפללים אל־אל לא יושיע׃</seg>
          <seg id="b.ISA.45.21" type="verse">הגידו והגישו אף יועצו יחדו מי השמיע זאת מקדם מאז הגידה הלוא אני יהוה ואין־עוד אלהים מבלעדי אל־צדיק ומושיע אין זולתי׃</seg>
          <seg id="b.ISA.45.22" type="verse">פנו־אלי והושעו כל־אפסי־ארץ כי אני־אל ואין עוד׃</seg>
          <seg id="b.ISA.45.23" type="verse">בי נשבעתי יצא מפי צדקה דבר ולא ישוב כי־לי תכרע כל־ברך תשבע כל־לשון׃</seg>
          <seg id="b.ISA.45.24" type="verse">אך ביהוה לי אמר צדקות ועז עדיו יבוא ויבשו כל הנחרים בו׃</seg>
          <seg id="b.ISA.45.25" type="verse">ביהוה יצדקו ויתהללו כל־זרע ישראל׃</seg>
        </div>
        <div id="b.ISA.46" type="chapter">
          <seg id="b.ISA.46.1" type="verse">כרע בל קרס נבו היו עצביהם לחיה ולבהמה נשאתיכם עמוסות משא לעיפה׃</seg>
          <seg id="b.ISA.46.2" type="verse">קרסו כרעו יחדו לא יכלו מלט משא ונפשם בשבי הלכה׃ ס</seg>
          <seg id="b.ISA.46.3" type="verse">שמעו אלי בית יעקב וכל־שארית בית ישראל העמסים מני־בטן הנשאים מני־רחם׃</seg>
          <seg id="b.ISA.46.4" type="verse">ועד־זקנה אני הוא ועד־שיבה אני אסבל אני עשיתי ואני אשא ואני אסבל ואמלט׃ ס</seg>
          <seg id="b.ISA.46.5" type="verse">למי תדמיוני ותשוו ותמשלוני ונדמה׃</seg>
          <seg id="b.ISA.46.6" type="verse">הזלים זהב מכיס וכסף בקנה ישקלו ישכרו צורף ויעשהו אל יסגדו אף־ישתחוו׃</seg>
          <seg id="b.ISA.46.7" type="verse">ישאהו על־כתף יסבלהו ויניחהו תחתיו ויעמד ממקומו לא ימיש אף־יצעק אליו ולא יענה מצרתו לא יושיענו׃ ס</seg>
          <seg id="b.ISA.46.8" type="verse">זכרו־זאת והתאששו השיבו פושעים על־לב׃</seg>
          <seg id="b.ISA.46.9" type="verse">זכרו ראשנות מעולם כי אנכי אל ואין עוד אלהים ואפס כמוני׃</seg>
          <seg id="b.ISA.46.10" type="verse">מגיד מראשית אחרית ומקדם אשר לא־נעשו אמר עצתי תקום וכל־חפצי אעשה׃</seg>
          <seg id="b.ISA.46.11" type="verse">קרא ממזרח עיט מארץ מרחק איש [כ= עצתו] [ק= עצתי] אף־דברתי אף־אביאנה יצרתי אף־אעשנה׃ ס</seg>
          <seg id="b.ISA.46.12" type="verse">שמעו אלי אבירי לב הרחוקים מצדקה׃</seg>
          <seg id="b.ISA.46.13" type="verse">קרבתי צדקתי לא תרחק ותשועתי לא תאחר ונתתי בציון תשועה לישראל תפארתי׃ ס</seg>
        </div>
        <div id="b.ISA.47" type="chapter">
          <seg id="b.ISA.47.1" type="verse">רדי ושבי על־עפר בתולת בת־בבל שבי־לארץ אין־כסא בת־כשדים כי לא תוסיפי יקראו־לך רכה וענגה׃</seg>
          <seg id="b.ISA.47.2" type="verse">קחי רחים וטחני קמח גלי צמתך חשפי־שבל גלי־שוק עברי נהרות׃</seg>
          <seg id="b.ISA.47.3" type="verse">תגל ערותך גם תראה חרפתך נקם אקח ולא אפגע אדם׃ ס</seg>
          <seg id="b.ISA.47.4" type="verse">גאלנו יהוה צבאות שמו קדוש ישראל׃</seg>
          <seg id="b.ISA.47.5" type="verse">שבי דוםם ובאי בחשך בת־כשדים כי לא תוסיפי יקראו־לך גברת ממלכות׃</seg>
          <seg id="b.ISA.47.6" type="verse">קצפתי על־עמי חללתי נחלתי ואתנם בידך לא־שמת להם רחמים על־זקן הכבדת עלך מאד׃</seg>
          <seg id="b.ISA.47.7" type="verse">ותאמרי לעולם אהיה גברת עד לא־שמת אלה על־לבך לא זכרת אחריתה׃ ס</seg>
          <seg id="b.ISA.47.8" type="verse">ועתה שמעי־זאת עדינה היושבת לבטח האמרה בלבבה אני ואפסי עוד לא אשב אלמנה ולא אדע שכול׃</seg>
          <seg id="b.ISA.47.9" type="verse">ותבאנה לך שתי־אלה רגע ביום אחד שכול ואלמן כתםם באו עליך ברב כשפיך בעצמת חבריך מאד׃</seg>
          <seg id="b.ISA.47.10" type="verse">ותבטחי ברעתך אמרת אין ראני חכמתך ודעתך היא שובבתך ותאמרי בלבך אני ואפסי עוד׃</seg>
          <seg id="b.ISA.47.11" type="verse">ובא עליך רעה לא תדעי שחרה ותפל עליך הוה לא תוכלי כפרה ותבא עליך פתאם שואה לא תדעי׃</seg>
          <seg id="b.ISA.47.12" type="verse">עמדי־נא בחבריך וברב כשפיך באשר יגעת מנעוריך אולי תוכלי הועיל אולי תערוצי׃</seg>
          <seg id="b.ISA.47.13" type="verse">נלאית ברב עצתיך יעמדו־נא ויושיעך [כ= הברו] [ק= הברי] שמים החזים בכוכבים מודיעם לחדשים מאשר יבאו עליך׃</seg>
          <seg id="b.ISA.47.14" type="verse">הנה היו כקש אש שרפתם לא־יצילו את־נפשם מיד להבה אין־גחלת לחםם אור לשבת נגדו׃</seg>
          <seg id="b.ISA.47.15" type="verse">כן היו־לך אשר יגעת סחריך מנעוריך איש לעברו תעו אין מושיעך׃ ס</seg>
        </div>
        <div id="b.ISA.48" type="chapter">
          <seg id="b.ISA.48.1" type="verse">שמעו־זאת בית־יעקב הנקראים בשם ישראל וממי יהודה יצאו הנשבעים בשם יהוה ובאלהי ישראל יזכירו לא באמת ולא בצדקה׃</seg>
          <seg id="b.ISA.48.2" type="verse">כי־מעיר הקדש נקראו ועל־אלהי ישראל נסמכו יהוה צבאות שמו׃ ס</seg>
          <seg id="b.ISA.48.3" type="verse">הראשנות מאז הגדתי ומפי יצאו ואשמיעם פתאם עשיתי ותבאנה׃</seg>
          <seg id="b.ISA.48.4" type="verse">מדעתי כי קשה אתה וגיד ברזל ערפך ומצחך נחושה׃</seg>
          <seg id="b.ISA.48.5" type="verse">ואגיד לך מאז בטרם תבוא השמעתיך פן־תאמר עצבי עשם ופסלי ונסכי צום׃</seg>
          <seg id="b.ISA.48.6" type="verse">שמעת חזה כלה ואתם הלוא תגידו השמעתיך חדשות מעתה ונצרות ולא ידעתם׃</seg>
          <seg id="b.ISA.48.7" type="verse">עתה נבראו ולא מאז ולפני־יום ולא שמעתם פן־תאמר הנה ידעתין׃</seg>
          <seg id="b.ISA.48.8" type="verse">גם לא־שמעת גם לא ידעת גם מאז לא־פתחה אזנך כי ידעתי בגוד תבגוד ופשע מבטן קרא לך׃</seg>
          <seg id="b.ISA.48.9" type="verse">למען שמי אאריך אפי ותהלתי אחטם־לך לבלתי הכריתך׃</seg>
          <seg id="b.ISA.48.10" type="verse">הנה צרפתיך ולא בכסף בחרתיך בכור עני׃</seg>
          <seg id="b.ISA.48.11" type="verse">למעני למעני אעשה כי איך יחל וכבודי לאחר לא־אתן׃ ס</seg>
          <seg id="b.ISA.48.12" type="verse">שמע אלי יעקב וישראל מקראי אני־הוא אני ראשון אף אני אחרון׃</seg>
          <seg id="b.ISA.48.13" type="verse">אף־ידי יסדה ארץ וימיני טפחה שמים קרא אני אליהם יעמדו יחדו׃</seg>
          <seg id="b.ISA.48.14" type="verse">הקבצו כלכם ושמעו מי בהם הגיד את־אלה יהוה אהבו יעשה חפצו בבבל וזרעו כשדים׃</seg>
          <seg id="b.ISA.48.15" type="verse">אני אני דברתי אף־קראתיו הביאתיו והצליח דרכו׃</seg>
          <seg id="b.ISA.48.16" type="verse">קרבו אלי שמעו־זאת לא מראש בסתר דברתי מעת היותה שם אני ועתה אדני יהוה שלחני ורוחו׃ ף</seg>
          <seg id="b.ISA.48.17" type="verse">כה־אמר יהוה גאלך קדוש ישראל אני יהוה אלהיך מלמדך להועיל מדריךך בדרך תלך׃</seg>
          <seg id="b.ISA.48.18" type="verse">לוא הקשבת למצותי ויהי כנהר שלומך וצדקתך כגלי הים׃</seg>
          <seg id="b.ISA.48.19" type="verse">ויהי כחול זרעך וצאצאי מעיך כמעתיו לא־יכרת ולא־ישמד שמו מלפני׃</seg>
          <seg id="b.ISA.48.20" type="verse">צאו מבבל ברחו מכשדים בקול רנה הגידו השמיעו זאת הוציאוה עד־קצה הארץ אמרו גאל יהוה עבדו יעקב׃</seg>
          <seg id="b.ISA.48.21" type="verse">ולא צמאו בחרבות הוליכם מים מצור הזיל למו ויבקע־צור ויזבו מים׃</seg>
          <seg id="b.ISA.48.22" type="verse">אין שלום אמר יהוה לרשעים׃ ס</seg>
        </div>
        <div id="b.ISA.49" type="chapter">
          <seg id="b.ISA.49.1" type="verse">שמעו איים אלי והקשיבו לאמים מרחוק יהוה מבטן קראני ממעי אמי הזכיר שמי׃</seg>
          <seg id="b.ISA.49.2" type="verse">וישם פי כחרב חדה בצל ידו החביאני וישימני לחץ ברור באשפתו הסתירני׃</seg>
          <seg id="b.ISA.49.3" type="verse">ויאמר לי עבדי־אתה ישראל אשר־בך אתפאר׃</seg>
          <seg id="b.ISA.49.4" type="verse">ואני אמרתי לריק יגעתי לתהו והבל כחי כליתי אכן משפטי את־יהוה ופעלתי את־אלהי׃</seg>
          <seg id="b.ISA.49.5" type="verse">ועתה אמר יהוה יצרי מבטן לעבד לו לשובב יעקב אליו וישראל [כ= לא] [ק= לו] יאסף ואכבד בעיני יהוה ואלהי היה עזי׃</seg>
          <seg id="b.ISA.49.6" type="verse">ויאמר נקל מהיותך לי עבד להקים את־שבטי יעקב [כ= ונצירי] [ק= ונצורי] ישראל להשיב ונתתיך לאור גוים להיות ישועתי עד־קצה הארץ׃ ס</seg>
          <seg id="b.ISA.49.7" type="verse">כה אמר־יהוה גאל ישראל קדושו לבזה־נפש למתעב גוי לעבד משלים מלכים יראו וקמו שרים וישתחוו למען יהוה אשר נאמן קדש ישראל ויבחרך׃</seg>
          <seg id="b.ISA.49.8" type="verse">כה אמר יהוה בעת רצון עניתיך וביום ישועה עזרתיך ואצרך ואתנך לברית עם להקים ארץ להנחיל נחלות שממות׃</seg>
          <seg id="b.ISA.49.9" type="verse">לאמר לאסורים צאו לאשר בחשך הגלו על־דרכים ירעו ובכל־שפיים מרעיתם׃</seg>
          <seg id="b.ISA.49.10" type="verse">לא ירעבו ולא יצמאו ולא־יכם שרב ושמש כי־מרחםם ינהגם ועל־מבועי מים ינהלם׃</seg>
          <seg id="b.ISA.49.11" type="verse">ושמתי כל־הרי לדרך ומסלתי ירמון׃</seg>
          <seg id="b.ISA.49.12" type="verse">הנה־אלה מרחוק יבאו והנה־אלה מצפון ומים ואלה מארץ סינים׃</seg>
          <seg id="b.ISA.49.13" type="verse">רנו שמים וגילי ארץ [כ= יפצחו] [ק= ופצחו] הרים רנה כי־נחם יהוה עמו ועניו ירחם׃ ס</seg>
          <seg id="b.ISA.49.14" type="verse">ותאמר ציון עזבני יהוה ואדני שכחני׃</seg>
          <seg id="b.ISA.49.15" type="verse">התשכח אשה עולה מרחם בן־בטנה גם־אלה תשכחנה ואנכי לא אשכחך׃</seg>
          <seg id="b.ISA.49.16" type="verse">הן על־כפים חקתיך חומתיך נגדי תמיד׃</seg>
          <seg id="b.ISA.49.17" type="verse">מהרו בניך מהרסיך ומחרביך ממך יצאו׃</seg>
          <seg id="b.ISA.49.18" type="verse">שאי־סביב עיניך וראי כלם נקבצו באו־לך חי־אני נאם־יהוה כי כלם כעדי תלבשי ותקשרים ככלה׃</seg>
          <seg id="b.ISA.49.19" type="verse">כי חרבתיך ושממתיך וארץ הרסתיך כי עתה תצרי מיושב ורחקו מבלעיך׃</seg>
          <seg id="b.ISA.49.20" type="verse">עוד יאמרו באזניך בני שכליך צר־לי המקום גשה־לי ואשבה׃</seg>
          <seg id="b.ISA.49.21" type="verse">ואמרת בלבבך מי ילד־לי את־אלה ואני שכולה וגלמודה גלה וסורה ואלה מי גדל הן אני נשארתי לבדי אלה איפה הם׃ ף</seg>
          <seg id="b.ISA.49.22" type="verse">כה־אמר אדני יהוה הנה אשא אל־גוים ידי ואל־עמים ארים נסי והביאו בניך בחצן ובנתיך על־כתף תנשאנה׃</seg>
          <seg id="b.ISA.49.23" type="verse">והיו מלכים אמניך ושרותיהם מיניקתיך אפים ארץ ישתחוו לך ועפר רגליך ילחכו וידעת כי־אני יהוה אשר לא־יבשו קוי׃ ס</seg>
          <seg id="b.ISA.49.24" type="verse">היקח מגבור מלקוח ואם־שבי צדיק ימלט׃</seg>
          <seg id="b.ISA.49.25" type="verse">כי־כה אמר יהוה גם־שבי גבור יקח ומלקוח עריץ ימלט ואת־יריבך אנכי אריב ואת־בניך אנכי אושיע׃</seg>
          <seg id="b.ISA.49.26" type="verse">והאכלתי את־מוניך את־בשרם וכעסיס דםם ישכרון וידעו כל־בשר כי אני יהוה מושיעך וגאלך אביר יעקב׃ ס</seg>
        </div>
        <div id="b.ISA.50" type="chapter">
          <seg id="b.ISA.50.1" type="verse">כה אמר יהוה אי זה ספר כריתות אםכם אשר שלחתיה או מי מנושי אשר־מכרתי אתכם לו הן בעונתיכם נמכרתם ובפשעיכם שלחה אםכם׃</seg>
          <seg id="b.ISA.50.2" type="verse">מדוע באתי ואין איש קראתי* ואין עונה הקצור קצרה ידי מפדות ואם־אין־בי כח להציל הן בגערתי אחריב ים אשים נהרות מדבר תבאש דגתם מאין מים ותמת בצמא׃</seg>
          <seg id="b.ISA.50.3" type="verse">אלביש שמים קדרות ושק אשים כסותם׃ ס</seg>
          <seg id="b.ISA.50.4" type="verse">אדני יהוה נתן לי לשון למודים לדעת לעות את־יעף דבר יעיר בבקר בבקר יעיר לי אזן לשמע כלמודים׃</seg>
          <seg id="b.ISA.50.5" type="verse">אדני יהוה פתח־לי אזן ואנכי לא מריתי אחור לא נסוגתי׃</seg>
          <seg id="b.ISA.50.6" type="verse">גוי נתתי למכים ולחיי למרטים פני לא הסתרתי מכלמות ורק׃</seg>
          <seg id="b.ISA.50.7" type="verse">ואדני יהוה יעזר־לי על־כן לא נכלמתי על־כן שמתי פני כחלמיש ואדע כי־לא אבוש׃</seg>
          <seg id="b.ISA.50.8" type="verse">קרוב מצדיקי מי־יריב אתי נעמדה יחד מי־בעל משפטי יגש אלי׃</seg>
          <seg id="b.ISA.50.9" type="verse">הן אדני יהוה יעזר־לי מי־הוא ירשיעני הן כלם כבגד יבלו עש יאכלם׃</seg>
          <seg id="b.ISA.50.10" type="verse">מי בכם ירא יהוה שמע בקול עבדו אשר הלך חשכים ואין נגה לו יבטח בשם יהוה וישען באלהיו׃</seg>
          <seg id="b.ISA.50.11" type="verse">הן כלכם קדחי אש מאזרי זיקות לכו באור אשכם ובזיקות בערתם מידי היתה־זאת לכם למעצבה תשכבון׃ ף</seg>
        </div>
        <div id="b.ISA.51" type="chapter">
          <seg id="b.ISA.51.1" type="verse">שמעו אלי רדפי צדק מבקשי יהוה הביטו אל־צור חצבתם ואל־מקבת בור נקרתם׃</seg>
          <seg id="b.ISA.51.2" type="verse">הביטו אל־אברהם אביכם ואל־שרה תחוללכם כי־אחד קראתיו ואברכהו וארבהו׃ ס</seg>
          <seg id="b.ISA.51.3" type="verse">כי־נחם יהוה ציון נחם כל־חרבתיה וישם מדברה כעדן וערבתה כגן־יהוה ששון ושמחה ימצא בה תודה וקול זמרה׃ ס</seg>
          <seg id="b.ISA.51.4" type="verse">הקשיבו אלי עמי ולאומי אלי האזינו כי תורה מאתי תצא ומשפטי לאור עמים ארגיע׃</seg>
          <seg id="b.ISA.51.5" type="verse">קרוב צדקי יצא ישעי וזרעי עמים ישפטו אלי איים יקוו ואל־זרעי ייחלון׃</seg>
          <seg id="b.ISA.51.6" type="verse">שאו לשמים עיניכם והביטו אל־הארץ מתחת כי־שמים כעשן נמלחו והארץ כבגד תבלה וישביה כמו־כן ימותון וישועתי לעולם תהיה וצדקתי לא תחת׃ ס</seg>
          <seg id="b.ISA.51.7" type="verse">שמעו אלי ידעי צדק עם תורתי בלבם אל־תיראו חרפת אנוש ומגדפתם אל־תחתו׃</seg>
          <seg id="b.ISA.51.8" type="verse">כי כבגד יאכלם עש וכצמר יאכלם סס וצדקתי לעולם תהיה וישועתי לדור דורים׃ ס</seg>
          <seg id="b.ISA.51.9" type="verse">עורי עורי לבשי־עז זרוע יהוה עורי כימי קדם דרות עולמים הלוא את־היא המחצבת רהב מחוללת תנין׃</seg>
          <seg id="b.ISA.51.10" type="verse">הלוא את־היא המחרבת ים מי תהום רבה השמה מעמקי־ים דרך לעבר גאולים׃</seg>
          <seg id="b.ISA.51.11" type="verse">ופדויי יהוה ישובון ובאו ציון ברנה ושמחת עולם על־ראשם ששון ושמחה ישיגון נסו יגון ואנחה׃ ס</seg>
          <seg id="b.ISA.51.12" type="verse">אנכי אנכי הוא מנחםכם מי־את ותיראי מאנוש ימות ומבן־אדם חציר ינתן׃</seg>
          <seg id="b.ISA.51.13" type="verse">ותשכח יהוה עשך נוטה שמים ויסד ארץ ותפחד תמיד* כל־היום מפני חמת המציק כאשר כוןן להשחית ואיה חמת המציק׃</seg>
          <seg id="b.ISA.51.14" type="verse">מהר צעה להפתח ולא־ימות לשחת ולא יחסר לחמו׃</seg>
          <seg id="b.ISA.51.15" type="verse">ואנכי יהוה אלהיך רגע הים ויהמו גליו יהוה צבאות שמו׃</seg>
          <seg id="b.ISA.51.16" type="verse">ואשים דברי בפיך ובצל ידי כסיתיך לנטע שמים וליסד ארץ ולאמר לציון עמי־אתה׃ ס</seg>
          <seg id="b.ISA.51.17" type="verse">התעוררי התעוררי קומי ירושלם אשר שתית מיד יהוה את־כוס חמתו את־קבעת כוס התרעלה שתית מצית׃</seg>
          <seg id="b.ISA.51.18" type="verse">אין־מנהל לה מכל־בנים ילדה ואין מחזיק בידה מכל־בנים גדלה׃</seg>
          <seg id="b.ISA.51.19" type="verse">שתים הנה קראתיך מי ינוד לך השד והשבר והרעב והחרב מי אנחמך׃</seg>
          <seg id="b.ISA.51.20" type="verse">בניך עלפו שכבו בראש כל־חוצות כתוא מכמר המלאים חמת־יהוה גערת אלהיך׃</seg>
          <seg id="b.ISA.51.21" type="verse">לכן שמעי־נא זאת עניה ושכרת ולא מיין׃ ס</seg>
          <seg id="b.ISA.51.22" type="verse">כה־אמר אדניך יהוה ואלהיך יריב עמו הנה לקחתי מידך את־כוס התרעלה את־קבעת כוס חמתי לא־תוסיפי לשתותה עוד׃</seg>
          <seg id="b.ISA.51.23" type="verse">ושמתיה ביד־מוגיך אשר־אמרו לנפשך שחי ונעברה ותשימי כארץ גוך וכחוץ לעברים׃ ס</seg>
        </div>
        <div id="b.ISA.52" type="chapter">
          <seg id="b.ISA.52.1" type="verse">עורי עורי לבשי עזך ציון לבשי בגדי תפארתך ירושלם עיר הקדש כי לא יוסיף יבא־בך עוד ערל וטמא׃</seg>
          <seg id="b.ISA.52.2" type="verse">התנערי מעפר קומי שבי ירושלם [כ= התפתחו] [ק= התפתחי] מוסרי צוארך שביה בת־ציון׃ ס</seg>
          <seg id="b.ISA.52.3" type="verse">כי־כה אמר יהוה חנם נמכרתם ולא בכסף תגאלו׃</seg>
          <seg id="b.ISA.52.4" type="verse">כי כה אמר אדני יהוה מצרים ירד־עמי בראשנה לגור שם ואשור באפס עשקו׃</seg>
          <seg id="b.ISA.52.5" type="verse">ועתה [כ= מי] [ק= מה]־לי־פה נאם־יהוה כי־לקח עמי חנם [כ= משלו] [ק= משליו] יהילילו נאם־יהוה ותמיד כל־היום שמי מנאץ׃</seg>
          <seg id="b.ISA.52.6" type="verse">לכן ידע עמי שמי לכן ביום ההוא כי־אני־הוא המדבר הנני׃</seg>
          <seg id="b.ISA.52.7" type="verse">מה־נאוו על־ההרים רגלי מבשר משמיע שלום מבשר טוב משמיע ישועה אמר לציון מלך אלהיך׃</seg>
          <seg id="b.ISA.52.8" type="verse">קול צפיך נשאו קול יחדו ירננו כי עין בעין יראו בשוב יהוה ציון׃</seg>
          <seg id="b.ISA.52.9" type="verse">פצחו רננו יחדו חרבות ירושלם כי־נחם יהוה עמו גאל ירושלם׃</seg>
          <seg id="b.ISA.52.10" type="verse">חשף יהוה את־זרוע קדשו לעיני כל־הגוים וראו כל־אפסי־ארץ את ישועת אלהינו׃ ס</seg>
          <seg id="b.ISA.52.11" type="verse">סורו סורו צאו משם טמא אל־תגעו צאו מתוכה הברו נשאי כלי יהוה׃</seg>
          <seg id="b.ISA.52.12" type="verse">כי לא בחפזון תצאו ובמנוסה לא תלכון כי־הלך לפניכם יהוה ומאספכם אלהי ישראל׃ ס</seg>
          <seg id="b.ISA.52.13" type="verse">הנה ישכיל עבדי ירום ונשא וגבה מאד׃</seg>
          <seg id="b.ISA.52.14" type="verse">כאשר שממו עליך רבים כן־משחת מאיש מראהו ותארו מבני אדם׃</seg>
          <seg id="b.ISA.52.15" type="verse">כן יזה גוים רבים עליו יקפצו מלכים פיהם כי אשר לא־ספר להם ראו ואשר לא־שמעו התבוננו׃</seg>
        </div>
        <div id="b.ISA.53" type="chapter">
          <seg id="b.ISA.53.1" type="verse">מי האמין לשמעתנו וזרוע יהוה על־מי נגלתה׃</seg>
          <seg id="b.ISA.53.2" type="verse">ויעל כיונק לפניו וכשרש מארץ ציה לא־תאר לו ולא הדר ונראהו ולא־מראה ונחמדהו׃</seg>
          <seg id="b.ISA.53.3" type="verse">נבזה וחדל אישים איש מכאבות וידוע חלי וכמסתר פנים ממנו נבזה ולא חשבנהו׃</seg>
          <seg id="b.ISA.53.4" type="verse">אכן חלינו הוא נשא ומכאבינו סבלם ואנחנו חשבנהו נגוע מכה אלהים ומענה׃</seg>
          <seg id="b.ISA.53.5" type="verse">והוא מחלל מפשענו מדכא מעונתינו מוסר שלומנו עליו ובחברתו נרפא־לנו׃</seg>
          <seg id="b.ISA.53.6" type="verse">כלנו כצאן תעינו איש לדרכו פנינו ויהוה הפגיע בו את עון כלנו׃</seg>
          <seg id="b.ISA.53.7" type="verse">נגש והוא נענה ולא יפתח־פיו כשה לטבח יובל וכרחל לפני גזזיה נאלמה ולא יפתח פיו׃</seg>
          <seg id="b.ISA.53.8" type="verse">מעצר וממשפט לקח ואת־דורו מי ישוחח כי נגזר מארץ חיים מפשע עמי נגע למו׃</seg>
          <seg id="b.ISA.53.9" type="verse">ויתן את־רשעים קברו ואת־עשיר במתיו על לא־חמס עשה ולא מרמה בפיו׃</seg>
          <seg id="b.ISA.53.10" type="verse">ויהוה חפץ דכאו החלי אם־תשים אשם נפשו יראה זרע יאריך ימים וחפץ יהוה בידו יצלח׃</seg>
          <seg id="b.ISA.53.11" type="verse">מעמל נפשו יראה ישבע בדעתו יצדיק צדיק עבדי לרבים ועונתם הוא יסבל׃</seg>
          <seg id="b.ISA.53.12" type="verse">לכן אחלק־לו ברבים ואת־עצומים יחלק שלל תחת אשר הערה למות נפשו ואת־פשעים נמנה והוא חטא־רבים נשא ולפשעים יפגיע׃ ס</seg>
        </div>
        <div id="b.ISA.54" type="chapter">
          <seg id="b.ISA.54.1" type="verse">רני עקרה לא ילדה פצחי רנה וצהלי לא־חלה כי־רבים בני־שוממה מבני בעולה אמר יהוה׃</seg>
          <seg id="b.ISA.54.2" type="verse">הרחיבי מקום אהלך ויריעות משכנותיך יטו אל־תחשכי האריכי מיתריך ויתדתיך חזקי׃</seg>
          <seg id="b.ISA.54.3" type="verse">כי־ימין ושמאול תפרצי וזרעך גוים יירש וערים נשמות יושיבו׃</seg>
          <seg id="b.ISA.54.4" type="verse">אל־תיראי כי־לא תבושי ואל־תכלמי כי לא תחפירי כי בשת עלומיך תשכחי וחרפת אלמנותיך לא תזכרי־עוד׃</seg>
          <seg id="b.ISA.54.5" type="verse">כי בעליך עשיך יהוה צבאות שמו וגאלך קדוש ישראל אלהי כל־הארץ יקרא׃</seg>
          <seg id="b.ISA.54.6" type="verse">כי־כאשה עזובה ועצובת רוח קראך יהוה ואשת נעורים כי תמאס אמר אלהיך׃</seg>
          <seg id="b.ISA.54.7" type="verse">ברגע קטן עזבתיך וברחמים גדלים אקבצך׃</seg>
          <seg id="b.ISA.54.8" type="verse">בשצף קצף הסתרתי פני רגע ממך ובחסד עולם רחמתיך אמר גאלך יהוה׃ ס</seg>
          <seg id="b.ISA.54.9" type="verse">כי־מי נח זאת לי אשר נשבעתי מעבר מי־נח עוד על־הארץ כן נשבעתי מקצף עליך ומגער־בך׃</seg>
          <seg id="b.ISA.54.10" type="verse">כי ההרים ימושו והגבעות תמוטנה וחסדי מאתך לא־ימוש וברית שלומי לא תמוט אמר מרחמך יהוה׃ ס</seg>
          <seg id="b.ISA.54.11" type="verse">עניה סערה לא נחמה הנה אנכי מרביץ בפוך אבניך ויסדתיך בספירים׃</seg>
          <seg id="b.ISA.54.12" type="verse">ושמתי כדכד שמשתיך ושעריך לאבני אקדח וכל־גבולך לאבני־חפץ׃</seg>
          <seg id="b.ISA.54.13" type="verse">וכל־בניך למודי יהוה ורב שלום בניך׃</seg>
          <seg id="b.ISA.54.14" type="verse">בצדקה תכונני רחקי מעשק כי־לא תיראי וממחתה כי לא־תקרב אליך׃</seg>
          <seg id="b.ISA.54.15" type="verse">הן גור יגור אפס מאותי מי־גר אתך עליך יפול׃</seg>
          <seg id="b.ISA.54.16" type="verse">[כ= הן] [ק= הנה] אנכי בראתי חרש נפח באש פחם ומוציא כלי למעשהו ואנכי בראתי משחית לחבל׃</seg>
          <seg id="b.ISA.54.17" type="verse">כל־כלי יוצר עליך לא יצלח וכל־לשון תקום־אתך למשפט תרשיעי זאת נחלת עבדי יהוה וצדקתם מאתי נאם־יהוה׃ ס</seg>
        </div>
        <div id="b.ISA.55" type="chapter">
          <seg id="b.ISA.55.1" type="verse">הוי כל־צמא לכו למים ואשר אין־לו כסף לכו שברו ואכלו ולכו שברו בלוא־כסף ובלוא מחיר יין וחלב׃</seg>
          <seg id="b.ISA.55.2" type="verse">למה תשקלו־כסף בלוא־לחם ויגיעכם בלוא לשבעה שמעו שמוע אלי ואכלו־טוב ותתענג בדשן נפשכם׃</seg>
          <seg id="b.ISA.55.3" type="verse">הטו אזנכם ולכו אלי שמעו ותחי נפשכם ואכרתה לכם ברית עולם חסדי דוד הנאמנים׃</seg>
          <seg id="b.ISA.55.4" type="verse">הן עד לאומים נתתיו נגיד ומצוה לאמים׃</seg>
          <seg id="b.ISA.55.5" type="verse">הן גוי לא־תדע תקרא וגוי לא־ידעוך אליך ירוצו למען יהוה אלהיך ולקדוש ישראל כי פארך׃ ס</seg>
          <seg id="b.ISA.55.6" type="verse">דרשו יהוה בהמצאו קראהו בהיותו קרוב׃</seg>
          <seg id="b.ISA.55.7" type="verse">יעזב רשע דרכו ואיש און מחשבתיו וישב אל־יהוה וירחמהו ואל־אלהינו כי־ירבה לסלוח׃</seg>
          <seg id="b.ISA.55.8" type="verse">כי לא מחשבותי מחשבותיכם ולא דרכיכם דרכי נאם יהוה׃</seg>
          <seg id="b.ISA.55.9" type="verse">כי־גבהו שמים מארץ כן גבהו דרכי מדרכיכם ומחשבתי ממחשבתיכם׃</seg>
          <seg id="b.ISA.55.10" type="verse">כי כאשר ירד הגשם והשלג מן־השמים ושמה לא ישוב כי אם־הרוה את־הארץ והולידה והצמיחה ונתן זרע לזרע ולחם לאכל׃</seg>
          <seg id="b.ISA.55.11" type="verse">כן יהיה דברי אשר יצא מפי לא־ישוב אלי ריקם כי אם־עשה את־אשר חפצתי והצליח אשר שלחתיו׃</seg>
          <seg id="b.ISA.55.12" type="verse">כי־בשמחה תצאו ובשלום תובלון ההרים והגבעות יפצחו לפניכם רנה וכל־עצי השדה ימחאו־כף׃</seg>
          <seg id="b.ISA.55.13" type="verse">תחת הנעצוץ יעלה ברוש [כ= תחת] [ק= ותחת] הסרפד יעלה הדס והיה ליהוה לשם לאות עולם לא יכרת׃ ס</seg>
        </div>
        <div id="b.ISA.56" type="chapter">
          <seg id="b.ISA.56.1" type="verse">כה אמר יהוה שמרו משפט ועשו צדקה כי־קרובה ישועתי לבוא וצדקתי להגלות׃</seg>
          <seg id="b.ISA.56.2" type="verse">אשרי אנוש יעשה־זאת ובן־אדם יחזיק בה שמר שבת מחללו ושמר ידו מעשות כל־רע׃ ס</seg>
          <seg id="b.ISA.56.3" type="verse">ואל־יאמר בן־הנכר הנלוה אל־יהוה לאמר הבדל יבדילני יהוה מעל עמו ואל־יאמר הסריס הן אני עץ יבש׃ ס</seg>
          <seg id="b.ISA.56.4" type="verse">כי־כה אמר יהוה לסריסים אשר ישמרו את־שבתותי ובחרו באשר חפצתי ומחזיקים בבריתי׃</seg>
          <seg id="b.ISA.56.5" type="verse">ונתתי להם בביתי ובחומתי יד ושם טוב מבנים ומבנות שם עולם אתן־לו אשר לא יכרת׃ ס</seg>
          <seg id="b.ISA.56.6" type="verse">ובני הנכר הנלוים על־יהוה לשרתו ולאהבה את־שם יהוה להיות לו לעבדים כל־שמר שבת מחללו ומחזיקים בבריתי׃</seg>
          <seg id="b.ISA.56.7" type="verse">והביאותים אל־הר קדשי ושמחתים בבית תפלתי עולתיהם וזבחיהם לרצון על־מזבחי כי ביתי בית־תפלה יקרא לכל־העמים׃</seg>
          <seg id="b.ISA.56.8" type="verse">נאם אדני יהוה מקבץ נדחי ישראל עוד אקבץ עליו לנקבציו׃</seg>
          <seg id="b.ISA.56.9" type="verse">כל חיתו שדי אתיו לאכל כל־חיתו ביער׃ ס</seg>
          <seg id="b.ISA.56.10" type="verse">[כ= צפו] [ק= צפיו] עורים כלם לא ידעו כלם כלבים אלמים לא יוכלו לנבח הזים שכבים אהבי לנום׃</seg>
          <seg id="b.ISA.56.11" type="verse">והכלבים עזי־נפש לא ידעו שבעה והמה רעים לא ידעו הבין כלם לדרכם פנו איש לבצעו מקצהו׃</seg>
          <seg id="b.ISA.56.12" type="verse">אתיו אקחה־יין ונסבאה שכר והיה כזה יום מחר גדול* יתר מאד׃</seg>
        </div>
        <div id="b.ISA.57" type="chapter">
          <seg id="b.ISA.57.1" type="verse">הצדיק אבד ואין איש שם על־לב ואנשי־חסד נאספים באין מבין כי־מפני הרעה נאסף הצדיק׃</seg>
          <seg id="b.ISA.57.2" type="verse">יבוא שלום ינוחו על־משכבותם הלך נכחו׃</seg>
          <seg id="b.ISA.57.3" type="verse">ואתם קרבו־הנה בני עננה זרע מנאף ותזנה׃</seg>
          <seg id="b.ISA.57.4" type="verse">על־מי תתענגו על־מי תרחיבו פה תאריכו לשון הלוא־אתם ילדי־פשע זרע שקר׃</seg>
          <seg id="b.ISA.57.5" type="verse">הנחמים באלים תחת כל־עץ רעןן שחטי הילדים בנחלים תחת סעפי הסלעים׃</seg>
          <seg id="b.ISA.57.6" type="verse">בחלקי־נחל חלקך הם הם גורלך גם־להם שפכת נסך העלית מנחה העל אלה אנחם׃</seg>
          <seg id="b.ISA.57.7" type="verse">על הר־גבה ונשא שמת משכבך גם־שם עלית לזבח זבח׃</seg>
          <seg id="b.ISA.57.8" type="verse">ואחר הדלת והמזוזה שמת זכרונך כי מאתי גלית ותעלי הרחבת משכבך ותכרת־לך מהם אהבת משכבם יד חזית׃</seg>
          <seg id="b.ISA.57.9" type="verse">ותשרי למלך בשמן ותרבי רקחיך ותשלחי ציריכם עד־מרחק ותשפילי עד־שאול׃</seg>
          <seg id="b.ISA.57.10" type="verse">ברב דרךך יגעת לא אמרת נואש חית ידך מצאת על־כן לא חלית׃</seg>
          <seg id="b.ISA.57.11" type="verse">ואת־מי דאגת ותיראי כי תכזבי ואותי לא זכרת לא־שמת על־לבך הלא אני מחשה ומעלם ואותי לא תיראי׃</seg>
          <seg id="b.ISA.57.12" type="verse">אני אגיד צדקתך ואת־מעשיך ולא יועילוך׃</seg>
          <seg id="b.ISA.57.13" type="verse">בזעקך יצילך קבוציך ואת־כלם ישא־רוח יקח־הבל והחוסה בי ינחל־ארץ ויירש הר־קדשי׃</seg>
          <seg id="b.ISA.57.14" type="verse">ואמר סלו־סלו פנו־דרך הרימו מכשול מדרך עמי׃ ס</seg>
          <seg id="b.ISA.57.15" type="verse">כי כה אמר רם ונשא שכן עד וקדוש שמו מרום וקדוש אשכון ואת־דכא ושפל־רוח להחיות רוח שפלים ולהחיות לב נדכאים׃</seg>
          <seg id="b.ISA.57.16" type="verse">כי לא לעולם אריב ולא לנצח אקצוף כי־רוח מלפני יעטוף ונשמות אני עשיתי׃</seg>
          <seg id="b.ISA.57.17" type="verse">בעון בצעו קצפתי ואכהו הסתר ואקצף וילך שובב בדרך לבו׃</seg>
          <seg id="b.ISA.57.18" type="verse">דרכיו ראיתי וארפאהו ואנחהו ואשלם נחמים לו ולאבליו׃</seg>
          <seg id="b.ISA.57.19" type="verse">בורא [כ= נוב] [ק= ניב] שפתים שלום שלום לרחוק ולקרוב אמר יהוה ורפאתיו׃</seg>
          <seg id="b.ISA.57.20" type="verse">והרשעים כים נגרש כי השקט לא יוכל ויגרשו מימיו רפש וטיט׃</seg>
          <seg id="b.ISA.57.21" type="verse">אין שלום אמר אלהי לרשעים׃ ס</seg>
        </div>
        <div id="b.ISA.58" type="chapter">
          <seg id="b.ISA.58.1" type="verse">קרא בגרון אל־תחשך כשופר הרם קולך והגד לעמי פשעם ולבית יעקב חטאתם׃</seg>
          <seg id="b.ISA.58.2" type="verse">ואותי יומ* יום ידרשון ודעת דרכי יחפצון כגוי אשר־צדקה עשה ומשפט אלהיו לא עזב ישאלוני משפטי־צדק קרבת אלהים יחפצון׃</seg>
          <seg id="b.ISA.58.3" type="verse">למה צמנו ולא ראית ענינו נפשנו ולא תדע הן ביום צםכם תמצאו־חפץ וכל־עצביכם תנגשו׃</seg>
          <seg id="b.ISA.58.4" type="verse">הן לריב ומצה תצומו ולהכות באגרף רשע לא־תצומו כיום להשמיע במרום קולכם׃</seg>
          <seg id="b.ISA.58.5" type="verse">הכזה יהיה צום אבחרהו יום ענות אדם נפשו הלכף כאגמן ראשו ושק ואפר יציע הלזה תקרא־צום ויום רצון ליהוה׃</seg>
          <seg id="b.ISA.58.6" type="verse">הלוא זה צום אבחרהו פתח חרצבות רשע התר אגדות* מוטה ושלח רצוצים חפשים וכל־מוטה תנתקו׃</seg>
          <seg id="b.ISA.58.7" type="verse">הלוא פרס לרעב לחמך ועניים מרודים תביא בית כי־תראה ערם וכסיתו ומבשרך לא תתעלם׃</seg>
          <seg id="b.ISA.58.8" type="verse">אז יבקע כשחר אורך וארכתך מהרה תצמח והלך לפניך צדקך כבוד יהוה יאספך׃</seg>
          <seg id="b.ISA.58.9" type="verse">אז תקרא ויהוה יענה תשוע ויאמר הנני אם־תסיר מתוךך מוטה שלח אצבע ודבר־און׃</seg>
          <seg id="b.ISA.58.10" type="verse">ותפק לרעב נפשך ונפש נענה תשביע וזרח בחשך אורך ואפלתך כצהרים׃</seg>
          <seg id="b.ISA.58.11" type="verse">ונחך יהוה תמיד והשביע בצחצחות נפשך ועצמתיך יחליץ והיית כגן רוה וכמוצא מים אשר לא־יכזבו מימיו׃</seg>
          <seg id="b.ISA.58.12" type="verse">ובנו ממך חרבות עולם מוסדי דור־ודור תקוםם וקרא לך גדר פרץ משבב נתיבות לשבת׃</seg>
          <seg id="b.ISA.58.13" type="verse">אם־תשיב משבת רגלך עשות חפציך ביום קדשי וקראת לשבת ענג לקדוש יהוה מכבד וכבדתו מעשות דרכיך ממצוא חפצך ודבר דבר׃</seg>
          <seg id="b.ISA.58.14" type="verse">אז תתענג על־יהוה והרכבתיך על־[כ= במותי] [ק= במתי] ארץ והאכלתיך נחלת יעקב אביך כי פי יהוה דבר׃ ס</seg>
        </div>
        <div id="b.ISA.59" type="chapter">
          <seg id="b.ISA.59.1" type="verse">הן לא־קצרה יד־יהוה מהושיע ולא־כבדה אזנו משמוע׃</seg>
          <seg id="b.ISA.59.2" type="verse">כי אם־עונתיכם היו מבדלים בינכם לבין אלהיכם וחטאותיכם הסתירו פנים םכם משמוע׃</seg>
          <seg id="b.ISA.59.3" type="verse">כי כפיכם נגאלו בדם ואצבעותיכם בעון שפתותיכם דברו־שקר לשונכם עולה תהגה׃</seg>
          <seg id="b.ISA.59.4" type="verse">אין־קרא בצדק ואין נשפט באמונה בטוח על־תהו ודבר־שוא הרו עמל והוליד און׃</seg>
          <seg id="b.ISA.59.5" type="verse">ביצי צפעוני בקעו וקורי עכביש יארגו האכל מביציהם ימות והזורה תבקע אפעה׃</seg>
          <seg id="b.ISA.59.6" type="verse">קוריהם לא־יהיו לבגד ולא יתכסו במעשיהם מעשיהם מעשי־און ופעל חמס בכפיהם׃</seg>
          <seg id="b.ISA.59.7" type="verse">רגליהם לרע ירצו וימהרו לשפך דם נקי מחשבותיהם מחשבות און שד ושבר במסלותם׃</seg>
          <seg id="b.ISA.59.8" type="verse">דרך שלום לא ידעו ואין משפט במעגלותם נתיבותיהם עקשו להם כל דרך בה לא ידע שלום׃</seg>
          <seg id="b.ISA.59.9" type="verse">על־כן רחק משפט ממנו ולא תשיגנו צדקה נקוה לאור והנה־חשך לנגהות באפלות נהלך׃</seg>
          <seg id="b.ISA.59.10" type="verse">נגששה כעורים קיר וכאין עינים נגששה כשלנו בצהרים כנשף באשמנים כמתים׃</seg>
          <seg id="b.ISA.59.11" type="verse">נהמה כדבים כלנו וכיונים הגה נהגה נקוה למשפט ואין לישועה רחקה ממנו׃</seg>
          <seg id="b.ISA.59.12" type="verse">כי־רבו פשעינו נגדך וחטאותינו ענתה בנו כי־פשעינו אתנו ועונתינו ידענום׃</seg>
          <seg id="b.ISA.59.13" type="verse">פשע וכחש ביהוה ונסוג מאחר אלהינו דבר־עשק וסרה הרו והגו מלב דברי־שקר׃</seg>
          <seg id="b.ISA.59.14" type="verse">והסג אחור משפט וצדקה מרחוק תעמד כי־כשלה ברחוב אמת ונכחה לא־תוכל לבוא׃</seg>
          <seg id="b.ISA.59.15" type="verse">ותהי האמת נעדרת וסר מרע משתולל וירא יהוה וירע בעיניו כי־אין משפט׃</seg>
          <seg id="b.ISA.59.16" type="verse">וירא כי־אין איש וישתוםם כי אין מפגיע ותושע לו זרעו וצדקתו היא סמכתהו׃</seg>
          <seg id="b.ISA.59.17" type="verse">וילבש צדקה כשרין וכובע ישועה בראשו וילבש בגדי נקם תלבשת ויעט כמעיל קנאה׃</seg>
          <seg id="b.ISA.59.18" type="verse">כעל גמלות כעל ישלם חמה לצריו גמול לאיביו לאיים גמול ישלם׃</seg>
          <seg id="b.ISA.59.19" type="verse">וייראו ממערב את־שם יהוה וממזרח־שמש את־כבודו כי־יבוא כנהר צר רוח יהוה נססה בו׃</seg>
          <seg id="b.ISA.59.20" type="verse">ובא לציון גואל ולשבי פשע ביעקב נאם יהוה׃</seg>
          <seg id="b.ISA.59.21" type="verse">ואני זאת בריתי אותם אמר יהוה רוחי אשר עליך ודברי אשר־שמתי בפיך לא־ימושו מפיך ומפי זרעך ומפי זרע זרעך אמר יהוה מעתה ועד־עולם׃ ס</seg>
        </div>
        <div id="b.ISA.60" type="chapter">
          <seg id="b.ISA.60.1" type="verse">קומי אורי כי בא אורך וכבוד יהוה עליך זרח׃</seg>
          <seg id="b.ISA.60.2" type="verse">כי־הנה החשך יכסה־ארץ וערפל לאמים ועליך יזרח יהוה וכבודו עליך יראה׃</seg>
          <seg id="b.ISA.60.3" type="verse">והלכו גוים לאורך ומלכים לנגה זרחך׃</seg>
          <seg id="b.ISA.60.4" type="verse">שאי־סביב עיניך וראי כלם נקבצו באו־לך בניך מרחוק יבאו ובנתיך על־צד תאמנה׃</seg>
          <seg id="b.ISA.60.5" type="verse">אז תראי ונהרת ופחד ורחב לבבך כי־יהפך עליך המון ים חיל גוים יבאו לך׃</seg>
          <seg id="b.ISA.60.6" type="verse">שפעת גמלים תכסך בכרי מדין ועיפה כלם משבא יבאו זהב ולבונה ישאו ותהלת יהוה יבשרו׃</seg>
          <seg id="b.ISA.60.7" type="verse">כל־צאן קדר יקבצו לך אילי נביות ישרתונך יעלו על־רצון מזבחי ובית תפארתי אפאר׃</seg>
          <seg id="b.ISA.60.8" type="verse">מי־אלה כעב תעופינה וכיונים אל־ארבתיהם׃</seg>
          <seg id="b.ISA.60.9" type="verse">כי־לי איים יקוו ואניות תרשיש בראשנה להביא בניך מרחוק כספם וזהבם אתם לשם יהוה אלהיך ולקדוש ישראל כי פארך׃</seg>
          <seg id="b.ISA.60.10" type="verse">ובנו בני־נכר חמתיך ומלכיהם ישרתונך כי בקצפי הכיתיך וברצוני רחמתיך׃</seg>
          <seg id="b.ISA.60.11" type="verse">ופתחו שעריך תמיד יוםם ולילה לא יסגרו* להביא אליך חיל גוים ומלכיהם נהוגים׃</seg>
          <seg id="b.ISA.60.12" type="verse">כי־הגוי והממלכה אשר לא־יעבדוך יאבדו והגוים חרב יחרבו׃</seg>
          <seg id="b.ISA.60.13" type="verse">כבוד הלבנון אליך יבוא ברוש תדהר ותאשור יחדו לפאר מקום מקדשי ומקום רגלי אכבד׃</seg>
          <seg id="b.ISA.60.14" type="verse">והלכו אליך שחוח בני מעניך והשתחוו על־כפות רגליך כל־מנאציך וקראו לך עיר יהוה ציון קדוש ישראל׃</seg>
          <seg id="b.ISA.60.15" type="verse">תחת היותך עזובה ושנואה ואין עובר ושמתיך לגאון עולם משוש דור ודור׃</seg>
          <seg id="b.ISA.60.16" type="verse">וינקת חלב גוים ושד מלכים תינקי וידעת כי אני יהוה מושיעך וגאלך אביר יעקב׃</seg>
          <seg id="b.ISA.60.17" type="verse">תחת הנחשת אביא זהב ותחת הברזל אביא כסף ותחת העצים נחשת ותחת האבנים ברזל ושמתי פקדתך שלום ונגשיך צדקה׃</seg>
          <seg id="b.ISA.60.18" type="verse">לא־ישמע עוד חמס בארצך שד ושבר בגבוליך וקראת ישועה חומתיך ושעריך תהלה׃</seg>
          <seg id="b.ISA.60.19" type="verse">לא־יהיה־לך עוד השמש לאור יוםם ולנגה הירח לא־יאיר לך והיה־לך יהוה לאור עולם ואלהיך לתפארתך׃</seg>
          <seg id="b.ISA.60.20" type="verse">לא־יבוא עוד שמשך וירחך לא יאסף כי יהוה יהיה־לך לאור עולם ושלמו ימי אבלך׃</seg>
          <seg id="b.ISA.60.21" type="verse">ועמך כלם צדיקים לעולם יירשו ארץ נצר [כ= מטעו] [ק= מטעי] מעשה ידי להתפאר׃</seg>
          <seg id="b.ISA.60.22" type="verse">הקטן יהיה לאלף והצעיר לגוי עצום אני יהוה בעתה אחישנה׃ ס</seg>
        </div>
        <div id="b.ISA.61" type="chapter">
          <seg id="b.ISA.61.1" type="verse">רוח אדני יהוה עלי יען משח יהוה אתי לבשר ענוים שלחני לחבש לנשברי־לב לקרא לשבוים דרור ולאסורים פקח־קוח׃</seg>
          <seg id="b.ISA.61.2" type="verse">לקרא שנת־רצון ליהוה ויום נקם לאלהינו לנחם כל־אבלים׃</seg>
          <seg id="b.ISA.61.3" type="verse">לשום לאבלי ציון לתת להם פאר תחת אפר שמן ששון תחת אבל מעטה תהלה תחת רוח כהה וקרא להם אילי הצדק מטע יהוה להתפאר׃</seg>
          <seg id="b.ISA.61.4" type="verse">ובנו חרבות עולם שממות ראשנים יקוממו וחדשו ערי חרב שממות דור ודור׃</seg>
          <seg id="b.ISA.61.5" type="verse">ועמדו זרים ורעו צאנכם ובני נכר אכריכם וכרמיכם׃</seg>
          <seg id="b.ISA.61.6" type="verse">ואתם כהני יהוה תקראו משרתי אלהינו יאמר לכם חיל גוים תאכלו ובכבודם תתימרו׃</seg>
          <seg id="b.ISA.61.7" type="verse">תחת בשתכם משנה וכלמה ירנו חלקם לכן בארצם משנה יירשו שמחת עולם תהיה* להם׃</seg>
          <seg id="b.ISA.61.8" type="verse">כי אני יהוה אהב משפט שנא גזל בעולה ונתתי פעלתם באמת וברית עולם אכרות להם׃</seg>
          <seg id="b.ISA.61.9" type="verse">ונודע בגוים זרעם וצאצאיהם בתוך העמים כל־ראיהם יכירום כי הם זרע ברך יהוה׃ ס</seg>
          <seg id="b.ISA.61.10" type="verse">שוש אשיש ביהוה תגל נפשי באלהי כי הלבישני בגדי־ישע מעיל צדקה יעטני כחתן יכהן פאר וככלה תעדה כליה׃</seg>
          <seg id="b.ISA.61.11" type="verse">כי כארץ תוציא צמחה וכגנה זרועיה תצמיח כן אדני יהוה יצמיח צדקה ותהלה נגד כל־הגוים׃</seg>
        </div>
        <div id="b.ISA.62" type="chapter">
          <seg id="b.ISA.62.1" type="verse">למען ציון לא אחשה ולמען ירושלם לא אשקוט עד־יצא כנגה* צדקה וישועתה כלפיד יבער׃</seg>
          <seg id="b.ISA.62.2" type="verse">וראו גוים צדקך וכל־מלכים כבודך וקרא לך שם חדש אשר פי יהוה יקבנו׃</seg>
          <seg id="b.ISA.62.3" type="verse">והיית עטרת תפארת ביד־יהוה [כ= וצנוף] [ק= וצניף] מלוכה בכף־אלהיך׃</seg>
          <seg id="b.ISA.62.4" type="verse">לא־יאמר לך עוד עזובה ולארצך לא־יאמר עוד שממה כי לך יקרא חפצי־בה ולארצך בעולה כי־חפץ יהוה בך וארצך תבעל׃</seg>
          <seg id="b.ISA.62.5" type="verse">כי־יבעל בחור בתולה יבעלוך בניך ומשוש חתן על־כלה ישיש עליך אלהיך׃</seg>
          <seg id="b.ISA.62.6" type="verse">על־חומתיך ירושלם הפקדתי שמרים כל־היום וכל־הלילה תמיד לא יחשו המזכרים את־יהוה אל־דמי לכם׃</seg>
          <seg id="b.ISA.62.7" type="verse">ואל־תתנו דמי לו עד־יכוןן ועד־ישים את־ירושלם תהלה בארץ׃</seg>
          <seg id="b.ISA.62.8" type="verse">נשבע יהוה בימינו ובזרוע עזו אם־אתן את־דגנך עוד מאכל לאיביך ואם־ישתו בני־נכר תירושך אשר יגעת בו׃</seg>
          <seg id="b.ISA.62.9" type="verse">כי מאספיו יאכלהו והללו את־יהוה ומקבציו ישתהו בחצרות קדשי׃ ס</seg>
          <seg id="b.ISA.62.10" type="verse">עברו עברו בשערים פנו דרך העם סלו סלו המסלה סקלו מאבן הרימו נס על־העמים׃</seg>
          <seg id="b.ISA.62.11" type="verse">הנה יהוה השמיע אל־קצה הארץ אמרו לבת־ציון הנה ישעך בא הנה שכרו אתו ופעלתו לפניו׃</seg>
          <seg id="b.ISA.62.12" type="verse">וקראו להם עם־הקדש גאולי יהוה ולך יקרא דרושה עיר לא נעזבה׃ ס</seg>
        </div>
        <div id="b.ISA.63" type="chapter">
          <seg id="b.ISA.63.1" type="verse">מי־זה בא מאדום חמוץ בגדים מבצרה זה הדור בלבושו צעה ברב כחו אני מדבר בצדקה רב להושיע׃</seg>
          <seg id="b.ISA.63.2" type="verse">מדוע אדם ללבושך ובגדיך כדרך בגת׃</seg>
          <seg id="b.ISA.63.3" type="verse">פורה דרכתי לבדי ומעמים אין־איש אתי ואדרכם באפי וארמסם בחמתי ויז נצחם על־בגדי וכל־מלבושי אגאלתי׃</seg>
          <seg id="b.ISA.63.4" type="verse">כי יום נקם בלבי ושנת גאולי באה׃</seg>
          <seg id="b.ISA.63.5" type="verse">ואביט ואין עזר ואשתוםם ואין סומך ותושע לי זרעי וחמתי היא סמכתני׃</seg>
          <seg id="b.ISA.63.6" type="verse">ואבוס עמים באפי ואשכרם בחמתי ואוריד לארץ נצחם׃ ס</seg>
          <seg id="b.ISA.63.7" type="verse">חסדי יהוה אזכיר תהלת יהוה כעל כל אשר־גמלנו יהוה ורב־טוב לבית ישראל אשר־גמלם כרחמיו וכרב חסדיו׃</seg>
          <seg id="b.ISA.63.8" type="verse">ויאמר אך־עמי המה בנים לא ישקרו ויהי להם למושיע׃</seg>
          <seg id="b.ISA.63.9" type="verse">בכל־צרתם [כ= לא] [ק= לו] צר ומלאך פניו הושיעם באהבתו ובחמלתו הוא גאלם וינטלם וינשאם כל־ימי עולם׃</seg>
          <seg id="b.ISA.63.10" type="verse">והמה מרו ועצבו את־רוח קדשו ויהפך להם לאויב הוא נלחם־בם׃</seg>
          <seg id="b.ISA.63.11" type="verse">ויזכר ימי־עולם משה עמו איה המעלם מים את רעי צאנו איה השם בקרבו את־רוח קדשו׃</seg>
          <seg id="b.ISA.63.12" type="verse">מוליך לימין משה זרוע תפארתו בוקע מים מפניהם לעשות לו שם עולם׃</seg>
          <seg id="b.ISA.63.13" type="verse">מוליכם בתהמות כסוס במדבר לא יכשלו׃</seg>
          <seg id="b.ISA.63.14" type="verse">כבהמה בבקעה תרד רוח יהוה תניחנו כן נהגת עמך לעשות לך שם תפארת׃</seg>
          <seg id="b.ISA.63.15" type="verse">הבט משמים וראה מזבל קדשך ותפארתך איה קנאתך וגבורתך המון מעיך ורחמיך אלי התאפקו׃</seg>
          <seg id="b.ISA.63.16" type="verse">כי־אתה אבינו כי אברהם לא ידענו וישראל לא יכירנו אתה יהוה אבינו גאלנו מעולם שמך׃</seg>
          <seg id="b.ISA.63.17" type="verse">למה תתענו יהוה מדרכיך תקשיח לבנו מיראתך שוב למען עבדיך שבטי נחלתך׃</seg>
          <seg id="b.ISA.63.18" type="verse">למצער ירשו עם־קדשך צרינו בוססו מקדשך׃</seg>
          <seg id="b.ISA.63.19" type="verse">היינו מעולם לא־משלת בם לא־נקרא שמך עליהם לוא־קרעת שמים ירדת מפניך הרים נזלו׃</seg>
        </div>
        <div id="b.ISA.64" type="chapter">
          <seg id="b.ISA.64.1" type="verse">כקדח אש המסים מים תבעה־אש להודיע שמך לצריך מפניך גוים ירגזו׃</seg>
          <seg id="b.ISA.64.2" type="verse">בעשותך נוראות לא נקוה ירדת מפניך הרים נזלו׃</seg>
          <seg id="b.ISA.64.3" type="verse">ומעולם לא־שמעו לא האזינו עין לא־ראתה אלהים זולתך יעשה למחכה־לו׃</seg>
          <seg id="b.ISA.64.4" type="verse">פגעת את־שש ועשה צדק בדרכיך יזכרוך הן־אתה קצפת ונחטא בהם עולם ונושע׃</seg>
          <seg id="b.ISA.64.5" type="verse">ונהי כטמא כלנו וכבגד עדים כל־צדקתינו ונבל כעלה כלנו ועוננו כרוח ישאנו׃</seg>
          <seg id="b.ISA.64.6" type="verse">ואין־קורא בשמך מתעורר להחזיק בך כי־הסתרת פניך ממנו ותמוגנו ביד־עוננו׃</seg>
          <seg id="b.ISA.64.7" type="verse">ועתה יהוה אבינו אתה אנחנו החמר ואתה יצרנו ומעשה ידך כלנו׃</seg>
          <seg id="b.ISA.64.8" type="verse">אל־תקצף יהוה עד־מאד ואל־לעד תזכר עון הן הבט־נא עמך כלנו׃</seg>
          <seg id="b.ISA.64.9" type="verse">ערי קדשך היו מדבר ציון מדבר היתה ירושלם שממה׃</seg>
          <seg id="b.ISA.64.10" type="verse">בית קדשנו ותפארתנו אשר הללוך אבתינו היה לשרפת אש וכל־מחמדינו היה לחרבה׃</seg>
          <seg id="b.ISA.64.11" type="verse">העל־אלה תתאפק יהוה תחשה ותעננו עד־מאד׃ ס</seg>
        </div>
        <div id="b.ISA.65" type="chapter">
          <seg id="b.ISA.65.1" type="verse">נדרשתי ללוא שאלו נמצאתי ללא בקשני אמרתי הנני הנני אל־גוי לא־קרא בשמי׃</seg>
          <seg id="b.ISA.65.2" type="verse">פרשתי ידי כל־היום אל־עם סורר ההלכים הדרך לא־טוב אחר מחשבתיהם׃</seg>
          <seg id="b.ISA.65.3" type="verse">העם המכעיסים אותי על־פני תמיד זבחים בגנות ומקטרים על־הלבנים׃</seg>
          <seg id="b.ISA.65.4" type="verse">הישבים בקברים ובנצורים ילינו האכלימ* בשר החזיר [כ= ופרק] [ק= ומרק] פגלים כליהם׃</seg>
          <seg id="b.ISA.65.5" type="verse">האמרים קרב אליך אל־תגש־בי כי קדשתיך אלה עשן באפי אש יקדת כל־היום׃</seg>
          <seg id="b.ISA.65.6" type="verse">הנה כתובה לפני לא אחשה כי אם־שלמתי ושלמתי על־חיקם׃</seg>
          <seg id="b.ISA.65.7" type="verse">עונתיכם ועונת אבותיכם יחדו אמר יהוה אשר קטרו על־ההרים ועל־הגבעות חרפוני ומדתי פעלתם ראשנה [כ= על] [ק= אל]־חיקם׃ ס</seg>
          <seg id="b.ISA.65.8" type="verse">כה אמר יהוה כאשר ימצא התירוש באשכול ואמר אל־תשחיתהו כי ברכה בו כן אעשה למען עבדי לבלתי השחית הכל׃</seg>
          <seg id="b.ISA.65.9" type="verse">והוצאתי מיעקב זרע ומיהודה יורש הרי וירשוה בחירי ועבדי ישכנו־שמה׃</seg>
          <seg id="b.ISA.65.10" type="verse">והיה השרון לנוה־צאן ועמק עכור לרבץ בקר לעמי אשר דרשוני׃</seg>
          <seg id="b.ISA.65.11" type="verse">ואתם עזבי יהוה השכחים את־הר קדשי הערכים לגד שלחן והממלאים למני ממסך׃</seg>
          <seg id="b.ISA.65.12" type="verse">ומניתי אתכם לחרב וכלכם לטבח תכרעו יען קראתי ולא עניתם דברתי ולא שמעתם ותעשו הרע בעיני ובאשר לא־חפצתי בחרתם׃ ף</seg>
          <seg id="b.ISA.65.13" type="verse">לכן כה־אמר אדני יהוה הנה עבדי יאכלו ואתם תרעבו הנה עבדי ישתו ואתם תצמאו הנה עבדי ישמחו ואתם תבשו׃</seg>
          <seg id="b.ISA.65.14" type="verse">הנה עבדי ירנו מטוב לב ואתם תצעקו מכאב לב ומשבר רוח תילילו׃</seg>
          <seg id="b.ISA.65.15" type="verse">והנחתם שםכם לשבועה לבחירי והמיתך אדני יהוה ולעבדיו יקרא שם אחר׃</seg>
          <seg id="b.ISA.65.16" type="verse">אשר המתברך בארץ יתברך באלהי אמן והנשבע בארץ ישבע באלהי אמן כי נשכחו הצרות הראשנות וכי נסתרו מעיני׃</seg>
          <seg id="b.ISA.65.17" type="verse">כי־הנני בורא שמים חדשים וארץ חדשה ולא תזכרנה הראשנות ולא תעלינה על־לב׃</seg>
          <seg id="b.ISA.65.18" type="verse">כי־אם־שישו וגילו עדי־עד אשר אני בורא כי הנני בורא את־ירושלם גילה ועמה משוש׃</seg>
          <seg id="b.ISA.65.19" type="verse">וגלתי בירושלם וששתי בעמי ולא־ישמע בה עוד קול בכי וקול זעקה׃</seg>
          <seg id="b.ISA.65.20" type="verse">לא־יהיה משם עוד עול ימים וזקן אשר לא־ימלא את־ימיו כי הנער בן־מאה שנה ימות והחוטא בן־מאה שנה יקלל׃</seg>
          <seg id="b.ISA.65.21" type="verse">ובנו בתים וישבו ונטעו כרמים ואכלו פרים׃</seg>
          <seg id="b.ISA.65.22" type="verse">לא יבנו ואחר ישב לא יטעו ואחר יאכל כי־כימי העץ ימי עמי ומעשה ידיהם יבלו בחירי׃</seg>
          <seg id="b.ISA.65.23" type="verse">לא ייגעו לריק ולא ילדו לבהלה כי זרע ברוכי יהוה המה וצאצאיהם אתם׃</seg>
          <seg id="b.ISA.65.24" type="verse">והיה טרם־יקראו ואני אענה עוד הם מדברים ואני אשמע׃</seg>
          <seg id="b.ISA.65.25" type="verse">זאב וטלה ירעו כאחד ואריה כבקר יאכל־תבן ונחש עפר לחמו לא־ירעו ולא־ישחיתו בכל־הר קדשי אמר יהוה׃ ס</seg>
        </div>
        <div id="b.ISA.66" type="chapter">
          <seg id="b.ISA.66.1" type="verse">כה אמר יהוה השמים כסאי והארץ הדם רגלי אי־זה בית אשר תבנו־לי ואי־זה מקום מנוחתי׃</seg>
          <seg id="b.ISA.66.2" type="verse">ואת־כל־אלה ידי עשתה ויהיו כל־אלה נאם־יהוה ואל־זה אביט אל־עני ונכה־רוח וחרד על־דברי׃</seg>
          <seg id="b.ISA.66.3" type="verse">שוחט השור מכה־איש זובח השה ערף כלב מעלה מנחה דם־חזיר מזכיר לבנה מברך און גם־המה בחרו בדרכיהם ובשקוציהם נפשם חפצה׃</seg>
          <seg id="b.ISA.66.4" type="verse">גם־אני אבחר בתעלליהם ומגורתם אביא להם יען קראתי ואין עונה דברתי ולא שמעו ויעשו הרע בעיני ובאשר לא־חפצתי בחרו׃ ס</seg>
          <seg id="b.ISA.66.5" type="verse">שמעו דבר־יהוה החרדים אל־דברו אמרו אחיכם שנאיכם מנדיכם למען שמי יכבד יהוה ונראה בשמחתכם והם יבשו׃</seg>
          <seg id="b.ISA.66.6" type="verse">קול שאון מעיר קול מהיכל קול יהוה משלם גמול לאיביו׃</seg>
          <seg id="b.ISA.66.7" type="verse">בטרם תחיל ילדה בטרם יבוא חבל לה והמליטה זכר׃</seg>
          <seg id="b.ISA.66.8" type="verse">מי־שמע כזאת מי ראה כאלה היוחל ארץ ביום אחד אם־יולד גוי פעם אחת כי־חלה גם־ילדה ציון את־בניה׃</seg>
          <seg id="b.ISA.66.9" type="verse">האני אשביר ולא אוליד יאמר יהוה אם־אני המוליד ועצרתי אמר אלהיך׃ ס</seg>
          <seg id="b.ISA.66.10" type="verse">שמחו את־ירושלם וגילו בה כל־אהביה שישו אתה משוש כל־המתאבלים עליה׃</seg>
          <seg id="b.ISA.66.11" type="verse">למען תינקו ושבעתם משד תנחמיה למען תמצו והתענגתם מזיז כבודה׃ ס</seg>
          <seg id="b.ISA.66.12" type="verse">כי־כה אמר יהוה הנני נטה־אליה כנהר שלום וכנחל שוטף כבוד גוים וינקתם על־צד תנשאו ועל־ברכים תשעשעו׃</seg>
          <seg id="b.ISA.66.13" type="verse">כאיש אשר אמו תנחמנו כן אנכי אנחםכם ובירושלם תנחמו׃</seg>
          <seg id="b.ISA.66.14" type="verse">וראיתם ושש לבכם ועצמותיכם כדשא תפרחנה ונודעה יד־יהוה את־עבדיו וזעם את־איביו׃</seg>
          <seg id="b.ISA.66.15" type="verse">כי־הנה יהוה באש יבוא וכסופה מרכבתיו להשיב בחמה אפו וגערתו בלהבי־אש׃</seg>
          <seg id="b.ISA.66.16" type="verse">כי באש יהוה נשפט ובחרבו את־כל־בשר ורבו חללי יהוה׃</seg>
          <seg id="b.ISA.66.17" type="verse">המתקדשים והמטהרים אל־הגנות אחר [כ= אחד] [ק= אחת] בתוך אכלי בשר החזיר והשקץ והעכבר יחדו יספו נאם־יהוה׃</seg>
          <seg id="b.ISA.66.18" type="verse">ואנכי מעשיהם ומחשבתיהם באה לקבץ את־כל־הגוים והלשנות ובאו וראו את־כבודי׃</seg>
          <seg id="b.ISA.66.19" type="verse">ושמתי בהם אות ושלחתי מהם פליטים אל־הגוים תרשיש פול ולוד משכי קשת תבל ויון האיים הרחקים אשר לא־שמעו את־שמעי ולא־ראו את־כבודי והגידו את־כבודי בגוים׃</seg>
          <seg id="b.ISA.66.20" type="verse">והביאו את־כל־אחיכם מכל־הגוים מנחה ליהוה בסוסים וברכב ובצבים ובפרדים ובכרכרות על הר קדשי ירושלם אמר יהוה כאשר יביאו בני ישראל את־המנחה בכלי טהור בית יהוה׃</seg>
          <seg id="b.ISA.66.21" type="verse">וגם־מהם אקח לכהנים ללוים אמר יהוה׃</seg>
          <seg id="b.ISA.66.22" type="verse">כי כאשר השמים החדשים והארץ החדשה אשר אני עשה עמדים לפני נאם־יהוה כן יעמד זרעכם ושםכם׃</seg>
          <seg id="b.ISA.66.23" type="verse">והיה מדי־חדש בחדשו ומדי שבת בשבתו יבוא כל־בשר להשתחות לפני אמר יהוה׃</seg>
          <seg id="b.ISA.66.24" type="verse">ויצאו וראו בפגרי האנשים הפשעים בי כי תולעתם לא תמות ואשם לא תכבה והיו דראון לכל־בשר׃</seg>
        </div>
      </div>
      <div id="b.JER" type="book">
        <div id="b.JER.1" type="chapter">
          <seg id="b.JER.1.1" type="verse">דברי ירמיהו בן־חלקיהו מן־הכהנים אשר בענתות בארץ בנימן׃</seg>
          <seg id="b.JER.1.2" type="verse">אשר היה דבר־יהוה אליו בימי יאשיהו בן־אמון מלך יהודה בשלש־עשרה שנה למלכו׃</seg>
          <seg id="b.JER.1.3" type="verse">ויהי בימי יהויקים בן־יאשיהו מלך יהודה עד־תם עשתי עשרה שנה לצדקיהו בן־יאשיהו מלך יהודה עד־גלות ירושלם בחדש החמישי׃ ס</seg>
          <seg id="b.JER.1.4" type="verse">ויהי דבר־יהוה אלי לאמר׃</seg>
          <seg id="b.JER.1.5" type="verse">בטרם [כ= אצורך] [ק= אצרך] בבטן ידעתיך ובטרם תצא מרחם הקדשתיך נביא לגוים נתתיך׃</seg>
          <seg id="b.JER.1.6" type="verse">ואמר אהה אדני יהוה הנה לא־ידעתי דבר כי־נער אנכי׃ ף</seg>
          <seg id="b.JER.1.7" type="verse">ויאמר יהוה אלי אל־תאמר נער אנכי כי על־כל־אשר אשלחך תלך ואת כל־אשר אצוך תדבר׃</seg>
          <seg id="b.JER.1.8" type="verse">אל־תירא מפניהם כי־אתך אני להצלך נאם־יהוה׃</seg>
          <seg id="b.JER.1.9" type="verse">וישלח יהוה את־ידו ויגע על־פי ויאמר יהוה אלי הנה נתתי דברי בפיך׃</seg>
          <seg id="b.JER.1.10" type="verse">ראה הפקדתיך היום הזה על־הגוים ועל־הממלכות לנתוש ולנתוץ ולהאביד ולהרוס לבנות ולנטוע׃ ף</seg>
          <seg id="b.JER.1.11" type="verse">ויהי דבר־יהוה אלי לאמר מה־אתה ראה ירמיהו ואמר מקל שקד אני ראה׃</seg>
          <seg id="b.JER.1.12" type="verse">ויאמר יהוה אלי היטבת לראות כי־שקד אני על־דברי לעשתו׃ ף</seg>
          <seg id="b.JER.1.13" type="verse">ויהי דבר־יהוה אלי שנית לאמר מה אתה ראה ואמר סיר נפוח אני ראה ופניו מפני צפונה׃</seg>
          <seg id="b.JER.1.14" type="verse">ויאמר יהוה אלי מצפון תפתח הרעה על כל־ישבי הארץ׃</seg>
          <seg id="b.JER.1.15" type="verse">כי הנני קרא לכל־משפחות ממלכות צפונה נאם־יהוה ובאו ונתנו איש כסאו פתח שערי ירושלם ועל כל־חומתיה סביב ועל כל־ערי יהודה׃</seg>
          <seg id="b.JER.1.16" type="verse">ודברתי משפטי אותם על כל־רעתם אשר עזבוני ויקטרו לאלהים אחרים וישתחוו למעשי ידיהם׃</seg>
          <seg id="b.JER.1.17" type="verse">ואתה תאזר מתניך וקמת ודברת אליהם את כל־אשר אנכי אצוך אל־תחת מפניהם פן־אחתך לפניהם׃</seg>
          <seg id="b.JER.1.18" type="verse">ואני הנה נתתיך היום לעיר מבצר ולעמוד ברזל ולחמות נחשת על־כל־הארץ למלכי יהודה לשריה לכהניה ולעם הארץ׃</seg>
          <seg id="b.JER.1.19" type="verse">ונלחמו אליך ולא־יוכלו לך כי־אתך אני נאם־יהוה להצילך׃ ף</seg>
        </div>
        <div id="b.JER.2" type="chapter">
          <seg id="b.JER.2.1" type="verse">ויהי דבר־יהוה אלי לאמר׃</seg>
          <seg id="b.JER.2.2" type="verse">הלך וקראת באזני ירושלם לאמר כה אמר יהוה זכרתי לך חסד נעוריך אהבת כלולתיך לכתך אחרי במדבר בארץ לא זרועה׃</seg>
          <seg id="b.JER.2.3" type="verse">קדש ישראל ליהוה ראשית תבואתהק כל־אכליו יאשמו רעה תבא אליהם נאם־יהוה׃ ף</seg>
          <seg id="b.JER.2.4" type="verse">שמעו דבר־יהוה בית יעקב וכל־משפחות בית ישראל׃</seg>
          <seg id="b.JER.2.5" type="verse">כה אמר יהוה מה־מצאו אבותיכם בי עול כי רחקו מעלי וילכו אחרי ההבל ויהבלו׃</seg>
          <seg id="b.JER.2.6" type="verse">ולא אמרו איה יהוה המעלה אתנו מארץ מצרים המוליך אתנו במדבר בארץ ערבה ושוחה בארץ ציה וצלמות בארץ לא־עבר בה איש ולא־ישב אדם שם׃</seg>
          <seg id="b.JER.2.7" type="verse">ואביא אתכם אל־ארץ הכרמל לאכל פריה וטובה ותבאו ותטמאו את־ארצי ונחלתי שמתם לתועבה׃</seg>
          <seg id="b.JER.2.8" type="verse">הכהנים לא אמרו איה יהוה ותפשי התורה לא ידעוני והרעים פשעו בי והנביאים נבאו בבעל ואחרי לא־יועלו הלכו׃</seg>
          <seg id="b.JER.2.9" type="verse">לכן עד אריב אתכם נאם־יהוה ואת־בני בניכם אריב׃</seg>
          <seg id="b.JER.2.10" type="verse">כי עברו איי כתיים וראו וקדר שלחו והתבוננו מאד וראו הן היתה כזאת׃</seg>
          <seg id="b.JER.2.11" type="verse">ההימיר גוי אלהים והמה לא אלהים ועמי המיר כבודו בלוא יועיל׃</seg>
          <seg id="b.JER.2.12" type="verse">שמו שמים על־זאת ושערו חרבו מאד נאם־יהוה׃</seg>
          <seg id="b.JER.2.13" type="verse">כי־שתים רעות עשה עמי אתי עזבו מקור מים חיים לחצב להם בארות בארת נשברים אשר לא־יכלו המים׃</seg>
          <seg id="b.JER.2.14" type="verse">העבד ישראל אם־יליד בית הוא מדוע היה לבז׃</seg>
          <seg id="b.JER.2.15" type="verse">עליו ישאגו כפרים נתנו קולם וישיתו ארצו לשמה עריו [כ= נצתה] [ק= נצתו] מבלי ישב׃</seg>
          <seg id="b.JER.2.16" type="verse">גם־בני־נף [כ= ותחפנס] [ק= ותחפנחס] ירעוך קדקד׃</seg>
          <seg id="b.JER.2.17" type="verse">הלוא־זאת תעשה־לך עזבך את־יהוה אלהיך בעת מוליךך בדרך׃</seg>
          <seg id="b.JER.2.18" type="verse">ועתה מה־לך לדרך מצרים לשתות מי שחור ומה־לך לדרך אשור לשתות מי נהר׃</seg>
          <seg id="b.JER.2.19" type="verse">תיסרך רעתך ומשבותיך תוכחך ודעי וראי כי־רע ומר עזבך את־יהוה אלהיך ולא פחדתי אליך נאם־אדני יהוה צבאות׃</seg>
          <seg id="b.JER.2.20" type="verse">כי מעולם שברתי עלך נתקתי מוסרתיך ותאמרי לא [כ= אעבד] [ק= אעבור] כי על־כל־גבעה גבהה ותחת כל־עץ רעןן את צעה זנה׃</seg>
          <seg id="b.JER.2.21" type="verse">ואנכי נטעתיך שרק כלה זרע אמת ואיך נהפכת לי סורי הגפן נכריה׃</seg>
          <seg id="b.JER.2.22" type="verse">כי אם־תכבסי בנתר ותרבי־לך ברית נכתם עונך לפני נאם אדני יהוה׃</seg>
          <seg id="b.JER.2.23" type="verse">איך תאמרי לא נטמאתי אחרי הבעלים לא הלכתי ראי דרךך בגיא דעי מה עשית בכרה קלה משרכת דרכיה׃</seg>
          <seg id="b.JER.2.24" type="verse">פרה למד מדבר באות [כ= נפשו] [ק= נפשה] שאפה רוח תאנתה מי ישיבנה כל־מבקשיה לא ייעפו בחדשה ימצאונה׃</seg>
          <seg id="b.JER.2.25" type="verse">מנעי רגלך מיחף [כ= וגורנך] [ק= וגרונך] מצמאה ותאמרי נואש לוא כי־אהבתי זרים ואחריהם אלך׃</seg>
          <seg id="b.JER.2.26" type="verse">כבשת גנב כי ימצא כן הבישו בית ישראל המה מלכיהם שריהם וכהניהם ונביאיהם׃</seg>
          <seg id="b.JER.2.27" type="verse">אמרים לעץ אבי אתה ולאבן את [כ= ילדתני] [ק= ילדתנו] כי־פנו אלי ערף ולא פנים ובעת רעתם יאמרו קומה והושיענו׃</seg>
          <seg id="b.JER.2.28" type="verse">ואיה אלהיך אשר עשית לך יקומו אם־יושיעוך בעת רעתך כי מספר עריך היו אלהיך יהודה׃ ס</seg>
          <seg id="b.JER.2.29" type="verse">למה תריבו אלי כלכם פשעתם בי נאם־יהוה׃</seg>
          <seg id="b.JER.2.30" type="verse">לשוא הכיתי את־בניכם מוסר לא לקחו אכלה חרבכם נביאיכם כאריה משחית׃</seg>
          <seg id="b.JER.2.31" type="verse">הדור אתם ראו דבר־יהוה המדבר הייתי לישראל אם ארץ מאפליה מדוע אמרו עמי רדנו לוא־נבוא עוד אליך׃</seg>
          <seg id="b.JER.2.32" type="verse">התשכח בתולה עדיה כלה קשריה ועמי שכחוני ימים אין מספר׃</seg>
          <seg id="b.JER.2.33" type="verse">מה־תיטבי דרךך לבקש אהבה לכן גם את־הרעות [כ= למדתי] [ק= למדת] את־דרכיך׃</seg>
          <seg id="b.JER.2.34" type="verse">גם בכנפיך נמצאו דם נפשות אביונים נקיים לא־במחתרת מצאתים כי על־כל־אלה׃</seg>
          <seg id="b.JER.2.35" type="verse">ותאמרי כי נקיתי אך שב אפו ממני הנני נשפט אותך על־אמרך לא חטאתי׃</seg>
          <seg id="b.JER.2.36" type="verse">מה־תזלי מאד לשנות את־דרךך גם ממצרים תבושי כאשר־בשת מאשור׃</seg>
          <seg id="b.JER.2.37" type="verse">גם מאת זה תצאי וידיך על־ראשך כי־מאס יהוה במבטחיך ולא תצליחי להם׃</seg>
        </div>
        <div id="b.JER.3" type="chapter">
          <seg id="b.JER.3.1" type="verse">לאמר הן ישלח איש את־אשתו והלכה מאתו והיתה לאיש־אחר הישוב אליה עוד הלוא חנוף תחנף הארץ ההיא ואת זנית רעים רבים ושוב אלי נאם־יהוה׃</seg>
          <seg id="b.JER.3.2" type="verse">שאי־עיניך על־שפים וראי איפה לא [כ= שגלת] [ק= שכבת] על־דרכים ישבת להם כערבי במדבר ותחניפי ארץ בזנותיך וברעתך׃</seg>
          <seg id="b.JER.3.3" type="verse">וימנעו רבבים ומלקוש לוא היה ומצח אשה זונה היה לך מאנת הכלם׃</seg>
          <seg id="b.JER.3.4" type="verse">הלוא מעתה [כ= קראתי] [ק= קראת] לי אבי אלוף נערי אתה׃</seg>
          <seg id="b.JER.3.5" type="verse">הינטר לעולם אם־ישמר לנצח הנה [כ= דברתי] [ק= דברת] ותעשי הרעות ותוכל׃ ף</seg>
          <seg id="b.JER.3.6" type="verse">ויאמר יהוה אלי בימי יאשיהו המלך הראית אשר עשתה משבה ישראל הלכה היא על־כל־הר גבה ואל־תחת כל־עץ רעןן ותזני־שם׃</seg>
          <seg id="b.JER.3.7" type="verse">ואמר אחרי עשותה את־כל־אלה אלי תשוב ולא־שבה [כ= ותראה] [ק= ותרא] בגודה אחותה יהודה׃</seg>
          <seg id="b.JER.3.8" type="verse">וארא כי על־כל־אדות אשר נאפה משבה ישראל שלחתיה ואתן את־ספר כריתתיה אליה ולא יראה בגדה יהודה אחותה ותלך ותזן גם־היא׃</seg>
          <seg id="b.JER.3.9" type="verse">והיה מקל זנותה ותחנף את־הארץ ותנאף את־האבן ואת־העץ׃</seg>
          <seg id="b.JER.3.10" type="verse">וגם־בכל־זאת לא־שבה אלי בגודה אחותה יהודה בכל־לבה כי אם־בשקר נאם־יהוה׃ ף</seg>
          <seg id="b.JER.3.11" type="verse">ויאמר יהוה אלי צדקה נפשה משבה ישראל מבגדה יהודה׃</seg>
          <seg id="b.JER.3.12" type="verse">הלך וקראת את־הדברים האלה צפונה ואמרת שובה משבה ישראל נאם־יהוה לוא־אפיל פני בכם כי־חסיד אני נאם־יהוה לא אטור לעולם׃</seg>
          <seg id="b.JER.3.13" type="verse">אך דעי עונך כי ביהוה אלהיך פשעת ותפזרי את־דרכיך לזרים תחת כל־עץ רעןן ובקולי לא־שמעתם נאם־יהוה׃</seg>
          <seg id="b.JER.3.14" type="verse">שובו בנים שובבים נאם־יהוה כי אנכי בעלתי בכם ולקחתי אתכם אחד מעיר ושנים ממשפחה והבאתי אתכם ציון׃</seg>
          <seg id="b.JER.3.15" type="verse">ונתתי לכם רעים כלבי ורעו אתכם דעה והשכיל׃</seg>
          <seg id="b.JER.3.16" type="verse">והיה כי תרבו ופריתם בארץ בימים ההמה נאם־יהוה לא־יאמרו עוד ארון ברית־יהוה ולא יעלה על־לב ולא יזכרו־בו ולא יפקדו ולא יעשה עוד׃</seg>
          <seg id="b.JER.3.17" type="verse">בעת ההיא יקראו לירושלם כסא יהוה ונקוו אליה כל־הגוים לשם יהוה לירושלם ולא־ילכו עוד אחרי שררות לבם הרע׃ ס</seg>
          <seg id="b.JER.3.18" type="verse">בימים ההמה ילכו בית־יהודה על־בית ישראל ויבאו יחדו מארץ צפון על־הארץ אשר הנחלתי את־אבותיכם׃</seg>
          <seg id="b.JER.3.19" type="verse">ואנכי אמרתי איך אשיתך בבנים ואתן־לך ארץ חמדה נחלת צבי צבאות גוים ואמר אבי [כ= תקראו]־לי [ק= תקראי]־לי ומאחרי לא [כ= תשובו] [ק= תשובי]׃</seg>
          <seg id="b.JER.3.20" type="verse">אכן בגדה אשה מרעה כן בגדתם בי בית ישראל נאם־יהוה׃</seg>
          <seg id="b.JER.3.21" type="verse">קול על־שפיים נשמע בכי תחנוני בני ישראל כי העוו את־דרכם שכחו את־יהוה אלהיהם׃</seg>
          <seg id="b.JER.3.22" type="verse">שובו בנים שובבים ארפה משובתיכם הננו אתנו לך כי אתה יהוה אלהינו׃</seg>
          <seg id="b.JER.3.23" type="verse">אכן לשקר מגבעות המון הרים אכן ביהוה אלהינו תשועת ישראל׃</seg>
          <seg id="b.JER.3.24" type="verse">והבשת אכלה את־יגיע אבותינו מנעורינו את־צאנם ואת־בקרם את־בניהם ואת־בנותיהם׃</seg>
          <seg id="b.JER.3.25" type="verse">נשכבה בבשתנו ותכסנו כלמתנו כי ליהוה אלהינו חטאנו אנחנו ואבותינו מנעורינו ועד־היום הזה ולא שמענו בקול יהוה אלהינו׃ ס</seg>
        </div>
        <div id="b.JER.4" type="chapter">
          <seg id="b.JER.4.1" type="verse">אם־תשוב ישראל נאם־יהוה אלי תשוב ואם־תסיר שקוציך מפני ולא תנוד׃</seg>
          <seg id="b.JER.4.2" type="verse">ונשבעת חי־יהוה באמת במשפט ובצדקה והתברכו בו גוים ובו יתהללו׃ ס</seg>
          <seg id="b.JER.4.3" type="verse">כי־כה אמר יהוה לאיש יהודה ולירושלם נירו לכם ניר ואל־תזרעו אל־קוצים׃</seg>
          <seg id="b.JER.4.4" type="verse">המלו ליהוה והסרו ערלות לבבכם איש יהודה וישבי ירושלם פן־תצא כאש חמתי ובערה ואין מכבה מפני רע מעלליכם׃</seg>
          <seg id="b.JER.4.5" type="verse">הגידו ביהודה ובירושלם השמיעו ואמרו [כ= ותקעו] [ק= תקעו] שופר בארץ קראו מלאו ואמרו האספו ונבואה אל־ערי המבצר׃</seg>
          <seg id="b.JER.4.6" type="verse">שאו־נס ציונה העיזו אל־תעמדו כי רעה אנכי מביא מצפון ושבר גדול׃</seg>
          <seg id="b.JER.4.7" type="verse">עלה אריה מסבכו ומשחית גוים נסע יצא ממקמו לשום ארצך לשמה עריך תצינה מאין יושב׃</seg>
          <seg id="b.JER.4.8" type="verse">על־זאת חגרו שקים ספדו והילילו כי לא־שב חרון אף־יהוה ממנו׃ ף</seg>
          <seg id="b.JER.4.9" type="verse">והיה ביום־ההוא נאם־יהוה יאבד לב־המלך ולב השרים ונשמו הכהנים והנביאים יתמהו׃</seg>
          <seg id="b.JER.4.10" type="verse">ואמר אהה אדני יהוה אכן השא השאת לעם הזה ולירושלם לאמר שלום יהיה לכם ונגעה חרב עד־הנפש׃</seg>
          <seg id="b.JER.4.11" type="verse">בעת ההיא יאמר לעם־הזה ולירושלם רוח צח שפיים במדבר דרך בת־עמי לוא לזרות ולוא להבר׃</seg>
          <seg id="b.JER.4.12" type="verse">רוח מלא מאלה יבוא לי עתה גם־אני אדבר משפטים אותם׃</seg>
          <seg id="b.JER.4.13" type="verse">הנה כעננים יעלה וכסופה מרכבותיו קלו מנשרים סוסיו אוי לנו כי שדדנו׃</seg>
          <seg id="b.JER.4.14" type="verse">כבסי מרעה לבך ירושלם למען תושעי עד־מתי תלין בקרבך מחשבות אונך׃</seg>
          <seg id="b.JER.4.15" type="verse">כי קול מגיד מדן ומשמיע און מהר אפרים׃</seg>
          <seg id="b.JER.4.16" type="verse">הזכירו לגוים הנה השמיעו על־ירושלם נצרים באים מארץ המרחק ויתנו על־ערי יהודה קולם׃</seg>
          <seg id="b.JER.4.17" type="verse">כשמרי שדי היו עליה מסביב כי־אתי מרתה נאם־יהוה׃</seg>
          <seg id="b.JER.4.18" type="verse">דרךך ומעלליך עשו אלה לך זאת רעתך כי מר כי נגע עד־לבך׃ ס</seg>
          <seg id="b.JER.4.19" type="verse">מעי מעי [כ= אחולה] [ק= אוחילה] קירות לבי המה־לי לבי לא אחריש כי קול שופר [כ= שמעתי] [ק= שמעת] נפשי תרועת מלחמה׃</seg>
          <seg id="b.JER.4.20" type="verse">שבר על־שבר נקרא כי שדדה כל־הארץ פתאם שדדו אהלי רגע יריעתי׃</seg>
          <seg id="b.JER.4.21" type="verse">עד־מתי אראה־נס אשמעה קול שופר׃ ס</seg>
          <seg id="b.JER.4.22" type="verse">כי אויל עמי אותי לא ידעו בנים סכלים המה ולא נבונים המה חכמים המה להרע ולהיטיב לא ידעו׃</seg>
          <seg id="b.JER.4.23" type="verse">ראיתי את־הארץ והנה־תהו ובהו ואל־השמים ואין אורם׃</seg>
          <seg id="b.JER.4.24" type="verse">ראיתי ההרים והנה רעשים וכל־הגבעות התקלקלו׃</seg>
          <seg id="b.JER.4.25" type="verse">ראיתי והנה אין האדם וכל־עוף השמים נדדו׃</seg>
          <seg id="b.JER.4.26" type="verse">ראיתי והנה הכרמל המדבר וכל־עריו נתצו מפני יהוה מפני חרון אפו׃ ס</seg>
          <seg id="b.JER.4.27" type="verse">כי־כה אמר יהוה שממה תהיה כל־הארץ וכלה לא אעשה׃</seg>
          <seg id="b.JER.4.28" type="verse">על־זאת תאבל הארץ וקדרו השמים ממעל על כי־דברתי זמתי ולא נחמתי ולא־אשוב ממנה׃</seg>
          <seg id="b.JER.4.29" type="verse">מקול פרש ורמה קשת ברחת כל־העיר באו בעבים ובכפים עלו כל־העיר עזובה ואין־יושב בהן איש׃</seg>
          <seg id="b.JER.4.30" type="verse">[כ= ואתי] [ק= ואת] שדוד מה־תעשי כי־תלבשי שני כי־תעדי עדי־זהב כי־תקרעי בפוך עיניך לשוא תתיפי מאסו־בך עגבים נפשך יבקשו׃</seg>
          <seg id="b.JER.4.31" type="verse">כי קול כחולה שמעתי צרה כמבכירה קול בת־ציון תתיפח תפרש כפיה אוי־נא לי כי־עיפה נפשי להרגים׃ ף</seg>
        </div>
        <div id="b.JER.5" type="chapter">
          <seg id="b.JER.5.1" type="verse">שוטטו בחוצות ירושלם וראו־נא ודעו ובקשו ברחובותיה אם־תמצאו איש אם־יש עשה משפט מבקש אמונה ואסלח לה׃</seg>
          <seg id="b.JER.5.2" type="verse">ואם חי־יהוה יאמרו לכן לשקר ישבעו׃</seg>
          <seg id="b.JER.5.3" type="verse">יהוה עיניך הלוא לאמונה הכיתה אתם ולא־חלו כליתם מאנו קחת מוסר חזקו פניהם מסלע מאנו לשוב׃</seg>
          <seg id="b.JER.5.4" type="verse">ואני אמרתי אך־דלים הם נואלו כי לא ידעו דרך יהוה משפט אלהיהם׃</seg>
          <seg id="b.JER.5.5" type="verse">אלכה־לי אל־הגדלים ואדברה אותם כי המה ידעו דרך יהוה משפט אלהיהם אך המה יחדו שברו על נתקו מוסרות׃</seg>
          <seg id="b.JER.5.6" type="verse">על־כן הכם אריה מיער זאב ערבות ישדדם נמר שקד על־עריהם כל־היוצא מהנה יטרף כי רבו פשעיהם עצמו [כ= משבותיהם]׃ [ק= משובותיהם]׃*</seg>
          <seg id="b.JER.5.7" type="verse">אי לזאת [כ= אסלוח] [ק= אסלח]־לך בניך עזבוני וישבעו בלא אלהים ואשבע אותם וינאפו ובית זונה יתגדדו׃</seg>
          <seg id="b.JER.5.8" type="verse">סוסים מיזנים משכים היו איש אל־אשת רעהו יצהלו׃</seg>
          <seg id="b.JER.5.9" type="verse">העל־אלה לוא־אפקד נאם־יהוה ואם בגוי אשר־כזה לא תתנקם נפשי׃ ס</seg>
          <seg id="b.JER.5.10" type="verse">עלו בשרותיה ושחתו וכלה אל־תעשו הסירו נטישותיה כי לוא ליהוה המה׃</seg>
          <seg id="b.JER.5.11" type="verse">כי בגוד בגדו בי בית ישראל ובית יהודה נאם־יהוה׃</seg>
          <seg id="b.JER.5.12" type="verse">כחשו ביהוה ויאמרו לא־הוא ולא־תבוא עלינו רעה וחרב ורעב לוא נראה׃</seg>
          <seg id="b.JER.5.13" type="verse">והנביאים יהיו לרוח והדבר אין בהם כה יעשה להם׃ ס</seg>
          <seg id="b.JER.5.14" type="verse">לכן כה־אמר יהוה אלהי צבאות יען דברכם את־הדבר הזה הנני נתן דברי בפיך לאש והעם הזה עצים ואכלתם׃</seg>
          <seg id="b.JER.5.15" type="verse">הנני מביא עליכם גוי ממרחק בית ישראל נאם־יהוה גוי איתן הוא גוי מעולם הוא גוי לא־תדע לשנו ולא תשמע מה־ידבר׃</seg>
          <seg id="b.JER.5.16" type="verse">אשפתו כקבר פתוח כלם גבורים׃</seg>
          <seg id="b.JER.5.17" type="verse">ואכל קצירך ולחמך יאכלו בניך ובנותיך יאכל צאנך ובקרך יאכל גפנך ותאנתך ירשש ערי מבצריך אשר אתה בוטח בהנה בחרב׃</seg>
          <seg id="b.JER.5.18" type="verse">וגם בימים ההמה נאם־יהוה לא־אעשה אתכם כלה׃</seg>
          <seg id="b.JER.5.19" type="verse">והיה כי תאמרו תחת מה עשה יהוה אלהינו לנו את־כל־אלה ואמרת אליהם כאשר עזבתם אותי ותעבדו אלהי נכר בארצכם כן תעבדו זרים בארץ לא לכם׃ ס</seg>
          <seg id="b.JER.5.20" type="verse">הגידו זאת בבית יעקב והשמיעוה ביהודה לאמר׃</seg>
          <seg id="b.JER.5.21" type="verse">שמעו־נא זאת עם סכל ואין לב עינים להם ולא יראו אזנים להם ולא ישמעו׃</seg>
          <seg id="b.JER.5.22" type="verse">האותי לא־תיראו נאם־יהוה אם מפני לא תחילו אשר־שמתי חול גבול לים חק־עולם ולא יעברנהו ויתגעשו ולא יוכלו והמו גליו ולא יעברנהו׃</seg>
          <seg id="b.JER.5.23" type="verse">ולעם הזה היה לב סורר ומורה סרו וילכו׃</seg>
          <seg id="b.JER.5.24" type="verse">ולא־אמרו בלבבם נירא נא את־יהוה אלהינו הנתן גשם [כ= וירה] [ק= יורה] ומלקוש בעתו שבעות חקות קציר ישמר־לנו׃</seg>
          <seg id="b.JER.5.25" type="verse">עונותיכם הטו־אלה וחטאותיכם מנעו הטוב םכם׃</seg>
          <seg id="b.JER.5.26" type="verse">כי־נמצאו בעמי רשעים ישור כשך יקושים הציבו משחית אנשים ילכדו׃</seg>
          <seg id="b.JER.5.27" type="verse">ככלוב מלא עוף כן בתיהם מלאים מרמה על־כן גדלו ויעשירו׃</seg>
          <seg id="b.JER.5.28" type="verse">שמנו עשתו גם עברו דברי־רע דין לא־דנו דין יתום ויצליחו ומשפט אביונים לא שפטו׃</seg>
          <seg id="b.JER.5.29" type="verse">העל־אלה לא־אפקד נאם־יהוה אם בגוי אשר־כזה לא תתנקם נפשי׃ ס</seg>
          <seg id="b.JER.5.30" type="verse">שמה ושערורה נהיתה בארץ׃</seg>
          <seg id="b.JER.5.31" type="verse">הנביאים נבאו־בשקר והכהנים ירדו על־ידיהם ועמי אהבו כן ומה־תעשו לאחריתה׃</seg>
        </div>
        <div id="b.JER.6" type="chapter">
          <seg id="b.JER.6.1" type="verse">העזו בני בנימן מקרב ירושלם ובתקוע תקעו שופר ועל־בית הכרם שאו משאת כי רעה נשקפה מצפון ושבר גדול׃</seg>
          <seg id="b.JER.6.2" type="verse">הנוה והמענגה דמיתי בת־ציון׃</seg>
          <seg id="b.JER.6.3" type="verse">אליה יבאו רעים ועדריהם תקעו עליה אהלים סביב רעו איש את־ידו׃</seg>
          <seg id="b.JER.6.4" type="verse">קדשו עליה מלחמה קומו ונעלה בצהרים אוי לנו כי־פנה היום כי ינטו צללי־ערב׃</seg>
          <seg id="b.JER.6.5" type="verse">קומו ונעלה בלילה ונשחיתה ארמנותיה׃ ס</seg>
          <seg id="b.JER.6.6" type="verse">כי כה אמר יהוה צבאות כרתו עצה ושפכו על־ירושלם סללה היא העיר הפקד כלה עשק בקרבה׃</seg>
          <seg id="b.JER.6.7" type="verse">כהקיר [כ= בור] [ק= ביר] מימיה כן הקרה רעתה חמס ושד ישמע בה על־פני תמיד חלי ומכה׃</seg>
          <seg id="b.JER.6.8" type="verse">הוסרי ירושלם פן־תקע נפשי ממך פן־אשימך שממה ארץ לוא נושבה׃ ף</seg>
          <seg id="b.JER.6.9" type="verse">כה אמר יהוה צבאות עולל יעוללו כגפן שארית ישראל השב ידך כבוצר על־סלסלות׃</seg>
          <seg id="b.JER.6.10" type="verse">על־מי אדברה ואעידה וישמעו הנה ערלה אזנם ולא יוכלו להקשיב הנה דבר־יהוה היה להם לחרפה לא יחפצו־בו׃</seg>
          <seg id="b.JER.6.11" type="verse">ואת חמת יהוה מלאתי נלאיתי הכיל שפך על־עולל בחוץ ועל סוד בחורים יחדו כי־גם־איש עם־אשה ילכדו זקן עם־מלא ימים׃</seg>
          <seg id="b.JER.6.12" type="verse">ונסבו בתיהם לאחרים שדות ונשים יחדו כי־אטה את־ידי על־ישבי הארץ נאם־יהוה׃</seg>
          <seg id="b.JER.6.13" type="verse">כי מקטנם ועד־גדולם כלו בוצע בצע ומנביא ועד־כהן כלו עשה שקר׃</seg>
          <seg id="b.JER.6.14" type="verse">וירפאו את־שבר עמי על־נקלה לאמר שלום שלום ואין שלום׃</seg>
          <seg id="b.JER.6.15" type="verse">הבישו כי תועבה עשו גם־בוש לא־יבושו גם־הכלים לא ידעו לכן יפלו בנפלים בעת־פקדתים יכשלו אמר יהוה׃ ס</seg>
          <seg id="b.JER.6.16" type="verse">כה אמר יהוה עמדו על־דרכים וראו ושאלו לנתבות עולם אי־זה דרך הטוב ולכו־בה ומצאו מרגוע לנפשכם ויאמרו לא נלך׃</seg>
          <seg id="b.JER.6.17" type="verse">והקמתי עליכם צפים הקשיבו לקול שופר ויאמרו לא נקשיב׃</seg>
          <seg id="b.JER.6.18" type="verse">לכן שמעו הגוים ודעי עדה את־אשר־בם׃</seg>
          <seg id="b.JER.6.19" type="verse">שמעי הארץ הנה אנכי מביא רעה אל־העם הזה פרי מחשבותם כי על־דברי לא הקשיבו ותורתי וימאסו־בה׃</seg>
          <seg id="b.JER.6.20" type="verse">למה־זה לי לבונה משבא תבוא וקנה הטוב מארץ מרחק עלותיכם לא לרצון וזבחיכם לא־ערבו לי׃ ס</seg>
          <seg id="b.JER.6.21" type="verse">לכן כה אמר יהוה הנני נתן אל־העם הזה מכשלים וכשלו בם אבות ובנים יחדו שכן ורעו [כ= יאבדו] [ק= ואבדו]׃ ף</seg>
          <seg id="b.JER.6.22" type="verse">כה אמר יהוה הנה עם בא מארץ צפון וגוי גדול יעור מירכתי־ארץ׃</seg>
          <seg id="b.JER.6.23" type="verse">קשת וכידון יחזיקו אכזרי הוא ולא ירחמו קולם כים יהמה ועל־סוסים ירכבו ערוך כאיש למלחמה עליך בת־ציון׃</seg>
          <seg id="b.JER.6.24" type="verse">שמענו את־שמעו רפו ידינו צרה החזיקתנו חיל כיולדה׃</seg>
          <seg id="b.JER.6.25" type="verse">אל־[כ= תצאי] [ק= תצאו] השדה ובדרך אל־[כ= תלכי] [ק= תלכו] כי חרב לאיב מגור מסביב׃</seg>
          <seg id="b.JER.6.26" type="verse">בת־עמי חגרי־שק והתפלשי באפר אבל יחיד עשי לך מספד תמרורים כי פתאם יבא השדד עלינו׃</seg>
          <seg id="b.JER.6.27" type="verse">בחון נתתיך בעמי מבצר ותדע ובחנת את־דרכם׃</seg>
          <seg id="b.JER.6.28" type="verse">כלם סרי סוררים הלכי רכיל נחשת וברזל כלם משחיתים המה׃</seg>
          <seg id="b.JER.6.29" type="verse">נחר מפח [כ= מאשתם] [ק= מאש] [ק= תם] עפרת לשוא צרף צרוף ורעים לא נתקו׃</seg>
          <seg id="b.JER.6.30" type="verse">כסף נמאס קראו להם כי־מאס יהוה בהם׃ ף</seg>
        </div>
        <div id="b.JER.7" type="chapter">
          <seg id="b.JER.7.1" type="verse">הדבר אשר היה אל־ירמיהו מאת יהוה לאמר׃</seg>
          <seg id="b.JER.7.2" type="verse">עמד בשער בית יהוה וקראת שם את־הדבר הזה ואמרת שמעו דבר־יהוה כל־יהודה הבאים בשערים האלה להשתחות ליהוה׃ ס</seg>
          <seg id="b.JER.7.3" type="verse">כה־אמר יהוה צבאות אלהי ישראל היטיבו דרכיכם ומעלליכם ואשכנה אתכם במקום הזה׃</seg>
          <seg id="b.JER.7.4" type="verse">אל־תבטחו לכם אל־דברי השקר לאמר היכל יהוה היכל יהוה היכל יהוה המה׃</seg>
          <seg id="b.JER.7.5" type="verse">כי אם־היטיב תיטיבו את־דרכיכם ואת־מעלליכם אם־עשו תעשו משפט בין איש ובין רעהו׃</seg>
          <seg id="b.JER.7.6" type="verse">גר יתום ואלמנה לא תעשקו ודם נקי אל־תשפכו במקום הזה ואחרי אלהים אחרים לא תלכו לרע לכם׃</seg>
          <seg id="b.JER.7.7" type="verse">ושכנתי אתכם במקום הזה בארץ אשר נתתי לאבותיכם למן־עולם ועד־עולם׃</seg>
          <seg id="b.JER.7.8" type="verse">הנה אתם בטחים לכם על־דברי השקר לבלתי הועיל׃</seg>
          <seg id="b.JER.7.9" type="verse">הגנב רצח ונאף והשבע לשקר וקטר לבעל והלך אחרי אלהים אחרים אשר לא־ידעתם׃</seg>
          <seg id="b.JER.7.10" type="verse">ובאתם ועמדתם לפני בבית הזה אשר נקרא־שמי עליו ואמרתם נצלנו למען עשות את כל־התועבות האלה׃</seg>
          <seg id="b.JER.7.11" type="verse">המערת פרצים היה הבית הזה אשר־נקרא־שמי עליו בעיניכם גם אנכי הנה ראיתי נאם־יהוה׃ ס</seg>
          <seg id="b.JER.7.12" type="verse">כי לכו־נא אל־מקומי אשר בשילו אשר שכנתי שמי שם בראשונה וראו את אשר־עשיתי לו מפני רעת עמי ישראל׃</seg>
          <seg id="b.JER.7.13" type="verse">ועתה יען עשותכם את־כל־המעשים האלה נאם־יהוה ואדבר אליכם השכם ודבר ולא שמעתם ואקרא אתכם ולא עניתם׃</seg>
          <seg id="b.JER.7.14" type="verse">ועשיתי לבית אשר נקרא־שמי עליו אשר אתם בטחים בו ולמקום אשר־נתתי לכם ולאבותיכם כאשר עשיתי לשלו׃</seg>
          <seg id="b.JER.7.15" type="verse">והשלכתי אתכם מעל פני כאשר השלכתי את־כל־אחיכם את כל־זרע אפרים׃ ס</seg>
          <seg id="b.JER.7.16" type="verse">ואתה אל־תתפלל בעד־העם הזה ואל־תשא בעדם רנה ותפלה ואל־תפגע־בי כי־אינני שמע אתך׃</seg>
          <seg id="b.JER.7.17" type="verse">האינך ראה מה המה עשים בערי יהודה ובחצות ירושלם׃</seg>
          <seg id="b.JER.7.18" type="verse">הבנים מלקטים עצים והאבות מבערים את־האש והנשים לשות בצק לעשות כונים למלכת השמים והסך נסכים לאלהים אחרים למען הכעסני׃</seg>
          <seg id="b.JER.7.19" type="verse">האתי הם מכעסים נאם־יהוה הלוא אתם למען בשת פניהם׃ ס</seg>
          <seg id="b.JER.7.20" type="verse">לכן כה־אמר אדני יהוה הנה אפי וחמתי נתכת אל־המקום הזה על־האדם ועל־הבהמה ועל־עץ השדה ועל־פרי האדמה ובערה ולא תכבה׃ ס</seg>
          <seg id="b.JER.7.21" type="verse">כה אמר יהוה צבאות אלהי ישראל עלותיכם ספו על־זבחיכם ואכלו בשר׃</seg>
          <seg id="b.JER.7.22" type="verse">כי לא־דברתי את־אבותיכם ולא צויתים ביום [כ= הוציא] [ק= הוציאי] אותם מארץ מצרים על־דברי עולה וזבח׃</seg>
          <seg id="b.JER.7.23" type="verse">כי אם־את־הדבר הזה צויתי אותם לאמר שמעו בקולי והייתי לכם לאלהים ואתם תהיו־לי לעם והלכתם בכל־הדרך אשר אצוה אתכם למען ייטב לכם׃</seg>
          <seg id="b.JER.7.24" type="verse">ולא שמעו ולא־הטו את־אזנם וילכו במעצות בשררות לבם הרע ויהיו לאחור ולא לפנים׃</seg>
          <seg id="b.JER.7.25" type="verse">למן־היום אשר יצאו אבותיכם מארץ מצרים עד היום הזה ואשלח אליכם את־כל־עבדי הנביאים יום השכם ושלח׃</seg>
          <seg id="b.JER.7.26" type="verse">ולוא שמעו אלי ולא הטו את־אזנם ויקשו את־ערפם הרעו מאבותם׃</seg>
          <seg id="b.JER.7.27" type="verse">ודברת אליהם את־כל־הדברים האלה ולא ישמעו אליך וקראת אליהם ולא יענוכה׃</seg>
          <seg id="b.JER.7.28" type="verse">ואמרת אליהם זה הגוי אשר לוא־שמעו בקול יהוה אלהיו ולא לקחו מוסר אבדה האמונה ונכרתה מפיהם׃ ס</seg>
          <seg id="b.JER.7.29" type="verse">גזי נזרך והשליכי ושאי על־שפים קינה כי מאס יהוה ויטש את־דור עברתו׃</seg>
          <seg id="b.JER.7.30" type="verse">כי־עשו בני־יהודה הרע בעיני נאום־יהוה שמו שקוציהם בבית אשר־נקרא־שמי עליו לטמאו׃</seg>
          <seg id="b.JER.7.31" type="verse">ובנו במות התפת אשר בגיא בן־הנם לשרף את־בניהם ואת־בנתיהם באש אשר לא צויתי ולא עלתה על־לבי׃ ס</seg>
          <seg id="b.JER.7.32" type="verse">לכן הנה־ימים באים נאם־יהוה ולא־יאמר עוד התפת וגיא בן־הנם כי אם־גיא ההרגה וקברו בתפת מאין מקום׃</seg>
          <seg id="b.JER.7.33" type="verse">והיתה נבלת העם הזה למאכל לעוף השמים ולבהמת הארץ ואין מחריד׃</seg>
          <seg id="b.JER.7.34" type="verse">והשבתי מערי יהודה ומחצות ירושלם קול ששון וקול שמחה קול חתן וקול כלה כי לחרבה תהיה הארץ׃</seg>
        </div>
        <div id="b.JER.8" type="chapter">
          <seg id="b.JER.8.1" type="verse">בעת ההיא נאם־יהוה [כ= ויציאו] [ק= יוציאו] את־עצמות מלכי־יהודה ואת־עצמות־שריו ואת־עצמות הכהנים ואת עצמות הנביאים ואת עצמות יושבי־ירושלם מקבריהם׃</seg>
          <seg id="b.JER.8.2" type="verse">ושטחום לשמש ולירח ולכל צבא השמים אשר אהבום ואשר עבדום ואשר הלכו אחריהם ואשר דרשום ואשר השתחוו להם לא יאספו ולא יקברו לדמן על־פני האדמה יהיו׃</seg>
          <seg id="b.JER.8.3" type="verse">ונבחר מות מחיים לכל השארית הנשארים מן־המשפחה הרעה הזאת בכל־המקמות הנשארים אשר הדחתים שם נאם יהוה צבאות׃ ס</seg>
          <seg id="b.JER.8.4" type="verse">ואמרת אליהם כה אמר יהוה היפלו ולא יקומו אם־ישוב ולא ישוב׃</seg>
          <seg id="b.JER.8.5" type="verse">מדוע שובבה העם הזה ירושלם משבה נצחת החזיקו בתרמית מאנו לשוב׃</seg>
          <seg id="b.JER.8.6" type="verse">הקשבתי ואשמע לוא־כן ידברו אין איש נחם על־רעתו לאמר מה עשיתי כלה שב [כ= במרצותם] [ק= במרוצתם] כסוס שוטף במלחמה׃</seg>
          <seg id="b.JER.8.7" type="verse">גם־חסידה בשמים ידעה מועדיה ותר [כ= וסוס] [ק= וסיס] ועגור שמרו את־עת באנה ועמי לא ידעו את משפט יהוה׃</seg>
          <seg id="b.JER.8.8" type="verse">איכה תאמרו חכמים אנחנו ותורת יהוה אתנו אכן הנה לשקר עשה עט שקר ספרים׃</seg>
          <seg id="b.JER.8.9" type="verse">הבישו חכמים חתו וילכדו הנה בדבר־יהוה מאסו וחכמת־מה להם׃ ס</seg>
          <seg id="b.JER.8.10" type="verse">לכן אתן את־נשיהם לאחרים שדותיהם ליורשים כי מקטן ועד־גדול כלה בצע בצע מנביא ועד־כהן כלה עשה שקר׃</seg>
          <seg id="b.JER.8.11" type="verse">וירפו את־שבר בת־עמי על־נקלה לאמר שלום שלום ואין שלום׃</seg>
          <seg id="b.JER.8.12" type="verse">הבשו כי תועבה עשו גם־בוש לא־יבשו והכלם לא ידעו לכן יפלו בנפלים בעת פקדתם יכשלו אמר יהוה׃ ס</seg>
          <seg id="b.JER.8.13" type="verse">אסף אסיפם נאם־יהוה אין ענבים בגפן ואין תאנים בתאנה והעלה נבל ואתן להם יעברום׃</seg>
          <seg id="b.JER.8.14" type="verse">על־מה אנחנו ישבים האספו ונבוא אל־ערי המבצר ונדמה־שם כי יהוה אלהינו הדמנו וישקנו מי־ראש כי חטאנו ליהוה׃</seg>
          <seg id="b.JER.8.15" type="verse">קוה לשלום ואין טוב לעת מרפה והנה בעתה׃</seg>
          <seg id="b.JER.8.16" type="verse">מדן נשמע נחרת סוסיו מקול מצהלות אביריו רעשה כל־הארץ ויבואו ויאכלו ארץ ומלואה עיר וישבי בה׃ ס</seg>
          <seg id="b.JER.8.17" type="verse">כי הנני משלח בכם נחשים צפענים אשר אין־להם לחש ונשכו אתכם נאם־יהוה׃ ס</seg>
          <seg id="b.JER.8.18" type="verse">מבליגיתי עלי יגון עלי לבי דוי׃</seg>
          <seg id="b.JER.8.19" type="verse">הנה־קול שועת בת־עמי מארץ מרחקים היהוה אין בציון אם־מלכה אין בה מדוע הכעסוני בפסליהם בהבלי נכר׃</seg>
          <seg id="b.JER.8.20" type="verse">עבר קציר כלה קיץ ואנחנו לוא נושענו׃</seg>
          <seg id="b.JER.8.21" type="verse">על־שבר בת־עמי השברתי קדרתי שמה החזקתני׃</seg>
          <seg id="b.JER.8.22" type="verse">הצרי אין בגלעד אם־רפא אין שם כי מדוע לא עלתה ארכת בת־עמי׃</seg>
          <seg id="b.JER.8.23" type="verse">מי־יתן ראשי מים ועיני מקור דמעה ואבכה יוםם ולילה את חללי בת־עמי׃</seg>
        </div>
        <div id="b.JER.9" type="chapter">
          <seg id="b.JER.9.1" type="verse">מי־יתנני במדבר מלון ארחים ואעזבה את־עמי ואלכה מאתם כי כלם מנאפים עצרת בגדים׃</seg>
          <seg id="b.JER.9.2" type="verse">וידרכו את־לשונם קשתם שקר ולא לאמונה גברו בארץ כי מרעה אל־רעה יצאו ואתי לא־ידעו נאם־יהוה׃ ס</seg>
          <seg id="b.JER.9.3" type="verse">איש מרעהו השמרו ועל־כל־אח אל־תבטחו כי כל־אח עקוב יעקב וכל־רע רכיל יהלך׃</seg>
          <seg id="b.JER.9.4" type="verse">ואיש ברעהו יהתלו ואמת לא ידברו למדו לשונם דבר־שקר העוה נלאו׃</seg>
          <seg id="b.JER.9.5" type="verse">שבתך בתוך מרמה במרמה מאנו דעת־אותי נאם־יהוה׃ ס</seg>
          <seg id="b.JER.9.6" type="verse">לכן כה אמר יהוה צבאות הנני צורפם ובחנתים כי־איך אעשה מפני בת־עמי׃</seg>
          <seg id="b.JER.9.7" type="verse">חץ [כ= שוחט] [ק= שחוט] לשונם מרמה דבר בפיו שלום את־רעהו ידבר ובקרבו ישים ארבו׃</seg>
          <seg id="b.JER.9.8" type="verse">העל־אלה לא־אפקד־בם נאם־יהוה אם בגוי אשר־כזה לא תתנקם נפשי׃ ס</seg>
          <seg id="b.JER.9.9" type="verse">על־ההרים אשא בכי ונהי ועל־נאות מדבר קינה כי נצתו מבלי־איש עבר ולא שמעו קול מקנה מעוף השמים ועד־בהמה נדדו הלכו׃</seg>
          <seg id="b.JER.9.10" type="verse">ונתתי את־ירושלם לגלים מעון תנים ואת־ערי יהודה אתן שממה מבלי יושב׃ ס</seg>
          <seg id="b.JER.9.11" type="verse">מי־האיש החכם ויבן את־זאת ואשר דבר פי־יהוה אליו ויגדה על־מה אבדה הארץ נצתה כמדבר מבלי עבר׃ ס</seg>
          <seg id="b.JER.9.12" type="verse">ויאמר יהוה על־עזבם את־תורתי אשר נתתי לפניהם ולא־שמעו בקולי ולא־הלכו בה׃</seg>
          <seg id="b.JER.9.13" type="verse">וילכו אחרי שררות לבם ואחרי הבעלים אשר למדום אבותם׃ ס</seg>
          <seg id="b.JER.9.14" type="verse">לכן כה־אמר יהוה צבאות אלהי ישראל הנני מאכילם את־העם הזה לענה והשקיתים מי־ראש׃</seg>
          <seg id="b.JER.9.15" type="verse">והפצותים בגוים אשר לא ידעו המה ואבותם ושלחתי אחריהם את־החרב עד כלותי אותם׃ ף</seg>
          <seg id="b.JER.9.16" type="verse">כה אמר יהוה צבאות התבוננו וקראו למקוננות ותבואינה ואל־החכמות שלחו ותבואנה׃</seg>
          <seg id="b.JER.9.17" type="verse">ותמהרנה ותשנה עלינו נהי ותרדנה עינינו דמעה ועפעפינו יזלו־מים׃</seg>
          <seg id="b.JER.9.18" type="verse">כי קול נהי נשמע מציון איך שדדנו בשנו מאד כי־עזבנו ארץ כי השליכו משכנותינו׃ ס</seg>
          <seg id="b.JER.9.19" type="verse">כי־שמענה נשים דבר־יהוה ותקח אזנכם דבר־פיו ולמדנה בנותיכם נהי ואשה רעותה קינה׃</seg>
          <seg id="b.JER.9.20" type="verse">כי־עלה מות בחלונינו בא בארמנותינו להכרית עולל מחוץ בחורים מרחבות׃</seg>
          <seg id="b.JER.9.21" type="verse">דבר כה נאם־יהוה ונפלה נבלת האדם כדמן על־פני השדה וכעמיר מאחרי הקצר ואין מאסף׃ ס</seg>
          <seg id="b.JER.9.22" type="verse">כה אמר יהוה אל־יתהלל חכם בחכמתו ואל־יתהלל הגבור בגבורתו אל־יתהלל עשיר בעשרו׃</seg>
          <seg id="b.JER.9.23" type="verse">כי אם־בזאת יתהלל המתהלל השכל וידע אותי כי אני יהוה עשה חסד משפט וצדקה בארץ כי־באלה חפצתי נאם־יהוה׃ ס</seg>
          <seg id="b.JER.9.24" type="verse">הנה ימים באים נאם־יהוה ופקדתי על־כל־מול בערלה׃</seg>
          <seg id="b.JER.9.25" type="verse">על־מצרים ועל־יהודה ועל־אדום ועל־בני עמון ועל־מואב ועל כל־קצוצי פאה הישבים במדבר כי כל־הגוים ערלים וכל־בית ישראל ערלי־לב׃ ס</seg>
        </div>
        <div id="b.JER.10" type="chapter">
          <seg id="b.JER.10.1" type="verse">שמעו את־הדבר אשר דבר יהוה עליכם בית ישראל׃</seg>
          <seg id="b.JER.10.2" type="verse">כה אמר יהוה אל־דרך הגוים אל־תלמדו ומאתות השמים אל־תחתו כי־יחתו הגוים מהמה׃</seg>
          <seg id="b.JER.10.3" type="verse">כי־חקות העמים הבל הוא כי־עץ מיער כרתו מעשה ידי־חרש במעצד׃</seg>
          <seg id="b.JER.10.4" type="verse">בכסף ובזהב ייפהו במסמרות ובמקבות יחזקום ולוא יפיק׃</seg>
          <seg id="b.JER.10.5" type="verse">כתמר מקשה המה ולא ידברו נשוא ינשוא כי לא יצעדו אל־תיראו מהם כי־לא ירעו וגם־היטיב אין אותם׃ ס</seg>
          <seg id="b.JER.10.6" type="verse">מאין כמוך יהוה גדול אתה וגדול שמך בגבורה׃</seg>
          <seg id="b.JER.10.7" type="verse">מי לא יראך מלך הגוים כי לך יאתה כי בכל־חכמי הגוים ובכל־מלכותם מאין כמוך׃</seg>
          <seg id="b.JER.10.8" type="verse">ובאחת יבערו ויכסלו מוסר הבלים עץ הוא׃</seg>
          <seg id="b.JER.10.9" type="verse">כסף מרקע מתרשיש יובא וזהב מאופז מעשה חרש וידי צורף תכלת וארגמן לבושם מעשה חכמים כלם׃</seg>
          <seg id="b.JER.10.10" type="verse">ויהוה אלהים אמת הוא־אלהים חיים ומלך עולם מקצפו תרעש הארץ ולא־יכלו גוים זעמו׃ ס</seg>
          <seg id="b.JER.10.11" type="verse">כדנה תאמרון להום אלהיא די־שמיא וארקא לא עבדו יאבדו מארעא ומן־תחות שמיא אלה׃ ס</seg>
          <seg id="b.JER.10.12" type="verse">עשה ארץ בכחו מכין תבל בחכמתו ובתבונתו נטה שמים׃</seg>
          <seg id="b.JER.10.13" type="verse">לקול תתו המון מים בשמים ויעלה נשאים מקצה [כ= ארץ] [ק= הארץ] ברקים למטר עשה ויוצא רוח מאצרתיו׃</seg>
          <seg id="b.JER.10.14" type="verse">נבער כל־אדם מדעת הביש כל־צורף מפסל כי שקר נסכו ולא־רוח בם׃</seg>
          <seg id="b.JER.10.15" type="verse">הבל המה מעשה תעתעים בעת פקדתם יאבדו׃</seg>
          <seg id="b.JER.10.16" type="verse">לא־כאלה חלק יעקב כי־יוצר הכל הוא וישראל שבט נחלתו יהוה צבאות שמו׃ ס</seg>
          <seg id="b.JER.10.17" type="verse">אספי מארץ כנעתך [כ= ישבתי] [ק= ישבת] במצור׃ ס</seg>
          <seg id="b.JER.10.18" type="verse">כי־כה אמר יהוה הנני קולע את־יושבי הארץ בפעם הזאת והצרותי להם למען ימצאו׃ ס</seg>
          <seg id="b.JER.10.19" type="verse">אוי לי על־שברי נחלה מכתי ואני אמרתי אך זה חלי ואשאנו׃</seg>
          <seg id="b.JER.10.20" type="verse">אהלי שדד וכל־מיתרי נתקו בני יצאני ואינם אין־נטה עוד אהלי ומקים יריעותי׃</seg>
          <seg id="b.JER.10.21" type="verse">כי נבערו הרעים ואת־יהוה לא דרשו על־כן לא השכילו וכל־מרעיתם נפוצה׃ ס</seg>
          <seg id="b.JER.10.22" type="verse">קול שמועה הנה באה ורעש גדול מארץ צפון לשום את־ערי יהודה שממה מעון תנים׃ ס</seg>
          <seg id="b.JER.10.23" type="verse">ידעתי יהוה כי לא לאדם דרכו לא־לאיש הלך והכין את־צעדו׃</seg>
          <seg id="b.JER.10.24" type="verse">יסרני יהוה אך־במשפט אל־באפך פן־תמעטני׃</seg>
          <seg id="b.JER.10.25" type="verse">שפך חמתך על־הגוים אשר לא־ידעוך ועל משפחות אשר בשמך לא קראו כי־אכלו את־יעקב ואכלהו ויכלהו ואת־נוהו השמו׃ ף</seg>
        </div>
        <div id="b.JER.11" type="chapter">
          <seg id="b.JER.11.1" type="verse">הדבר אשר היה אל־ירמיהו מאת יהוה לאמר׃</seg>
          <seg id="b.JER.11.2" type="verse">שמעו את־דברי הברית הזאת ודברתם אל־איש יהודה ועל־ישבי ירושלם׃</seg>
          <seg id="b.JER.11.3" type="verse">ואמרת אליהם כה־אמר יהוה אלהי ישראל ארור האיש אשר לא ישמע את־דברי הברית הזאת׃</seg>
          <seg id="b.JER.11.4" type="verse">אשר צויתי את־אבותיכם ביום הוציאי־אותם מארץ־מצרים מכור הברזל לאמר שמעו בקולי ועשיתם אותם ככל אשר־אצוה אתכם והייתם לי לעם ואנכי אהיה לכם לאלהים׃</seg>
          <seg id="b.JER.11.5" type="verse">למען הקים את־השבועה אשר־נשבעתי לאבותיכם לתת להם ארץ זבת חלב ודבש כיום הזה ואען ואמר אמן יהוה׃ ס</seg>
          <seg id="b.JER.11.6" type="verse">ויאמר יהוה אלי קרא את־כל־הדברים האלה בערי יהודה ובחצות ירושלם לאמר שמעו את־דברי הברית הזאת ועשיתם אותם׃</seg>
          <seg id="b.JER.11.7" type="verse">כי העד העדתי באבותיכם ביום העלותי אותם מארץ מצרים ועד־היום הזה השכם והעד לאמר שמעו בקולי׃</seg>
          <seg id="b.JER.11.8" type="verse">ולא שמעו ולא־הטו את־אזנם וילכו איש בשרירות לבם הרע ואביא עליהם את־כל־דברי הברית־הזאת אשר־צויתי לעשות ולא עשו׃ ס</seg>
          <seg id="b.JER.11.9" type="verse">ויאמר יהוה אלי נמצא־קשר באיש יהודה ובישבי ירושלם׃</seg>
          <seg id="b.JER.11.10" type="verse">שבו על־עונת אבותם הראשנים אשר מאנו לשמוע את־דברי והמה הלכו אחרי אלהים אחרים לעבדם הפרו בית־ישראל ובית יהודה את־בריתי אשר כרתי את־אבותם׃ ס</seg>
          <seg id="b.JER.11.11" type="verse">לכן כה אמר יהוה הנני מביא אליהם רעה אשר לא־יוכלו לצאת ממנה וזעקו אלי ולא אשמע אליהם׃</seg>
          <seg id="b.JER.11.12" type="verse">והלכו ערי יהודה וישבי ירושלם וזעקו אל־האלהים אשר הם מקטרים להם והושע לא־יושיעו להם בעת רעתם׃</seg>
          <seg id="b.JER.11.13" type="verse">כי מספר עריך היו אלהיך יהודה ומספר חצות ירושלם שמתם מזבחות לבשת מזבחות לקטר לבעל׃ ס</seg>
          <seg id="b.JER.11.14" type="verse">ואתה אל־תתפלל בעד־העם הזה ואל־תשא בעדם רנה ותפלה כי אינני שמע בעת קראם אלי בעד רעתם׃ ס</seg>
          <seg id="b.JER.11.15" type="verse">מה לידידי בביתי עשותה המזמתה הרבים ובשר־קדש יעברו מעליך כי רעתכי אז תעלזי׃</seg>
          <seg id="b.JER.11.16" type="verse">זית רעןן יפה פרי־תאר קרא יהוה שמך לקול המולה גדלה הצית אש עליה ורעו דליותיו׃</seg>
          <seg id="b.JER.11.17" type="verse">ויהוה צבאות הנוטע אותך דבר עליך רעה בגלל רעת בית־ישראל ובית יהודה אשר עשו להם להכעסני לקטר לבעל׃ ס</seg>
          <seg id="b.JER.11.18" type="verse">ויהוה הודיעני ואדעה אז הראיתני מעלליהם׃</seg>
          <seg id="b.JER.11.19" type="verse">ואני ככבש אלוף יובל לטבוח ולא־ידעתי כי־עלי חשבו מחשבות נשחיתה עץ בלחמו ונכרתנו מארץ חיים ושמו לא־יזכר עוד׃</seg>
          <seg id="b.JER.11.20" type="verse">ויהוה צבאות שפט צדק בחן כליות ולב אראה נקמתך מהם כי אליך גליתי את־ריבי׃ ס</seg>
          <seg id="b.JER.11.21" type="verse">לכן כה־אמר יהוה על־אנשי ענתות המבקשים את־נפשך לאמר לא תנבא בשם יהוה ולא תמות בידנו׃ ס</seg>
          <seg id="b.JER.11.22" type="verse">לכן כה אמר יהוה צבאות הנני פקד עליהם הבחורים ימתו בחרב בניהם ובנותיהם ימתו ברעב׃</seg>
          <seg id="b.JER.11.23" type="verse">ושארית לא תהיה להם כי־אביא רעה אל־אנשי ענתות שנת פקדתם׃ ס</seg>
        </div>
        <div id="b.JER.12" type="chapter">
          <seg id="b.JER.12.1" type="verse">צדיק אתה יהוה כי אריב אליך אך משפטים אדבר אותך מדוע דרך רשעים צלחה שלו כל־בגדי בגד׃</seg>
          <seg id="b.JER.12.2" type="verse">נטעתם גם־שרשו ילכו גם־עשו פרי קרוב אתה בפיהם ורחוק מכליותיהם׃</seg>
          <seg id="b.JER.12.3" type="verse">ואתה יהוה ידעתני תראני ובחנת לבי אתך התקם כצאן לטבחה והקדשם ליום הרגה׃ ס</seg>
          <seg id="b.JER.12.4" type="verse">עד־מתי תאבל הארץ ועשב כל־השדה ייבש מרעת ישבי־בה ספתה בהמות ועוף כי אמרו לא יראה את־אחריתנו׃</seg>
          <seg id="b.JER.12.5" type="verse">כי את־רגלים רצתה וילאוך ואיך תתחרה את־הסוסים ובארץ שלום אתה בוטח ואיך תעשה בגאון הירדן׃</seg>
          <seg id="b.JER.12.6" type="verse">כי גם־אחיך ובית־אביך גם־המה בגדו בך גם־המה קראו אחריך מלא אל־תאמן בם כי־ידברו אליך טובות׃ ס</seg>
          <seg id="b.JER.12.7" type="verse">עזבתי את־ביתי נטשתי את־נחלתי נתתי את־ידדות נפשי בכף איביה׃</seg>
          <seg id="b.JER.12.8" type="verse">היתה־לי נחלתי כאריה ביער נתנה עלי בקולה על־כן שנאתיה׃</seg>
          <seg id="b.JER.12.9" type="verse">העיט צבוע נחלתי לי העיט סביב עליה לכו אספו כל־חית השדה התיו לאכלה׃</seg>
          <seg id="b.JER.12.10" type="verse">רעים רבים שחתו כרמי בססו את־חלקתי נתנו את־חלקת חמדתי למדבר שממה׃</seg>
          <seg id="b.JER.12.11" type="verse">שמה לשממה אבלה עלי שממה נשמה כל־הארץ כי אין איש שם על־לב׃</seg>
          <seg id="b.JER.12.12" type="verse">על־כל־שפים במדבר באו שדדים כי חרב ליהוה אכלה מקצה־ארץ ועד־קצה הארץ אין שלום לכל־בשר׃ ס</seg>
          <seg id="b.JER.12.13" type="verse">זרעו חטים וקצים קצרו נחלו לא יועלו ובשו מתבואתיכם מחרון אף־יהוה׃ ס</seg>
          <seg id="b.JER.12.14" type="verse">כה אמר יהוה על־כל־שכני הרעים הנגעים בנחלה אשר־הנחלתי את־עמי את־ישראל הנני נתשם מעל אדמתם ואת־בית יהודה אתוש מתוכם׃</seg>
          <seg id="b.JER.12.15" type="verse">והיה אחרי נתשי אותם אשוב ורחמתים והשבתים איש לנחלתו ואיש לארצו׃</seg>
          <seg id="b.JER.12.16" type="verse">והיה אם־למד ילמדו את־דרכי עמי להשבע בשמי חי־יהוה כאשר למדו את־עמי להשבע בבעל ונבנו בתוך עמי׃</seg>
          <seg id="b.JER.12.17" type="verse">ואם לא ישמעו ונתשתי את־הגוי ההוא נתוש ואבד נאם־יהוה׃ ס</seg>
        </div>
        <div id="b.JER.13" type="chapter">
          <seg id="b.JER.13.1" type="verse">כה־אמר יהוה אלי הלוך וקנית לך אזור פשתים ושמתו על־מתניך ובמים לא תבאהו׃</seg>
          <seg id="b.JER.13.2" type="verse">ואקנה את־האזור כדבר יהוה ואשם על־מתני׃ ס</seg>
          <seg id="b.JER.13.3" type="verse">ויהי דבר־יהוה אלי שנית לאמר׃</seg>
          <seg id="b.JER.13.4" type="verse">קח את־האזור אשר קנית אשר על־מתניך וקום לך פרתה וטמנהו שם בנקיק הסלע׃</seg>
          <seg id="b.JER.13.5" type="verse">ואלך ואטמנהו בפרת כאשר צוה יהוה אותי׃</seg>
          <seg id="b.JER.13.6" type="verse">ויהי מקץ ימים רבים ויאמר יהוה אלי קום לך פרתה וקח משם את־האזור אשר צויתיך לטמנו־שם׃</seg>
          <seg id="b.JER.13.7" type="verse">ואלך פרתה ואחפר ואקח את־האזור מן־המקום אשר־טמנתיו שמה והנה נשחת האזור לא יצלח לכל׃ ף</seg>
          <seg id="b.JER.13.8" type="verse">ויהי דבר־יהוה אלי לאמר׃</seg>
          <seg id="b.JER.13.9" type="verse">כה אמר יהוה ככה אשחית את־גאון יהודה ואת־גאון ירושלם הרב׃</seg>
          <seg id="b.JER.13.10" type="verse">העם הזה הרע המאנים לשמוע את־דברי ההלכים בשררות לבם וילכו אחרי אלהים אחרים לעבדם ולהשתחות להם ויהי כאזור הזה אשר לא־יצלח לכל׃</seg>
          <seg id="b.JER.13.11" type="verse">כי כאשר ידבק האזור אל־מתני־איש כן הדבקתי אלי את־כל־בית ישראל ואת־כל־בית יהודה נאם־יהוה להיות לי לעם ולשם ולתהלה ולתפארת ולא שמעו׃</seg>
          <seg id="b.JER.13.12" type="verse">ואמרת אליהם את־הדבר הזה ס כה־אמר יהוה אלהי ישראל כל־נבל ימלא יין ואמרו אליך הידע לא נדע כי כל־נבל ימלא יין׃</seg>
          <seg id="b.JER.13.13" type="verse">ואמרת אליהם כה־אמר יהוה הנני ממלא את־כל־ישבי הארץ הזאת ואת־המלכים הישבים לדוד על־כסאו ואת־הכהנים ואת־הנביאים ואת כל־ישבי ירושלם שכרון׃</seg>
          <seg id="b.JER.13.14" type="verse">ונפצתים איש אל־אחיו והאבות והבנים יחדו נאם־יהוה לא־אחמול ולא־אחוס ולא ארחם מהשחיתם׃ ס</seg>
          <seg id="b.JER.13.15" type="verse">שמעו והאזינו אל־תגבהו כי יהוה דבר׃</seg>
          <seg id="b.JER.13.16" type="verse">תנו ליהוה אלהיכם כבוד בטרם יחשך ובטרם יתנגפו רגליכם על־הרי נשף וקויתם לאור ושמה לצלמות [כ= ישית] [ק= ושית] לערפל׃</seg>
          <seg id="b.JER.13.17" type="verse">ואם לא תשמעוה במסתרים תבכה־נפשי מפני גוה ודמע תדמע ותרד עיני דמעה כי נשבה עדר יהוה׃ ס</seg>
          <seg id="b.JER.13.18" type="verse">אמר למלך ולגבירה השפילו שבו כי ירד מראשותיכם עטרת תפארתכם׃</seg>
          <seg id="b.JER.13.19" type="verse">ערי הנגב סגרו ואין פתח הגלת יהודה כלה הגלת שלומים׃ ס</seg>
          <seg id="b.JER.13.20" type="verse">[כ= שאי] [ק= שאו] עיניכם [כ= וראי] [ק= וראו] הבאים מצפון איה העדר נתן־לך צאן תפארתך׃</seg>
          <seg id="b.JER.13.21" type="verse">מה־תאמרי כי־יפקד עליך ואת למדת אתם עליך אלפים לראש הלוא חבלים יאחזוך כמו אשת לדה׃</seg>
          <seg id="b.JER.13.22" type="verse">וכי תאמרי בלבבך מדוע קראני אלה ברב עונך נגלו שוליך נחמסו עקביך׃</seg>
          <seg id="b.JER.13.23" type="verse">היהפך כושי עורו ונמר חברברתיו גם־אתם תוכלו להיטיב למדי הרע׃</seg>
          <seg id="b.JER.13.24" type="verse">ואפיצם כקש־עובר לרוח מדבר׃</seg>
          <seg id="b.JER.13.25" type="verse">זה גורלך מנת־מדיך מאתי נאם־יהוה אשר שכחת אותי ותבטחי בשקר׃</seg>
          <seg id="b.JER.13.26" type="verse">וגם־אני חשפתי שוליך על־פניך ונראה קלונך׃</seg>
          <seg id="b.JER.13.27" type="verse">נאפיך ומצהלותיך זמת זנותך על־גבעות בשדה ראיתי שקוציך אוי לך ירושלם לא תטהרי אחרי מתי עד׃ ף</seg>
        </div>
        <div id="b.JER.14" type="chapter">
          <seg id="b.JER.14.1" type="verse">אשר היה דבר־יהוה אל־ירמיהו על־דברי הבצרות׃</seg>
          <seg id="b.JER.14.2" type="verse">אבלה יהודה ושעריה אמללו קדרו לארץ וצוחת ירושלם עלתה׃</seg>
          <seg id="b.JER.14.3" type="verse">ואדריהם שלחו [כ= צעוריהם] [ק= צעיריהם] למים באו על־גבים לא־מצאו מים שבו כליהם ריקם בשו והכלמו וחפו ראשם׃</seg>
          <seg id="b.JER.14.4" type="verse">בעבור האדמה חתה כי לא־היה גשם בארץ בשו אכרים חפו ראשם׃</seg>
          <seg id="b.JER.14.5" type="verse">כי גם־אילת בשדה ילדה ועזוב כי לא־היה דשא׃</seg>
          <seg id="b.JER.14.6" type="verse">ופראים עמדו על־שפים שאפו רוח כתנים כלו עיניהם כי־אין עשב׃</seg>
          <seg id="b.JER.14.7" type="verse">אם־עונינו ענו בנו יהוה עשה למען שמך כי־רבו משובתינו לך חטאנו׃</seg>
          <seg id="b.JER.14.8" type="verse">מקוה ישראל מושיעו בעת צרה למה תהיה כגר בארץ וכארח נטה ללון׃</seg>
          <seg id="b.JER.14.9" type="verse">למה תהיה כאיש נדהם כגבור לא־יוכל להושיע ואתה בקרבנו יהוה ושמך עלינו נקרא אל־תנחנו׃ ס</seg>
          <seg id="b.JER.14.10" type="verse">כה־אמר יהוה לעם הזה כן אהבו לנוע רגליהם לא חשכו ויהוה לא רצם עתה יזכר עונם ויפקד חטאתם׃ ס</seg>
          <seg id="b.JER.14.11" type="verse">ויאמר יהוה אלי אל־תתפלל בעד־העם הזה לטובה׃</seg>
          <seg id="b.JER.14.12" type="verse">כי יצמו אינני שמע אל־רנתם וכי יעלו עלה ומנחה אינני רצם כי בחרב וברעב ובדבר אנכי מכלה אותם׃ ס</seg>
          <seg id="b.JER.14.13" type="verse">ואמר אהה אדני יהוה הנה הנבאים אמרים להם לא־תראו חרב ורעב לא־יהיה לכם כי־שלום אמת אתן לכם במקום הזה׃ ס</seg>
          <seg id="b.JER.14.14" type="verse">ויאמר יהוה אלי שקר הנבאים נבאים בשמי לא שלחתים ולא צויתים ולא דברתי אליהם חזון שקר וקסם [כ= ואלול] [ק= ואליל] [כ= ותרמות] [ק= ותרמית] לבם המה מתנבאים לכם׃ ס</seg>
          <seg id="b.JER.14.15" type="verse">לכן כה־אמר יהוה על־הנבאים הנבאים בשמי ואני לא־שלחתים והמה אמרים חרב ורעב לא יהיה בארץ הזאת בחרב וברעב יתמו הנבאים ההמה׃</seg>
          <seg id="b.JER.14.16" type="verse">והעם אשר־המה נבאים להם יהיו משלכים בחצות ירושלם מפני הרעב והחרב ואין מקבר להמה המה נשיהם ובניהם ובנתיהם ושפכתי עליהם את־רעתם׃</seg>
          <seg id="b.JER.14.17" type="verse">ואמרת אליהם את־הדבר הזה תרדנה עיני דמעה לילה ויוםם ואל־תדמינה כי שבר גדול נשברה בתולת בת־עמי מכה נחלה מאד׃</seg>
          <seg id="b.JER.14.18" type="verse">אם־יצאתי השדה והנה חללי־חרב ואם באתי העיר והנה תחלואי רעב כי־גם־נביא גם־כהן סחרו אל־ארץ ולא ידעו׃ ס</seg>
          <seg id="b.JER.14.19" type="verse">המאס מאסת את־יהודה אם־בציון געלה נפשך מדוע הכיתנו ואין לנו מרפא קוה לשלום ואין טוב ולעת מרפא והנה בעתה׃</seg>
          <seg id="b.JER.14.20" type="verse">ידענו יהוה רשענו עון אבותינו כי חטאנו לך׃</seg>
          <seg id="b.JER.14.21" type="verse">אל־תנאץ למען שמך אל־תנבל כסא כבודך זכר אל־תפר בריתך אתנו׃</seg>
          <seg id="b.JER.14.22" type="verse">היש בהבלי הגוים מגשמים ואם־השמים יתנו רבבים הלא אתה־הוא יהוה אלהינו ונקוה־לך כי־אתה עשית את־כל־אלה׃ ף</seg>
        </div>
        <div id="b.JER.15" type="chapter">
          <seg id="b.JER.15.1" type="verse">ויאמר יהוה אלי אם־יעמד משה ושמואל לפני אין נפשי אל־העם הזה שלח מעל־פני ויצאו׃</seg>
          <seg id="b.JER.15.2" type="verse">והיה כי־יאמרו אליך אנה נצא ואמרת אליהם כה־אמר יהוה אשר למות למות ואשר לחרב לחרב ואשר לרעב לרעב ואשר לשבי לשבי׃</seg>
          <seg id="b.JER.15.3" type="verse">ופקדתי עליהם ארבע משפחות נאם־יהוה את־החרב להרג ואת־הכלבים לסחב ואת־עוף השמים ואת־בהמת הארץ לאכל ולהשחית׃</seg>
          <seg id="b.JER.15.4" type="verse">ונתתים [כ= לזועה] [ק= לזעוה] לכל ממלכות הארץ בגלל מנשה בן־יחזקיהו מלך יהודה על אשר־עשה בירושלם׃</seg>
          <seg id="b.JER.15.5" type="verse">כי מי־יחמל עליך ירושלם ומי ינוד לך ומי יסור לשאל לשלם לך׃</seg>
          <seg id="b.JER.15.6" type="verse">את נטשת אתי נאם־יהוה אחור תלכי ואט את־ידי עליך ואשחיתך נלאיתי הנחם׃</seg>
          <seg id="b.JER.15.7" type="verse">ואזרם במזרה בשערי הארץ שכלתי אבדתי את־עמי מדרכיהם לוא־שבו׃</seg>
          <seg id="b.JER.15.8" type="verse">עצמו־לי אלמנתוק מחול ימים הבאתי להם על־אם בחור שדד בצהרים הפלתי עליה פתאם עיר ובהלות׃</seg>
          <seg id="b.JER.15.9" type="verse">אמללה ילדת השבעה נפחה נפשה [כ= באה] [ק= בא] שמשה בעד יוםם בושה וחפרה ושאריתם לחרב אתן לפני איביהם נאם־יהוה׃ ס</seg>
          <seg id="b.JER.15.10" type="verse">אוי־לי אמי כי ילדתני איש ריב ואיש מדון לכל־הארץ לא־נשיתי ולא־נשו־בי כלה מקללוני׃ ס</seg>
          <seg id="b.JER.15.11" type="verse">אמר יהוה אם־לא [כ= שרותך] [ק= שריתיכ*] לטוב אם־לוא הפגעתי בך בעת־רעה ובעת צרה את־האיב׃</seg>
          <seg id="b.JER.15.12" type="verse">הירע ברזל ברזל מצפון ונחשת׃</seg>
          <seg id="b.JER.15.13" type="verse">חילך ואוצרותיך לבז אתן לא במחיר ובכל־חטאותיך ובכל־גבוליך׃</seg>
          <seg id="b.JER.15.14" type="verse">והעברתי את־איביך בארץ לא ידעת כי־אש קדחה באפי עליכם תוקד׃ ס</seg>
          <seg id="b.JER.15.15" type="verse">אתה ידעת יהוה זכרני ופקדני והנקם לי מרדפי אל־לארך אפך תקחני דע שאתי עליך חרפה׃</seg>
          <seg id="b.JER.15.16" type="verse">נמצאו דבריך ואכלם ויהי [כ= דבריך] [ק= דברך] לי לששון ולשמחת לבבי כי־נקרא שמך עלי יהוה אלהי צבאות׃ ס</seg>
          <seg id="b.JER.15.17" type="verse">לא־ישבתי בסוד־משחקים ואעלז מפני ידך בדד ישבתי כי־זעם מלאתני׃ ס</seg>
          <seg id="b.JER.15.18" type="verse">למה היה כאבי נצח ומכתי אנושה מאנה הרפא היו תהיה לי כמו אכזב מים לא נאמנו׃ ס</seg>
          <seg id="b.JER.15.19" type="verse">לכן כה־אמר יהוה אם־תשוב ואשיבך לפני תעמד ואם־תוציא יקר מזולל כפי תהיה ישבו המה אליך ואתה לא־תשוב אליהם׃</seg>
          <seg id="b.JER.15.20" type="verse">ונתתיך לעם הזה לחומת נחשת בצורה ונלחמו אליך ולא־יוכלו לך כי־אתך אני להושיעך ולהצילך נאם־יהוה׃</seg>
          <seg id="b.JER.15.21" type="verse">והצלתיך מיד רעים ופדתיך מכף ערצים׃ ף</seg>
        </div>
        <div id="b.JER.16" type="chapter">
          <seg id="b.JER.16.1" type="verse">ויהי דבר־יהוה אלי לאמר׃</seg>
          <seg id="b.JER.16.2" type="verse">לא־תקח לך אשה ולא־יהיו לך בנים ובנות במקום הזה׃</seg>
          <seg id="b.JER.16.3" type="verse">כי־כה אמר יהוה על־הבנים ועל־הבנות הילודים במקום הזה ועל־אמתם הילדות אותם ועל־אבותם המולדים אותם בארץ הזאת׃</seg>
          <seg id="b.JER.16.4" type="verse">ממותי תחלאים ימתו לא יספדו ולא יקברו לדמן על־פני האדמה יהיו ובחרב וברעב יכלו והיתה נבלתם למאכל לעוף השמים ולבהמת הארץ׃ ס</seg>
          <seg id="b.JER.16.5" type="verse">כי־כה אמר יהוה אל־תבוא בית מרזח ואל־תלך לספוד ואל־תנד להם כי־אספתי את־שלומי מאת העם־הזה נאם־יהוה את־החסד ואת־הרחמים׃</seg>
          <seg id="b.JER.16.6" type="verse">ומתו גדלים וקטנים בארץ הזאת לא יקברו ולא־יספדו להם ולא יתגדד ולא יקרח להם׃</seg>
          <seg id="b.JER.16.7" type="verse">ולא־יפרסו להם על־אבל לנחמו על־מת ולא־ישקו אותם כוס תנחומים על־אביו ועל־אמו׃</seg>
          <seg id="b.JER.16.8" type="verse">ובית־משתה לא־תבוא לשבת אותם לאכל ולשתות׃ ס</seg>
          <seg id="b.JER.16.9" type="verse">כי כה אמר יהוה צבאות אלהי ישראל הנני משבית מן־המקום הזה לעיניכם ובימיכם קול ששון וקול שמחה קול חתן וקול כלה׃</seg>
          <seg id="b.JER.16.10" type="verse">והיה כי תגיד לעם הזה את כל־הדברים האלה ואמרו אליך על־מה דבר יהוה עלינו את כל־הרעה הגדולה הזאת ומה עוננו ומה חטאתנו אשר חטאנו ליהוה אלהינו׃</seg>
          <seg id="b.JER.16.11" type="verse">ואמרת אליהם על אשר־עזבו אבותיכם אותי נאם־יהוה וילכו אחרי אלהים אחרים ויעבדום וישתחוו להם ואתי עזבו ואת־תורתי לא שמרו׃</seg>
          <seg id="b.JER.16.12" type="verse">ואתם הרעתם לעשות מאבותיכם והנכם הלכים איש אחרי שררות לבו־הרע לבלתי שמע אלי׃</seg>
          <seg id="b.JER.16.13" type="verse">והטלתי אתכם מעל הארץ הזאת על־הארץ אשר לא ידעתם אתם ואבותיכם ועבדתם־שם את־אלהים אחרים יוםם ולילה אשר לא־אתן לכם חנינה׃ ס</seg>
          <seg id="b.JER.16.14" type="verse">לכן הנה־ימים באים נאם־יהוה ולא־יאמר עוד חי־יהוה אשר העלה את־בני ישראל מארץ מצרים׃</seg>
          <seg id="b.JER.16.15" type="verse">כי אם־חי־יהוה אשר העלה את־בני ישראל מארץ צפון ומכל הארצות אשר הדיחם שמה והשבתים על־אדמתם אשר נתתי לאבותם׃ ס</seg>
          <seg id="b.JER.16.16" type="verse">הנני שלח [כ= לדוגים] [ק= לדיגים] רבים נאם־יהוה ודיגום ואחרי־כן אשלח לרבים צידים וצדום מעל כל־הר ומעל כל־גבעה ומנקיקי הסלעים׃</seg>
          <seg id="b.JER.16.17" type="verse">כי עיני על־כל־דרכיהם לא נסתרו מלפני ולא־נצפן עונם מנגד עיני׃</seg>
          <seg id="b.JER.16.18" type="verse">ושלמתי ראשונה משנה עונם וחטאתם על חללם את־ארצי בנבלת שקוציהם ותועבותיהם מלאו את־נחלתי׃ ס</seg>
          <seg id="b.JER.16.19" type="verse">יהוה עזי ומעזי ומנוסי ביום צרה אליך גוים יבאו מאפסי־ארץ ויאמרו אך־שקר נחלו אבותינו הבל ואין־בם מועיל׃</seg>
          <seg id="b.JER.16.20" type="verse">היעשה־לו אדם אלהים והמה לא אלהים׃</seg>
          <seg id="b.JER.16.21" type="verse">לכן הנני מודיעם בפעם הזאת אודיעם את־ידי ואת־גבורתי וידעו כי־שמי יהוה׃ ס</seg>
        </div>
        <div id="b.JER.17" type="chapter">
          <seg id="b.JER.17.1" type="verse">חטאת יהודה כתובה בעט ברזל בצפרן שמיר חרושה על־לוח לבם ולקרנות מזבחותיכם׃</seg>
          <seg id="b.JER.17.2" type="verse">כזכר בניהם מזבחותם ואשריהם על־עץ רעןן על גבעות הגבהות׃</seg>
          <seg id="b.JER.17.3" type="verse">הררי בשדה חילך כל־אוצרותיך לבז אתן במתיך בחטאת בכל־גבוליך׃</seg>
          <seg id="b.JER.17.4" type="verse">ושמטתה ובך מנחלתך אשר נתתי לך והעבדתיך את־איביך בארץ אשר לא־ידעת כי־אש קדחתם באפי עד־עולם תוקד׃ ס</seg>
          <seg id="b.JER.17.5" type="verse">כה אמר יהוה ארור הגבר אשר יבטח באדם ושם בשר זרעו ומן־יהוה יסור לבו׃</seg>
          <seg id="b.JER.17.6" type="verse">והיה כערער בערבה ולא יראה כי־יבוא טוב ושכן חררים במדבר ארץ מלחה ולא תשב׃ ס</seg>
          <seg id="b.JER.17.7" type="verse">ברוך הגבר אשר יבטח ביהוה והיה יהוה מבטחו׃</seg>
          <seg id="b.JER.17.8" type="verse">והיה כעץ שתול על־מים ועל־יובל ישלח שרשיו ולא [כ= ירא] [ק= יראה] כי־יבא חם והיה עלהו רעןן ובשנת בצרת לא ידאג ולא ימיש מעשות פרי׃</seg>
          <seg id="b.JER.17.9" type="verse">עקב הלב מכל ואנש הוא מי ידענו׃</seg>
          <seg id="b.JER.17.10" type="verse">אני יהוה חקר לב בחן כליות ולתת לאיש [כ= כדרכו] [ק= כדרכיו] כפרי מעלליו׃ ס</seg>
          <seg id="b.JER.17.11" type="verse">קרא דגר ולא ילד עשה עשר ולא במשפט בחצי [כ= ימו] [ק= ימיו] יעזבנו ובאחריתו יהיה נבל׃</seg>
          <seg id="b.JER.17.12" type="verse">כסא כבוד מרום מראשון מקום מקדשנו׃</seg>
          <seg id="b.JER.17.13" type="verse">מקוה ישראל יהוה כל־עזביך יבשו [כ= יסורי] [ק= וסורי] בארץ יכתבו כי עזבו מקור מים־חיים את־יהוה׃ ס</seg>
          <seg id="b.JER.17.14" type="verse">רפאני יהוה וארפא הושיעני ואושעה כי תהלתי אתה׃</seg>
          <seg id="b.JER.17.15" type="verse">הנה־המה אמרים אלי איה דבר־יהוה יבוא נא׃</seg>
          <seg id="b.JER.17.16" type="verse">ואני לא־אצתי מרעה אחריך ויום אנוש לא התאויתי אתה ידעת מוצא שפתי נכח פניך היה׃</seg>
          <seg id="b.JER.17.17" type="verse">אל־תהיה־לי למחתה מחסי־אתה ביום רעה׃</seg>
          <seg id="b.JER.17.18" type="verse">יבשו רדפי ואל־אבשה אני יחתו המה ואל־אחתה אני הביא עליהם יום רעה ומשנה שברון שברם׃ ס</seg>
          <seg id="b.JER.17.19" type="verse">כה־אמר יהוה אלי הלך ועמדת בשער בני־[כ= עם] [ק= העם] אשר יבאו בו מלכי יהודה ואשר יצאו בו ובכל שערי ירושלם׃</seg>
          <seg id="b.JER.17.20" type="verse">ואמרת אליהם שמעו דבר־יהוה מלכי יהודה וכל־יהודה וכל ישבי ירושלם הבאים בשערים האלה׃ ס</seg>
          <seg id="b.JER.17.21" type="verse">כה אמר יהוה השמרו בנפשותיכם ואל־תשאו משא ביום השבת והבאתם בשערי ירושלם׃</seg>
          <seg id="b.JER.17.22" type="verse">ולא־תוציאו משא מבתיכם ביום השבת וכל־מלאכה לא תעשו וקדשתם את־יום השבת כאשר צויתי את־אבותיכם׃</seg>
          <seg id="b.JER.17.23" type="verse">ולא שמעו ולא הטו את־אזנם ויקשו את־ערפם לבלתי [כ= שומע] [ק= שמוע] ולבלתי קחת מוסר׃</seg>
          <seg id="b.JER.17.24" type="verse">והיה אם־שמע תשמעון אלי נאם־יהוה לבלתי הביא משא בשערי העיר הזאת ביום השבת ולקדש את־יום השבת לבלתי עשות־[כ= בה] [ק= בו] כל־מלאכה׃</seg>
          <seg id="b.JER.17.25" type="verse">ובאו בשערי העיר הזאת מלכים ושרים ישבים על־כסא דוד רכבים ברכב ובסוסים המה ושריהם איש יהודה וישבי ירושלם וישבה העיר־הזאת לעולם׃</seg>
          <seg id="b.JER.17.26" type="verse">ובאו מערי־יהודה ומסביבות ירושלם ומארץ בנימן ומן־השפלה ומן־ההר ומן־הנגב מבאים עולה וזבח ומנחה ולבונה ומבאי תודה בית יהוה׃</seg>
          <seg id="b.JER.17.27" type="verse">ואם־לא תשמעו אלי לקדש את־יום השבת ולבלתי שאת משא ובא בשערי ירושלם ביום השבת והצתי אש בשעריה ואכלה ארמנות ירושלם ולא תכבה׃ ף</seg>
        </div>
        <div id="b.JER.18" type="chapter">
          <seg id="b.JER.18.1" type="verse">הדבר אשר היה אל־ירמיהו מאת יהוה לאמר׃</seg>
          <seg id="b.JER.18.2" type="verse">קום וירדת בית היוצר ושמה אשמיעך את־דברי׃</seg>
          <seg id="b.JER.18.3" type="verse">וארד בית היוצר [כ= והנהו] [ק= והנה]־ [ק= הוא] עשה מלאכה על־האבנים׃</seg>
          <seg id="b.JER.18.4" type="verse">ונשחת הכלי אשר הוא עשה בחמר ביד היוצר ושב ויעשהו כלי אחר כאשר ישר בעיני היוצר לעשות׃ ף</seg>
          <seg id="b.JER.18.5" type="verse">ויהי דבר־יהוה אלי לאמור׃</seg>
          <seg id="b.JER.18.6" type="verse">הכיוצר הזה לא־אוכל לעשות לכם בית ישראל נאם־יהוה הנה כחמר ביד היוצר כן־אתם בידי בית ישראל׃ ס</seg>
          <seg id="b.JER.18.7" type="verse">רגע אדבר על־גוי ועל־ממלכה לנתוש ולנתוץ ולהאביד׃</seg>
          <seg id="b.JER.18.8" type="verse">ושב הגוי ההוא מרעתו אשר דברתי עליו ונחמתי על־הרעה אשר חשבתי לעשות לו׃ ס</seg>
          <seg id="b.JER.18.9" type="verse">ורגע אדבר על־גוי ועל־ממלכה לבנת ולנטע׃</seg>
          <seg id="b.JER.18.10" type="verse">ועשה [כ= הרעה] [ק= הרע] בעיני לבלתי שמע בקולי ונחמתי על־הטובה אשר אמרתי להיטיב אותו׃ ס</seg>
          <seg id="b.JER.18.11" type="verse">ועתה אמר־נא אל־איש־יהודה ועל־יושבי ירושלם לאמר כה אמר יהוה הנה אנכי יוצר עליכם רעה וחשב עליכם מחשבה שובו נא איש מדרכו הרעה והיטיבו דרכיכם ומעלליכם׃</seg>
          <seg id="b.JER.18.12" type="verse">ואמרו נואש כי־אחרי מחשבותינו נלך ואיש שררות לבו־הרע נעשה׃ ס</seg>
          <seg id="b.JER.18.13" type="verse">לכן כה אמר יהוה שאלו־נא בגוים מי שמע כאלה שעררת עשתה מאד בתולת ישראל׃</seg>
          <seg id="b.JER.18.14" type="verse">היעזב מצור שדי שלג לבנון אם־ינתשו מים זרים קרים נוזלים׃</seg>
          <seg id="b.JER.18.15" type="verse">כי־שכחני עמי לשוא יקטרו ויכשלום בדרכיהם שבילי עולם ללכת נתיבות דרך לא סלולה׃</seg>
          <seg id="b.JER.18.16" type="verse">לשום ארצם לשמה [כ= שרוקת] [ק= שריקות*] עולם כל עובר עליה ישם ויניד בראשו׃</seg>
          <seg id="b.JER.18.17" type="verse">כרוח־קדים אפיצם לפני אויב ערף ולא־פנים אראם ביום אידם׃ ס</seg>
          <seg id="b.JER.18.18" type="verse">ויאמרו לכו ונחשבה על־ירמיהו מחשבות כי לא־תאבד תורה מכהן ועצה מחכם ודבר מנביא לכו ונכהו בלשון ואל־נקשיבה אל־כל־דבריו׃</seg>
          <seg id="b.JER.18.19" type="verse">הקשיבה יהוה אלי ושמע לקול יריבי׃</seg>
          <seg id="b.JER.18.20" type="verse">הישלם תחת־טובה רעה כי־כרו שוחה לנפשי זכר עמדי לפניך לדבר עליהם טובה להשיב את־חמתך מהם׃</seg>
          <seg id="b.JER.18.21" type="verse">לכן תן את־בניהם לרעב והגרם על־ידי־חרב ותהינה נשיהם שכלות ואלמנות ואנשיהם יהיו הרגי מות בחוריהם מכי־חרב במלחמה׃</seg>
          <seg id="b.JER.18.22" type="verse">תשמע זעקה מבתיהם כי־תביא עליהם גדוד פתאם כי־כרו [כ= שיחה] [ק= שוחה] ללכדני ופחים טמנו לרגלי׃</seg>
          <seg id="b.JER.18.23" type="verse">ואתה יהוה ידעת את־כל־עצתם עלי למות אל־תכפר על־עונם וחטאתם מלפניך אל־תמחי [כ= והיו] [ק= ויהיו] מכשלים לפניך בעת אפך עשה בהם׃ ס</seg>
        </div>
        <div id="b.JER.19" type="chapter">
          <seg id="b.JER.19.1" type="verse">כה אמר יהוה הלוך וקנית בקבק יוצר חרש ומזקני העם ומזקני הכהנים׃</seg>
          <seg id="b.JER.19.2" type="verse">ויצאת אל־גיא בן־הנם אשר פתח שער [כ= החרסות] [ק= החרסית] וקראת שם את־הדברים אשר־אדבר אליך׃</seg>
          <seg id="b.JER.19.3" type="verse">ואמרת שמעו דבר־יהוה מלכי יהודה וישבי ירושלם כה־אמר יהוה צבאות אלהי ישראל הנני מביא רעה על־המקום הזה אשר כל־שמעה תצלנה אזניו׃</seg>
          <seg id="b.JER.19.4" type="verse">יען אשר עזבני וינכרו את־המקום הזה ויקטרו־בו לאלהים אחרים אשר לא־ידעום המה ואבותיהם ומלכי יהודה ומלאו את־המקום הזה דם נקים׃</seg>
          <seg id="b.JER.19.5" type="verse">ובנו את־במות הבעל לשרף את־בניהם באש עלות לבעל אשר לא־צויתי ולא דברתי ולא עלתה על־לבי׃ ף</seg>
          <seg id="b.JER.19.6" type="verse">לכן הנה־ימים באים נאם־יהוה ולא־יקרא למקום הזה עוד התפת וגיא בן־הנם כי אם־גיא ההרגה׃</seg>
          <seg id="b.JER.19.7" type="verse">ובקתי את־עצת יהודה וירושלם במקום הזה והפלתים בחרב לפני איביהם וביד מבקשי נפשם ונתתי את־נבלתם למאכל לעוף השמים ולבהמת הארץ׃</seg>
          <seg id="b.JER.19.8" type="verse">ושמתי את־העיר הזאת לשמה ולשרקה כל עבר עליה ישם וישרק על־כל־מכתה׃</seg>
          <seg id="b.JER.19.9" type="verse">והאכלתים את־בשר בניהם ואת בשר בנתיהם ואיש בשר־רעהו יאכלו במצור ובמצוק אשר יציקו להם איביהם ומבקשי נפשם׃</seg>
          <seg id="b.JER.19.10" type="verse">ושברת הבקבק לעיני האנשים ההלכים אותך׃</seg>
          <seg id="b.JER.19.11" type="verse">ואמרת אליהם כה־אמר יהוה צבאות ככה אשבר את־העם הזה ואת־העיר הזאת כאשר ישבר את־כלי היוצר אשר לא־יוכל להרפה עוד ובתפת יקברו מאין מקום לקבור׃</seg>
          <seg id="b.JER.19.12" type="verse">כן־אעשה למקום הזה נאם־יהוה וליושביו ולתת את־העיר הזאת כתפת׃</seg>
          <seg id="b.JER.19.13" type="verse">והיו בתי ירושלם ובתי מלכי יהודה כמקום התפת הטמאים לכל הבתים אשר קטרו על־גגתיהם לכל צבא השמים והסך נסכים לאלהים אחרים׃ ף</seg>
          <seg id="b.JER.19.14" type="verse">ויבא ירמיהו מהתפת אשר שלחו יהוה שם להנבא ויעמד בחצר בית־יהוה ויאמר אל־כל־העם׃ ס</seg>
          <seg id="b.JER.19.15" type="verse">כה־אמר יהוה צבאות אלהי ישראל הנני [כ= מבי] [ק= מביא] אל־העיר הזאת ועל־כל־עריה את כל־הרעה אשר דברתי עליה כי הקשו את־ערפם לבלתי שמוע את־דברי׃</seg>
        </div>
        <div id="b.JER.20" type="chapter">
          <seg id="b.JER.20.1" type="verse">וישמע פשחור בן־אמר הכהן והוא־פקיד נגיד בבית יהוה את־ירמיהו נבא את־הדברים האלה׃</seg>
          <seg id="b.JER.20.2" type="verse">ויכה פשחור את ירמיהו הנביא ויתן אתו על־המהפכת אשר בשער בנימן העליון אשר בבית יהוה׃</seg>
          <seg id="b.JER.20.3" type="verse">ויהי ממחרת ויצא פשחור את־ירמיהו מן־המהפכת ויאמר אליו ירמיהו לא פשחור קרא יהוה שמך כי אם־מגור מסביב׃ ף</seg>
          <seg id="b.JER.20.4" type="verse">כי כה אמר יהוה הנני נתנך למגור לך ולכל־אהביך ונפלו בחרב איביהם ועיניך ראות ואת־כל־יהודה אתן ביד מלך־בבל והגלם בבלה והכם בחרב׃</seg>
          <seg id="b.JER.20.5" type="verse">ונתתי את־כל־חסן העיר הזאת ואת־כל־יגיעה ואת־כל־יקרה ואת כל־אוצרות מלכי יהודה אתן ביד איביהם ובזזום ולקחום והביאום בבלה׃</seg>
          <seg id="b.JER.20.6" type="verse">ואתה פשחור וכל ישבי ביתך תלכו בשבי ובבל תבוא ושם תמות ושם תקבר אתה וכל־אהביך אשר־נבאת להם בשקר׃ ס</seg>
          <seg id="b.JER.20.7" type="verse">פתיתני יהוה ואפת חזקתני ותוכל הייתי לשחוק כל־היום כלה לעג לי׃</seg>
          <seg id="b.JER.20.8" type="verse">כי־מדי אדבר אזעק חמס ושד אקרא כי־היה דבר־יהוה לי לחרפה ולקלס כל־היום׃</seg>
          <seg id="b.JER.20.9" type="verse">ואמרתי לא־אזכרנו ולא־אדבר עוד בשמו והיה בלבי כאש בערת עצר בעצמתי ונלאיתי כלכל ולא אוכל׃</seg>
          <seg id="b.JER.20.10" type="verse">כי שמעתי דבת רבים מגור מסביב הגידו ונגידנו כל אנוש שלומי שמרי צלעי אולי יפתה ונוכלה לו ונקחה נקמתנו ממנו׃</seg>
          <seg id="b.JER.20.11" type="verse">ויהוה אותי כגבור עריץ על־כן רדפי יכשלו ולא יכלו בשו מאד כי־לא השכילו כלמת עולם לא תשכח׃</seg>
          <seg id="b.JER.20.12" type="verse">ויהוה צבאות בחן צדיק ראה כליות ולב אראה נקמתך מהם כי אליך גליתי את־ריבי׃ ס</seg>
          <seg id="b.JER.20.13" type="verse">שירו ליהוה הללו את־יהוה כי הציל את־נפש אביון מיד מרעים׃ ס</seg>
          <seg id="b.JER.20.14" type="verse">ארור היום אשר ילדתי בו יום אשר־ילדתני אמי אל־יהי ברוך׃</seg>
          <seg id="b.JER.20.15" type="verse">ארור האיש אשר בשר את־אבי לאמר ילד־לך בן זכר שמח שמחהו׃</seg>
          <seg id="b.JER.20.16" type="verse">והיה האיש ההוא כערים אשר־הפך יהוה ולא נחם ושמע זעקה בבקר ותרועה בעת צהרים׃</seg>
          <seg id="b.JER.20.17" type="verse">אשר לא־מותתני מרחם ותהי־לי אמי קברי ורחמה הרת עולם׃</seg>
          <seg id="b.JER.20.18" type="verse">למה זה מרחם יצאתי לראות עמל ויגון ויכלו בבשת ימי׃ ף</seg>
        </div>
        <div id="b.JER.21" type="chapter">
          <seg id="b.JER.21.1" type="verse">הדבר אשר־היה אל־ירמיהו מאת יהוה בשלח אליו המלך צדקיהו את־פשחור בן־מלכיה ואת־צפניה בן־מעשיה הכהן לאמר׃</seg>
          <seg id="b.JER.21.2" type="verse">דרש־נא בעדנו את־יהוה כי נבוכדראצר מלך־בבל נלחם עלינו אולי יעשה יהוה אותנו ככל־נפלאתיו ויעלה מעלינו׃ ס</seg>
          <seg id="b.JER.21.3" type="verse">ויאמר ירמיהו אליהם כה תאמרן אל־צדקיהו׃</seg>
          <seg id="b.JER.21.4" type="verse">כה־אמר יהוה אלהי ישראל הנני מסב את־כלי המלחמה אשר בידכם אשר אתם נלחמים בם את־מלך בבל ואת־הכשדים הצרים עליכם מחוץ לחומה ואספתי אותם אל־תוך העיר הזאת׃</seg>
          <seg id="b.JER.21.5" type="verse">ונלחמתי אני אתכם ביד נטויה ובזרוע חזקה ובאף ובחמה ובקצף גדול׃</seg>
          <seg id="b.JER.21.6" type="verse">והכיתי את־יושבי העיר הזאת ואת־האדם ואת־הבהמה בדבר גדול ימתו׃</seg>
          <seg id="b.JER.21.7" type="verse">ואחרי־כן נאם־יהוה אתן את־צדקיהו מלך־יהודה ואת־עבדיו ואת־העם ואת־הנשארים בעיר הזאת מן־הדבר מן־החרב ומן־הרעב ביד נבוכדראצר מלך־בבל וביד איביהם וביד מבקשי נפשם והכם לפי־חרב לא־יחוס עליהם ולא יחמל ולא ירחם׃</seg>
          <seg id="b.JER.21.8" type="verse">ואל־העם הזה תאמר כה אמר יהוה הנני נתן לפניכם את־דרך החיים ואת־דרך המות׃</seg>
          <seg id="b.JER.21.9" type="verse">הישב בעיר הזאת ימות בחרב וברעב ובדבר והיוצא ונפל על־הכשדים הצרים עליכם [כ= יחיה] [ק= וחיה] והיתה־לו נפשו לשלל׃</seg>
          <seg id="b.JER.21.10" type="verse">כי שמתי פני בעיר הזאת לרעה ולא לטובה נאם־יהוה ביד־מלך בבל תנתן ושרפה באש׃ ס</seg>
          <seg id="b.JER.21.11" type="verse">ולבית מלך יהודה שמעו דבר־יהוה׃</seg>
          <seg id="b.JER.21.12" type="verse">בית דוד כה אמר יהוה דינו לבקר משפט והצילו גזול מיד עושק פן־תצא כאש חמתי ובערה ואין מכבה מפני רע [כ= מעלליהם] [ק= מעלליכם]׃</seg>
          <seg id="b.JER.21.13" type="verse">הנני אליך ישבת העמק צור המישר נאם־יהוה האמרים מי־יחת עלינו ומי יבוא במעונותינו׃</seg>
          <seg id="b.JER.21.14" type="verse">ופקדתי עליכם כפרי מעלליכם נאם־יהוה והצתי אש ביערה ואכלה כל־סביביה׃ ס</seg>
        </div>
        <div id="b.JER.22" type="chapter">
          <seg id="b.JER.22.1" type="verse">כה אמר יהוה רד בית־מלך יהודה ודברת שם את־הדבר הזה׃</seg>
          <seg id="b.JER.22.2" type="verse">ואמרת שמע דבר־יהוה מלך יהודה הישב על־כסא דוד אתה ועבדיך ועמך הבאים בשערים האלה׃ ס</seg>
          <seg id="b.JER.22.3" type="verse">כה אמר יהוה עשו משפט וצדקה והצילו גזול מיד עשוק וגר יתום ואלמנה אל־תנו אל־תחמסו ודם נקי אל־תשפכו במקום הזה׃</seg>
          <seg id="b.JER.22.4" type="verse">כי אם־עשו תעשו את־הדבר הזה ובאו בשערי הבית הזה מלכים ישבים לדוד על־כסאו רכבים ברכב ובסוסים הוא [כ= ועבדו] [ק= ועבדיו] ועמו׃</seg>
          <seg id="b.JER.22.5" type="verse">ואם לא תשמעו את־הדברים האלה בי נשבעתי נאם־יהוה כי־לחרבה יהיה הבית הזה׃ ס</seg>
          <seg id="b.JER.22.6" type="verse">כי־כה אמר יהוה על־בית מלך יהודה גלעד אתה לי ראש הלבנון אם־לא אשיתך מדבר ערים לא [כ= נושבה] [ק= נושבו]׃</seg>
          <seg id="b.JER.22.7" type="verse">וקדשתי עליך משחתים איש וכליו וכרתו מבחר ארזיך והפילו על־האש׃</seg>
          <seg id="b.JER.22.8" type="verse">ועברו גוים רבים על העיר הזאת ואמרו איש אל־רעהו על־מה עשה יהוה ככה לעיר הגדולה הזאת׃</seg>
          <seg id="b.JER.22.9" type="verse">ואמרו על אשר עזבו את־ברית יהוה אלהיהם וישתחוו לאלהים אחרים ויעבדום׃ ס</seg>
          <seg id="b.JER.22.10" type="verse">אל־תבכו למת ואל־תנדו לו בכו בכו להלך כי לא ישוב עוד וראה את־ארץ מולדתו׃ ס</seg>
          <seg id="b.JER.22.11" type="verse">כי כה אמר־יהוה אל־שלם בן־יאשיהו מלך יהודה המלך תחת יאשיהו אביו אשר יצא מן־המקום הזה לא־ישוב שם עוד׃</seg>
          <seg id="b.JER.22.12" type="verse">כי במקום אשר־הגלו אתו שם ימות ואת־הארץ הזאת לא־יראה עוד׃ ס</seg>
          <seg id="b.JER.22.13" type="verse">הוי בנה ביתו בלא־צדק ועליותיו בלא משפט ברעהו יעבד חנם ופעלו לא יתן־לו׃</seg>
          <seg id="b.JER.22.14" type="verse">האמר אבנה־לי בית מדות ועליות מרוחים וקרע לו חלוני וספון בארז ומשוח בששר׃</seg>
          <seg id="b.JER.22.15" type="verse">התמלך כי אתה מתחרה בארז אביך הלוא אכל ושתה ועשה משפט וצדקה אז טוב לו׃</seg>
          <seg id="b.JER.22.16" type="verse">דן דין־עני ואביון אז טוב הלוא־היא הדעת אתי נאם־יהוה׃</seg>
          <seg id="b.JER.22.17" type="verse">כי אין עיניך ולבך כי אם־על־בצעך ועל דם־הנקי לשפוך ועל־העשק ועל־המרוצה לעשות׃ ס</seg>
          <seg id="b.JER.22.18" type="verse">לכן כה־אמר יהוה אל־יהויקים בן־יאשיהו מלך יהודה לא־יספדו לו הוי אחי והוי אחות לא־יספדו לו הוי אדון והוי הדה׃ק</seg>
          <seg id="b.JER.22.19" type="verse">קבורת חמור יקבר סחוב והשלך מהלאה לשערי ירושלם׃ ס</seg>
          <seg id="b.JER.22.20" type="verse">עלי הלבנון וצעקי ובבשן תני קולך וצעקי מעברים כי נשברו כל־מאהביך׃</seg>
          <seg id="b.JER.22.21" type="verse">דברתי אליך בשלותיך אמרת לא אשמע זה דרךך מנעוריך כי לא־שמעת בקולי׃</seg>
          <seg id="b.JER.22.22" type="verse">כל־רעיך תרעה־רוח ומאהביך בשבי ילכו כי אז תבשי ונכלמת מכל רעתך׃</seg>
          <seg id="b.JER.22.23" type="verse">[כ= ישבתי] [ק= ישבת] בלבנון [כ= מקננתי] [ק= מקננת] בארזים מה־נחנת בבא־לך חבלים חיל כילדה׃*</seg>
          <seg id="b.JER.22.24" type="verse">חי־אני נאם־יהוה כי אם־יהיה כניהו בן־יהויקים מלך יהודה חותם על־יד ימיני כי משם אתקנך׃</seg>
          <seg id="b.JER.22.25" type="verse">ונתתיך ביד מבקשי נפשך וביד אשר־אתה יגור מפניהם וביד נבוכדראצר מלך־בבל וביד הכשדים׃</seg>
          <seg id="b.JER.22.26" type="verse">והטלתי אתך ואת־אמך אשר ילדתך על הארץ אחרת אשר לא־ילדתם שם ושם תמותו׃</seg>
          <seg id="b.JER.22.27" type="verse">ועל־הארץ אשר־הם מנשאים את־נפשם לשוב שם שמה לא ישובו׃ ס</seg>
          <seg id="b.JER.22.28" type="verse">העצב נבזה נפוץ האיש הזה כניהו אם־כלי אין חפץ בו מדוע הוטלו הוא וזרעו והשלכו על־הארץ אשר לא־ידעו׃</seg>
          <seg id="b.JER.22.29" type="verse">ארץ ארץ ארץ שמעי דבר־יהוה׃ ס</seg>
          <seg id="b.JER.22.30" type="verse">כה אמר יהוה כתבו את־האיש הזה ערירי גבר לא־יצלח בימיו כי לא יצלח מזרעו איש ישב על־כסא דוד ומשל עוד ביהודה׃</seg>
        </div>
        <div id="b.JER.23" type="chapter">
          <seg id="b.JER.23.1" type="verse">הוי רעים מאבדים ומפצים את־צאן מרעיתי נאם־יהוה׃</seg>
          <seg id="b.JER.23.2" type="verse">לכן כה־אמר יהוה אלהי ישראל על־הרעים הרעים את־עמי אתם הפצתם את־צאני ותדחום ולא פקדתם אתם הנני פקד עליכם את־רע מעלליכם נאם־יהוה׃</seg>
          <seg id="b.JER.23.3" type="verse">ואני אקבץ את־שארית צאני מכל הארצות אשר־הדחתי אתם שם והשבתי אתהן על־נוהן ופרו ורבו׃</seg>
          <seg id="b.JER.23.4" type="verse">והקמתי עליהם רעים ורעום ולא־ייראו עוד ולא־יחתו ולא יפקדו נאם־יהוה׃ ס</seg>
          <seg id="b.JER.23.5" type="verse">הנה ימים באים נאם־יהוה והקמתי לדוד צמח צדיק ומלך מלך והשכיל ועשה משפט וצדקה בארץ׃</seg>
          <seg id="b.JER.23.6" type="verse">בימיו תושע יהודה וישראל ישכן לבטח וזה־שמו אשר־יקראו יהוה צדקנו׃ ס</seg>
          <seg id="b.JER.23.7" type="verse">לכן הנה־ימים באים נאם־יהוה ולא־יאמרו עוד חי־יהוה אשר העלה את־בני ישראל מארץ מצרים׃</seg>
          <seg id="b.JER.23.8" type="verse">כי אם־חי־יהוה אשר העלה ואשר הביא את־זרע בית ישראל מארץ צפונה ומכל הארצות אשר הדחתים שם וישבו על־אדמתם׃ ס</seg>
          <seg id="b.JER.23.9" type="verse">לנבאים נשבר לבי בקרבי רחפו כל־עצמותי הייתי כאיש שכור וכגבר עברו יין מפני יהוה ומפני דברי קדשו׃</seg>
          <seg id="b.JER.23.10" type="verse">כי מנאפים מלאה הארץ כי־מפני אלה אבלה הארץ יבשו נאות מדבר ותהי מרוצתם רעה וגבורתם לא־כן׃</seg>
          <seg id="b.JER.23.11" type="verse">כי־גם־נביא גם־כהן חנפו גם־בביתי מצאתי רעתם נאם־יהוה׃</seg>
          <seg id="b.JER.23.12" type="verse">לכן יהיה דרכם להם כחלקלקות באפלה ידחו ונפלו בה כי־אביא עליהם רעה שנת פקדתם נאם־יהוה׃</seg>
          <seg id="b.JER.23.13" type="verse">ובנביאי שמרון ראיתי תפלה הנבאו בבעל ויתעו את־עמי את־ישראל׃ ס</seg>
          <seg id="b.JER.23.14" type="verse">ובנבאי ירושלם ראיתי שערורה נאוף והלך בשקר וחזקו ידי מרעים לבלתי־שבו איש מרעתו היו־לי כלם כסדם וישביה כעמרה׃ ס</seg>
          <seg id="b.JER.23.15" type="verse">לכן כה־אמר יהוה צבאות על־הנבאים הנני מאכיל אותם לענה והשקתים מי־ראש כי מאת נביאי ירושלם יצאה חנפה לכל־הארץ׃ ף</seg>
          <seg id="b.JER.23.16" type="verse">כה־אמר יהוה צבאות אל־תשמעו על־דברי הנבאים הנבאים לכם מהבלים המה אתכם חזון לבם ידברו לא מפי יהוה׃</seg>
          <seg id="b.JER.23.17" type="verse">אמרים אמור למנאצי דבר יהוה שלום יהיה לכם וכל הלך בשררות לבו אמרו לא־תבוא עליכם רעה׃</seg>
          <seg id="b.JER.23.18" type="verse">כי מי עמד בסוד יהוה וירא וישמע את־דברו מי־הקשיב [כ= דברי] [ק= דברו] וישמע׃ ס</seg>
          <seg id="b.JER.23.19" type="verse">הנה סערת יהוה חמה יצאה וסער מתחולל על ראש רשעים יחול׃</seg>
          <seg id="b.JER.23.20" type="verse">לא ישוב אף־יהוה עד־עשתו ועד־הקימו מזמות לבו באחרית הימים תתבוננו בה בינה׃</seg>
          <seg id="b.JER.23.21" type="verse">לא־שלחתי את־הנבאים והם רצו לא־דברתי אליהם והם נבאו׃</seg>
          <seg id="b.JER.23.22" type="verse">ואם־עמדו בסודי וישמעו דברי את־עמי וישבום מדרכם הרע ומרע מעלליהם׃ ס</seg>
          <seg id="b.JER.23.23" type="verse">האלהי מקרב אני נאם־יהוה ולא אלהי מרחק׃</seg>
          <seg id="b.JER.23.24" type="verse">אם־יסתר איש במסתרים ואני לא־אראנו נאם־יהוה הלוא את־השמים ואת־הארץ אני מלא נאם־יהוה׃</seg>
          <seg id="b.JER.23.25" type="verse">שמעתי את אשר־אמרו הנבאים הנבאים בשמי שקר לאמר חלמתי חלמתי׃</seg>
          <seg id="b.JER.23.26" type="verse">עד־מתי היש בלב הנבאים נבאי השקר ונביאי תרמת לבם׃</seg>
          <seg id="b.JER.23.27" type="verse">החשבים להשכיח את־עמי שמי בחלומתם אשר יספרו איש לרעהו כאשר שכחו אבותם את־שמי בבעל׃</seg>
          <seg id="b.JER.23.28" type="verse">הנביא אשר־אתו חלום יספר חלום ואשר דברי אתו ידבר דברי אמת מה־לתבן את־הבר נאם־יהוה׃</seg>
          <seg id="b.JER.23.29" type="verse">הלוא כה דברי כאש נאם־יהוה וכפטיש יפץץ סלע׃ ס</seg>
          <seg id="b.JER.23.30" type="verse">לכן הנני על־הנבאים נאם־יהוה מגנבי דברי איש מאת רעהו׃</seg>
          <seg id="b.JER.23.31" type="verse">הנני על־הנביאם נאם־יהוה הלקחים לשונם וינאמו נאם׃</seg>
          <seg id="b.JER.23.32" type="verse">הנני על־נבאי חלמות שקר נאם־יהוה ויספרום ויתעו את־עמי בשקריהם ובפחזותם ואנכי לא־שלחתים ולא צויתים והועיל לא־יועילו לעם־הזה נאם־יהוה׃</seg>
          <seg id="b.JER.23.33" type="verse">וכי־ישאלך העם הזה או־הנביא או־כהן לאמר מה־משא יהוה ואמרת אליהם את־מה־משא ונטשתי אתכם נאם־יהוה׃</seg>
          <seg id="b.JER.23.34" type="verse">והנביא והכהן והעם אשר יאמר משא יהוה ופקדתי על־האיש ההוא ועל־ביתו׃</seg>
          <seg id="b.JER.23.35" type="verse">כה תאמרו איש על־רעהו ואיש אל־אחיו מה־ענה יהוה ומה־דבר יהוה׃</seg>
          <seg id="b.JER.23.36" type="verse">ומשא יהוה לא תזכרו־עוד כי המשא יהיה לאיש דברו והפכתם את־דברי אלהים חיים יהוה צבאות אלהינו׃</seg>
          <seg id="b.JER.23.37" type="verse">כה תאמר אל־הנביא מה־ענך יהוה ומה־דבר יהוה׃</seg>
          <seg id="b.JER.23.38" type="verse">ואם־משא יהוה תאמרו לכן כה אמר יהוה יען אמרכם את־הדבר הזה משא יהוה ואשלח אליכם לאמר לא תאמרו משא יהוה׃</seg>
          <seg id="b.JER.23.39" type="verse">לכן הנני ונשיתי אתכם נשא ונטשתי אתכם ואת־העיר אשר נתתי לכם ולאבותיכם מעל פני׃</seg>
          <seg id="b.JER.23.40" type="verse">ונתתי עליכם חרפת עולם וכלמות עולם אשר לא תשכח׃ ס</seg>
        </div>
        <div id="b.JER.24" type="chapter">
          <seg id="b.JER.24.1" type="verse">הראני יהוה והנה שני דודאי תאנים מועדים לפני היכל יהוה אחרי הגלות נבוכדראצר מלך־בבל את־יכניהו בן־יהויקים מלך־יהודה ואת־שרי יהודה ואת־החרש ואת־המסגר מירושלם ויבאם בבל׃</seg>
          <seg id="b.JER.24.2" type="verse">הדוד אחד תאנים טבות מאד כתאני הבכרות והדוד אחד תאנים רעות מאד אשר לא־תאכלנה מרע׃ ס</seg>
          <seg id="b.JER.24.3" type="verse">ויאמר יהוה אלי מה־אתה ראה ירמיהו ואמר תאנים התאנים הטבות טבות מאד והרעות רעות מאד אשר לא־תאכלנה מרע׃ ף</seg>
          <seg id="b.JER.24.4" type="verse">ויהי דבר־יהוה אלי לאמר׃</seg>
          <seg id="b.JER.24.5" type="verse">כה־אמר יהוה אלהי ישראל כתאנים הטבות האלה כן־אכיר את־גלות יהודה אשר שלחתי מן־המקום הזה ארץ כשדים לטובה׃</seg>
          <seg id="b.JER.24.6" type="verse">ושמתי עיני עליהם לטובה והשבתים על־הארץ הזאת ובניתים ולא אהרס ונטעתים ולא אתוש׃</seg>
          <seg id="b.JER.24.7" type="verse">ונתתי להם לב לדעת אתי כי אני יהוה והיו־לי לעם ואנכי אהיה להם לאלהים כי־ישבו אלי בכל־לבם׃ ס</seg>
          <seg id="b.JER.24.8" type="verse">וכתאנים הרעות אשר לא־תאכלנה מרע כי־כה אמר יהוה כן אתן את־צדקיהו מלך־יהודה ואת־שריו ואת שארית ירושלם הנשארים בארץ הזאת והישבים בארץ מצרים׃</seg>
          <seg id="b.JER.24.9" type="verse">ונתתים [כ= לזועה] [ק= לזעוה] לרעה לכל ממלכות הארץ לחרפה ולמשל לשנינה ולקללה בכל־המקמות אשר־אדיחם שם׃</seg>
          <seg id="b.JER.24.10" type="verse">ושלחתי בם את־החרב את־הרעב ואת־הדבר עד־תםם מעל האדמה אשר־נתתי להם ולאבותיהם׃ ף</seg>
        </div>
        <div id="b.JER.25" type="chapter">
          <seg id="b.JER.25.1" type="verse">הדבר אשר־היה על־ירמיהו על־כל־עם יהודה בשנה הרבעית ליהויקים בן־יאשיהו מלך יהודה היא השנה הראשנית לנבוכדראצר מלך בבל׃</seg>
          <seg id="b.JER.25.2" type="verse">אשר דבר ירמיהו הנביא על־כל־עם יהודה ואל כל־ישבי ירושלם לאמר׃</seg>
          <seg id="b.JER.25.3" type="verse">מן־שלש עשרה שנה ליאשיהו בן־אמון מלך יהודה ועד היום הזה זה שלש ועשרים שנה היה דבר־יהוה אלי ואדבר אליכם אשכים ודבר ולא שמעתם׃</seg>
          <seg id="b.JER.25.4" type="verse">ושלח יהוה אליכם את־כל־עבדיו הנבאים השכם ושלח ולא שמעתם ולא־הטיתם את־אזנכם לשמע׃</seg>
          <seg id="b.JER.25.5" type="verse">לאמר שובו־נא איש מדרכו הרעה ומרע מעלליכם ושבו על־האדמה אשר נתן יהוה לכם ולאבותיכם למן־עולם ועד־עולם׃</seg>
          <seg id="b.JER.25.6" type="verse">ואל־תלכו אחרי אלהים אחרים לעבדם ולהשתחות להם ולא־תכעיסו אותי במעשה ידיכם ולא ארע לכם׃</seg>
          <seg id="b.JER.25.7" type="verse">ולא־שמעתם אלי נאם־יהוה למען [כ= הכעסוני] [ק= הכעיסני] במעשה ידיכם לרע לכם׃ ס</seg>
          <seg id="b.JER.25.8" type="verse">לכן כה אמר יהוה צבאות יען אשר לא־שמעתם את־דברי׃</seg>
          <seg id="b.JER.25.9" type="verse">הנני שלח ולקחתי את־כל־משפחות צפון נאם־יהוה ואל־נבוכדראצר מלך־בבל עבדי והבאתים על־הארץ הזאת ועל־ישביה ועל כל־הגוים האלה סביב והחרמתים ושמתים לשמה ולשרקה ולחרבות עולם׃</seg>
          <seg id="b.JER.25.10" type="verse">והאבדתי מהם קול ששון וקול שמחה קול חתן וקול כלה קול רחים ואור נר׃</seg>
          <seg id="b.JER.25.11" type="verse">והיתה כל־הארץ הזאת לחרבה לשמה ועבדו הגוים האלה את־מלך בבל שבעים שנה׃</seg>
          <seg id="b.JER.25.12" type="verse">והיה כמלאות שבעים שנה אפקד על־מלך־בבל ועל־הגוי ההוא נאם־יהוה את־עונם ועל־ארץ כשדים ושמתי אתו לשממות עולם׃</seg>
          <seg id="b.JER.25.13" type="verse">[כ= והבאיתי] [ק= והבאתי] על־הארץ ההיא את־כל־דברי אשר־דברתי עליה את כל־הכתוב בספר הזה אשר־נבא ירמיהו על־כל־הגוים׃</seg>
          <seg id="b.JER.25.14" type="verse">כי עבדו־בם גם־המה גוים רבים ומלכים גדולים ושלמתי להם כפעלם וכמעשה ידיהם׃ ס</seg>
          <seg id="b.JER.25.15" type="verse">כי כה אמר יהוה אלהי ישראל אלי קח את־כוס היין החמה הזאת מידי והשקיתה אתו את־כל־הגוים אשר אנכי שלח אותך אליהם׃</seg>
          <seg id="b.JER.25.16" type="verse">ושתו והתגעשו והתהללו מפני החרב אשר אנכי שלח בינתם׃</seg>
          <seg id="b.JER.25.17" type="verse">ואקח את־הכוס מיד יהוה ואשקה את־כל־הגוים אשר־שלחני יהוה אליהם׃</seg>
          <seg id="b.JER.25.18" type="verse">את־ירושלם ואת־ערי יהודה ואת־מלכיה את־שריה לתת אתם לחרבה לשמה לשרקה ולקללה כיום הזה׃</seg>
          <seg id="b.JER.25.19" type="verse">את־פרעה מלך־מצרים ואת־עבדיו ואת־שריו ואת־כל־עמו׃</seg>
          <seg id="b.JER.25.20" type="verse">ואת כל־הערב ואת כל־מלכי ארץ העוץ ואת כל־מלכי ארץ פלשתים ואת־אשקלון ואת־עזה ואת־עקרון ואת שארית אשדוד׃</seg>
          <seg id="b.JER.25.21" type="verse">את־אדום ואת־מואב ואת־בני עמון׃</seg>
          <seg id="b.JER.25.22" type="verse">ואת כל־מלכי־צר ואת כל־מלכי צידון ואת מלכי האי אשר בעבר הים׃</seg>
          <seg id="b.JER.25.23" type="verse">ואת־דדן ואת־תימא ואת־בוז ואת כל־קצוצי פאה׃</seg>
          <seg id="b.JER.25.24" type="verse">ואת כל־מלכי ערב ואת כל־מלכי הערב השכנים במדבר׃</seg>
          <seg id="b.JER.25.25" type="verse">ואת כל־מלכי זמרי ואת כל־מלכי עילם ואת כל־מלכי מדי׃</seg>
          <seg id="b.JER.25.26" type="verse">ואת כל־מלכי הצפון הקרבים והרחקים איש אל־אחיו ואת כל־הממלכות הארץ אשר על־פני האדמה ומלך ששך ישתה אחריהם׃</seg>
          <seg id="b.JER.25.27" type="verse">ואמרת אליהם ס כה־אמר יהוה צבאות אלהי ישראל שתו ושכרו וקיו ונפלו ולא תקומו מפני החרב אשר אנכי שלח ביניכם׃</seg>
          <seg id="b.JER.25.28" type="verse">והיה כי ימאנו לקחת־הכוס מידך לשתות ואמרת אליהם כה אמר יהוה צבאות שתו תשתו׃</seg>
          <seg id="b.JER.25.29" type="verse">כי הנה בעיר אשר נקרא־שמי עליה אנכי מחל להרע ואתם הנקה תנקו לא תנקו כי חרב אני קרא על־כל־ישבי הארץ נאם יהוה צבאות׃</seg>
          <seg id="b.JER.25.30" type="verse">ואתה תנבא אליהם את כל־הדברים האלה ואמרת אליהם יהוה ממרום ישאג וממעון קדשו יתן קולו שאג ישאג על־נוהו הידד כדרכים יענה אל כל־ישבי הארץ׃</seg>
          <seg id="b.JER.25.31" type="verse">בא שאון עד־קצה הארץ כי ריב ליהוה בגוים נשפט הוא לכל־בשר הרשעים נתנם לחרב נאם־יהוה׃ ס</seg>
          <seg id="b.JER.25.32" type="verse">כה אמר יהוה צבאות הנה רעה יצאת מגוי אל־גוי וסער גדול יעור מירכתי־ארץ׃</seg>
          <seg id="b.JER.25.33" type="verse">והיו חללי יהוה ביום ההוא מקצה הארץ ועד־קצה הארץ לא יספדו ולא יאספו ולא יקברו לדמן על־פני האדמה יהיו׃</seg>
          <seg id="b.JER.25.34" type="verse">הילילו הרעים וזעקו והתפלשו אדירי הצאן כי־מלאו ימיכם לטבוח ותפוצותיכם ונפלתם ככלי חמדה׃</seg>
          <seg id="b.JER.25.35" type="verse">ואבד מנוס מן־הרעים ופליטה מאדירי הצאן׃</seg>
          <seg id="b.JER.25.36" type="verse">קול צעקת הרעים ויללת אדירי הצאן כי־שדד יהוה את־מרעיתם׃</seg>
          <seg id="b.JER.25.37" type="verse">ונדמו נאות השלום מפני חרון אף־יהוה׃</seg>
          <seg id="b.JER.25.38" type="verse">עזב ככפיר סכו כי־היתה ארצם לשמה מפני חרון היונה ומפני חרון אפו׃ ף</seg>
        </div>
        <div id="b.JER.26" type="chapter">
          <seg id="b.JER.26.1" type="verse">בראשית ממלכות יהויקים בן־יאשיהו מלך יהודה היה הדבר הזה מאת יהוה לאמר׃</seg>
          <seg id="b.JER.26.2" type="verse">כה אמר יהוה עמד בחצר בית־יהוה ודברת על־כל־ערי יהודה הבאים להשתחות בית־יהוה את כל־הדברים אשר צויתיך לדבר אליהם אל־תגרע דבר׃</seg>
          <seg id="b.JER.26.3" type="verse">אולי ישמעו וישבו איש מדרכו הרעה ונחמתי אל־הרעה אשר אנכי חשב לעשות להם מפני רע מעלליהם׃</seg>
          <seg id="b.JER.26.4" type="verse">ואמרת אליהם כה אמר יהוה אם־לא תשמעו אלי ללכת בתורתי אשר נתתי לפניכם׃</seg>
          <seg id="b.JER.26.5" type="verse">לשמע על־דברי עבדי הנבאים אשר אנכי שלח אליכם והשכם ושלח ולא שמעתם׃</seg>
          <seg id="b.JER.26.6" type="verse">ונתתי את־הבית הזה כשלה ואת־העיר [כ= הזאתה] [ק= הזאת] אתן לקללה לכל גויי הארץ׃ ס</seg>
          <seg id="b.JER.26.7" type="verse">וישמעו הכהנים והנבאים וכל־העם את־ירמיהו מדבר את־הדברים האלה בבית יהוה׃</seg>
          <seg id="b.JER.26.8" type="verse">ויהי ככלות ירמיהו לדבר את כל־אשר־צוה יהוה לדבר אל־כל־העם ויתפשו אתו הכהנים והנבאים וכל־העם לאמר מות תמות׃</seg>
          <seg id="b.JER.26.9" type="verse">מדוע נבית בשם־יהוה לאמר כשלו יהיה הבית הזה והעיר הזאת תחרב מאין יושב ויקהל כל־העם אל־ירמיהו בבית יהוה׃</seg>
          <seg id="b.JER.26.10" type="verse">וישמעו שרי יהודה את הדברים האלה ויעלו מבית־המלך בית יהוה וישבו בפתח שער־יהוה החדש׃ ס</seg>
          <seg id="b.JER.26.11" type="verse">ויאמרו הכהנים והנבאים אל־השרים ואל־כל־העם לאמר משפט־מות לאיש הזה כי נבא אל־העיר הזאת כאשר שמעתם באזניכם׃</seg>
          <seg id="b.JER.26.12" type="verse">ויאמר ירמיהו אל־כל־השרים ואל־כל־העם לאמר יהוה שלחני להנבא אל־הבית הזה ואל־העיר הזאת את כל־הדברים אשר שמעתם׃</seg>
          <seg id="b.JER.26.13" type="verse">ועתה היטיבו דרכיכם ומעלליכם ושמעו בקול יהוה אלהיכם וינחם יהוה אל־הרעה אשר דבר עליכם׃</seg>
          <seg id="b.JER.26.14" type="verse">ואני הנני בידכם עשו־לי כטוב וכישר בעיניכם׃</seg>
          <seg id="b.JER.26.15" type="verse">אך ידע תדעו כי אם־ממתים אתם אתי כי־דם נקי אתם נתנים עליכם ואל־העיר הזאת ואל־ישביה כי באמת שלחני יהוה עליכם לדבר באזניכם את כל־הדברים האלה׃ ס</seg>
          <seg id="b.JER.26.16" type="verse">ויאמרו השרים וכל־העם אל־הכהנים ואל־הנביאים אין־לאיש הזה משפט־מות כי בשם יהוה אלהינו דבר אלינו׃</seg>
          <seg id="b.JER.26.17" type="verse">ויקמו אנשים מזקני הארץ ויאמרו אל־כל־קהל העם לאמר׃</seg>
          <seg id="b.JER.26.18" type="verse">[כ= מיכיה] [ק= מיכה] המורשתי היה נבא בימי חזקיהו מלך־יהודה ויאמר אל־כל־עם יהודה לאמר כה־אמר יהוה צבאות ציון שדה תחרש וירושלים עיים תהיה והר הבית לבמות יער׃</seg>
          <seg id="b.JER.26.19" type="verse">ההמת המתהו חזקיהו מלך־יהודה וכל־יהודה הלא ירא את־יהוה ויחל את־פני יהוה וינחם יהוה אל־הרעה אשר־דבר עליהם ואנחנו עשים רעה גדולה על־נפשותינו׃</seg>
          <seg id="b.JER.26.20" type="verse">וגם־איש היה מתנבא בשם יהוה אוריהו בן־שמעיהו מקרית היערים וינבא על־העיר הזאת ועל־הארץ הזאת ככל דברי ירמיהו׃</seg>
          <seg id="b.JER.26.21" type="verse">וישמע המלך־יהויקים וכל־גבוריו וכל־השרים את־דבריו ויבקש המלך המיתו וישמע אוריהו וירא ויברח ויבא מצרים׃</seg>
          <seg id="b.JER.26.22" type="verse">וישלח המלך יהויקים אנשים מצרים את אלנתן בן־עכבור ואנשים אתו אל־מצרים׃</seg>
          <seg id="b.JER.26.23" type="verse">ויוציאו את־אוריהו ממצרים ויבאהו אל־המלך יהויקים ויכהו בחרב וישלך את־נבלתו אל־קברי בני העם׃</seg>
          <seg id="b.JER.26.24" type="verse">אך יד אחיקם בן־שפן היתה את־ירמיהו לבלתי תת־אתו ביד־העם להמיתו׃ ף</seg>
        </div>
        <div id="b.JER.27" type="chapter">
          <seg id="b.JER.27.1" type="verse">בראשית ממלכת יהויקם בן־יאושיהו מלך יהודה היה הדבר הזה אל־ירמיה מאת יהוה לאמר׃</seg>
          <seg id="b.JER.27.2" type="verse">כה־אמר יהוה אלי עשה לך מוסרות ומטות ונתתם על־צוארך׃</seg>
          <seg id="b.JER.27.3" type="verse">ושלחתם אל־מלך אדום ואל־מלך מואב ואל־מלך בני עמון ואל־מלך צר ואל־מלך צידון ביד מלאכים הבאים ירושלם אל־צדקיהו מלך יהודה׃</seg>
          <seg id="b.JER.27.4" type="verse">וצוית אתם אל־אדניהם לאמר כה־אמר יהוה צבאות אלהי ישראל כה תאמרו אל־אדניכם׃</seg>
          <seg id="b.JER.27.5" type="verse">אנכי עשיתי את־הארץ את־האדם ואת־הבהמה אשר על־פני הארץ בכחי הגדול ובזרועי הנטויה ונתתיה לאשר ישר בעיני׃</seg>
          <seg id="b.JER.27.6" type="verse">ועתה אנכי נתתי את־כל־הארצות האלה ביד נבוכדנאצר מלך־בבל עבדי וגם את־חית השדה נתתי לו לעבדו׃</seg>
          <seg id="b.JER.27.7" type="verse">ועבדו אתו כל־הגוים ואת־בנו ואת־בן־בנו עד בא־עת ארצו גם־הוא ועבדו בו גוים רבים ומלכים גדלים׃</seg>
          <seg id="b.JER.27.8" type="verse">והיה הגוי והממלכה אשר לא־יעבדו אתו את־נבוכדנאצר מלך־בבל ואת אשר לא־יתן את־צוארו בעל מלך בבל בחרב וברעב ובדבר אפקד על־הגוי ההוא נאם־יהוה עד־תמי אתם בידו׃</seg>
          <seg id="b.JER.27.9" type="verse">ואתם אל־תשמעו אל־נביאיכם ואל־קסמיכם ואל חלמתיכם ואל־ענניכם ואל־כשפיכם אשר־הם אמרים אליכם לאמר לא תעבדו את־מלך בבל׃</seg>
          <seg id="b.JER.27.10" type="verse">כי שקר הם נבאים לכם למען הרחיק אתכם מעל אדמתכם והדחתי אתכם ואבדתם׃</seg>
          <seg id="b.JER.27.11" type="verse">והגוי אשר יביא את־צוארו בעל מלך־בבל ועבדו והנחתיו על־אדמתו נאם־יהוה ועבדה וישב בה׃</seg>
          <seg id="b.JER.27.12" type="verse">ואל־צדקיה מלך־יהודה דברתי ככל־הדברים האלה לאמר הביאו את־צואריכם בעל מלך־בבל ועבדו אתו ועמו וחיו׃</seg>
          <seg id="b.JER.27.13" type="verse">למה תמותו אתה ועמך בחרב ברעב ובדבר כאשר דבר יהוה אל־הגוי אשר לא־יעבד את־מלך בבל׃</seg>
          <seg id="b.JER.27.14" type="verse">ואל־תשמעו אל־דברי הנבאים האמרים אליכם לאמר לא תעבדו את־מלך בבל כי שקר הם נבאים לכם׃</seg>
          <seg id="b.JER.27.15" type="verse">כי לא שלחתים נאם־יהוה והם נבאים בשמי לשקר למען הדיחי אתכם ואבדתם אתם והנבאים הנבאים לכם׃</seg>
          <seg id="b.JER.27.16" type="verse">ואל־הכהנים ואל־כל־העם הזה דברתי לאמר כה אמר יהוה אל־תשמעו אל־דברי נביאיכם הנבאים לכם לאמר הנה כלי בית־יהוה מושבים מבבלה עתה מהרה כי שקר המה נבאים לכם׃</seg>
          <seg id="b.JER.27.17" type="verse">אל־תשמעו אליהם עבדו את־מלך־בבל וחיו למה תהיה העיר הזאת חרבה׃</seg>
          <seg id="b.JER.27.18" type="verse">ואם־נבאים הם ואם־יש דבר־יהוה אתם יפגעו־נא ביהוה צבאות לבלתי־באו הכלים הנותרים בבית־יהוה ובית מלך יהודה ובירושלם בבלה׃ ף</seg>
          <seg id="b.JER.27.19" type="verse">כי כה אמר יהוה צבאות אל־העמדים ועל־הים ועל־המכנות ועל יתר הכלים הנותרים בעיר הזאת׃</seg>
          <seg id="b.JER.27.20" type="verse">אשר לא־לקחם נבוכדנאצר מלך בבל בגלותו את־[כ= יכוניה] [ק= יכניה] בן־יהויקים מלך־יהודה מירושלם בבלה ואת כל־חרי יהודה וירושלם׃ ס</seg>
          <seg id="b.JER.27.21" type="verse">כי כה אמר יהוה צבאות אלהי ישראל על־הכלים הנותרים בית יהוה ובית מלך־יהודה וירושלם׃</seg>
          <seg id="b.JER.27.22" type="verse">בבלה יובאו ושמה יהיו עד יום פקדי אתם נאם־יהוה והעליתים והשיבתים אל־המקום הזה׃ ף</seg>
        </div>
        <div id="b.JER.28" type="chapter">
          <seg id="b.JER.28.1" type="verse">ויהי בשנה ההיא בראשית ממלכת צדקיה מלך־יהודה [כ= בשנת] [ק= בשנה] הרבעית בחדש החמישי אמר אלי חנניה בן־עזור הנביא אשר מגבעון בבית יהוה לעיני הכהנים וכל־העם לאמר׃</seg>
          <seg id="b.JER.28.2" type="verse">כה־אמר יהוה צבאות אלהי ישראל לאמר שברתי את־על מלך בבל׃</seg>
          <seg id="b.JER.28.3" type="verse">בעוד שנתים ימים אני משיב אל־המקום הזה את־כל־כלי בית יהוה אשר לקח נבוכדנאצר מלך־בבל מן־המקום הזה ויביאם בבל׃</seg>
          <seg id="b.JER.28.4" type="verse">ואת־יכניה בן־יהויקים מלך־יהודה ואת־כל־גלות יהודה הבאים בבלה אני משיב אל־המקום הזה נאם־יהוה כי אשבר את־על מלך בבל׃</seg>
          <seg id="b.JER.28.5" type="verse">ויאמר ירמיה הנביא אל־חנניה הנביא לעיני הכהנים ולעיני כל־העם העמדים בבית יהוה׃</seg>
          <seg id="b.JER.28.6" type="verse">ויאמר ירמיה הנביא אמן כן יעשה יהוה יקם יהוה את־דבריך אשר נבאת להשיב כלי בית־יהוה וכל־הגולה מבבל אל־המקום הזה׃</seg>
          <seg id="b.JER.28.7" type="verse">אך־שמע־נא הדבר הזה אשר אנכי דבר באזניך ובאזני כל־העם׃</seg>
          <seg id="b.JER.28.8" type="verse">הנביאים אשר היו לפני ולפניך מן־העולם וינבאו אל־ארצות רבות ועל־ממלכות גדלות למלחמה ולרעה ולדבר׃</seg>
          <seg id="b.JER.28.9" type="verse">הנביא אשר ינבא לשלום בבא דבר הנביא יודע הנביא אשר־שלחו יהוה באמת׃</seg>
          <seg id="b.JER.28.10" type="verse">ויקח חנניה הנביא את־המוטה מעל צואר ירמיה הנביא וישברהו׃</seg>
          <seg id="b.JER.28.11" type="verse">ויאמר חנניה לעיני כל־העם לאמר כה אמר יהוה ככה אשבר את־על נבכדנאצר מלך־בבל בעוד שנתים ימים מעל־צואר כל־הגוים וילך ירמיה הנביא לדרכו׃ ף</seg>
          <seg id="b.JER.28.12" type="verse">ויהי דבר־יהוה אל־ירמיה אחרי שבור חנניה הנביא את־המוטה מעל צואר ירמיה הנביא לאמר׃</seg>
          <seg id="b.JER.28.13" type="verse">הלוך ואמרת אל־חנניה לאמר כה אמר יהוה מוטת עץ שברת ועשית תחתיהן מטות ברזל׃</seg>
          <seg id="b.JER.28.14" type="verse">כי כה־אמר יהוה צבאות אלהי ישראל על ברזל נתתי על־צואר כל־הגוים האלה לעבד את־נבכדנאצר מלך־בבל ועבדהו וגם את־חית השדה נתתי לו׃</seg>
          <seg id="b.JER.28.15" type="verse">ויאמר ירמיה הנביא אל־חנניה הנביא שמע־נא חנניה לא־שלחך יהוה ואתה הבטחת את־העם הזה על־שקר׃</seg>
          <seg id="b.JER.28.16" type="verse">לכן כה אמר יהוה הנני משלחך מעל פני האדמה השנה אתה מת כי־סרה דברת אל־יהוה׃</seg>
          <seg id="b.JER.28.17" type="verse">וימת חנניה הנביא בשנה ההיא בחדש השביעי׃ ף</seg>
        </div>
        <div id="b.JER.29" type="chapter">
          <seg id="b.JER.29.1" type="verse">ואלה דברי הספר אשר שלח ירמיה הנביא מירושלם אל־יתר זקני הגולה ואל־הכהנים ואל־הנביאים ואל־כל־העם אשר הגלה נבוכדנאצר מירושלם בבלה׃</seg>
          <seg id="b.JER.29.2" type="verse">אחרי צאת יכניה־המלך והגבירה והסריסים שרי יהודה וירושלם והחרש והמסגר מירושלם׃</seg>
          <seg id="b.JER.29.3" type="verse">ביד אלעשה בן־שפן וגמריה בן־חלקיה אשר שלח צדקיה מלך־יהודה אל־נבוכדנאצר מלך בבל בבלה לאמר׃ ס</seg>
          <seg id="b.JER.29.4" type="verse">כה אמר יהוה צבאות אלהי ישראל לכל־הגולה אשר־הגליתי מירושלם בבלה׃</seg>
          <seg id="b.JER.29.5" type="verse">בנו בתים ושבו ונטעו גנות ואכלו את־פרין׃</seg>
          <seg id="b.JER.29.6" type="verse">קחו נשים והולידו בנים ובנות וקחו לבניכם נשים ואת־בנותיכם תנו לאנשים ותלדנה בנים ובנות ורבו־שם ואל־תמעטו׃</seg>
          <seg id="b.JER.29.7" type="verse">ודרשו את־שלום העיר אשר הגליתי אתכם שמה והתפללו בעדה אל־יהוה כי בשלומה יהיה לכם שלום׃ ף</seg>
          <seg id="b.JER.29.8" type="verse">כי כה אמר יהוה צבאות אלהי ישראל אל־ישיאו לכם נביאיכם אשר־בקרבכם וקסמיכם ואל־תשמעו אל־חלמתיכם אשר אתם מחלמים׃</seg>
          <seg id="b.JER.29.9" type="verse">כי בשקר הם נבאים לכם בשמי לא שלחתים נאם־יהוה׃ ס</seg>
          <seg id="b.JER.29.10" type="verse">כי־כה אמר יהוה כי לפי מלאת לבבל שבעים שנה אפקד אתכם והקמתי עליכם את־דברי הטוב להשיב אתכם אל־המקום הזה׃</seg>
          <seg id="b.JER.29.11" type="verse">כי אנכי ידעתי את־המחשבת אשר אנכי חשב עליכם נאם־יהוה מחשבות שלום ולא לרעה לתת לכם אחרית ותקוה׃</seg>
          <seg id="b.JER.29.12" type="verse">וקראתם אתי והלכתם והתפללתם אלי ושמעתי אליכם׃</seg>
          <seg id="b.JER.29.13" type="verse">ובקשתם אתי ומצאתם כי תדרשני בכל־לבבכם׃</seg>
          <seg id="b.JER.29.14" type="verse">ונמצאתי לכם נאם־יהוה ושבתי את־[כ= שביתכם] [ק= שבותכם] וקבצתי אתכם מכל־הגוים ומכל־המקומות אשר הדחתי אתכם שם נאם־יהוה והשבתי אתכם אל־המקום אשר־הגליתי אתכם משם׃</seg>
          <seg id="b.JER.29.15" type="verse">כי אמרתם הקים לנו יהוה נבאים בבלה׃ ס</seg>
          <seg id="b.JER.29.16" type="verse">כי־כה אמר יהוה אל־המלך היושב אל־כסא דוד ואל־כל־העם היושב בעיר הזאת אחיכם אשר לא־יצאו אתכם בגולה׃</seg>
          <seg id="b.JER.29.17" type="verse">כה אמר יהוה צבאות הנני משלח בם את־החרב את־הרעב ואת־הדבר ונתתי אותם כתאנים השערים אשר לא־תאכלנה מרע׃</seg>
          <seg id="b.JER.29.18" type="verse">ורדפתי אחריהם בחרב ברעב ובדבר ונתתים [כ= לזועה] [ק= לזעוה] לכל ממלכות הארץ לאלה ולשמה ולשרקה ולחרפה בכל־הגוים אשר־הדחתים שם׃</seg>
          <seg id="b.JER.29.19" type="verse">תחת אשר־לא־שמעו אל־דברי נאם־יהוה אשר שלחתי אליהם את־עבדי הנבאים השכם ושלח ולא שמעתם נאם־יהוה׃</seg>
          <seg id="b.JER.29.20" type="verse">ואתם שמעו דבר־יהוה כל־הגולה אשר־שלחתי מירושלם בבלה׃ ס</seg>
          <seg id="b.JER.29.21" type="verse">כה־אמר יהוה צבאות אלהי ישראל אל־אחאב בן־קוליה ואל־צדקיהו בן־מעשיה הנבאים לכם בשמי שקר הנני נתן אתם ביד נבוכדראצר מלך־בבל והכם לעיניכם׃</seg>
          <seg id="b.JER.29.22" type="verse">ולקח מהם קללה לכל גלות יהודה אשר בבבל לאמר ישמך יהוה כצדקיהו וכאחב אשר־קלם מלך־בבל באש׃</seg>
          <seg id="b.JER.29.23" type="verse">יען אשר עשו נבלה בישראל וינאפו את־נשי רעיהם וידברו דבר בשמי שקר אשר לוא צויתם ואנכי [כ= הוידע] [ק= היודע] ועד נאם־יהוה׃ ס</seg>
          <seg id="b.JER.29.24" type="verse">ואל־שמעיהו הנחלמי תאמר לאמר׃</seg>
          <seg id="b.JER.29.25" type="verse">כה־אמר יהוה צבאות אלהי ישראל לאמר יען אשר אתה שלחת בשמכה ספרים אל־כל־העם אשר בירושלם ואל־צפניה בן־מעשיה הכהן ואל כל־הכהנים לאמר׃</seg>
          <seg id="b.JER.29.26" type="verse">יהוה נתנך כהן תחת יהוידע הכהן להיות פקדים בית יהוה לכל־איש משגע ומתנבא ונתתה אתו אל־המהפכת ואל־הצינק׃</seg>
          <seg id="b.JER.29.27" type="verse">ועתה למה לא גערת בירמיהו הענתתי המתנבא לכם׃</seg>
          <seg id="b.JER.29.28" type="verse">כי על־כן שלח אלינו בבל לאמר ארכה היא בנו בתים ושבו ונטעו גנות ואכלו את־פריהן׃</seg>
          <seg id="b.JER.29.29" type="verse">ויקרא צפניה הכהן את־הספר הזה באזני ירמיהו הנביא׃ ף</seg>
          <seg id="b.JER.29.30" type="verse">ויהי דבר־יהוה אל־ירמיהו לאמר׃</seg>
          <seg id="b.JER.29.31" type="verse">שלח על־כל־הגולה לאמר כה אמר יהוה אל־שמעיה הנחלמי יען אשר נבא לכם שמעיה ואני לא שלחתיו ויבטח אתכם על־שקר׃</seg>
          <seg id="b.JER.29.32" type="verse">לכן כה־אמר יהוה הנני פקד על־שמעיה הנחלמי ועל־זרעו לא־יהיה לו איש יושב בתוך־העם הזה ולא־יראה בטוב אשר־אני עשה־לעמי נאם־יהוה כי־סרה דבר על־יהוה׃ ס</seg>
        </div>
        <div id="b.JER.30" type="chapter">
          <seg id="b.JER.30.1" type="verse">הדבר אשר היה אל־ירמיהו מאת יהוה לאמר׃</seg>
          <seg id="b.JER.30.2" type="verse">כה־אמר יהוה אלהי ישראל לאמר כתב־לך את כל־הדברים אשר־דברתי אליך אל־ספר׃</seg>
          <seg id="b.JER.30.3" type="verse">כי הנה ימים באים נאם־יהוה ושבתי את־שבות עמי ישראל ויהודה אמר יהוה והשבתים אל־הארץ אשר־נתתי לאבותם וירשוה׃ ף</seg>
          <seg id="b.JER.30.4" type="verse">ואלה הדברים אשר דבר יהוה אל־ישראל ואל־יהודה׃</seg>
          <seg id="b.JER.30.5" type="verse">כי־כה אמר יהוה קול חרדה שמענו פחד ואין שלום׃</seg>
          <seg id="b.JER.30.6" type="verse">שאלו־נא וראו אם־ילד זכר מדוע ראיתי כל־גבר ידיו על־חלציו כיולדה ונהפכו כל־פנים לירקון׃</seg>
          <seg id="b.JER.30.7" type="verse">הוי כי גדול היום ההוא מאין כמהו ועת־צרה היא ליעקב וממנה יושע׃</seg>
          <seg id="b.JER.30.8" type="verse">והיה ביום ההוא נאם יהוה צבאות אשבר עלו מעל צוארך ומוסרותיך אנתק ולא־יעבדו־בו עוד זרים׃</seg>
          <seg id="b.JER.30.9" type="verse">ועבדו את יהוה אלהיהם ואת דוד מלכם אשר אקים להם׃ ס</seg>
          <seg id="b.JER.30.10" type="verse">ואתה אל־תירא עבדי יעקב נאם־יהוה ואל־תחת ישראל כי הנני מושיעך מרחוק ואת־זרעך מארץ שבים ושב יעקב ושקט ושאןן ואין מחריד׃</seg>
          <seg id="b.JER.30.11" type="verse">כי־אתך אני נאם־יהוה להושיעך כי אעשה כלה בכל־הגוים אשר הפצותיך שם אך אתך לא־אעשה כלה ויסרתיך למשפט ונקה לא אנקך׃ ף</seg>
          <seg id="b.JER.30.12" type="verse">כי כה אמר יהוה אנוש לשברך נחלה מכתך׃</seg>
          <seg id="b.JER.30.13" type="verse">אין־דן דינך למזור רפאות תעלה אין לך׃</seg>
          <seg id="b.JER.30.14" type="verse">כל־מאהביך שכחוך אותך לא ידרשו כי מכת אויב הכיתיך מוסר אכזרי על רב עונך עצמו חטאתיך׃</seg>
          <seg id="b.JER.30.15" type="verse">מה־תזעק על־שברך אנוש מכאבך על רב עונך עצמו חטאתיך עשיתי אלה לך׃</seg>
          <seg id="b.JER.30.16" type="verse">לכן כל־אכליך יאכלו וכל־צריך כלם בשבי ילכו והיו שאסיך למשסה וכל־בזזיך אתן לבז׃</seg>
          <seg id="b.JER.30.17" type="verse">כי אעלה ארכה לך וממכותיך ארפאך נאם־יהוה כי נדחה קראו לך ציון היא דרש אין לה׃ ס</seg>
          <seg id="b.JER.30.18" type="verse">כה אמר יהוה הנני־שב שבות אהלי יעקוב ומשכנתיו ארחם ונבנתה עיר על־תלה וארמון על־משפטו ישב׃</seg>
          <seg id="b.JER.30.19" type="verse">ויצא מהם תודה וקול משחקים והרבתים ולא ימעטו והכבדתים ולא יצערו׃</seg>
          <seg id="b.JER.30.20" type="verse">והיו בניו כקדם ועדתו לפני תכון ופקדתי על כל־לחציו׃</seg>
          <seg id="b.JER.30.21" type="verse">והיה אדירו ממנו ומשלו מקרבו יצא והקרבתיו ונגש אלי כי מי הוא־זה ערב את־לבו לגשת אלי נאם־יהוה׃</seg>
          <seg id="b.JER.30.22" type="verse">והייתם לי לעם ואנכי אהיה לכם לאלהים׃ ס</seg>
          <seg id="b.JER.30.23" type="verse">הנה סערת יהוה חמה יצאה סער מתגורר על ראש רשעים יחול׃</seg>
          <seg id="b.JER.30.24" type="verse">לא ישוב חרון אף־יהוה עד־עשתו ועד־הקימו מזמות לבו באחרית הימים תתבוננו בה׃</seg>
        </div>
        <div id="b.JER.31" type="chapter">
          <seg id="b.JER.31.1" type="verse">בעת ההיא נאם־יהוה אהיה לאלהים לכל משפחות ישראל והמה יהיו־לי לעם׃ ס</seg>
          <seg id="b.JER.31.2" type="verse">כה אמר יהוה מצא חן במדבר עם שרידי חרב הלוך להרגיעו ישראל׃</seg>
          <seg id="b.JER.31.3" type="verse">מרחוק יהוה נראה לי ואהבת עולם אהבתיך על־כן משכתיך חסד׃</seg>
          <seg id="b.JER.31.4" type="verse">עוד אבנך ונבנית בתולת ישראל עוד תעדי תפיך ויצאת במחול משחקים׃</seg>
          <seg id="b.JER.31.5" type="verse">עוד תטעי כרמים בהרי שמרון נטעו נטעים וחללו׃</seg>
          <seg id="b.JER.31.6" type="verse">כי יש־יום קראו נצרים בהר אפרים קומו ונעלה ציון אל־יהוה אלהינו׃ ף</seg>
          <seg id="b.JER.31.7" type="verse">כי־כה אמר יהוה רנו ליעקב שמחה וצהלו בראש הגוים השמיעו הללו ואמרו הושע יהוה את־עמך את שארית ישראל׃</seg>
          <seg id="b.JER.31.8" type="verse">הנני מביא אותם מארץ צפון וקבצתים מירכתי־ארץ בם עור ופסח הרה וילדת יחדו קהל גדול ישובו הנה׃</seg>
          <seg id="b.JER.31.9" type="verse">בבכי יבאו ובתחנונים אובילם אוליכם אל־נחלי מים בדרך ישר לא יכשלו בה כי־הייתי לישראל לאב ואפרים בכרי הוא׃ ס</seg>
          <seg id="b.JER.31.10" type="verse">שמעו דבר־יהוה גוים והגידו באיים ממרחק ואמרו מזרה ישראל יקבצנו ושמרו כרעה עדרו׃</seg>
          <seg id="b.JER.31.11" type="verse">כי־פדה יהוה את־יעקב וגאלו מיד חזק ממנו׃</seg>
          <seg id="b.JER.31.12" type="verse">ובאו ורננו במרום־ציון ונהרו אל־טוב יהוה על־דגן ועל־תירש ועל־יצהר ועל־בני־צאן ובקר והיתה נפשם כגן רוה ולא־יוסיפו לדאבה עוד׃</seg>
          <seg id="b.JER.31.13" type="verse">אז תשמח בתולה במחול ובחרים וזקנים יחדו והפכתי אבלם לששון ונחמתים ושמחתים מיגונם׃</seg>
          <seg id="b.JER.31.14" type="verse">ורויתי נפש הכהנים דשן ועמי את־טובי ישבעו נאם־יהוה׃ ס</seg>
          <seg id="b.JER.31.15" type="verse">כה אמר יהוה קול ברמה נשמע נהי בכי תמרורים רחל מבכה על־בניה מאנה להנחם על־בניה כי איננו׃ ס</seg>
          <seg id="b.JER.31.16" type="verse">כה אמר יהוה מנעי קולך מבכי ועיניך מדמעה כי יש שכר לפעלתך נאם־יהוה ושבו מארץ אויב׃</seg>
          <seg id="b.JER.31.17" type="verse">ויש־תקוה לאחריתך נאם־יהוה ושבו בנים לגבולם׃ ס</seg>
          <seg id="b.JER.31.18" type="verse">שמוע שמעתי אפרים מתנודד יסרתני ואוסר כעגל לא למד השיבני ואשובה כי אתה יהוה אלהי׃</seg>
          <seg id="b.JER.31.19" type="verse">כי־אחרי שובי נחמתי ואחרי הודעי ספקתי על־ירך בשתי וגם־נכלמתי כי נשאתי חרפת נעורי׃</seg>
          <seg id="b.JER.31.20" type="verse">הבן יקיר לי אפרים אם ילד שעשעים כי־מדי דברי בו זכר אזכרנו עוד על־כן המו מעי לו רחם ארחמנו נאם־יהוה׃ ס</seg>
          <seg id="b.JER.31.21" type="verse">הציבי לך צינים שמי לך תמרורים שתי לבך למסלה דרך [כ= הלכתי] [ק= הלכת] שובי בתולת ישראל שבי אל־עריך אלה׃</seg>
          <seg id="b.JER.31.22" type="verse">עד־מתי תתחמקין הבת השובבה כי־ברא יהוה חדשה בארץ נקבה תסובב גבר׃ ס</seg>
          <seg id="b.JER.31.23" type="verse">כה־אמר יהוה צבאות אלהי ישראל עוד יאמרו את־הדבר הזה בארץ יהודה ובעריו בשובי את־שבותם יברךך יהוה נוה־צדק הר הקדש׃</seg>
          <seg id="b.JER.31.24" type="verse">וישבו בה יהודה וכל־עריו יחדו אכרים ונסעו בעדר׃</seg>
          <seg id="b.JER.31.25" type="verse">כי הרויתי נפש עיפה וכל־נפש דאבה מלאתי׃</seg>
          <seg id="b.JER.31.26" type="verse">על־זאת הקיצתי ואראה ושנתי ערבה לי׃ ס</seg>
          <seg id="b.JER.31.27" type="verse">הנה ימים באים נאם־יהוה וזרעתי את־בית ישראל ואת־בית יהודה זרע אדם וזרע בהמה׃</seg>
          <seg id="b.JER.31.28" type="verse">והיה כאשר שקדתי עליהם לנתוש ולנתוץ ולהרס ולהאביד ולהרע כן אשקד עליהם לבנות ולנטוע נאם־יהוה׃</seg>
          <seg id="b.JER.31.29" type="verse">בימים ההם לא־יאמרו עוד אבות אכלו בסר ושני בנים תקהינה׃</seg>
          <seg id="b.JER.31.30" type="verse">כי אם־איש בעונו ימות כל־האדם האכל הבסר תקהינה שניו׃ ס</seg>
          <seg id="b.JER.31.31" type="verse">הנה ימים באים נאם־יהוה וכרתי את־בית ישראל ואת־בית יהודה ברית חדשה׃</seg>
          <seg id="b.JER.31.32" type="verse">לא כברית אשר כרתי את־אבותם ביום החזיקי בידם להוציאם מארץ מצרים אשר־המה הפרו את־בריתי ואנכי בעלתי בם נאם־יהוה׃</seg>
          <seg id="b.JER.31.33" type="verse">כי זאת הברית אשר אכרת את־בית ישראל אחרי הימים ההם נאם־יהוה נתתי את־תורתי בקרבם ועל־לבם אכתבנה והייתי להם לאלהים והמה יהיו־לי לעם׃</seg>
          <seg id="b.JER.31.34" type="verse">ולא ילמדו עוד איש את־רעהו ואיש את־אחיו לאמר דעו את־יהוה כי־כולם ידעו אותי למקטנם ועד־גדולם נאם־יהוה כי אסלח לעונם ולחטאתם לא אזכר־עוד׃ ס</seg>
          <seg id="b.JER.31.35" type="verse">כה אמר יהוה נתן שמש לאור יוםם חקת ירח וכוכבים לאור לילה רגע הים ויהמו גליו יהוה צבאות שמו׃</seg>
          <seg id="b.JER.31.36" type="verse">אם־ימשו החקים האלה מלפני נאם־יהוה גם זרע ישראל ישבתו מהיות גוי לפני כל־הימים׃ ס</seg>
          <seg id="b.JER.31.37" type="verse">כה אמר יהוה אם־ימדו שמים מלמעלה ויחקרו מוסדי־ארץ למטה גם־אני אמאס בכל־זרע ישראל על־כל־אשר עשו נאם־יהוה׃ ס</seg>
          <seg id="b.JER.31.38" type="verse">הנה ימים [כ= זז] [ק= באים] נאם־יהוה ונבנתה העיר ליהוה ממגדל חננאל שער הפנה׃</seg>
          <seg id="b.JER.31.39" type="verse">ויצא עוד [כ= קוה] [ק= קו] המדה נגדו על גבעת גרב ונסב געתה׃</seg>
          <seg id="b.JER.31.40" type="verse">וכל־העמק הפגרים והדשן וכל־[כ= השרמות] [ק= השדמות] עד־נחל קדרון עד־פנת שער הסוסים מזרחה קדש ליהוה לא־ינתש ולא־יהרס עוד לעולם׃ ס</seg>
        </div>
        <div id="b.JER.32" type="chapter">
          <seg id="b.JER.32.1" type="verse">הדבר אשר־היה אל־ירמיהו מאת יהוה [כ= בשנת] [ק= בשנה] העשרית לצדקיהו מלך יהודה היא השנה שמנה־עשרה שנה לנבוכדראצר׃</seg>
          <seg id="b.JER.32.2" type="verse">ואז חיל מלך בבל צרים על־ירושלם וירמיהו הנביא היה כלוא בחצר המטרה אשר בית־מלך יהודה׃</seg>
          <seg id="b.JER.32.3" type="verse">אשר כלאו צדקיהו מלך־יהודה לאמר מדוע אתה נבא לאמר כה אמר יהוה הנני נתן את־העיר הזאת ביד מלך־בבל ולכדה׃</seg>
          <seg id="b.JER.32.4" type="verse">וצדקיהו מלך יהודה לא ימלט מיד הכשדים כי הנתן ינתן ביד מלך־בבל ודבר־פיו עם־פיו ועיניו את־[כ= עינו] [ק= עיניו] תראינה׃</seg>
          <seg id="b.JER.32.5" type="verse">ובבל יולך את־צדקיהו ושם יהיה עד־פקדי אתו נאם־יהוה כי תלחמו את־הכשדים לא תצליחו׃ ף</seg>
          <seg id="b.JER.32.6" type="verse">ויאמר ירמיהו היה דבר־יהוה אלי לאמר׃</seg>
          <seg id="b.JER.32.7" type="verse">הנה חנמאל בן־שלם דדך בא אליך לאמר קנה לך את־שדי אשר בענתות כי לך משפט הגאלה לקנות׃</seg>
          <seg id="b.JER.32.8" type="verse">ויבא אלי חנמאל בן־דדי כדבר יהוה אל־חצר המטרה ויאמר אלי קנה נא את־שדי אשר־בענתות אשר בארץ בנימין כי־לך משפט הירשה ולך הגאלה קנה־לך ואדע כי דבר־יהוה הוא׃</seg>
          <seg id="b.JER.32.9" type="verse">ואקנה את־השדה מאת חנמאל בן־דדי אשר בענתות ואשקלה־לו את־הכסף שבעה שקלים ועשרה הכסף׃</seg>
          <seg id="b.JER.32.10" type="verse">ואכתב בספר ואחתם ואעד עדים ואשקל הכסף במאזנים׃</seg>
          <seg id="b.JER.32.11" type="verse">ואקח את־ספר המקנה את־החתום המצוה והחקים ואת־הגלוי׃</seg>
          <seg id="b.JER.32.12" type="verse">ואתן את־הספר המקנה אל־ברוך בן־נריה בן־מחסיה לעיני חנמאל דדי ולעיני העדים הכתבים בספר המקנה לעיני כל־היהודים הישבים בחצר המטרה׃</seg>
          <seg id="b.JER.32.13" type="verse">ואצוה את־ברוך לעיניהם לאמר׃</seg>
          <seg id="b.JER.32.14" type="verse">כה־אמר יהוה צבאות אלהי ישראל לקוח את־הספרים האלה את ספר המקנה הזה ואת החתום ואת ספר הגלוי הזה ונתתם בכלי־חרש למען יעמדו ימים רבים׃ ס</seg>
          <seg id="b.JER.32.15" type="verse">כי כה אמר יהוה צבאות אלהי ישראל עוד יקנו בתים ושדות וכרמים בארץ הזאת׃ ף</seg>
          <seg id="b.JER.32.16" type="verse">ואתפלל אל־יהוה אחרי תתי את־ספר המקנה אל־ברוך בן־נריה לאמר׃</seg>
          <seg id="b.JER.32.17" type="verse">אהה אדני יהוה הנה אתה עשית את־השמים ואת־הארץ בכחך הגדול ובזרעך הנטויה לא־יפלא ממך כל־דבר׃</seg>
          <seg id="b.JER.32.18" type="verse">עשה חסד לאלפים ומשלם עון אבות אל־חיק בניהם אחריהם האל הגדול הגבור יהוה צבאות שמו׃</seg>
          <seg id="b.JER.32.19" type="verse">גדל העצה ורב העליליה אשר־עיניך פקחות על־כל־דרכי בני אדם לתת לאיש כדרכיו וכפרי מעלליו׃</seg>
          <seg id="b.JER.32.20" type="verse">אשר־שמת אתות ומפתים בארץ־מצרים עד־היום הזה ובישראל ובאדם ותעשה־לך שם כיום הזה׃</seg>
          <seg id="b.JER.32.21" type="verse">ותצא את־עמך את־ישראל מארץ מצרים באתות ובמופתים וביד חזקה ובאזרוע נטויה ובמורא גדול׃</seg>
          <seg id="b.JER.32.22" type="verse">ותתן להם את־הארץ הזאת אשר־נשבעת לאבותם לתת להם ארץ זבת חלב ודבש׃</seg>
          <seg id="b.JER.32.23" type="verse">ויבאו וירשו אתה ולא־שמעו בקולך [כ= ובתרותך] [ק= ובתורתך] לא־הלכו את כל־אשר צויתה להם לעשות לא עשו ותקרא אתם את כל־הרעה הזאת׃</seg>
          <seg id="b.JER.32.24" type="verse">הנה הסללות באו העיר ללכדה והעיר נתנה ביד הכשדים הנלחמים עליה מפני החרב והרעב והדבר ואשר דברת היה והנך ראה׃</seg>
          <seg id="b.JER.32.25" type="verse">ואתה אמרת אלי אדני יהוה קנה־לך השדה בכסף והעד עדים והעיר נתנה ביד הכשדים׃</seg>
          <seg id="b.JER.32.26" type="verse">ויהי דבר־יהוה אל־ירמיהו לאמר׃</seg>
          <seg id="b.JER.32.27" type="verse">הנה אני יהוה אלהי כל־בשר הממני יפלא כל־דבר׃</seg>
          <seg id="b.JER.32.28" type="verse">לכן כה אמר יהוה הנני נתן את־העיר הזאת ביד הכשדים וביד נבוכדראצר מלך־בבל ולכדה׃</seg>
          <seg id="b.JER.32.29" type="verse">ובאו הכשדים הנלחמים על־העיר הזאת והציתו את־העיר הזאת באש ושרפוה ואת הבתים אשר קטרו על־גגותיהם לבעל והסכו נסכים לאלהים אחרים למען הכעסני׃</seg>
          <seg id="b.JER.32.30" type="verse">כי־היו בני־ישראל ובני יהודה אך עשים הרע בעיני מנערתיהם כי בני־ישראל אך מכעסים אתי במעשה ידיהם נאם־יהוה׃</seg>
          <seg id="b.JER.32.31" type="verse">כי על־אפי ועל־חמתי היתה לי העיר הזאת למן־היום אשר בנו אותה ועד היום הזה להסירה מעל פני׃</seg>
          <seg id="b.JER.32.32" type="verse">על כל־רעת בני־ישראל ובני יהודה אשר עשו להכעסני המה מלכיהם שריהם כהניהם ונביאיהם ואיש יהודה וישבי ירושלם׃</seg>
          <seg id="b.JER.32.33" type="verse">ויפנו אלי ערף ולא פנים ולמד אתם השכם ולמד ואינם שמעים לקחת מוסר׃</seg>
          <seg id="b.JER.32.34" type="verse">וישימו שקוציהם בבית אשר־נקרא־שמי עליו לטמאו׃</seg>
          <seg id="b.JER.32.35" type="verse">ויבנו את־במות הבעל אשר בגיא בן־הנם להעביר את־בניהם ואת־בנותיהם למלך אשר לא־צויתים ולא עלתה על־לבי לעשות התועבה הזאת למען [כ= החטי] [ק= החטיא] את־יהודה׃ ס</seg>
          <seg id="b.JER.32.36" type="verse">ועתה לכן כה־אמר יהוה אלהי ישראל אל־העיר הזאת אשר אתם אמרים נתנה ביד מלך־בבל בחרב וברעב ובדבר׃</seg>
          <seg id="b.JER.32.37" type="verse">הנני מקבצם מכל־הארצות אשר הדחתים שם באפי ובחמתי ובקצף גדול והשבתים אל־המקום הזה והשבתים לבטח׃</seg>
          <seg id="b.JER.32.38" type="verse">והיו לי לעם ואני אהיה להם לאלהים׃</seg>
          <seg id="b.JER.32.39" type="verse">ונתתי להם לב אחד ודרך אחד ליראה אותי כל־הימים לטוב להם ולבניהם אחריהם׃</seg>
          <seg id="b.JER.32.40" type="verse">וכרתי להם ברית עולם אשר לא־אשוב מאחריהם להיטיבי אותם ואת־יראתי אתן בלבבם לבלתי סור מעלי׃</seg>
          <seg id="b.JER.32.41" type="verse">וששתי עליהם להטיב אותם ונטעתים בארץ הזאת באמת בכל־לבי ובכל־נפשי׃ ס</seg>
          <seg id="b.JER.32.42" type="verse">כי־כה אמר יהוה כאשר הבאתי אל־העם הזה את כל־הרעה הגדולה הזאת כן אנכי מביא עליהם את־כל־הטובה אשר אנכי דבר עליהם׃</seg>
          <seg id="b.JER.32.43" type="verse">ונקנה השדה בארץ הזאת אשר אתם אמרים שממה היא מאין אדם ובהמה נתנה ביד הכשדים׃</seg>
          <seg id="b.JER.32.44" type="verse">שדות בכסף יקנו וכתוב בספר וחתום והעד עדים בארץ בנימן ובסביבי ירושלם ובערי יהודה ובערי ההר ובערי השפלה ובערי הנגב כי־אשיב את־שבותם נאם־יהוה׃ ף</seg>
        </div>
        <div id="b.JER.33" type="chapter">
          <seg id="b.JER.33.1" type="verse">ויהי דבר־יהוה אל־ירמיהו שנית והוא עודנו עצור בחצר המטרה לאמר׃</seg>
          <seg id="b.JER.33.2" type="verse">כה־אמר יהוה עשה יהוה יוצר אותה להכינה יהוה שמו׃</seg>
          <seg id="b.JER.33.3" type="verse">קרא אלי ואענך ואגידה לך גדלות ובצרות לא ידעתם׃ ס</seg>
          <seg id="b.JER.33.4" type="verse">כי כה אמר יהוה אלהי ישראל על־בתי העיר הזאת ועל־בתי מלכי יהודה הנתצים אל־הסללות ואל־החרב׃</seg>
          <seg id="b.JER.33.5" type="verse">באים להלחם את־הכשדים ולמלאם את־פגרי האדם אשר־הכיתי באפי ובחמתי ואשר הסתרתי פני מהעיר הזאת על כל־רעתם׃</seg>
          <seg id="b.JER.33.6" type="verse">הנני מעלה־לה ארכה ומרפא ורפאתים וגליתי להם עתרת שלום ואמת׃</seg>
          <seg id="b.JER.33.7" type="verse">והשבתי את־שבות יהודה ואת שבות ישראל ובנתים כבראשנה׃</seg>
          <seg id="b.JER.33.8" type="verse">וטהרתים מכל־עונם אשר חטאו־לי וסלחתי [כ= לכול] [ק= לכל]־עונותיהם אשר חטאו־לי ואשר פשעו בי׃</seg>
          <seg id="b.JER.33.9" type="verse">והיתה לי לשם ששון לתהלה ולתפארת לכל גויי הארץ אשר ישמעו את־כל־הטובה אשר אנכי עשה אתם ופחדו ורגזו על כל־הטובה ועל כל־השלום אשר אנכי עשה לה׃ ס</seg>
          <seg id="b.JER.33.10" type="verse">כה אמר יהוה עוד ישמע במקום־הזה אשר אתם אמרים חרב הוא מאין אדם ומאין בהמה בערי יהודה ובחצות ירושלם הנשמות מאין אדם ומאין יושב ומאין בהמה׃</seg>
          <seg id="b.JER.33.11" type="verse">קול ששון וקול שמחה קול חתן וקול כלה קול אמרים הודו את־יהוה צבאות כי־טוב יהוה כי־לעולם חסדו מבאים תודה בית יהוה כי־אשיב את־שבות־הארץ כבראשנה אמר יהוה׃ ס</seg>
          <seg id="b.JER.33.12" type="verse">כה־אמר יהוה צבאות עוד יהיה במקום הזה החרב מאין־אדם ועד־בהמה ובכל־עריו נוה רעים מרבצים צאן׃</seg>
          <seg id="b.JER.33.13" type="verse">בערי ההר בערי השפלה ובערי הנגב ובארץ בנימן ובסביבי ירושלם ובערי יהודה עד תעברנה הצאן על־ידי מונה אמר יהוה׃ ס</seg>
          <seg id="b.JER.33.14" type="verse">הנה ימים באים נאם־יהוה והקמתי את־הדבר הטוב אשר דברתי אל־בית ישראל ועל־בית יהודה׃</seg>
          <seg id="b.JER.33.15" type="verse">בימים ההם ובעת ההיא אצמיח לדוד צמח צדקה ועשה משפט וצדקה בארץ׃</seg>
          <seg id="b.JER.33.16" type="verse">בימים ההם תושע יהודה וירושלם תשכון לבטח וזה אשר־יקרא־לה יהוה צדקנו׃ ס</seg>
          <seg id="b.JER.33.17" type="verse">כי־כה אמר יהוה לא־יכרת לדוד איש ישב על־כסא בית־ישראל׃</seg>
          <seg id="b.JER.33.18" type="verse">ולכהנים הלוים לא־יכרת איש מלפני מעלה עולה ומקטיר מנחה ועשה־זבח* כל־הימים׃ ס</seg>
          <seg id="b.JER.33.19" type="verse">ויהי דבר־יהוה אל־ירמיהו לאמור׃</seg>
          <seg id="b.JER.33.20" type="verse">כה אמר יהוה אם־תפרו את־בריתי היום ואת־בריתי הלילה ולבלתי היות יוםם־ולילה בעתם׃</seg>
          <seg id="b.JER.33.21" type="verse">גם־בריתי תפר את־דוד עבדי מהיות־לו בן מלך על־כסאו ואת־הלוים הכהנים משרתי׃</seg>
          <seg id="b.JER.33.22" type="verse">אשר לא־יספר צבא השמים ולא ימד חול הים כן ארבה את־זרע דוד עבדי ואת־הלוים משרתי אתי׃ ס</seg>
          <seg id="b.JER.33.23" type="verse">ויהי דבר־יהוה אל־ירמיהו לאמר׃</seg>
          <seg id="b.JER.33.24" type="verse">הלוא ראית מה־העם הזה דברו לאמר שתי המשפחות אשר בחר יהוה בהם וימאסם ואת־עמי ינאצון מהיות עוד גוי לפניהם׃ ס</seg>
          <seg id="b.JER.33.25" type="verse">כה אמר יהוה אם־לא בריתי יוםם ולילה חקות שמים וארץ לא־שמתי׃</seg>
          <seg id="b.JER.33.26" type="verse">גם־זרע יעקוב ודוד עבדי אמאס מקחת מזרעו משלים אל־זרע אברהם ישחק ויעקב כי־[כ= אשוב] [ק= אשיב] את־שבותם ורחמתים׃ ס</seg>
        </div>
        <div id="b.JER.34" type="chapter">
          <seg id="b.JER.34.1" type="verse">הדבר אשר־היה אל־ירמיהו מאת יהוה ונבוכדראצר מלך־בבל וכל־חילו וכל־ממלכות ארץ ממשלת ידו וכל־העמים נלחמים על־ירושלם ועל־כל־עריה לאמר׃</seg>
          <seg id="b.JER.34.2" type="verse">כה־אמר יהוה אלהי ישראל הלך ואמרת אל־צדקיהו מלך יהודה ואמרת אליו כה אמר יהוה הנני נתן את־העיר הזאת ביד מלך־בבל ושרפה באש׃</seg>
          <seg id="b.JER.34.3" type="verse">ואתה לא תמלט מידו כי תפש תתפש ובידו תנתן ועיניך את־עיני מלך־בבל תראינה ופיהו את־פיך ידבר ובבל תבוא׃</seg>
          <seg id="b.JER.34.4" type="verse">אך שמע דבר־יהוה צדקיהו מלך יהודה כה־אמר יהוה עליך לא תמות בחרב׃</seg>
          <seg id="b.JER.34.5" type="verse">בשלום תמות וכמשרפות אבותיך המלכים הראשנים אשר־היו לפניך כן ישרפו־לך והוי אדון יספדו־לך כי־דבר אני־דברתי נאם־יהוה׃ ס</seg>
          <seg id="b.JER.34.6" type="verse">וידבר ירמיהו הנביא אל־צדקיהו מלך יהודה את כל־הדברים האלה בירושלם׃</seg>
          <seg id="b.JER.34.7" type="verse">וחיל מלך־בבל נלחמים על־ירושלם ועל כל־ערי יהודה הנותרות אל־לכיש ואל־עזקה כי הנה נשארו בערי יהודה ערי מבצר׃ ף</seg>
          <seg id="b.JER.34.8" type="verse">הדבר אשר־היה אל־ירמיהו מאת יהוה אחרי כרת המלך צדקיהו ברית את־כל־העם אשר בירושלם לקרא להם דרור׃</seg>
          <seg id="b.JER.34.9" type="verse">לשלח איש את־עבדו ואיש את־שפחתו העברי והעבריה חפשים לבלתי עבד־בם ביהודי אחיהו איש׃</seg>
          <seg id="b.JER.34.10" type="verse">וישמעו כל־השרים וכל־העם אשר־באו בברית לשלח איש את־עבדו ואיש את־שפחתו חפשים לבלתי עבד־בם עוד וישמעו וישלחו׃</seg>
          <seg id="b.JER.34.11" type="verse">וישובו אחרי־כן וישבו את־העבדים ואת־השפחות אשר שלחו חפשים [כ= ויכבישום] [ק= ויכבשום] לעבדים ולשפחות׃ ס</seg>
          <seg id="b.JER.34.12" type="verse">ויהי דבר־יהוה אל־ירמיהו מאת יהוה לאמר׃</seg>
          <seg id="b.JER.34.13" type="verse">כה־אמר יהוה אלהי ישראל אנכי כרתי ברית את־אבותיכם ביום הוצאי אותם מארץ מצרים מבית עבדים לאמר׃</seg>
          <seg id="b.JER.34.14" type="verse">מקץ שבע שנים תשלחו איש את־אחיו העברי אשר־ימכר לך ועבדך שש שנים ושלחתו חפשי מעמך ולא־שמעו אבותיכם אלי ולא הטו את־אזנם׃</seg>
          <seg id="b.JER.34.15" type="verse">ותשבו אתם היום ותעשו את־הישר בעיני לקרא דרור איש לרעהו ותכרתו ברית לפני בבית אשר־נקרא שמי עליו׃</seg>
          <seg id="b.JER.34.16" type="verse">ותשבו ותחללו את־שמי ותשבו איש את־עבדו ואיש את־שפחתו אשר־שלחתם חפשים לנפשם ותכבשו אתם להיות לכם לעבדים ולשפחות׃ ס</seg>
          <seg id="b.JER.34.17" type="verse">לכן כה־אמר יהוה אתם לא־שמעתם אלי לקרא דרור איש לאחיו ואיש לרעהו הנני קרא לכם דרור נאם־יהוה אל־החרב אל־הדבר ואל־הרעב ונתתי אתכם [כ= לזועה] [ק= לזעוה] לכל ממלכות הארץ׃</seg>
          <seg id="b.JER.34.18" type="verse">ונתתי את־האנשים העברים את־ברתי אשר לא־הקימו את־דברי הברית אשר כרתו לפני העגל אשר כרתו לשנים ויעברו בין בתריו׃</seg>
          <seg id="b.JER.34.19" type="verse">שרי יהודה ושרי ירושלם הסרסים והכהנים וכל עם הארץ העברים בין בתרי העגל׃</seg>
          <seg id="b.JER.34.20" type="verse">ונתתי אותם ביד איביהם וביד מבקשי נפשם והיתה נבלתם למאכל לעוף השמים ולבהמת הארץ׃</seg>
          <seg id="b.JER.34.21" type="verse">ואת־צדקיהו מלך־יהודה ואת־שריו אתן ביד איביהם וביד מבקשי נפשם וביד חיל מלך בבל העלים מעליכם׃</seg>
          <seg id="b.JER.34.22" type="verse">הנני מצוה נאם־יהוה והשבתים אל־העיר הזאת ונלחמו עליה ולכדוה ושרפה באש ואת־ערי יהודה אתן שממה מאין ישב׃ ף</seg>
        </div>
        <div id="b.JER.35" type="chapter">
          <seg id="b.JER.35.1" type="verse">הדבר אשר־היה אל־ירמיהו מאת יהוה בימי יהויקים בן־יאשיהו מלך יהודה לאמר׃</seg>
          <seg id="b.JER.35.2" type="verse">הלוך אל־בית הרכבים ודברת אותם והבאותם בית יהוה אל־אחת הלשכות והשקית אותם יין׃</seg>
          <seg id="b.JER.35.3" type="verse">ואקח את־יאזניה בן־ירמיהו בן־חבצניה ואת־אחיו ואת־כל־בניו ואת כל־בית הרכבים׃</seg>
          <seg id="b.JER.35.4" type="verse">ואבא אתם בית יהוה אל־לשכת בני חןן בן־יגדליהו איש האלהים אשר־אצל לשכת השרים אשר ממעל ללשכת מעשיהו בן־שלם שמר הסף׃</seg>
          <seg id="b.JER.35.5" type="verse">ואתן לפני בני בית־הרכבים גבעים מלאים יין וכסות ואמר אליהם שתו־יין׃</seg>
          <seg id="b.JER.35.6" type="verse">ויאמרו לא נשתה־יין כי יונדב בן־רכב אבינו צוה עלינו לאמר לא תשתו־יין אתם ובניכם עד־עולם׃</seg>
          <seg id="b.JER.35.7" type="verse">ובית לא־תבנו וזרע לא־תזרעו וכרם לא־תטעו ולא יהיה לכם כי באהלים תשבו כל־ימיכם למען תחיו ימים רבים על־פני האדמה אשר אתם גרים שם׃</seg>
          <seg id="b.JER.35.8" type="verse">ונשמע בקול יהונדב בן־רכב אבינו לכל אשר צונו לבלתי שתות־יין כל־ימינו אנחנו נשינו בנינו ובנתינו׃</seg>
          <seg id="b.JER.35.9" type="verse">ולבלתי בנות בתים לשבתנו וכרם ושדה וזרע לא יהיה־לנו׃</seg>
          <seg id="b.JER.35.10" type="verse">ונשב באהלים ונשמע ונעש ככל אשר־צונו יונדב אבינו׃</seg>
          <seg id="b.JER.35.11" type="verse">ויהי בעלות נבוכדראצר מלך־בבל אל־הארץ ונאמר באו ונבוא ירושלם מפני חיל הכשדים ומפני חיל ארם ונשב בירושלם׃ ף</seg>
          <seg id="b.JER.35.12" type="verse">ויהי דבר־יהוה אל־ירמיהו לאמר׃</seg>
          <seg id="b.JER.35.13" type="verse">כה־אמר יהוה צבאות אלהי ישראל הלך ואמרת לאיש יהודה וליושבי ירושלם הלוא תקחו מוסר לשמע אל־דברי נאם־יהוה׃</seg>
          <seg id="b.JER.35.14" type="verse">הוקם את־דברי יהונדב בן־רכב אשר־צוה את־בניו לבלתי שתות־יין ולא שתו עד־היום הזה כי שמעו את מצות אביהם ואנכי דברתי אליכם השכם ודבר ולא שמעתם אלי׃</seg>
          <seg id="b.JER.35.15" type="verse">ואשלח אליכם את־כל־עבדי הנבאים השכים ושלח לאמר שבו־נא איש מדרכו הרעה והיטיבו מעלליכם ואל־תלכו אחרי אלהים אחרים לעבדם ושבו אל־האדמה אשר־נתתי לכם ולאבתיכם ולא הטיתם את־אזנכם ולא שמעתם אלי׃</seg>
          <seg id="b.JER.35.16" type="verse">כי הקימו בני יהונדב בן־רכב את־מצות אביהם אשר צום והעם הזה לא שמעו אלי׃ ס</seg>
          <seg id="b.JER.35.17" type="verse">לכן כה־אמר יהוה אלהי צבאות אלהי ישראל הנני מביא אל־יהודה ואל כל־יושבי ירושלם את כל־הרעה אשר דברתי עליהם יען דברתי אליהם ולא שמעו ואקרא להם ולא ענו׃</seg>
          <seg id="b.JER.35.18" type="verse">ולבית הרכבים אמר ירמיהו כה־אמר יהוה צבאות אלהי ישראל יען אשר שמעתם על־מצות יהונדב אביכם ותשמרו את־כל־מצותיו ותעשו ככל אשר־צוה אתכם׃ ס</seg>
          <seg id="b.JER.35.19" type="verse">לכן כה אמר יהוה צבאות אלהי ישראל לא־יכרת איש ליונדב בן־רכב עמד לפני כל־הימים׃ ף</seg>
        </div>
        <div id="b.JER.36" type="chapter">
          <seg id="b.JER.36.1" type="verse">ויהי בשנה הרביעת ליהויקים בן־יאשיהו מלך יהודה היה הדבר הזה אל־ירמיהו מאת יהוה לאמר׃</seg>
          <seg id="b.JER.36.2" type="verse">קח־לך מגלת־ספר וכתבת אליה את כל־הדברים אשר־דברתי אליך על־ישראל ועל־יהודה ועל־כל־הגוים מיום דברתי אליך מימי יאשיהו ועד היום הזה׃</seg>
          <seg id="b.JER.36.3" type="verse">אולי ישמעו בית יהודה את כל־הרעה אשר אנכי חשב לעשות להם למען ישובו איש מדרכו הרעה וסלחתי לעונם ולחטאתם׃ ס</seg>
          <seg id="b.JER.36.4" type="verse">ויקרא ירמיהו את־ברוך בן־נריה ויכתב ברוך מפי ירמיהו את כל־דברי יהוה אשר־דבר אליו על־מגלת־ספר׃</seg>
          <seg id="b.JER.36.5" type="verse">ויצוה ירמיהו את־ברוך לאמר אני עצור לא אוכל לבוא בית יהוה׃</seg>
          <seg id="b.JER.36.6" type="verse">ובאת אתה וקראת במגלה אשר־כתבת־מפי את־דברי יהוה באזני העם בית יהוה ביום צום וגם באזני כל־יהודה הבאים מעריהם תקראם׃</seg>
          <seg id="b.JER.36.7" type="verse">אולי תפל תחנתם לפני יהוה וישבו איש מדרכו הרעה כי־גדול האף והחמה אשר־דבר יהוה אל־העם הזה׃</seg>
          <seg id="b.JER.36.8" type="verse">ויעש ברוך בן־נריה ככל אשר־צוהו ירמיהו הנביא לקרא בספר דברי יהוה בית יהוה׃ ס</seg>
          <seg id="b.JER.36.9" type="verse">ויהי בשנה החמשית ליהויקים בן־יאשיהו מלך־יהודה בחדש התשעי קראו צום לפני יהוה כל־העם בירושלם וכל־העם הבאים מערי יהודה בירושלם׃</seg>
          <seg id="b.JER.36.10" type="verse">ויקרא ברוך בספר את־דברי ירמיהו בית יהוה בלשכת גמריהו בן־שפן הספר בחצר העליון פתח שער בית־יהוה החדש באזני כל־העם׃</seg>
          <seg id="b.JER.36.11" type="verse">וישמע מכיהו בן־גמריהו בן־שפן את־כל־דברי יהוה מעל הספר׃</seg>
          <seg id="b.JER.36.12" type="verse">וירד בית־המלך על־לשכת הספר והנה־שם כל־השרים יושבים אלישמע הספר ודליהו בן־שמעיהו ואלנתן בן־עכבור וגמריהו בן־שפן וצדקיהו בן־חנניהו וכל־השרים׃</seg>
          <seg id="b.JER.36.13" type="verse">ויגד להם מכיהו את כל־הדברים אשר שמע בקרא ברוך בספר באזני העם׃</seg>
          <seg id="b.JER.36.14" type="verse">וישלחו כל־השרים אל־ברוך את־יהודי בן־נתניהו בן־שלמיהו בן־כושי לאמר המגלה אשר קראת בה באזני העם קחנה בידך ולך ויקח ברוך בן־נריהו את־המגלה בידו ויבא אליהם׃</seg>
          <seg id="b.JER.36.15" type="verse">ויאמרו אליו שב נא וקראנה באזנינו ויקרא ברוך באזניהם׃</seg>
          <seg id="b.JER.36.16" type="verse">ויהי כשמעם את־כל־הדברים פחדו איש אל־רעהו ויאמרו אל־ברוך הגיד נגיד למלך את כל־הדברים האלה׃</seg>
          <seg id="b.JER.36.17" type="verse">ואת־ברוך שאלו לאמר הגד־נא לנו איך כתבת את־כל־הדברים האלה מפיו׃</seg>
          <seg id="b.JER.36.18" type="verse">ויאמר להם ברוך מפיו יקרא אלי את כל־הדברים האלה ואני כתב על־הספר בדיו׃ ף</seg>
          <seg id="b.JER.36.19" type="verse">ויאמרו השרים אל־ברוך לך הסתר אתה וירמיהו ואיש אל־ידע איפה אתם׃</seg>
          <seg id="b.JER.36.20" type="verse">ויבאו אל־המלך חצרה ואת־המגלה הפקדו בלשכת אלישמע הספר ויגידו באזני המלך את כל־הדברים׃</seg>
          <seg id="b.JER.36.21" type="verse">וישלח המלך את־יהודי לקחת את־המגלה ויקחה מלשכת אלישמע הספר ויקראה יהודי באזני המלך ובאזני כל־השרים העמדים מעל המלך׃</seg>
          <seg id="b.JER.36.22" type="verse">והמלך יושב בית החרף בחדש התשיעי ואת־האח לפניו מבערת׃</seg>
          <seg id="b.JER.36.23" type="verse">ויהי כקרוא יהודי שלש דלתות וארבעה יקרעה בתער הספר והשלך אל־האש אשר אל־האח עד־תם כל־המגלה על־האש אשר על־האח׃</seg>
          <seg id="b.JER.36.24" type="verse">ולא פחדו ולא קרעו את־בגדיהם המלך וכל־עבדיו השמעים את כל־הדברים האלה׃</seg>
          <seg id="b.JER.36.25" type="verse">וגם אלנתן ודליהו וגמריהו הפגעו במלך לבלתי שרף את־המגלה ולא שמע אליהם׃</seg>
          <seg id="b.JER.36.26" type="verse">ויצוה המלך את־ירחמאל בן־המלך ואת־שריהו בן־עזריאל ואת־שלמיהו בן־עבדאל לקחת את־ברוך הספר ואת ירמיהו הנביא ויסתרם יהוה׃ ס</seg>
          <seg id="b.JER.36.27" type="verse">ויהי דבר־יהוה אל־ירמיהו אחרי שרף המלך את־המגלה ואת־הדברים אשר כתב ברוך מפי ירמיהו לאמר׃</seg>
          <seg id="b.JER.36.28" type="verse">שוב קח־לך מגלה אחרת וכתב עליה את כל־הדברים הראשנים אשר היו על־המגלה הראשנה אשר שרף יהויקים מלך־יהודה׃</seg>
          <seg id="b.JER.36.29" type="verse">ועל־יהויקים מלך־יהודה תאמר כה אמר יהוה אתה שרפת את־המגלה הזאת לאמר מדוע כתבת עליה לאמר בא־יבוא מלך־בבל והשחית את־הארץ הזאת והשבית ממנה אדם ובהמה׃ ס</seg>
          <seg id="b.JER.36.30" type="verse">לכן כה־אמר יהוה על־יהויקים מלך יהודה לא־יהיה־לו יושב על־כסא דוד ונבלתו תהיה משלכת לחרב ביום ולקרח בלילה׃</seg>
          <seg id="b.JER.36.31" type="verse">ופקדתי עליו ועל־זרעו ועל־עבדיו את־עונם והבאתי עליהם ועל־ישבי ירושלם ואל־איש יהודה את כל־הרעה אשר־דברתי אליהם ולא שמעו׃ ס</seg>
          <seg id="b.JER.36.32" type="verse">וירמיהו לקח מגלה אחרת ויתנה אל־ברוך בן־נריהו הספר ויכתב עליה מפי ירמיהו את כל־דברי הספר אשר שרף יהויקים מלך־יהודה באש ועוד נוסף עליהם דברים רבים כהמה׃ ס</seg>
        </div>
        <div id="b.JER.37" type="chapter">
          <seg id="b.JER.37.1" type="verse">וימלך־מלך צדקיהו בן־יאשיהו תחת כניהו בן־יהויקים אשר המליך נבוכדראצר מלך־בבל בארץ יהודה׃</seg>
          <seg id="b.JER.37.2" type="verse">ולא שמע הוא ועבדיו ועם הארץ אל־דברי יהוה אשר דבר ביד ירמיהו הנביא׃</seg>
          <seg id="b.JER.37.3" type="verse">וישלח המלך צדקיהו את־יהוכל בן־שלמיה ואת־צפניהו בן־מעשיה הכהן אל־ירמיהו הנביא לאמר התפלל־נא בעדנו אל־יהוה אלהינו׃</seg>
          <seg id="b.JER.37.4" type="verse">וירמיהו בא ויצא בתוך העם ולא־נתנו אתו בית [כ= הכליא] [ק= הכלוא]׃</seg>
          <seg id="b.JER.37.5" type="verse">וחיל פרעה יצא ממצרים וישמעו הכשדים הצרים על־ירושלם את־שמעם ויעלו מעל ירושלם׃ ף</seg>
          <seg id="b.JER.37.6" type="verse">ויהי דבר־יהוה אל־ירמיהו הנביא לאמר׃</seg>
          <seg id="b.JER.37.7" type="verse">כה־אמר יהוה אלהי ישראל כה תאמרו אל־מלך יהודה השלח אתכם אלי לדרשני הנה חיל פרעה היצא לכם לעזרה שב לארצו מצרים׃</seg>
          <seg id="b.JER.37.8" type="verse">ושבו הכשדים ונלחמו על־העיר הזאת ולכדה ושרפה באש׃ ס</seg>
          <seg id="b.JER.37.9" type="verse">כה אמר יהוה אל־תשאו נפשתיכם לאמר הלך ילכו מעלינו הכשדים כי־לא ילכו׃</seg>
          <seg id="b.JER.37.10" type="verse">כי אם־הכיתם כל־חיל כשדים הנלחמים אתכם ונשארו בם אנשים מדקרים איש באהלו יקומו ושרפו את־העיר הזאת באש׃</seg>
          <seg id="b.JER.37.11" type="verse">והיה בהעלות חיל הכשדים מעל ירושלם מפני חיל פרעה׃ ס</seg>
          <seg id="b.JER.37.12" type="verse">ויצא ירמיהו מירושלם ללכת ארץ בנימן לחלק משם בתוך העם׃</seg>
          <seg id="b.JER.37.13" type="verse">ויהי־הוא בשער בנימן ושם בעל פקדת ושמו יראייה בן־שלמיה בן־חנניה ויתפש את־ירמיהו הנביא לאמר אל־הכשדים אתה נפל׃</seg>
          <seg id="b.JER.37.14" type="verse">ויאמר ירמיהו שקר אינני נפל על־הכשדים ולא שמע אליו ויתפש יראייה בירמיהו ויבאהו אל־השרים׃</seg>
          <seg id="b.JER.37.15" type="verse">ויקצפו השרים על־ירמיהו והכו אתו ונתנו אותו בית האסור בית יהונתן הספר כי־אתו עשו לבית הכלא׃</seg>
          <seg id="b.JER.37.16" type="verse">כי בא ירמיהו אל־בית הבור ואל־החניות וישב־שם ירמיהו ימים רבים׃ ף</seg>
          <seg id="b.JER.37.17" type="verse">וישלח המלך צדקיהו ויקחהו וישאלהו המלך בביתו בסתר ויאמר היש דבר מאת יהוה ויאמר ירמיהו יש ויאמר ביד מלך־בבל תנתן׃ ס</seg>
          <seg id="b.JER.37.18" type="verse">ויאמר ירמיהו אל־המלך צדקיהו מה חטאתי לך ולעבדיך ולעם הזה כי־נתתם אותי אל־בית הכלא׃</seg>
          <seg id="b.JER.37.19" type="verse">[כ= ואיו] [ק= ואיה] נביאיכם אשר־נבאו לכם לאמר לא־יבא מלך־בבל עליכם ועל הארץ הזאת׃</seg>
          <seg id="b.JER.37.20" type="verse">ועתה שמע־נא אדני המלך תפל־נא תחנתי לפניך ואל־תשבני בית יהונתן הספר ולא אמות שם׃</seg>
          <seg id="b.JER.37.21" type="verse">ויצוה המלך צדקיהו ויפקדו את־ירמיהו בחצר המטרה ונתן לו ככר־לחם ליום מחוץ האפים עד־תם כל־הלחם מן־העיר וישב ירמיהו בחצר המטרה׃</seg>
        </div>
        <div id="b.JER.38" type="chapter">
          <seg id="b.JER.38.1" type="verse">וישמע שפטיה בן־מתן וגדליהו בן־פשחור ויוכל בן־שלמיהו ופשחור בן־מלכיה את־הדברים אשר ירמיהו מדבר אל־כל־העם לאמר׃ ס</seg>
          <seg id="b.JER.38.2" type="verse">כה אמר יהוה הישב בעיר הזאת ימות בחרב ברעב ובדבר והיצא אל־הכשדים [כ= יחיה] [ק= וחיה] והיתה־לו נפשו לשלל וחי׃ ס</seg>
          <seg id="b.JER.38.3" type="verse">כה אמר יהוה הנתן תנתן העיר הזאת ביד חיל מלך־בבל ולכדה׃</seg>
          <seg id="b.JER.38.4" type="verse">ויאמרו השרים אל־המלך יומת נא את־האיש הזה כי־על־כן הוא־מרפא את־ידי אנשי המלחמה הנשארים בעיר הזאת ואת ידי כל־העם לדבר אליהם כדברים האלה כי האיש הזה איננו דרש לשלום לעם הזה כי אם־לרעה׃</seg>
          <seg id="b.JER.38.5" type="verse">ויאמר המלך צדקיהו הנה־הוא בידכם כי־אין המלך יוכל אתכם דבר׃</seg>
          <seg id="b.JER.38.6" type="verse">ויקחו את־ירמיהו וישלכו אתו אל־הבור מלכיהו בן־המלך אשר בחצר המטרה וישלחו את־ירמיהו בחבלים ובבור אין־מים כי אם־טיט ויטבע ירמיהו בטיט׃ ס</seg>
          <seg id="b.JER.38.7" type="verse">וישמע עבד־מלך הכושי איש סריס והוא בבית המלך כי־נתנו את־ירמיהו אל־הבור והמלך יושב בשער בנימן׃</seg>
          <seg id="b.JER.38.8" type="verse">ויצא עבד־מלך מבית המלך וידבר אל־המלך לאמר׃</seg>
          <seg id="b.JER.38.9" type="verse">אדני המלך הרעו האנשים האלה את כל־אשר עשו לירמיהו הנביא את אשר־השליכו אל־הבור וימת תחתיו מפני הרעב כי אין הלחם עוד בעיר׃</seg>
          <seg id="b.JER.38.10" type="verse">ויצוה המלך את עבד־מלך הכושי לאמר קח בידך מזה שלשים אנשים והעלית את־ירמיהו הנביא מן־הבור בטרם ימות׃</seg>
          <seg id="b.JER.38.11" type="verse">ויקח עבד־מלך את־האנשים בידו ויבא בית־המלך אל־תחת האוצר ויקח משם בלוי [כ= הסחבות] [ק= סחבות] ובלוי מלחים וישלחם אל־ירמיהו אל־הבור בחבלים׃</seg>
          <seg id="b.JER.38.12" type="verse">ויאמר עבד־מלך הכושי אל־ירמיהו שים נא בלואי הסחבות והמלחים תחת אצלות ידיך מתחת לחבלים ויעש ירמיהו כן׃</seg>
          <seg id="b.JER.38.13" type="verse">וימשכו את־ירמיהו בחבלים ויעלו אתו מן־הבור וישב ירמיהו בחצר המטרה׃ ס</seg>
          <seg id="b.JER.38.14" type="verse">וישלח המלך צדקיהו ויקח את־ירמיהו הנביא אליו אל־מבוא השלישי אשר בבית יהוה ויאמר המלך אל־ירמיהו שאל אני אתך דבר אל־תכחד ממני דבר׃</seg>
          <seg id="b.JER.38.15" type="verse">ויאמר ירמיהו אל־צדקיהו כי אגיד לך הלוא המת תמיתני וכי איעצך לא תשמע אלי׃</seg>
          <seg id="b.JER.38.16" type="verse">וישבע המלך צדקיהו אל־ירמיהו בסתר לאמר חי־יהוה [כ= את] [ק= זז] אשר עשה־לנו את־הנפש הזאת אם־אמיתך ואם־אתנך ביד האנשים האלה אשר מבקשים את־נפשך׃ ס</seg>
          <seg id="b.JER.38.17" type="verse">ויאמר ירמיהו אל־צדקיהו כה־אמר יהוה אלהי צבאות אלהי ישראל אם־יצא תצא אל־שרי מלך־בבל וחיתה נפשך והעיר הזאת לא תשרף באש וחיתה אתה וביתך׃</seg>
          <seg id="b.JER.38.18" type="verse">ואם לא־תצא אל־שרי מלך בבל ונתנה העיר הזאת ביד הכשדים ושרפוה באש ואתה לא־תמלט מידם׃ ס</seg>
          <seg id="b.JER.38.19" type="verse">ויאמר המלך צדקיהו אל־ירמיהו אני דאג את־היהודים אשר נפלו אל־הכשדים פן־יתנו אתי בידם והתעללו־בי׃ ף</seg>
          <seg id="b.JER.38.20" type="verse">ויאמר ירמיהו לא יתנו שמע־נא בקול יהוה לאשר אני דבר אליך וייטב לך ותחי נפשך׃</seg>
          <seg id="b.JER.38.21" type="verse">ואם־מאן אתה לצאת זה הדבר אשר הראני יהוה׃</seg>
          <seg id="b.JER.38.22" type="verse">והנה כל־הנשים אשר נשארו בבית מלך־יהודה מוצאות אל־שרי מלך בבל והנה אמרות הסיתוך ויכלו לך אנשי שלמך הטבעו בבץ רגלך נסגו אחור׃</seg>
          <seg id="b.JER.38.23" type="verse">ואת־כל־נשיך ואת־בניך מוצאים אל־הכשדים ואתה לא־תמלט מידם כי ביד מלך־בבל תתפש ואת־העיר הזאת תשרף באש׃ ף</seg>
          <seg id="b.JER.38.24" type="verse">ויאמר צדקיהו אל־ירמיהו איש אל־ידע בדברים־האלה ולא תמות׃</seg>
          <seg id="b.JER.38.25" type="verse">וכי־ישמעו השרים כי־דברתי אתך ובאו אליך ואמרו אליכ* הגידה־נא לנו מה־דברת אל־המלך אל־תכחד ממנו ולא נמיתך ומה־דבר אליך המלך׃</seg>
          <seg id="b.JER.38.26" type="verse">ואמרת אליהם מפיל־אני תחנתי לפני המלך לבלתי השיבני בית יהונתן למות שם׃ ף</seg>
          <seg id="b.JER.38.27" type="verse">ויבאו כל־השרים אל־ירמיהו וישאלו אתו ויגד להם ככל־הדברים האלה אשר צוה המלך ויחרשו ממנו כי לא־נשמע הדבר׃ ף</seg>
          <seg id="b.JER.38.28" type="verse">וישב ירמיהו בחצר המטרה עד־יום אשר־נלכדה ירושלם ס והיה כאשר נלכדה ירושלם׃ ף</seg>
        </div>
        <div id="b.JER.39" type="chapter">
          <seg id="b.JER.39.1" type="verse">בשנה התשעית לצדקיהו מלך־יהודה בחדש העשרי בא נבוכדראצר מלך־בבל וכל־חילו אל־ירושלם ויצרו עליה׃ ס</seg>
          <seg id="b.JER.39.2" type="verse">בעשתי־עשרה שנה לצדקיהו בחדש הרביעי בתשעה לחדש הבקעה העיר׃</seg>
          <seg id="b.JER.39.3" type="verse">ויבאו כל שרי מלך־בבל וישבו בשער התוך נרגל שר־אצר סמגר־נבו שר־סכים רב־סריס נרגל שר־אצר רב־מג וכל־שארית שרי מלך בבל׃</seg>
          <seg id="b.JER.39.4" type="verse">ויהי כאשר ראם צדקיהו מלך־יהודה וכל אנשי המלחמה ויברחו ויצאו לילה מן־העיר דרך גן המלך בשער בין החמתים ויצא דרך הערבה׃</seg>
          <seg id="b.JER.39.5" type="verse">וירדפו חיל־כשדים אחריהם וישגו את־צדקיהו בערבות ירחו ויקחו אתו ויעלהו אל־נבוכדראצר מלך־בבל רבלתה בארץ חמת וידבר אתו משפטים׃</seg>
          <seg id="b.JER.39.6" type="verse">וישחט מלך בבל את־בני צדקיהו ברבלה לעיניו ואת כל־חרי יהודה שחט מלך בבל׃</seg>
          <seg id="b.JER.39.7" type="verse">ואת־עיני צדקיהו עור ויאסרהו בנחשתים לביא אתו בבלה׃</seg>
          <seg id="b.JER.39.8" type="verse">ואת־בית המלך ואת־בית העם שרפו הכשדים באש ואת־חמות ירושלם נתצו׃</seg>
          <seg id="b.JER.39.9" type="verse">ואת יתר העם הנשארים בעיר ואת־הנפלים אשר נפלו עליו ואת יתר העם הנשארים הגלה נבוזר־אדן רב־טבחים בבל׃</seg>
          <seg id="b.JER.39.10" type="verse">ומן־העם הדלים אשר אין־להם מאומה השאיר נבוזראדן רב־טבחים בארץ יהודה ויתן להם כרמים ויגבים ביום ההוא׃</seg>
          <seg id="b.JER.39.11" type="verse">ויצו נבוכדראצר מלך־בבל על־ירמיהו ביד נבוזראדן רב־טבחים לאמר׃</seg>
          <seg id="b.JER.39.12" type="verse">קחנו ועיניך שים עליו ואל־תעש לו מאומה רע כי [כ= אם] [ק= זז] כאשר ידבר אליך כן עשה עמו׃</seg>
          <seg id="b.JER.39.13" type="verse">וישלח נבוזראדן רב־טבחים ונבושזבן רב־סריס ונרגל שר־אצר רב־מג וכל רבי מלך־בבל׃</seg>
          <seg id="b.JER.39.14" type="verse">וישלחו ויקחו את־ירמיהו מחצר המטרה ויתנו אתו אל־גדליהו בן־אחיקם בן־שפן להוצאהו אל־הבית וישב בתוך העם׃ ס</seg>
          <seg id="b.JER.39.15" type="verse">ואל־ירמיהו היה דבר־יהוה בהיתו עצור בחצר המטרה לאמר׃</seg>
          <seg id="b.JER.39.16" type="verse">הלוך ואמרת לעבד־מלכ* הכושי לאמר כה־אמר יהוה צבאות אלהי ישראל הנני [כ= מבי] [ק= מביא] את־דברי אל־העיר הזאת לרעה ולא לטובה והיו לפניך ביום ההוא׃</seg>
          <seg id="b.JER.39.17" type="verse">והצלתיך ביום־ההוא נאם־יהוה ולא תנתן ביד האנשים אשר־אתה יגור מפניהם׃</seg>
          <seg id="b.JER.39.18" type="verse">כי מלט אמלטך ובחרב לא תפל והיתה לך נפשך לשלל כי־בטחת בי נאם־יהוה׃ ס</seg>
        </div>
        <div id="b.JER.40" type="chapter">
          <seg id="b.JER.40.1" type="verse">הדבר אשר־היה אל־ירמיהו מאת יהוה אחר שלח אתו נבוזראדן רב־טבחים מן־הרמה בקחתו אתו והוא־אסור באזקים בתוך כל־גלות ירושלם ויהודה המגלים בבלה׃</seg>
          <seg id="b.JER.40.2" type="verse">ויקח רב־טבחים לירמיהו ויאמר אליו יהוה אלהיך דבר את־הרעה הזאת אל־המקום הזה׃</seg>
          <seg id="b.JER.40.3" type="verse">ויבא ויעש יהוה כאשר דבר כי־חטאתם ליהוה ולא־שמעתם בקולו והיה לכם [כ= דבר] [ק= הדבר] הזה׃</seg>
          <seg id="b.JER.40.4" type="verse">ועתה הנה פתחתיך היום מן־האזקים אשר על־ידך אם־טוב בעיניך לבוא אתי בבל בא ואשים את־עיני עליך ואם־רע בעיניך לבוא־אתי בבל חדל ראה כל־הארץ לפניך אל־טוב ואל־הישר בעיניך ללכת שמה לך׃</seg>
          <seg id="b.JER.40.5" type="verse">ועודנו לא־ישוב ושבה אל־גדליה בן־אחיקם בן־שפן אשר הפקיד מלך־בבל בערי יהודה ושב אתו בתוך העם או אל־כל־הישר בעיניך ללכת לך ויתן־לו רב־טבחים ארחה ומשאת וישלחהו׃</seg>
          <seg id="b.JER.40.6" type="verse">ויבא ירמיהו אל־גדליה בן־אחיקם המצפתה וישב אתו בתוך העם הנשארים בארץ׃ ס</seg>
          <seg id="b.JER.40.7" type="verse">וישמעו כל־שרי החילים אשר בשדה המה ואנשיהם כי־הפקיד מלך־בבל את־גדליהו בן־אחיקם בארץ וכי הפקיד אתו אנשים ונשים וטף ומדלת הארץ מאשר לא־הגלו בבלה׃</seg>
          <seg id="b.JER.40.8" type="verse">ויבאו אל־גדליה המצפתה וישמעאל בן־נתניהו ויוחןן ויונתן בני־קרח ושריה בן־תנחמת ובני [כ= עופי] [ק= עיפי] הנטפתי ויזניהו בן־המעכתי המה ואנשיהם׃</seg>
          <seg id="b.JER.40.9" type="verse">וישבע להם גדליהו בן־אחיקם בן־שפן ולאנשיהם לאמר אל־תיראו מעבוד הכשדים שבו בארץ ועבדו את־מלך בבל וייטב לכם׃</seg>
          <seg id="b.JER.40.10" type="verse">ואני הנני ישב במצפה לעמד לפני הכשדים אשר יבאו אלינו ואתם אספו יין וקיץ ושמן ושמו בכליכם ושבו בעריכם אשר־תפשתם׃</seg>
          <seg id="b.JER.40.11" type="verse">וגם כל־היהודים אשר־במואב ובבני־עמון ובאדום ואשר בכל־הארצות שמעו כי־נתן מלך־בבל שארית ליהודה וכי הפקיד עליהם את־גדליהו בן־אחיקם בן־שפן׃</seg>
          <seg id="b.JER.40.12" type="verse">וישבו כל־היהודים מכל־המקמות אשר נדחו־שם ויבאו ארץ־יהודה אל־גדליהו המצפתה ויאספו יין וקיץ הרבה מאד׃ ף</seg>
          <seg id="b.JER.40.13" type="verse">ויוחןן בן־קרח וכל־שרי החילים אשר בשדה באו אל־גדליהו המצפתה׃</seg>
          <seg id="b.JER.40.14" type="verse">ויאמרו אליו הידע* תדע כי בעליס מלך בני־עמון שלח את־ישמעאל בן־נתניה להכתך נפש ולא־האמין להם גדליהו בן־אחיקם׃</seg>
          <seg id="b.JER.40.15" type="verse">ויוחןן בן־קרח אמר אל־גדליהו בסתר במצפה לאמר אלכה נא ואכה את־ישמעאל בן־נתניה ואיש לא ידע למה יככה נפש ונפצו כל־יהודה הנקבצים אליך ואבדה שארית יהודה׃</seg>
          <seg id="b.JER.40.16" type="verse">ויאמר גדליהו בן־אחיקם אל־יוחןן בן־קרח אל־[כ= תעש] [ק= תעשה] את־הדבר הזה כי־שקר אתה דבר אל־ישמעאל׃ ס</seg>
        </div>
        <div id="b.JER.41" type="chapter">
          <seg id="b.JER.41.1" type="verse">ויהי בחדש השביעי בא ישמעאל בן־נתניה בן־אלישמע מזרע המלוכה ורבי המלך ועשרה אנשים אתו אל־גדליהו בן־אחיקם המצפתה ויאכלו שם לחם יחדו במצפה׃</seg>
          <seg id="b.JER.41.2" type="verse">ויקם ישמעאל בן־נתניה ועשרת האנשים אשר־היו אתו ויכו את־גדליהו בן־אחיקם בן־שפן בחרב וימת אתו אשר־הפקיד מלך־בבל בארץ׃</seg>
          <seg id="b.JER.41.3" type="verse">ואת כל־היהודים אשר־היו אתו את־גדליהו במצפה ואת־הכשדים אשר נמצאו־שם את אנשי המלחמה הכה ישמעאל׃</seg>
          <seg id="b.JER.41.4" type="verse">ויהי ביום השני להמית את־גדליהו ואיש לא ידע׃</seg>
          <seg id="b.JER.41.5" type="verse">ויבאו אנשים משכם משלו ומשמרון שמנים איש מגלחי זקן וקרעי בגדים ומתגדדים ומנחה ולבונה בידם להביא בית יהוה׃</seg>
          <seg id="b.JER.41.6" type="verse">ויצא ישמעאל בן־נתניה לקראתם מן־המצפה הלך הלך ובכה ויהי כפגש אתם ויאמר אליהם באו אל־גדליהו בן־אחיקם׃ ס</seg>
          <seg id="b.JER.41.7" type="verse">ויהי כבואם אל־תוך העיר וישחטם ישמעאל בן־נתניה אל־תוך הבור הוא והאנשים אשר־אתו׃</seg>
          <seg id="b.JER.41.8" type="verse">ועשרה אנשים נמצאו־בם ויאמרו אל־ישמעאל אל־תמתנו כי־יש־לנו מטמנים בשדה חטים ושערים ושמן ודבש ויחדל ולא המיתם בתוך אחיהם׃</seg>
          <seg id="b.JER.41.9" type="verse">והבור אשר השליך שם ישמעאל את כל־פגרי האנשים אשר הכה ביד־גדליהו הוא אשר עשה המלך אסא מפני בעשא מלך־ישראל אתו מלא ישמעאל בן־נתניהו חללים׃</seg>
          <seg id="b.JER.41.10" type="verse">וישב ישמעאל את־כל־שארית העם אשר במצפה את־בנות המלך ואת־כל־העם הנשארים במצפה אשר הפקיד נבוזראדן רב־טבחים את־גדליהו בן־אחיקם וישבם ישמעאל בן־נתניה וילך לעבר אל־בני עמון׃ ס</seg>
          <seg id="b.JER.41.11" type="verse">וישמע יוחןן בן־קרח וכל־שרי החילים אשר אתו את כל־הרעה אשר עשה ישמעאל בן־נתניה׃</seg>
          <seg id="b.JER.41.12" type="verse">ויקחו את־כל־האנשים וילכו להלחם עם־ישמעאל בן־נתניה וימצאו אתו אל־מים רבים אשר בגבעון׃</seg>
          <seg id="b.JER.41.13" type="verse">ויהי כראות כל־העם אשר את־ישמעאל את־יוחןן בן־קרח ואת כל־שרי החילים אשר אתו וישמחו׃</seg>
          <seg id="b.JER.41.14" type="verse">ויסבו כל־העם אשר־שבה ישמעאל מן־המצפה וישבו וילכו אל־יוחןן בן־קרח׃</seg>
          <seg id="b.JER.41.15" type="verse">וישמעאל בן־נתניה נמלט בשמנה אנשים מפני יוחןן וילך אל־בני עמון׃ ס</seg>
          <seg id="b.JER.41.16" type="verse">ויקח יוחןן בן־קרח וכל־שרי החילים אשר־אתו את כל־שארית העם אשר השיב מאת ישמעאל בן־נתניה מן־המצפה אחר הכה את־גדליה בן־אחיקם גברים אנשי המלחמה ונשים וטף וסרסים אשר השיב מגבעון׃</seg>
          <seg id="b.JER.41.17" type="verse">וילכו וישבו בגרות* [כ= כמוהם] [ק= כמהם] אשר־אצל בית לחם ללכת לבוא מצרים׃</seg>
          <seg id="b.JER.41.18" type="verse">מפני הכשדים כי יראו מפניהם כי־הכה ישמעאל בן־נתניה את־גדליהו בן־אחיקם אשר־הפקיד מלך־בבל בארץ׃ ס</seg>
        </div>
        <div id="b.JER.42" type="chapter">
          <seg id="b.JER.42.1" type="verse">ויגשו כל־שרי החילים ויוחןן בן־קרח ויזניה בן־הושעיה וכל־העם מקטן ועד־גדול׃</seg>
          <seg id="b.JER.42.2" type="verse">ויאמרו אל־ירמיהו הנביא תפל־נא תחנתנו לפניך והתפלל בעדנו אל־יהוה אלהיך בעד כל־השארית הזאת כי־נשארנו מעט מהרבה כאשר עיניך ראות אתנו׃</seg>
          <seg id="b.JER.42.3" type="verse">ויגד־לנו יהוה אלהיך את־הדרך אשר נלך־בה ואת־הדבר אשר נעשה׃</seg>
          <seg id="b.JER.42.4" type="verse">ויאמר אליהם ירמיהו הנביא שמעתי הנני מתפלל אל־יהוה אלהיכם כדבריכם והיה כל־הדבר אשר־יענה יהוה אתכם אגיד לכם לא־אמנע םכם דבר׃</seg>
          <seg id="b.JER.42.5" type="verse">והמה אמרו אל־ירמיהו יהי יהוה בנו לעד אמת ונאמן אם־לא ככל־הדבר אשר ישלחך יהוה אלהיך אלינו כן נעשה׃</seg>
          <seg id="b.JER.42.6" type="verse">אם־טוב ואם־רע בקול יהוה אלהינו אשר [כ= אנו] [ק= אנחנו] שלחים אתך אליו נשמע למען אשר ייטב־לנו כי נשמע בקול יהוה אלהינו׃ ס</seg>
          <seg id="b.JER.42.7" type="verse">ויהי מקץ עשרת ימים ויהי דבר־יהוה אל־ירמיהו׃</seg>
          <seg id="b.JER.42.8" type="verse">ויקרא אל־יוחןן בן־קרח ואל כל־שרי החילים אשר אתו ולכל־העם למקטן ועד־גדול׃</seg>
          <seg id="b.JER.42.9" type="verse">ויאמר אליהם כה־אמר יהוה אלהי ישראל אשר שלחתם אתי אליו להפיל תחנתכם לפניו׃</seg>
          <seg id="b.JER.42.10" type="verse">אם־שוב תשבו בארץ הזאת ובניתי אתכם ולא אהרס ונטעתי אתכם ולא אתוש כי נחמתי אל־הרעה אשר עשיתי לכם׃</seg>
          <seg id="b.JER.42.11" type="verse">אל־תיראו מפני מלך בבל אשר־אתם יראים מפניו אל־תיראו ממנו נאם־יהוה כי־אתכם אני להושיע אתכם ולהציל אתכם מידו׃</seg>
          <seg id="b.JER.42.12" type="verse">ואתן לכם רחמים ורחם אתכם והשיב אתכם אל־אדמתכם׃</seg>
          <seg id="b.JER.42.13" type="verse">ואם־אמרים אתם לא נשב בארץ הזאת לבלתי שמע בקול יהוה אלהיכם׃</seg>
          <seg id="b.JER.42.14" type="verse">לאמר לא כי ארץ מצרים נבוא אשר לא־נראה מלחמה וקול שופר לא נשמע וללחם לא־נרעב ושם נשב׃</seg>
          <seg id="b.JER.42.15" type="verse">ועתה לכן שמעו דבר־יהוה שארית יהודה כה־אמר יהוה צבאות אלהי ישראל אם־אתם שום תשמון פניכם לבא מצרים ובאתם לגור שם׃</seg>
          <seg id="b.JER.42.16" type="verse">והיתה החרב אשר אתם יראים ממנה שם תשיג אתכם בארץ מצרים והרעב אשר־אתם דאגים ממנו שם ידבק אחריכם מצרים ושם תמתו׃</seg>
          <seg id="b.JER.42.17" type="verse">ויהיו כל־האנשים אשר־שמו את־פניהם לבוא מצרים לגור שם ימותו בחרב ברעב ובדבר ולא־יהיה להם שריד ופליט מפני הרעה אשר אני מביא עליהם׃ ס</seg>
          <seg id="b.JER.42.18" type="verse">כי כה אמר יהוה צבאות אלהי ישראל כאשר נתך אפי וחמתי על־ישבי ירושלם כן תתך חמתי עליכם בבאכם מצרים והייתם לאלה ולשמה ולקללה ולחרפה ולא־תראו עוד את־המקום הזה׃</seg>
          <seg id="b.JER.42.19" type="verse">דבר יהוה עליכם שארית יהודה אל־תבאו מצרים ידע תדעו כי־העידתי בכם היום׃</seg>
          <seg id="b.JER.42.20" type="verse">כי [כ= התעתים] [ק= התעיתמ*] בנפשותיכם כי־אתם שלחתם אתי אל־יהוה אלהיכם לאמר התפלל בעדנו אל־יהוה אלהינו וככל אשר יאמר יהוה אלהינו כן הגד־לנו ועשינו׃</seg>
          <seg id="b.JER.42.21" type="verse">ואגד לכם היום ולא שמעתם בקול יהוה אלהיכם ולכל אשר־שלחני אליכם׃</seg>
          <seg id="b.JER.42.22" type="verse">ועתה ידע תדעו כי בחרב ברעב ובדבר תמותו במקום אשר חפצתם לבוא לגור שם׃ ס</seg>
        </div>
        <div id="b.JER.43" type="chapter">
          <seg id="b.JER.43.1" type="verse">ויהי ככלות ירמיהו לדבר אל־כל־העם את־כל־דברי יהוה אלהיהם אשר שלחו יהוה אלהיהם אליהם את כל־הדברים האלה׃ ס</seg>
          <seg id="b.JER.43.2" type="verse">ויאמר עזריה בן־הושעיה ויוחןן בן־קרח וכל־האנשים הזדים אמרים אל־ירמיהו שקר אתה מדבר לא שלחך יהוה אלהינו לאמר לא־תבאו מצרים לגור שם׃</seg>
          <seg id="b.JER.43.3" type="verse">כי ברוך בן־נריה מסית אתך בנו למען תת אתנו ביד־הכשדים להמית אתנו ולהגלות אתנו בבל׃</seg>
          <seg id="b.JER.43.4" type="verse">ולא־שמע יוחןן בן־קרח וכל־שרי החילים וכל־העם בקול יהוה לשבת בארץ יהודה׃</seg>
          <seg id="b.JER.43.5" type="verse">ויקח יוחןן בן־קרח וכל־שרי החילים את כל־שארית יהודה אשר־שבו מכל־הגוים אשר נדחו־שם לגור בארץ יהודה׃</seg>
          <seg id="b.JER.43.6" type="verse">את־הגברים ואת־הנשים ואת־הטף ואת־בנות המלך ואת כל־הנפש אשר הניח נבוזראדן רב־טבחים את־גדליהו בן־אחיקם בן־שפן ואת ירמיהו הנביא ואת־ברוך בן־נריהו׃</seg>
          <seg id="b.JER.43.7" type="verse">ויבאו ארץ מצרים כי לא שמעו בקול יהוה ויבאו עד־תחפנחס׃ ס</seg>
          <seg id="b.JER.43.8" type="verse">ויהי דבר־יהוה אל־ירמיהו בתחפנחס לאמר׃</seg>
          <seg id="b.JER.43.9" type="verse">קח בידך אבנים גדלות וטמנתם במלט במלבן אשר בפתח בית־פרעה בתחפנחס לעיני אנשים יהודים׃</seg>
          <seg id="b.JER.43.10" type="verse">ואמרת אליהם כה־אמר יהוה צבאות אלהי ישראל הנני שלח ולקחתי את־נבוכדראצר מלך־בבל עבדי ושמתי כסאו ממעל לאבנים האלה אשר טמנתי ונטה את־[כ= שפרורו] [ק= שפרירו] עליהם׃</seg>
          <seg id="b.JER.43.11" type="verse">[כ= ובאה] [ק= ובא] והכה את־ארץ מצרים אשר למות למות ואשר לשבי לשבי ואשר לחרב לחרב׃</seg>
          <seg id="b.JER.43.12" type="verse">והצתי אש בבתי אלהי מצרים ושרפם ושבם ועטה את־ארץ מצרים כאשר־יעטה הרעה את־בגדו ויצא משם בשלום׃</seg>
          <seg id="b.JER.43.13" type="verse">ושבר את־מצבות בית שמש אשר בארץ מצרים ואת־בתי אלהי־מצרים ישרף באש׃ ס</seg>
        </div>
        <div id="b.JER.44" type="chapter">
          <seg id="b.JER.44.1" type="verse">הדבר אשר היה אל־ירמיהו אל כל־היהודים הישבים בארץ מצרים הישבים במגדל ובתחפנחס ובנף ובארץ פתרוס לאמר׃ ס</seg>
          <seg id="b.JER.44.2" type="verse">כה־אמר יהוה צבאות אלהי ישראל אתם ראיתם את כל־הרעה אשר הבאתי על־ירושלם ועל כל־ערי יהודה והנם חרבה היום הזה ואין בהם יושב׃</seg>
          <seg id="b.JER.44.3" type="verse">מפני רעתמ* אשר עשו להכעסני ללכת לקטר לעבד לאלהים אחרים אשר לא ידעום המה אתם ואבתיכם׃</seg>
          <seg id="b.JER.44.4" type="verse">ואשלח אליכם את־כל־עבדי הנביאים השכים ושלח לאמר אל־נא תעשו את דבר־התעבה הזאת אשר שנאתי׃</seg>
          <seg id="b.JER.44.5" type="verse">ולא שמעו ולא־הטו את־אזנם לשוב מרעתם לבלתי קטר לאלהים אחרים׃</seg>
          <seg id="b.JER.44.6" type="verse">ותתך חמתי ואפי ותבער בערי יהודה ובחצות ירושלם ותהיינה לחרבה לשממה כיום הזה׃ ס</seg>
          <seg id="b.JER.44.7" type="verse">ועתה כה־אמר יהוה אלהי צבאות אלהי ישראל למה אתם עשים רעה גדולה אל־נפשתכם להכרית לכם איש־ואשה עולל ויונק מתוך יהודה לבלתי הותיר לכם שארית׃</seg>
          <seg id="b.JER.44.8" type="verse">להכעסני במעשי ידיכם לקטר לאלהים אחרים בארץ מצרים אשר־אתם באים לגור שם למען הכרית לכם ולמען היותכם לקללה ולחרפה בכל גויי הארץ׃</seg>
          <seg id="b.JER.44.9" type="verse">השכחתם את־רעות אבותיכם ואת־רעות מלכי יהודה ואת רעות נשיו ואת רעתכם ואת רעת נשיכם אשר עשו בארץ יהודה ובחצות ירושלם׃</seg>
          <seg id="b.JER.44.10" type="verse">לא דכאו עד היום הזה ולא יראו ולא־הלכו בתורתי ובחקתי אשר־נתתי לפניכם ולפני אבותיכם׃ ס</seg>
          <seg id="b.JER.44.11" type="verse">לכן כה־אמר יהוה צבאות אלהי ישראל הנני שם פני בכם לרעה ולהכרית את־כל־יהודה׃</seg>
          <seg id="b.JER.44.12" type="verse">ולקחתי את־שארית יהודה אשר־שמו פניהם לבוא ארץ־מצרים לגור שם ותמו כל בארץ מצרים יפלו בחרב ברעב יתמו מקטן ועד־גדול בחרב וברעב ימתו והיו לאלה לשמה ולקללה ולחרפה׃</seg>
          <seg id="b.JER.44.13" type="verse">ופקדתי על היושבים בארץ מצרים כאשר פקדתי על־ירושלם בחרב ברעב ובדבר׃</seg>
          <seg id="b.JER.44.14" type="verse">ולא יהיה פליט ושריד לשארית יהודה הבאים לגור־שם בארץ מצרים ולשוב ארץ יהודה אשר־המה מנשאים את־נפשם לשוב לשבת שם כי לא־ישובו כי אם־פלטים׃ ס</seg>
          <seg id="b.JER.44.15" type="verse">ויענו את־ירמיהו כל־האנשים הידעים כי־מקטרות נשיהם לאלהים אחרים וכל־הנשים העמדות קהל גדול וכל־העם הישבים בארץ־מצרים בפתרוס לאמר׃</seg>
          <seg id="b.JER.44.16" type="verse">הדבר אשר־דברת אלינו בשם יהוה איננו שמעים אליך׃</seg>
          <seg id="b.JER.44.17" type="verse">כי עשה נעשה את־כל־הדבר אשר־יצא מפינו לקטר למלכת השמים והסיך־לה נסכים כאשר עשינו אנחנו ואבתינו מלכינו ושרינו בערי יהודה ובחצות ירושלם ונשבע־לחם ונהיה טובים ורעה לא ראינו׃</seg>
          <seg id="b.JER.44.18" type="verse">ומן־אז חדלנו לקטר למלכת השמים והסך־לה נסכים חסרנו כל ובחרב וברעב תמנו׃</seg>
          <seg id="b.JER.44.19" type="verse">וכי־אנחנו מקטרים למלכת השמים ולהסך לה נסכים המבלעדי אנשינו עשינו לה כונים להעצבה והסך לה נסכים׃ ף</seg>
          <seg id="b.JER.44.20" type="verse">ויאמר ירמיהו אל־כל־העם על־הגברים ועל־הנשים ועל־כל־העם הענים אתו דבר לאמר׃</seg>
          <seg id="b.JER.44.21" type="verse">הלוא את־הקטר אשר קטרתם בערי יהודה ובחצות ירושלם אתם ואבותיכם מלכיכם ושריכם ועם הארץ אתם זכר יהוה ותעלה על־לבו׃</seg>
          <seg id="b.JER.44.22" type="verse">ולא־יוכל יהוה עוד לשאת מפני רע מעלליכם מפני התועבת אשר עשיתם ותהי ארצכם לחרבה ולשמה ולקללה מאין יושב כהיום הזה׃</seg>
          <seg id="b.JER.44.23" type="verse">מפני אשר קטרתם ואשר חטאתם ליהוה ולא שמעתם בקול יהוה ובתרתו ובחקתיו ובעדותיו לא הלכתם על־כן קראת אתכם הרעה הזאת כיום הזה׃ ס</seg>
          <seg id="b.JER.44.24" type="verse">ויאמר ירמיהו אל־כל־העם ואל כל־הנשים שמעו דבר־יהוה כל־יהודה אשר בארץ מצרים׃ ס</seg>
          <seg id="b.JER.44.25" type="verse">כה־אמר יהוה־צבאות אלהי ישראל לאמר אתם ונשיכם ותדברנה בפיכם ובידיכם מלאתם לאמר עשה נעשה את־נדרינו אשר נדרנו לקטר למלכת השמים ולהסך לה נסכים הקים תקימנה את־נדריכם ועשה תעשינה את־נדריכם׃ ף</seg>
          <seg id="b.JER.44.26" type="verse">לכן שמעו דבר־יהוה כל־יהודה הישבים בארץ מצרים הנני נשבעתי בשמי הגדול אמר יהוה אם־יהיה עוד שמי נקרא בפי כל־איש יהודה אמר חי־אדני יהוה בכל־ארץ מצרים׃</seg>
          <seg id="b.JER.44.27" type="verse">הנני שקד עליהם לרעה ולא לטובה ותמו כל־איש יהודה אשר בארץ־מצרים בחרב וברעב עד־כלותם׃</seg>
          <seg id="b.JER.44.28" type="verse">ופליטי חרב ישבון מן־ארץ מצרים ארץ יהודה מתי מספר וידעו כל־שארית יהודה הבאים לארץ־מצרים לגור שם דבר־מי יקום ממני ומהם׃</seg>
          <seg id="b.JER.44.29" type="verse">וזאת־לכם האות נאם־יהוה כי־פקד אני עליכם במקום הזה למען תדעו כי קום יקומו דברי עליכם לרעה׃ ס</seg>
          <seg id="b.JER.44.30" type="verse">כה אמר יהוה הנני נתן את־פרעה חפרע מלך־מצרים ביד איביו וביד מבקשי נפשו כאשר נתתי את־צדקיהו מלך־יהודה ביד נבוכדראצר מלך־בבל איבו ומבקש נפשו׃ ס</seg>
        </div>
        <div id="b.JER.45" type="chapter">
          <seg id="b.JER.45.1" type="verse">הדבר אשר דבר ירמיהו הנביא אל־ברוך בן־נריה בכתבו את־הדברים האלה על־ספר מפי ירמיהו בשנה הרבעית ליהויקים בן־יאשיהו מלך יהודה לאמר׃ ס</seg>
          <seg id="b.JER.45.2" type="verse">כה־אמר יהוה אלהי ישראל עליך ברוך׃</seg>
          <seg id="b.JER.45.3" type="verse">אמרת אוי־נא לי כי־יסף יהוה יגון על־מכאבי יגעתי באנחתי ומנוחה לא מצאתי׃ ס</seg>
          <seg id="b.JER.45.4" type="verse">כה תאמר אליו כה אמר יהוה הנה אשר־בניתי אני הרס ואת אשר־נטעתי אני נתש ואת־כל־הארץ היא׃</seg>
          <seg id="b.JER.45.5" type="verse">ואתה תבקש־לך גדלות אל־תבקש כי הנני מביא רעה על־כל־בשר נאם־יהוה ונתתי לך את־נפשך לשלל על כל־המקמות אשר תלך־שם׃ ס</seg>
        </div>
        <div id="b.JER.46" type="chapter">
          <seg id="b.JER.46.1" type="verse">אשר היה דבר־יהוה אל־ירמיהו הנביא על־הגוים׃</seg>
          <seg id="b.JER.46.2" type="verse">למצרים על־חיל פרעה נכו מלך מצרים אשר־היה על־נהר־פרת בכרכמש אשר הכה נבוכדראצר מלך בבל בשנת הרביעית ליהויקים בן־יאשיהו מלך יהודה׃</seg>
          <seg id="b.JER.46.3" type="verse">ערכו מגן וצנה וגשו למלחמה׃</seg>
          <seg id="b.JER.46.4" type="verse">אסרו הסוסים ועלו הפרשים והתיצבו בכובעים מרקו הרמחים לבשו הסרינת׃</seg>
          <seg id="b.JER.46.5" type="verse">מדוע ראיתי המה חתים נסגים אחור וגבוריהם יכתו ומנוס נסו ולא הפנו מגור מסביב נאם־יהוה׃</seg>
          <seg id="b.JER.46.6" type="verse">אל־ינוס הקל ואל־ימלט הגבור צפונה על־יד נהר־פרת כשלו ונפלו׃</seg>
          <seg id="b.JER.46.7" type="verse">מי־זה כיאר יעלה כנהרות יתגעשו מימיו׃</seg>
          <seg id="b.JER.46.8" type="verse">מצרים כיאר יעלה וכנהרות יתגעשו מים ויאמר אעלה אכסה־ארץ אבידה עיר וישבי בה׃</seg>
          <seg id="b.JER.46.9" type="verse">עלו הסוסים והתהללו הרכב ויצאו הגבורים כוש ופוט תפשי מגן ולודים תפשי דרכי קשת׃</seg>
          <seg id="b.JER.46.10" type="verse">והיום ההוא לאדני יהוה צבאות יום נקמה להנקם מצריו ואכלה חרב ושבעה ורותה מדםם כי זבח לאדני יהוה צבאות בארץ צפון אל־נהר־פרת׃</seg>
          <seg id="b.JER.46.11" type="verse">עלי גלעד וקחי צרי בתולת בת־מצרים לשוא [כ= הרביתי] [ק= הרבית] רפאות תעלה אין לך׃</seg>
          <seg id="b.JER.46.12" type="verse">שמעו גוים קלונך וצוחתך מלאה הארץ כי־גבור בגבור כשלו יחדיו נפלו שניהם׃ ף</seg>
          <seg id="b.JER.46.13" type="verse">הדבר אשר דבר יהוה אל־ירמיהו הנביא לבוא נבוכדראצר מלך בבל להכות את־ארץ מצרים׃</seg>
          <seg id="b.JER.46.14" type="verse">הגידו במצרים והשמיעו במגדול והשמיעו בנף ובתחפנחס אמרו התיצב והכן לך כי־אכלה חרב סביביך׃</seg>
          <seg id="b.JER.46.15" type="verse">מדוע נסחף אביריך לא עמד כי יהוה הדפו׃</seg>
          <seg id="b.JER.46.16" type="verse">הרבה כושל גם־נפל איש אל־רעהו ויאמרו קומה ונשבה אל־עמנו ואל־ארץ מולדתנו מפני חרב היונה׃</seg>
          <seg id="b.JER.46.17" type="verse">קראו שם פרעה מלך־מצרים שאון העביר המועד׃</seg>
          <seg id="b.JER.46.18" type="verse">חי־אני נאם־המלך יהוה צבאות שמו כי כתבור בהרים וככרמל בים יבוא׃</seg>
          <seg id="b.JER.46.19" type="verse">כלי גולה עשי לך יושבת בת־מצרים כי־נף לשמה תהיה ונצתה מאין יושב׃ ס</seg>
          <seg id="b.JER.46.20" type="verse">עגלה יפה־פיה מצרים קרץ מצפון בא בא׃</seg>
          <seg id="b.JER.46.21" type="verse">גם־שכריה בקרבה כעגלי מרבק כי־גם־המה הפנו נסו יחדיו לא עמדו כי יום אידם בא עליהם עת פקדתם׃</seg>
          <seg id="b.JER.46.22" type="verse">קולה כנחש ילך כי־בחיל ילכו ובקרדמות באו לה כחטבי עצים׃</seg>
          <seg id="b.JER.46.23" type="verse">כרתו יערה נאם־יהוה כי לא יחקר כי רבו מארבה ואין להם מספר׃</seg>
          <seg id="b.JER.46.24" type="verse">הבישה בת־מצרים נתנה ביד עם־צפון׃</seg>
          <seg id="b.JER.46.25" type="verse">אמר יהוה צבאות אלהי ישראל הנני פוקד אל־אמון מנא ועל־פרעה ועל־מצרים ועל־אלהיה ועל־מלכיה ועל־פרעה ועל הבטחים בו׃</seg>
          <seg id="b.JER.46.26" type="verse">ונתתים ביד מבקשי נפשם וביד נבוכדראצר מלך־בבל וביד־עבדיו ואחרי־כן תשכן כימי־קדם נאם־יהוה׃ ס</seg>
          <seg id="b.JER.46.27" type="verse">ואתה אל־תירא עבדי יעקב ואל־תחת ישראל כי הנני מושעך מרחוק ואת־זרעך מארץ שבים ושב יעקוב ושקט ושאןן ואין מחריד׃ ס</seg>
          <seg id="b.JER.46.28" type="verse">אתה אל־תירא עבדי יעקב נאם־יהוה כי אתך אני כי אעשה כלה בכל־הגוים אשר הדחתיך שמה ואתך לא־אעשה כלה ויסרתיך למשפט ונקה לא אנקך׃ ס</seg>
        </div>
        <div id="b.JER.47" type="chapter">
          <seg id="b.JER.47.1" type="verse">אשר היה דבר־יהוה אל־ירמיהו הנביא אל־פלשתים בטרם יכה פרעה את־עזה׃ ס</seg>
          <seg id="b.JER.47.2" type="verse">כה אמר יהוה הנה־מים עלים מצפון והיו לנחל שוטף וישטפו ארץ ומלואה עיר וישבי בה וזעקו האדם והילל כל יושב הארץ׃</seg>
          <seg id="b.JER.47.3" type="verse">מקול שעטת פרסות אביריו מרעש לרכבו המון גלגליו לא־הפנו אבות אל־בנים מרפיון ידים׃</seg>
          <seg id="b.JER.47.4" type="verse">על־היום הבא לשדוד את־כל־פלשתים להכרית לצר ולצידון כל שריד עזר כי־שדד יהוה את־פלשתים שארית אי כפתור׃</seg>
          <seg id="b.JER.47.5" type="verse">באה קרחה אל־עזה נדמתה אשקלון שארית עמקם עד־מתי תתגודדי׃ ס</seg>
          <seg id="b.JER.47.6" type="verse">הוי חרב ליהוה עד־אנה לא תשקטי האספי אל־תערך הרגעי ודמי׃</seg>
          <seg id="b.JER.47.7" type="verse">איך תשקטי ויהוה צוה־לה אל־אשקלון ואל־חוף הים שם יעדה׃ ס</seg>
        </div>
        <div id="b.JER.48" type="chapter">
          <seg id="b.JER.48.1" type="verse">למואב כה־אמר יהוה צבאות אלהי ישראל הוי אל־נבו כי שדדה הבישה נלכדה קריתים הבישה המשגב וחתה׃</seg>
          <seg id="b.JER.48.2" type="verse">אין עוד תהלת מואב בחשבון חשבו עליה רעה לכו ונכריתנה מגוי גם־מדמן תדמי אחריך תלך חרב׃</seg>
          <seg id="b.JER.48.3" type="verse">קול צעקה מחרונים שד ושבר גדול׃</seg>
          <seg id="b.JER.48.4" type="verse">נשברה מואב השמיעו זעקה [כ= צעוריה] [ק= צעיריה]׃</seg>
          <seg id="b.JER.48.5" type="verse">כי מעלה [כ= הלחות] [ק= הלוחית*] בבכי יעלה־בכי כי במורד חורנים צרי צעקת־שבר שמעו׃</seg>
          <seg id="b.JER.48.6" type="verse">נסו מלטו נפשכם ותהיינה כערוער במדבר׃</seg>
          <seg id="b.JER.48.7" type="verse">כי יען בטחך במעשיך ובאוצרותיך גם־את תלכדי ויצא [כ= כמיש] [ק= כמוש] בגולה כהניו ושריו [כ= יחד] [ק= יחדיו]׃</seg>
          <seg id="b.JER.48.8" type="verse">ויבא שדד אל־כל־עיר ועיר לא תמלט ואבד העמק ונשמד המישר אשר אמר יהוה׃</seg>
          <seg id="b.JER.48.9" type="verse">תנו־ציץ למואב כי נצא תצא ועריה לשמה תהיינה מאין יושב בהן׃</seg>
          <seg id="b.JER.48.10" type="verse">ארור עשה מלאכת יהוה רמיה וארור מנע חרבו מדם׃</seg>
          <seg id="b.JER.48.11" type="verse">שאןן מואב מנעוריו ושקט הוא אל־שמריו ולא־הורק מכלי אל־כלי ובגולה לא הלך על־כן עמד טעמו בו וריחו לא נמר׃ ס</seg>
          <seg id="b.JER.48.12" type="verse">לכן הנה־ימים באים נאם־יהוה ושלחתי־לו צעים וצעהו וכליו יריקו ונבליהם ינפצו׃</seg>
          <seg id="b.JER.48.13" type="verse">ובש מואב מכמוש כאשר־בשו בית ישראל מבית אל מבטחם׃</seg>
          <seg id="b.JER.48.14" type="verse">איך תאמרו גבורים אנחנו ואנשי־חיל למלחמה׃</seg>
          <seg id="b.JER.48.15" type="verse">שדד מואב ועריה עלה ומבחר בחוריו ירדו לטבח נאם־המלך יהוה צבאות שמו׃</seg>
          <seg id="b.JER.48.16" type="verse">קרוב איד־מואב לבוא ורעתו מהרה מאד׃</seg>
          <seg id="b.JER.48.17" type="verse">נדו לו כל־סביביו וכל ידעי שמו אמרו איכה נשבר מטה־עז מקל תפארה׃</seg>
          <seg id="b.JER.48.18" type="verse">רדי מכבוד [כ= ישבי] [ק= ושבי] בצמא ישבת בת־דיבון כי־שדד מואב עלה בך שחת מבצריך׃</seg>
          <seg id="b.JER.48.19" type="verse">אל־דרך עמדי וצפי יושבת ערוער שאלי־נס ונמלטה אמרי מה־נהיתה׃</seg>
          <seg id="b.JER.48.20" type="verse">הביש מואב כי־חתה [כ= הילילי] [ק= הילילו] [כ= וזעקי] [ק= וזעקו] הגידו בארנון כי שדד מואב׃</seg>
          <seg id="b.JER.48.21" type="verse">ומשפט בא אל־ארץ המישר אל־חלון ואל־יהצה ועל־[כ= מופעת] [ק= מיפעת]׃</seg>
          <seg id="b.JER.48.22" type="verse">ועל־דיבון ועל־נבו ועל־בית דבלתים׃</seg>
          <seg id="b.JER.48.23" type="verse">ועל קריתים ועל־בית גמול ועל־בית מעון׃</seg>
          <seg id="b.JER.48.24" type="verse">ועל־קריות ועל־בצרה ועל כל־ערי ארץ מואב הרחקות והקרבות׃</seg>
          <seg id="b.JER.48.25" type="verse">נגדעה קרן מואב וזרעו נשברה נאם יהוה׃</seg>
          <seg id="b.JER.48.26" type="verse">השכירהו כי על־יהוה הגדיל וספק מואב בקיאו והיה לשחק גם־הוא׃</seg>
          <seg id="b.JER.48.27" type="verse">ואם לוא השחק היה לך ישראל אם־בגנבים [כ= נמצאה] [ק= נמצא] כי־מדי דבריך בו תתנודד׃</seg>
          <seg id="b.JER.48.28" type="verse">עזבו ערים ושכנו בסלע ישבי מואב והיו כיונה תקןן בעברי פי־פחת׃</seg>
          <seg id="b.JER.48.29" type="verse">שמענו גאון־מואב גאה מאד גבהו וגאונו וגאותו ורם לבו׃</seg>
          <seg id="b.JER.48.30" type="verse">אני ידעתי נאם־יהוה עברתו ולא־כן בדיו לא־כן עשו׃</seg>
          <seg id="b.JER.48.31" type="verse">על־כן על־מואב איליל ולמואב כלה אזעק אל־אנשי קיר־חרש יהגה׃</seg>
          <seg id="b.JER.48.32" type="verse">מבכי יעזר אבכה־לך הגפן שבמה נטישתיך עברו ים עד ים יעזר נגעו על־קיצך ועל־בצירך שדד נפל׃</seg>
          <seg id="b.JER.48.33" type="verse">ונאספה שמחה וגיל מכרמל ומארץ מואב ויין מיקבים השבתי לא־ידרך הידד הידד לא הידד׃</seg>
          <seg id="b.JER.48.34" type="verse">מזעקת חשבון עד־אלעלה עד־יהץ נתנו קולם מצער עד־חרנים עגלת שלשיה כי גם־מי נמרים למשמות יהיו׃</seg>
          <seg id="b.JER.48.35" type="verse">והשבתי למואב נאם־יהוה מעלה במה ומקטיר לאלהיו׃</seg>
          <seg id="b.JER.48.36" type="verse">על־כן לבי למואב כחללים יהמה ולבי אל־אנשי קיר־חרש כחלילים יהמה על־כן יתרת עשה אבדו׃</seg>
          <seg id="b.JER.48.37" type="verse">כי כל־ראש קרחה וכל־זקן גרעה על כל־ידים גדדת ועל־מתנים שק׃</seg>
          <seg id="b.JER.48.38" type="verse">על כל־גגות מואב וברחבתיה כלה מספד כי־שברתי את־מואב ככלי אין־חפץ בו נאם־יהוה׃</seg>
          <seg id="b.JER.48.39" type="verse">איך חתה הילילו איך הפנה־ערף מואב בוש והיה מואב לשחק ולמחתה לכל־סביביו׃ ס</seg>
          <seg id="b.JER.48.40" type="verse">כי־כה אמר יהוה הנה כנשר ידאה ופרש כנפיו אל־מואב׃</seg>
          <seg id="b.JER.48.41" type="verse">נלכדה הקריות והמצדות נתפשה והיה לב גבורי מואב ביום ההוא כלב אשה מצרה׃</seg>
          <seg id="b.JER.48.42" type="verse">ונשמד מואב מעם כי על־יהוה הגדיל׃</seg>
          <seg id="b.JER.48.43" type="verse">פחד ופחת ופח עליך יושב מואב נאם־יהוה׃</seg>
          <seg id="b.JER.48.44" type="verse">[כ= הניס] [ק= הנס] מפני הפחד יפל אל־הפחת והעלה מן־הפחת ילכד בפח כי־אביא אליה אל־מואב שנת פקדתם נאם־יהוה׃</seg>
          <seg id="b.JER.48.45" type="verse">בצל חשבון עמדו מכח נסים כי־אש יצא מחשבון ולהבה מבין סיחון ותאכל פאת מואב וקדקד בני שאון׃</seg>
          <seg id="b.JER.48.46" type="verse">אוי־לך מואב אבד עם־כמוש כי־לקחו בניך בשבי ובנתיך בשביה׃</seg>
          <seg id="b.JER.48.47" type="verse">ושבתי שבות־מואב באחרית הימים נאם־יהוה עד־הנה משפט מואב׃ ס</seg>
        </div>
        <div id="b.JER.49" type="chapter">
          <seg id="b.JER.49.1" type="verse">לבני עמון כה אמר יהוה הבנים אין לישראל אם־יורש אין לו מדוע ירש מלכם את־גד ועמו בעריו ישב׃</seg>
          <seg id="b.JER.49.2" type="verse">לכן הנה ימים באים נאם־יהוה והשמעתי אל־רבת בני־עמון תרועת מלחמה והיתה לתל שממה ובנתיה באש תצתנה וירש ישראל את־ירשיו אמר יהוה׃</seg>
          <seg id="b.JER.49.3" type="verse">הילילי חשבון כי שדדה־עי צעקנה בנות רבה חגרנה שקים ספדנה והתשוטטנה בגדרות כי מלכם בגולה ילך כהניו ושריו יחדיו׃</seg>
          <seg id="b.JER.49.4" type="verse">מה־תתהללי בעמקים זב עמקך הבת השובבה הבטחה באצרתיה מי יבוא אלי׃</seg>
          <seg id="b.JER.49.5" type="verse">הנני מביא עליך פחד נאם־אדני יהוה צבאות מכל־סביביך ונדחתם איש לפניו ואין מקבץ לנדד׃</seg>
          <seg id="b.JER.49.6" type="verse">ואחרי־כן אשיב את־שבות בני־עמון נאם־יהוה׃ ס</seg>
          <seg id="b.JER.49.7" type="verse">לאדום כה אמר יהוה צבאות האין עוד חכמה בתימן אבדה עצה מבנים נסרחה חכמתם׃</seg>
          <seg id="b.JER.49.8" type="verse">נסו הפנו העמיקו לשבת ישבי דדן כי איד עשו הבאתי עליו עת פקדתיו׃</seg>
          <seg id="b.JER.49.9" type="verse">אם־בצרים באו לך לא ישארו עוללות אם־גנבים בלילה השחיתו דים׃</seg>
          <seg id="b.JER.49.10" type="verse">כי־אני חשפתי את־עשו גליתי את־מסתריו ונחבה לא יוכל שדד זרעו ואחיו ושכניו ואיננו׃</seg>
          <seg id="b.JER.49.11" type="verse">עזבה יתמיך אני אחיה ואלמנתיך עלי תבטחו׃ ס</seg>
          <seg id="b.JER.49.12" type="verse">כי־כה אמר יהוה הנה אשר־אין משפטם לשתות הכוס שתו ישתו ואתה הוא נקה תנקה לא תנקה כי שתה תשתה׃</seg>
          <seg id="b.JER.49.13" type="verse">כי בי נשבעתי נאם־יהוה כי־לשמה לחרפה לחרב ולקללה תהיה בצרה וכל־עריה תהיינה לחרבות עולם׃</seg>
          <seg id="b.JER.49.14" type="verse">שמועה שמעתי מאת יהוה וציר בגוים שלוח התקבצו ובאו עליה וקומו למלחמה׃</seg>
          <seg id="b.JER.49.15" type="verse">כי־הנה קטן נתתיך בגוים בזוי באדם׃</seg>
          <seg id="b.JER.49.16" type="verse">תפלצתך השיא אתך זדון לבך שכני בחגוי הסלע תפשי מרום גבעה כי־תגביה כנשר קנך משם אורידך נאם־יהוה׃</seg>
          <seg id="b.JER.49.17" type="verse">והיתה אדום לשמה כל עבר עליה ישם וישרק על־כל־מכותה׃</seg>
          <seg id="b.JER.49.18" type="verse">כמהפכת סדם ועמרה ושכניה אמר יהוה לא־ישב שם איש ולא־יגור בה בן־אדם׃</seg>
          <seg id="b.JER.49.19" type="verse">הנה כאריה יעלה מגאון הירדן אל־נוה איתן כי־ארגיעה אריצנו מעליה ומי בחור אליה אפקד כי מי כמוני ומי יעידני ומי־זה רעה אשר יעמד לפני׃ ס</seg>
          <seg id="b.JER.49.20" type="verse">לכן שמעו עצת־יהוה אשר יעץ אל־אדום ומחשבותיו אשר חשב אל־ישבי תימן אם־לא יסחבום צעירי הצאן אם־לא ישים עליהם נוהם׃</seg>
          <seg id="b.JER.49.21" type="verse">מקול נפלם רעשה הארץ צעקה בים־סוף נשמע קולה׃</seg>
          <seg id="b.JER.49.22" type="verse">הנה כנשר יעלה וידאה ויפרש כנפיו על־בצרה והיה לב גבורי אדום ביום ההוא כלב אשה מצרה׃ ס</seg>
          <seg id="b.JER.49.23" type="verse">לדמשק בושה חמת וארפד כי־שמעה רעה שמעו נמגו בים דאגה השקט לא יוכל׃</seg>
          <seg id="b.JER.49.24" type="verse">רפתה דמשק הפנתה לנוס ורטט החזיקה צרה וחבלים אחזתה כיולדה׃</seg>
          <seg id="b.JER.49.25" type="verse">איך לא־עזבה עיר [כ= תהלה] [ק= תהלת] קרית משושי׃</seg>
          <seg id="b.JER.49.26" type="verse">לכן יפלו בחוריה ברחבתיה וכל־אנשי המלחמה ידמו ביום ההוא נאם יהוה צבאות׃</seg>
          <seg id="b.JER.49.27" type="verse">והצתי אש בחומת דמשק ואכלה ארמנות בן־הדד׃ ס</seg>
          <seg id="b.JER.49.28" type="verse">לקדר ולממלכות חצור אשר הכה [כ= נבוכדראצור] [ק= נבוכדראצר] מלך־בבל כה אמר יהוה קומו עלו אל־קדר ושדדו את־בני־קדם׃</seg>
          <seg id="b.JER.49.29" type="verse">אהליהם וצאנם יקחו יריעותיהם וכל־כליהם וגמליהם ישאו להם וקראו עליהם מגור מסביב׃</seg>
          <seg id="b.JER.49.30" type="verse">נסו נדו מאד העמיקו לשבת ישבי חצור נאם־יהוה כי־יעץ עליכם נבוכדראצר מלך־בבל עצה וחשב [כ= עליהם] [ק= עליכם] מחשבה׃</seg>
          <seg id="b.JER.49.31" type="verse">קומו עלו אל־גוי שליו יושב לבטח נאם־יהוה לא־דלתים ולא־בריח לו בדד ישכנו׃</seg>
          <seg id="b.JER.49.32" type="verse">והיו גמליהם לבז והמון מקניהם לשלל וזרתים לכל־רוח קצוצי פאה ומכל־עבריו אביא את־אידם נאם־יהוה׃</seg>
          <seg id="b.JER.49.33" type="verse">והיתה חצור למעון תנים שממה עד־עולם לא־ישב שם איש ולא־יגור בה בן־אדם׃ ס</seg>
          <seg id="b.JER.49.34" type="verse">אשר היה דבר־יהוה אל־ירמיהו הנביא אל־עילם בראשית מלכות צדקיה מלך־יהודה לאמר׃</seg>
          <seg id="b.JER.49.35" type="verse">כה אמר יהוה צבאות הנני שבר את־קשת עילם ראשית גבורתם׃</seg>
          <seg id="b.JER.49.36" type="verse">והבאתי אל־עילם ארבע רוחות מארבע קצות השמים וזרתים לכל הרחות האלה ולא־יהיה הגוי אשר לא־יבוא שם נדחי [כ= עולם] [ק= עילם]׃</seg>
          <seg id="b.JER.49.37" type="verse">והחתתי את־עילם לפני איביהם ולפני מבקשי נפשם והבאתי עליהם רעה את־חרון אפי נאם־יהוה ושלחתי אחריהם את־החרב עד כלותי אותם׃</seg>
          <seg id="b.JER.49.38" type="verse">ושמתי כסאי בעילם והאבדתי משם מלך ושרים נאם־יהוה׃</seg>
          <seg id="b.JER.49.39" type="verse">והיה באחרית הימים [כ= אשוב] [ק= אשיב] את־[כ= שבית] [ק= שבות] עילם נאם־יהוה׃ ס</seg>
        </div>
        <div id="b.JER.50" type="chapter">
          <seg id="b.JER.50.1" type="verse">הדבר אשר דבר יהוה אל־בבל אל־ארץ כשדים ביד ירמיהו הנביא׃</seg>
          <seg id="b.JER.50.2" type="verse">הגידו בגוים והשמיעו ושאו־נס השמיעו אל־תכחדו אמרו נלכדה בבל הביש בל חת מרדך הבישו עצביה חתו גלוליה׃</seg>
          <seg id="b.JER.50.3" type="verse">כי עלה עליה גוי מצפון הוא־ישית את־ארצה לשמה ולא־יהיה יושב בה מאדם ועד־בהמה נדו הלכו׃</seg>
          <seg id="b.JER.50.4" type="verse">בימים ההמה ובעת ההיא נאם־יהוה יבאו בני־ישראל המה ובני־יהודה יחדו הלוך ובכו ילכו ואת־יהוה אלהיהם יבקשו׃</seg>
          <seg id="b.JER.50.5" type="verse">ציון ישאלו דרך הנה פניהם באו ונלוו אל־יהוה ברית עולם לא תשכח׃ ס</seg>
          <seg id="b.JER.50.6" type="verse">צאן אבדות [כ= היה] [ק= היו] עמי רעיהם התעום הרים [כ= שובבים] [ק= שובבום] מהר אל־גבעה הלכו שכחו רבצם׃</seg>
          <seg id="b.JER.50.7" type="verse">כל־מוצאיהם אכלום וצריהם אמרו לא נאשם תחת אשר חטאו ליהוה נוה־צדק ומקוה אבותיהם יהוה׃ ס</seg>
          <seg id="b.JER.50.8" type="verse">נדו מתוך בבל ומארץ כשדים [כ= יצאו] [ק= צאו] והיו כעתודים לפני־צאן׃</seg>
          <seg id="b.JER.50.9" type="verse">כי הנה אנכי מעיר ומעלה על־בבל קהל־גוים גדלים מארץ צפון וערכו לה משם תלכד חציו כגבור משכיל לא ישוב ריקם׃</seg>
          <seg id="b.JER.50.10" type="verse">והיתה כשדים לשלל כל־שלליה ישבעו נאם־יהוה׃</seg>
          <seg id="b.JER.50.11" type="verse">כי [כ= תשמחי] [ק= תשמחו] כי [כ= תעלזי] [ק= תעלזו] שסי נחלתי כי [כ= תפושי] [ק= תפושו] כעגלה דשה [כ= ותצהלי] [ק= ותצהלו] כאברים׃</seg>
          <seg id="b.JER.50.12" type="verse">בושה אםכם מאד חפרה יולדתכם הנה אחרית גוים מדבר ציה וערבה׃</seg>
          <seg id="b.JER.50.13" type="verse">מקצף יהוה לא תשב והיתה שממה כלה כל עבר על־בבל ישם וישרק על־כל־מכותיה׃</seg>
          <seg id="b.JER.50.14" type="verse">ערכו על־בבל סביב כל־דרכי קשת ידו אליה אל־תחמלו אל־חץ כי ליהוה חטאה׃</seg>
          <seg id="b.JER.50.15" type="verse">הריעו עליה סביב נתנה ידה נפלו [כ= אשויתיה] [ק= אשיותיה] נהרסו חומותיה כי נקמת יהוה היא הנקמו בה כאשר עשתה עשו־לה׃</seg>
          <seg id="b.JER.50.16" type="verse">כרתו זורע מבבל ותפש מגל בעת קציר מפני חרב היונה איש אל־עמו יפנו ואיש לארצו ינסו׃ ס</seg>
          <seg id="b.JER.50.17" type="verse">שה פזורה ישראל אריות הדיחו הראשון אכלו מלך אשור וזה האחרון עצמו נבוכדראצר מלך בבל׃ ס</seg>
          <seg id="b.JER.50.18" type="verse">לכן כה־אמר יהוה צבאות אלהי ישראל הנני פקד אל־מלך בבל ואל־ארצו כאשר פקדתי אל־מלך אשור׃</seg>
          <seg id="b.JER.50.19" type="verse">ושבבתי את־ישראל אל־נוהו ורעה הכרמל והבשן ובהר אפרים והגלעד תשבע נפשו׃</seg>
          <seg id="b.JER.50.20" type="verse">בימים ההם ובעת ההיא נאם־יהוה יבקש את־עון ישראל ואיננו ואת־חטאת יהודה ולא תמצאינה כי אסלח לאשר אשאיר׃</seg>
          <seg id="b.JER.50.21" type="verse">על־הארץ מרתים עלה עליה ואל־יושבי פקוד חרב והחרם אחריהם נאם־יהוה ועשה ככל אשר צויתיך׃ ס</seg>
          <seg id="b.JER.50.22" type="verse">קול מלחמה בארץ ושבר גדול׃</seg>
          <seg id="b.JER.50.23" type="verse">איך נגדע וישבר פטיש כל־הארץ איך היתה לשמה בבל בגוים׃</seg>
          <seg id="b.JER.50.24" type="verse">יקשתי לך וגם־נלכדת בבל ואת לא ידעת נמצאת וגם־נתפשת כי ביהוה התגרית׃</seg>
          <seg id="b.JER.50.25" type="verse">פתח יהוה את־אוצרו ויוצא את־כלי זעמו כי־מלאכה היא לאדני יהוה צבאות בארץ כשדים׃</seg>
          <seg id="b.JER.50.26" type="verse">באו־לה מקץ פתחו מאבסיה סלוה כמו־ערמים והחרימוה אל־תהי־לה שארית׃</seg>
          <seg id="b.JER.50.27" type="verse">חרבו כל־פריה ירדו לטבח הוי עליהם כי־בא יוםם עת פקדתם׃ ס</seg>
          <seg id="b.JER.50.28" type="verse">קול נסים ופלטים מארץ בבל להגיד בציון את־נקמת יהוה אלהינו נקמת היכלו׃</seg>
          <seg id="b.JER.50.29" type="verse">השמיעו אל־בבל רבים כל־דרכי קשת חנו עליה סביב אל־יהי־[כ= זז] [ק= לה] פלטה שלמו־לה כפעלה ככל אשר עשתה עשו־לה כי אל־יהוה זדה אל־קדוש ישראל׃</seg>
          <seg id="b.JER.50.30" type="verse">לכן יפלו בחוריה ברחבתיה וכל־אנשי מלחמתה ידמו ביום ההוא נאם־יהוה׃ ס</seg>
          <seg id="b.JER.50.31" type="verse">הנני אליך זדון נאם־אדני יהוה צבאות כי בא יומך עת פקדתיך׃</seg>
          <seg id="b.JER.50.32" type="verse">וכשל זדון ונפל ואין לו מקים והצתי אש בעריו ואכלה כל־סביבתיו׃ ס</seg>
          <seg id="b.JER.50.33" type="verse">כה אמר יהוה צבאות עשוקים בני־ישראל ובני־יהודה יחדו וכל־שביהם החזיקו בם מאנו שלחם׃</seg>
          <seg id="b.JER.50.34" type="verse">גאלם חזק יהוה צבאות שמו ריב יריב את־ריבם למען הרגיע את־הארץ והרגיז לישבי בבל׃</seg>
          <seg id="b.JER.50.35" type="verse">חרב על־כשדים נאם־יהוה ואל־ישבי בבל ואל־שריה ואל־חכמיה׃</seg>
          <seg id="b.JER.50.36" type="verse">חרב אל־הבדים ונאלו חרב אל־גבוריה וחתו׃</seg>
          <seg id="b.JER.50.37" type="verse">חרב אל־סוסיו ואל־רכבו ואל־כל־הערב אשר בתוכה והיו לנשים חרב אל־אוצרתיה ובזזו׃</seg>
          <seg id="b.JER.50.38" type="verse">חרב אל־מימיה ויבשו כי ארץ פסלים היא ובאימים יתהללו׃</seg>
          <seg id="b.JER.50.39" type="verse">לכן ישבו ציים את־איים וישבו בה בנות יענה ולא־תשב עוד לנצח ולא תשכון עד־דור ודור׃</seg>
          <seg id="b.JER.50.40" type="verse">כמהפכת אלהים את־סדם ואת־עמרה ואת־שכניה נאם־יהוה לא־ישב שם איש ולא־יגור בה בן־אדם׃</seg>
          <seg id="b.JER.50.41" type="verse">הנה עם בא מצפון וגוי גדול ומלכים רבים יערו מירכתי־ארץ׃</seg>
          <seg id="b.JER.50.42" type="verse">קשת וכידן יחזיקו אכזרי המה ולא ירחמו קולם כים יהמה ועל־סוסים ירכבו ערוך כאיש למלחמה עליך בת־בבל׃</seg>
          <seg id="b.JER.50.43" type="verse">שמע מלך־בבל את־שמעם ורפו ידיו צרה החזיקתהו חיל כיולדה׃</seg>
          <seg id="b.JER.50.44" type="verse">הנה כאריה יעלה מגאון הירדן אל־נוה איתן כי־ארגעה [כ= ארוצם] [ק= אריצם] מעליה ומי בחור אליה אפקד כי מי כמוני ומי יועדני ומי־זה רעה אשר יעמד לפני׃</seg>
          <seg id="b.JER.50.45" type="verse">לכן שמעו עצת־יהוה אשר יעץ אל־בבל ומחשבותיו אשר חשב אל־ארץ כשדים אם־לא יסחבום צעירי הצאן אם־לא ישים עליהם נוה׃</seg>
          <seg id="b.JER.50.46" type="verse">מקול נתפשה בבל נרעשה הארץ וזעקה בגוים נשמע׃ ס</seg>
        </div>
        <div id="b.JER.51" type="chapter">
          <seg id="b.JER.51.1" type="verse">כה אמר יהוה הנני מעיר על־בבל ואל־ישבי לב קמי רוח משחית׃</seg>
          <seg id="b.JER.51.2" type="verse">ושלחתי לבבל זרים וזרוה ויבקקו את־ארצה כי־היו עליה מסביב ביום רעה׃</seg>
          <seg id="b.JER.51.3" type="verse">אל־ידרך [כ= ידרך] [ק= זז] הדרך קשתו ואל־יתעל בסרינו ואל־תחמלו אל־בחריה החרימו כל־צבאה׃</seg>
          <seg id="b.JER.51.4" type="verse">ונפלו חללים בארץ כשדים ומדקרים בחוצותיה׃</seg>
          <seg id="b.JER.51.5" type="verse">כי לא־אלמן ישראל ויהודה מאלהיו מיהוה צבאות כי ארצם מלאה אשם מקדוש ישראל׃</seg>
          <seg id="b.JER.51.6" type="verse">נסו מתוך בבל ומלטו איש נפשו אל־תדמו בעונה כי עת נקמה היא ליהוה גמול הוא משלם לה׃</seg>
          <seg id="b.JER.51.7" type="verse">כוס־זהב בבל ביד־יהוה משכרת כל־הארץ מיינה שתו גוים על־כן יתהללו גוים׃</seg>
          <seg id="b.JER.51.8" type="verse">פתאם נפלה בבל ותשבר הילילו עליה קחו צרי למכאובה אולי תרפא׃</seg>
          <seg id="b.JER.51.9" type="verse">[כ= רפאנו] [ק= רפינו] את־בבל ולא נרפתה עזבוה ונלך איש לארצו כי־נגע אל־השמים משפטה ונשא עד־שחקים׃</seg>
          <seg id="b.JER.51.10" type="verse">הוציא יהוה את־צדקתינו באו ונספרה בציון את־מעשה יהוה אלהינו׃</seg>
          <seg id="b.JER.51.11" type="verse">הברו החצים מלאו השלטים העיר יהוה את־רוח מלכי מדי כי־על־בבל מזמתו להשחיתה כי־נקמת יהוה היא נקמת היכלו׃</seg>
          <seg id="b.JER.51.12" type="verse">אל־חומת בבל שאו־נס החזיקו המשמר הקימו שמרים הכינו הארבים כי גם־זםם יהוה גם־עשה את אשר־דבר אל־ישבי בבל׃</seg>
          <seg id="b.JER.51.13" type="verse">[כ= שכנתי] [ק= שכנת] על־מים רבים רבת אוצרת בא קצך אמת בצעך׃</seg>
          <seg id="b.JER.51.14" type="verse">נשבע יהוה צבאות בנפשו כי אם־מלאתיך אדם כילק וענו עליך הידד׃ ס</seg>
          <seg id="b.JER.51.15" type="verse">עשה ארץ בכחו מכין תבל בחכמתו ובתבונתו נטה שמים׃</seg>
          <seg id="b.JER.51.16" type="verse">לקול תתו המון מים בשמים ויעל נשאים מקצה־ארץ ברקים למטר עשה ויצא רוח מאצרתיו׃</seg>
          <seg id="b.JER.51.17" type="verse">נבער כל־אדם מדעת הביש כל־צרף מפסל כי שקר נסכו ולא־רוח בם׃</seg>
          <seg id="b.JER.51.18" type="verse">הבל המה מעשה תעתעים בעת פקדתם יאבדו׃</seg>
          <seg id="b.JER.51.19" type="verse">לא־כאלה חלק יעקוב כי־יוצר הכל הוא ושבט נחלתו יהוה צבאות שמו׃ ס</seg>
          <seg id="b.JER.51.20" type="verse">מפץ־אתה לי כלי מלחמה ונפצתי בך גוים והשחתי בך ממלכות׃</seg>
          <seg id="b.JER.51.21" type="verse">ונפצתי בך סוס ורכבו ונפצתי בך רכב ורכבו׃</seg>
          <seg id="b.JER.51.22" type="verse">ונפצתי בך איש ואשה ונפצתי בך זקן ונער ונפצתי בך בחור ובתולה׃</seg>
          <seg id="b.JER.51.23" type="verse">ונפצתי בך רעה ועדרו ונפצתי בך אכר וצמדו ונפצתי בך פחות וסגנים׃</seg>
          <seg id="b.JER.51.24" type="verse">ושלמתי לבבל ולכל יושבי כשדים את כל־רעתם אשר־עשו בציון לעיניכם נאם יהוה׃ ס</seg>
          <seg id="b.JER.51.25" type="verse">הנני אליך הר המשחית נאם־יהוה המשחית את־כל־הארץ ונטיתי את־ידי עליך וגלגלתיך מן־הסלעים ונתתיך להר שרפה׃</seg>
          <seg id="b.JER.51.26" type="verse">ולא־יקחו ממך אבן לפנה ואבן למוסדות כי־שממות עולם תהיה נאם־יהוה׃</seg>
          <seg id="b.JER.51.27" type="verse">שאו־נס בארץ תקעו שופר בגוים קדשו עליה גוים השמיעו עליה ממלכות אררט מני ואשכנז פקדו עליה טפסר העלו־סוס כילק סמר׃</seg>
          <seg id="b.JER.51.28" type="verse">קדשו עליה גוים את־מלכי מדי את־פחותיה ואת־כל־סגניה ואת כל־ארץ ממשלתו׃</seg>
          <seg id="b.JER.51.29" type="verse">ותרעש הארץ ותחל כי קמה על־בבל מחשבות יהוה לשום את־ארץ בבל לשמה מאין יושב׃</seg>
          <seg id="b.JER.51.30" type="verse">חדלו גבורי בבל להלחם ישבו במצדות נשתה גבורתם היו לנשים הציתו משכנתיה נשברו בריחיה׃</seg>
          <seg id="b.JER.51.31" type="verse">רץ לקראת־רץ ירוץ ומגיד לקראת מגיד להגיד למלך בבל כי־נלכדה עירו מקצה׃</seg>
          <seg id="b.JER.51.32" type="verse">והמעברות נתפשו ואת־האגמים שרפו באש ואנשי המלחמה נבהלו׃ ס</seg>
          <seg id="b.JER.51.33" type="verse">כי כה אמר יהוה צבאות אלהי ישראל בת־בבל כגרן עת הדריכה עוד מעט ובאה עת־הקציר לה׃</seg>
          <seg id="b.JER.51.34" type="verse">[כ= אכלנו] [ק= אכלני] [כ= הממנו] [ק= הממני] נבוכדראצר מלך בבל [כ= הציגנו] [ק= הציגני] כלי ריק [כ= בלענו] [ק= בלעני] כתנין מלא כרשו מעדני [כ= הדיחנו] [ק= הדיחני]׃</seg>
          <seg id="b.JER.51.35" type="verse">חמסי ושארי על־בבל תאמר ישבת ציון ודמי אל־ישבי כשדים תאמר ירושלם׃ ס</seg>
          <seg id="b.JER.51.36" type="verse">לכן כה אמר יהוה הנני־רב את־ריבך ונקמתי את־נקמתך והחרבתי את־ימה והבשתי את־מקורה׃</seg>
          <seg id="b.JER.51.37" type="verse">והיתה בבל לגלים מעון־תנים שמה ושרקה מאין יושב׃</seg>
          <seg id="b.JER.51.38" type="verse">יחדו ככפרים ישאגו נערו כגורי אריות׃</seg>
          <seg id="b.JER.51.39" type="verse">בחםם אשית את־משתיהם והשכרתים למען יעלזו וישנו שנת־עולם ולא יקיצו נאם יהוה׃</seg>
          <seg id="b.JER.51.40" type="verse">אורידם ככרים לטבוח כאילים עם־עתודים׃</seg>
          <seg id="b.JER.51.41" type="verse">איך נלכדה ששך ותתפש תהלת כל־הארץ איך היתה לשמה בבל בגוים׃</seg>
          <seg id="b.JER.51.42" type="verse">עלה על־בבל הים בהמון גליו נכסתה׃</seg>
          <seg id="b.JER.51.43" type="verse">היו עריה לשמה ארץ ציה וערבה ארץ לא־ישב בהן כל־איש ולא־יעבר בהן בן־אדם׃</seg>
          <seg id="b.JER.51.44" type="verse">ופקדתי על־בל בבבל והצאתי את־בלעו מפיו ולא־ינהרו אליו עוד גוים גם־חומת בבל נפלה׃</seg>
          <seg id="b.JER.51.45" type="verse">צאו מתוכה עמי ומלטו איש את־נפשו מחרון אף־יהוה׃</seg>
          <seg id="b.JER.51.46" type="verse">ופן־ירך לבבכם ותיראו בשמועה הנשמעת בארץ ובא בשנה השמועה ואחריו בשנה השמועה וחמס בארץ ומשל על־משל׃</seg>
          <seg id="b.JER.51.47" type="verse">לכן הנה ימים באים ופקדתי על־פסילי בבל וכל־ארצה תבוש וכל־חלליה יפלו בתוכה׃</seg>
          <seg id="b.JER.51.48" type="verse">ורננו על־בבל שמים וארץ וכל אשר בהם כי מצפון יבוא־לה השודדים נאם־יהוה׃</seg>
          <seg id="b.JER.51.49" type="verse">גם־בבל לנפל חללי ישראל גם־לבבל נפלו חללי כל־הארץ׃</seg>
          <seg id="b.JER.51.50" type="verse">פלטים מחרב הלכו אל־תעמדו זכרו מרחוק את־יהוה וירושלם תעלה על־לבבכם׃</seg>
          <seg id="b.JER.51.51" type="verse">בשנו כי־שמענו חרפה כסתה כלמה פנינו כי באו זרים על־מקדשי בית יהוה׃ ס</seg>
          <seg id="b.JER.51.52" type="verse">לכן הנה־ימים באים נאם־יהוה ופקדתי על־פסיליה ובכל־ארצה יאנק חלל׃</seg>
          <seg id="b.JER.51.53" type="verse">כי־תעלה בבל השמים וכי תבצר מרום עזה מאתי יבאו שדדים לה נאם־יהוה׃ ס</seg>
          <seg id="b.JER.51.54" type="verse">קול זעקה מבבל ושבר גדול מארץ כשדים׃</seg>
          <seg id="b.JER.51.55" type="verse">כי־שדד יהוה את־בבל ואבד ממנה קול גדול והמו גליהם כמים רבים נתן שאון קולם׃</seg>
          <seg id="b.JER.51.56" type="verse">כי בא עליה על־בבל שודד ונלכדו גבוריה חתתה קשתותם כי אל גמלות יהוה שלם ישלם׃</seg>
          <seg id="b.JER.51.57" type="verse">והשכרתי שריה וחכמיה פחותיה וסגניה וגבוריה וישנו שנת־עולם ולא יקיצו נאם־המלך יהוה צבאות שמו׃ ס</seg>
          <seg id="b.JER.51.58" type="verse">כה־אמר יהוה צבאות חמות בבל הרחבה ערער תתערער ושעריה הגבהים באש יצתו ויגעו עמים בדי־ריק ולאמים בדי־אש ויעפו׃ ס</seg>
          <seg id="b.JER.51.59" type="verse">הדבר אשר־צוה ירמיהו הנביא את־שריה בן־נריה בן־מחסיה בלכתו את־צדקיהו מלך־יהודה בבל בשנת הרבעית למלכו ושריה שר מנוחה׃</seg>
          <seg id="b.JER.51.60" type="verse">ויכתב ירמיהו את כל־הרעה אשר־תבוא אל־בבל אל־ספר אחד את כל־הדברים האלה הכתבים אל־בבל׃</seg>
          <seg id="b.JER.51.61" type="verse">ויאמר ירמיהו אל־שריה כבאך בבל וראית וקראת את כל־הדברים האלה׃</seg>
          <seg id="b.JER.51.62" type="verse">ואמרת יהוה אתה דברת אל־המקום הזה להכריתו לבלתי היות־בו יושב למאדם ועד־בהמה כי־שממות עולם תהיה׃</seg>
          <seg id="b.JER.51.63" type="verse">והיה ככלתך לקרא את־הספר הזה תקשר עליו אבן והשלכתו אל־תוך פרת׃</seg>
          <seg id="b.JER.51.64" type="verse">ואמרת ככה תשקע בבל ולא־תקום מפני הרעה אשר אנכי מביא עליה ויעפו עד־הנה דברי ירמיהו׃ ס</seg>
        </div>
        <div id="b.JER.52" type="chapter">
          <seg id="b.JER.52.1" type="verse">בן־עשרים ואחת שנה צדקיהו במלכו ואחת עשרה שנה מלך בירושלם ושם אמו [כ= חמיטל] [ק= חמוטל] בת־ירמיהו מלבנה׃</seg>
          <seg id="b.JER.52.2" type="verse">ויעש הרע בעיני יהוה ככל אשר־עשה יהויקים׃</seg>
          <seg id="b.JER.52.3" type="verse">כי על־אף יהוה היתה בירושלם ויהודה עד־השליכו אותם מעל פניו וימרד צדקיהו במלך בבל׃</seg>
          <seg id="b.JER.52.4" type="verse">ויהי בשנה התשעית למלכו בחדש העשירי בעשור לחדש בא נבוכדראצר מלך־בבל הוא וכל־חילו על־ירושלם ויחנו עליה ויבנו עליה דיק סביב׃</seg>
          <seg id="b.JER.52.5" type="verse">ותבא העיר במצור עד עשתי עשרה שנה למלך צדקיהו׃</seg>
          <seg id="b.JER.52.6" type="verse">בחדש הרביעי בתשעה לחדש ויחזק הרעב בעיר ולא־היה לחם לעם הארץ׃</seg>
          <seg id="b.JER.52.7" type="verse">ותבקע העיר וכל־אנשי המלחמה יברחו ויצאו מהעיר לילה דרך שער בין־החמתים אשר על־גן המלך וכשדים על־העיר סביב וילכו דרך הערבה׃</seg>
          <seg id="b.JER.52.8" type="verse">וירדפו חיל־כשדים אחרי המלך וישיגו את־צדקיהו בערבת ירחו וכל־חילו נפצו מעליו׃</seg>
          <seg id="b.JER.52.9" type="verse">ויתפשו את־המלך ויעלו אתו אל־מלך בבל רבלתה בארץ חמת וידבר אתו משפטים׃</seg>
          <seg id="b.JER.52.10" type="verse">וישחט מלך־בבל את־בני צדקיהו לעיניו וגם את־כל־שרי יהודה שחט ברבלתה׃</seg>
          <seg id="b.JER.52.11" type="verse">ואת־עיני צדקיהו עור ויאסרהו בנחשתים ויבאהו מלך־בבל בבלה ויתנהו [כ= בבית]־ [ק= בית]־הפקדת עד־יום מותו׃</seg>
          <seg id="b.JER.52.12" type="verse">ובחדש החמישי בעשור לחדש היא שנת תשע־עשרה שנה למלך נבוכדראצר מלך־בבל בא נבוזראדן רב־טבחים עמד לפני מלך־בבל בירושלם׃</seg>
          <seg id="b.JER.52.13" type="verse">וישרף את־בית־יהוה ואת־בית המלך ואת כל־בתי ירושלם ואת־כל־בית הגדול שרף באש׃</seg>
          <seg id="b.JER.52.14" type="verse">ואת־כל־חמות ירושלם סביב נתצו כל־חיל כשדים אשר את־רב־טבחים׃</seg>
          <seg id="b.JER.52.15" type="verse">ומדלות העם ואת־יתר העם הנשארים בעיר ואת־הנפלים אשר נפלו אל־מלך בבל ואת יתר האמון הגלה נבוזראדן רב־טבחים׃</seg>
          <seg id="b.JER.52.16" type="verse">ומדלות הארץ השאיר נבוזראדן רב־טבחים לכרמים וליגבים׃</seg>
          <seg id="b.JER.52.17" type="verse">ואת־עמודי הנחשת אשר לבית־יהוה ואת־המכנות ואת־ים הנחשת אשר בבית־יהוה שברו כשדים וישאו את־כל־נחשתם בבלה׃</seg>
          <seg id="b.JER.52.18" type="verse">ואת־הסרות ואת־היעים ואת־המזמרות ואת־המזרקת ואת־הכפות ואת כל־כלי הנחשת אשר־ישרתו בהם לקחו׃</seg>
          <seg id="b.JER.52.19" type="verse">ואת־הספים ואת־המחתות ואת־המזרקות ואת־הסירות ואת־המנרות ואת־הכפות ואת־המנקיות אשר זהב זהב ואשר־כסף כסף לקח רב־טבחים׃</seg>
          <seg id="b.JER.52.20" type="verse">העמודים שנים הים אחד והבקר שנים־עשר נחשת אשר־תחת המכנות אשר עשה המלך שלמה לבית יהוה לא־היה משקל לנחשתם כל־הכלים האלה׃</seg>
          <seg id="b.JER.52.21" type="verse">והעמודים שמנה עשרה אמה [כ= קומה] [ק= קומת] העמד האחד וחוט שתים־עשרה אמה יסבנו ועביו ארבע אצבעות נבוב׃</seg>
          <seg id="b.JER.52.22" type="verse">וכתרת עליו נחשת וקומת הכתרת האחת חמש אמות ושבכה ורמונים על־הכותרת סביב הכל נחשת וכאלה לעמוד השני ורמונים׃</seg>
          <seg id="b.JER.52.23" type="verse">ויהיו הרמנים תשעים וששה רוחה כל־הרמונים מאה על־השבכה סביב׃</seg>
          <seg id="b.JER.52.24" type="verse">ויקח רב־טבחים את־שריה כהן הראש ואת־צפניה כהן המשנה ואת־שלשת שמרי הסף׃</seg>
          <seg id="b.JER.52.25" type="verse">ומן־העיר לקח סריס אחד אשר־היה פקיד על־אנשי המלחמה ושבעה אנשים מראי פני־המלך אשר נמצאו בעיר ואת ספר שר הצבא המצבא את־עם הארץ וששים איש מעם הארץ הנמצאים בתוך העיר׃</seg>
          <seg id="b.JER.52.26" type="verse">ויקח אותם נבוזראדן רב־טבחים וילך אותם אל־מלך בבל רבלתה׃</seg>
          <seg id="b.JER.52.27" type="verse">ויכה אותם מלך בבל וימתם ברבלה בארץ חמת ויגל יהודה מעל אדמתו׃</seg>
          <seg id="b.JER.52.28" type="verse">זה העם אשר הגלה נבוכדראצר בשנת־שבע יהודים שלשת אלפים ועשרים ושלשה׃</seg>
          <seg id="b.JER.52.29" type="verse">בשנת שמונה עשרה לנבוכדראצר מירושלם נפש שמנה מאות שלשים ושנים׃</seg>
          <seg id="b.JER.52.30" type="verse">בשנת שלש ועשרים לנבוכדראצר הגלה נבוזראדן רב־טבחים יהודים נפש שבע מאות ארבעים וחמשה כל־נפש ארבעת אלפים ושש מאות׃ ף</seg>
          <seg id="b.JER.52.31" type="verse">ויהי בשלשים ושבע שנה לגלות יהויכן מלך־יהודה בשנים עשר חדש בעשרים וחמשה לחדש נשא אויל מרדך מלך בבל בשנת מלכתו את־ראש יהויכין מלך־יהודה ויצא אותו מבית [כ= הכליא] [ק= הכלוא]׃</seg>
          <seg id="b.JER.52.32" type="verse">וידבר אתו טבות ויתן את־כסאו ממעל לכסא [כ= מלכים] [ק= המלכים] אשר אתו בבבל׃</seg>
          <seg id="b.JER.52.33" type="verse">ושנה את בגדי כלאו ואכל לחם לפניו תמיד כל־ימי חיו׃</seg>
          <seg id="b.JER.52.34" type="verse">וארחתו ארחת תמיד נתנה־לו מאת מלך־בבל דבר־יום ביומו עד־יום מותו כל ימי חייו׃</seg>
        </div>
      </div>
      <div id="b.LAM" type="book">
        <div id="b.LAM.1" type="chapter">
          <seg id="b.LAM.1.1" type="verse">איכה ישבה בדד העיר רבתי עם היתה כאלמנה רבתי בגוים שרתי במדינות היתה למס׃ ס</seg>
          <seg id="b.LAM.1.2" type="verse">בכו תבכה בלילה ודמעתה על לחיה אין־לה מנחם מכל־אהביה כל־רעיה בגדו בה היו לה לאיבים׃ ס</seg>
          <seg id="b.LAM.1.3" type="verse">גלתה יהודה מעני ומרב עבדה היא ישבה בגוים לא מצאה מנוח כל־רדפיה השיגוה בין המצרים׃ ס</seg>
          <seg id="b.LAM.1.4" type="verse">דרכי ציון אבלות מבלי באי מועד כל־שעריה שוממין כהניה נאנחים בתולתיה נוגות* והיא מר־לה׃ ס</seg>
          <seg id="b.LAM.1.5" type="verse">היו צריה לראש איביה שלו כי־יהוה הוגה על רב־פשעיה עולליה הלכו שבי לפני־צר׃ ס</seg>
          <seg id="b.LAM.1.6" type="verse">ויצא [כ= מן]־[כ= בת] [ק= מבת]־ציון כל־הדרה היו שריה כאילים לא־מצאו מרעה וילכו בלא־כח לפני רודף׃ ס</seg>
          <seg id="b.LAM.1.7" type="verse">זכרה ירושלם ימי עניה ומרודיה כל מחמדיה אשר היו מימי קדם בנפל עמה ביד־צר ואין עוזר לה ראוה צרים שחקו על* משבתה׃ ס</seg>
          <seg id="b.LAM.1.8" type="verse">חטא חטאה ירושלם על־כן לנידה היתה כל־מכבדיה הזילוה כי־ראו ערותה גם־היא נאנחה ותשב אחור׃ ס</seg>
          <seg id="b.LAM.1.9" type="verse">טמאתה בשוליה לא זכרה אחריתה ותרד פלאים אין מנחם לה ראה יהוה את־עניי כי הגדיל אויב׃ ס</seg>
          <seg id="b.LAM.1.10" type="verse">ידו פרש צר על כל־מחמדיה כי־ראתה גוים באו מקדשה אשר צויתה לא־יבאו בקהל לך׃ ס</seg>
          <seg id="b.LAM.1.11" type="verse">כל־עמה נאנחים מבקשים לחם נתנו [כ= מחמודיהם] [ק= מחמדיהם] באכל להשיב נפש ראה יהוה והביטה כי הייתי זוללה׃ ס</seg>
          <seg id="b.LAM.1.12" type="verse">לוא אליכם כל־עברי דרך הביטו וראו אם־יש מכאוב כמכאבי אשר עולל לי אשר הוגה יהוה ביום חרון אפו׃ ס</seg>
          <seg id="b.LAM.1.13" type="verse">ממרום שלח־אש בעצמתי וירדנה פרש רשת לרגלי השיבני אחור נתנני שממה כל־היום דוה׃ ס</seg>
          <seg id="b.LAM.1.14" type="verse">נשקד על פשעי בידו ישתרגו* עלו על־צוארי הכשיל כחי נתנני אדני בידי לא־אוכל קום׃ ס</seg>
          <seg id="b.LAM.1.15" type="verse">סלה כל־אבירי אדני בקרבי קרא עלי מועד לשבר בחורי גת דרך אדני לבתולת בת־יהודה׃ ס</seg>
          <seg id="b.LAM.1.16" type="verse">על־אלה אני בוכיה עיני עיני ירדה מים כי־רחק ממני מנחם משיב נפשי היו בני שוממים כי גבר אויב׃ ס</seg>
          <seg id="b.LAM.1.17" type="verse">פרשה ציון בידיה אין מנחם לה צוה יהוה ליעקב סביביו צריו היתה ירושלם לנדה ביניהם׃ ס</seg>
          <seg id="b.LAM.1.18" type="verse">צדיק הוא יהוה כי פיהו מריתי שמעו־נא כל־[כ= עמים] [ק= העמים] וראו מכאבי בתולתי ובחורי הלכו בשבי׃ ס</seg>
          <seg id="b.LAM.1.19" type="verse">קראתי למאהבי המה רמוני כהני וזקני בעיר גועו כי־בקשו אכל למו וישיבו את־נפשם׃ ס</seg>
          <seg id="b.LAM.1.20" type="verse">ראה יהוה כי־צר־לי מעי חמרמרו נהפך לבי בקרבי כי מרו מריתי מחוץ שכלה־חרב בבית כמות׃ ס</seg>
          <seg id="b.LAM.1.21" type="verse">שמעו כי נאנחה אני אין מנחם לי כל־איבי שמעו רעתי ששו כי אתה עשית הבאת יום־קראת ויהיו כמוני׃ ס</seg>
          <seg id="b.LAM.1.22" type="verse">תבא כל־רעתם לפניך ועולל למו כאשר עוללת לי על כל־פשעי כי־רבות אנחתי ולבי דוי׃ ף</seg>
        </div>
        <div id="b.LAM.2" type="chapter">
          <seg id="b.LAM.2.1" type="verse">איכה יעיב באפו אדני את־בת־ציון השליך משמים ארץ תפארת ישראל ולא־זכר הדם־רגליו ביום אפו׃ ס</seg>
          <seg id="b.LAM.2.2" type="verse">בלע אדני [כ= לא] [ק= ולא] חמל את כל־נאות יעקב הרס בעברתו מבצרי בת־יהודה הגיע לארץ חלל ממלכה ושריה׃ ס</seg>
          <seg id="b.LAM.2.3" type="verse">גדע בחרי־אף כל קרן ישראל השיב אחור ימינו מפני אויב ויבער ביעקב כאש להבה אכלה סביב׃ ס</seg>
          <seg id="b.LAM.2.4" type="verse">דרך קשתו כאויב נצב ימינו כצר ויהרג כל מחמדי־עין באהל בת־ציון שפך כאש חמתו׃ ס</seg>
          <seg id="b.LAM.2.5" type="verse">היה אדני כאויב בלע ישראל בלע כל־ארמנותיה שחת מבצריו וירב בבת־יהודה תאניה ואניה׃ ס</seg>
          <seg id="b.LAM.2.6" type="verse">ויחמס כגן שכו שחת מועדו שכח יהוה בציון מועד ושבת וינאץ בזעם־אפו מלך וכהן׃ ס</seg>
          <seg id="b.LAM.2.7" type="verse">זנח אדני מזבחו נאר מקדשו הסגיר ביד־אויב חומת ארמנותיה קול נתנו בבית־יהוה כיום מועד׃ ס</seg>
          <seg id="b.LAM.2.8" type="verse">חשב יהוה להשחית חומת בת־ציון נטה קו לא־השיב ידו מבלע ויאבל־חל וחומה יחדו אמללו׃ ס</seg>
          <seg id="b.LAM.2.9" type="verse">טבעו בארץ שעריה אבד ושבר בריחיה מלכה ושריה בגוים אין תורה גם־נביאיה לא־מצאו חזון מיהוה׃ ס</seg>
          <seg id="b.LAM.2.10" type="verse">ישבו לארץ ידמו זקני בת־ציון העלו עפר על־ראשם חגרו שקים הורידו לארץ ראשן בתולת ירושלם׃ ס</seg>
          <seg id="b.LAM.2.11" type="verse">כלו בדמעות עיני חמרמרו מעי נשפך לארץ כבדי על־שבר בת־עמי בעטף עולל ויונק ברחבות קריה׃ ס</seg>
          <seg id="b.LAM.2.12" type="verse">לאמתם יאמרו איה דגן ויין בהתעטפם כחלל ברחבות עיר בהשתפך נפשם אל־חיק אמתם׃ ס</seg>
          <seg id="b.LAM.2.13" type="verse">מה־אעידך מה אדמה־לך הבת ירושלם מה אשוה־לך ואנחמך בתולת בת־ציון כי־גדול כים שברך מי ירפא־לך׃ ס</seg>
          <seg id="b.LAM.2.14" type="verse">נביאיך חזו לך שוא ותפל ולא־גלו על־עונך להשיב [כ= שביתך] [ק= שבותך] ויחזו לך משאות שוא ומדוחים׃ ס</seg>
          <seg id="b.LAM.2.15" type="verse">ספקו עליך כפים כל־עברי דרך שרקו וינעו ראשם על־בת ירושלם הזאת העיר שיאמרו כלילת יפי משוש* לכל־הארץ׃ ס</seg>
          <seg id="b.LAM.2.16" type="verse">פצו עליך פיהם כל־אויביך שרקו ויחרקו־שן אמרו בלענו אך זה היום שקוינהו מצאנו ראינו׃ ס</seg>
          <seg id="b.LAM.2.17" type="verse">עשה יהוה אשר זםם בצע אמרתו אשר צוה מימי־קדם הרס ולא חמל וישמח עליך אויב הרים קרן צריך׃ ס</seg>
          <seg id="b.LAM.2.18" type="verse">צעק לבם אל־אדני חומת בת־ציון הורידי כנחל דמעה יוםם ולילה אל־תתני פוגת לך אל־תדם בת־עינך׃ ס</seg>
          <seg id="b.LAM.2.19" type="verse">קומי רני [כ= בליל] [ק= בלילה] לראש אשמרות שפכי כמים לבך נכח פני אדני שאי אליו כפיך על־נפש עולליך העטופים ברעב בראש כל־חוצות׃ ס</seg>
          <seg id="b.LAM.2.20" type="verse">ראה יהוה והביטה למי עוללת כה אם־תאכלנה נשים פרים עללי טפחים אם־יהרג במקדש אדני כהן ונביא׃ ס</seg>
          <seg id="b.LAM.2.21" type="verse">שכבו לארץ חוצות נער וזקן בתולתי ובחורי נפלו בחרב הרגת ביום אפך טבחת לא חמלת׃ ס</seg>
          <seg id="b.LAM.2.22" type="verse">תקרא כיום מועד מגורי מסביב ולא היה ביום אף־יהוה פליט ושריד אשר־טפחתי ורביתי איבי כלם׃ ף</seg>
        </div>
        <div id="b.LAM.3" type="chapter">
          <seg id="b.LAM.3.1" type="verse">אני הגבר ראה עני בשבט עברתו׃</seg>
          <seg id="b.LAM.3.2" type="verse">אותי נהג וילך חשך ולא־אור׃</seg>
          <seg id="b.LAM.3.3" type="verse">אך בי ישב יהפך ידו כל־היום׃ ס</seg>
          <seg id="b.LAM.3.4" type="verse">בלה בשרי ועורי שבר עצמותי׃</seg>
          <seg id="b.LAM.3.5" type="verse">בנה עלי ויקף ראש ותלאה׃</seg>
          <seg id="b.LAM.3.6" type="verse">במחשכים הושיבני כמתי עולם׃ ס</seg>
          <seg id="b.LAM.3.7" type="verse">גדר בעדי ולא אצא הכביד נחשתי׃</seg>
          <seg id="b.LAM.3.8" type="verse">גם כי אזעק ואשוע שתם תפלתי׃</seg>
          <seg id="b.LAM.3.9" type="verse">גדר דרכי בגזית נתיבתי עוה׃ ס</seg>
          <seg id="b.LAM.3.10" type="verse">דב ארב הוא לי [כ= אריה] [ק= ארי] במסתרים׃</seg>
          <seg id="b.LAM.3.11" type="verse">דרכי סורר ויפשחני שמני שםם׃</seg>
          <seg id="b.LAM.3.12" type="verse">דרך קשתו ויציבני כמטרא לחץ׃ ס</seg>
          <seg id="b.LAM.3.13" type="verse">הביא בכליותי בני אשפתו׃</seg>
          <seg id="b.LAM.3.14" type="verse">הייתי שחק* לכל־עמי נגינתם כל־היום׃</seg>
          <seg id="b.LAM.3.15" type="verse">השביעני במרורים הרוני לענה׃ ס</seg>
          <seg id="b.LAM.3.16" type="verse">ויגרס בחץץ שני הכפישני באפר׃</seg>
          <seg id="b.LAM.3.17" type="verse">ותזנח משלום נפשי נשיתי טובה׃</seg>
          <seg id="b.LAM.3.18" type="verse">ואמר אבד נצחי ותוחלתי מיהוה׃ ס</seg>
          <seg id="b.LAM.3.19" type="verse">זכר־עניי ומרודי לענה וראש׃</seg>
          <seg id="b.LAM.3.20" type="verse">זכור תזכור [כ= ותשיח] [ק= ותשוח] עלי נפשי׃</seg>
          <seg id="b.LAM.3.21" type="verse">זאת אשיב אל־לבי על־כן אוחיל׃ ס</seg>
          <seg id="b.LAM.3.22" type="verse">חסדי יהוה כי לא־תמנו כי לא־כלו רחמיו׃</seg>
          <seg id="b.LAM.3.23" type="verse">חדשים לבקרים רבה אמונתך׃</seg>
          <seg id="b.LAM.3.24" type="verse">חלקי יהוה אמרה נפשי על־כן אוחיל לו׃ ס</seg>
          <seg id="b.LAM.3.25" type="verse">טוב יהוה לקווק לנפש תדרשנו׃</seg>
          <seg id="b.LAM.3.26" type="verse">טוב ויחיל ודוםם לתשועת יהוה׃</seg>
          <seg id="b.LAM.3.27" type="verse">טוב לגבר כי־ישא על בנעוריו׃ ס</seg>
          <seg id="b.LAM.3.28" type="verse">ישב בדד וידם כי נטל עליו׃</seg>
          <seg id="b.LAM.3.29" type="verse">יתן בעפר פיהו אולי יש תקוה׃</seg>
          <seg id="b.LAM.3.30" type="verse">יתן למכהו לחי ישבע בחרפה׃ ס</seg>
          <seg id="b.LAM.3.31" type="verse">כי לא יזנח לעולם אדני׃</seg>
          <seg id="b.LAM.3.32" type="verse">כי אם־הוגה ורחם כרב [כ= חסדו] [ק= חסדיו]׃</seg>
          <seg id="b.LAM.3.33" type="verse">כי לא ענה מלבו ויגה בני־איש׃ ס</seg>
          <seg id="b.LAM.3.34" type="verse">לדכא תחת רגליו כל אסירי ארץ׃</seg>
          <seg id="b.LAM.3.35" type="verse">להטות משפט־גבר נגד פני עליון׃</seg>
          <seg id="b.LAM.3.36" type="verse">לעות אדם בריבו אדני לא ראה׃ ס</seg>
          <seg id="b.LAM.3.37" type="verse">מי זה אמר ותהי אדני לא צוה׃</seg>
          <seg id="b.LAM.3.38" type="verse">מפי עליון לא תצא הרעות והטוב׃</seg>
          <seg id="b.LAM.3.39" type="verse">מה־יתאוןן אדם חי גבר על־[כ= חטאו] [ק= חטאיו]׃ ס</seg>
          <seg id="b.LAM.3.40" type="verse">נחפשה דרכינו ונחקרה ונשובה עד־יהוה׃</seg>
          <seg id="b.LAM.3.41" type="verse">נשא לבבנו אל־כפים אל־אל בשמים׃</seg>
          <seg id="b.LAM.3.42" type="verse">נחנו פשענו ומרינו אתה לא סלחת׃ ס</seg>
          <seg id="b.LAM.3.43" type="verse">סכתה באף ותרדפנו הרגת לא חמלת׃</seg>
          <seg id="b.LAM.3.44" type="verse">סכותה בעןן לך מעבור תפלה׃</seg>
          <seg id="b.LAM.3.45" type="verse">סחי ומאוס תשימנו בקרב העמים׃ ס</seg>
          <seg id="b.LAM.3.46" type="verse">פצו עלינו פיהם כל־איבינו׃</seg>
          <seg id="b.LAM.3.47" type="verse">פחד ופחת היה לנו השאת והשבר׃</seg>
          <seg id="b.LAM.3.48" type="verse">פלגי־מים תרד עיני על־שבר בת־עמי׃ ס</seg>
          <seg id="b.LAM.3.49" type="verse">עיני נגרה ולא תדמה מאין הפגות׃</seg>
          <seg id="b.LAM.3.50" type="verse">עד־ישקיף וירא יהוה משמים׃</seg>
          <seg id="b.LAM.3.51" type="verse">עיני עוללה לנפשי מכל בנות עירי׃ ס</seg>
          <seg id="b.LAM.3.52" type="verse">צוד צדוני כצפור איבי חנם׃</seg>
          <seg id="b.LAM.3.53" type="verse">צמתו בבור חיי וידו־אבן בי׃</seg>
          <seg id="b.LAM.3.54" type="verse">צפו־מים על־ראשי אמרתי נגזרתי׃ ס</seg>
          <seg id="b.LAM.3.55" type="verse">קראתי שמך יהוה מבור תחתיות׃</seg>
          <seg id="b.LAM.3.56" type="verse">קולי שמעת אל־תעלם אזנך לרוחתי לשועתי׃</seg>
          <seg id="b.LAM.3.57" type="verse">קרבת ביום אקראך אמרת אל־תירא׃ ס</seg>
          <seg id="b.LAM.3.58" type="verse">רבת אדני ריבי נפשי גאלת חיי׃</seg>
          <seg id="b.LAM.3.59" type="verse">ראיתה יהוה עותתי שפטה משפטי׃</seg>
          <seg id="b.LAM.3.60" type="verse">ראיתה כל־נקמתם כל־מחשבתם לי׃ ס</seg>
          <seg id="b.LAM.3.61" type="verse">שמעת חרפתם יהוה כל־מחשבתם עלי׃</seg>
          <seg id="b.LAM.3.62" type="verse">שפתי קמי והגיונם עלי כל־היום׃</seg>
          <seg id="b.LAM.3.63" type="verse">שבתם וקימתם הביטה אני מנגינתם׃ ס</seg>
          <seg id="b.LAM.3.64" type="verse">תשיב להם גמול יהוה כמעשה ידיהם׃</seg>
          <seg id="b.LAM.3.65" type="verse">תתן להם מגנת־לב תאלתך להם׃</seg>
          <seg id="b.LAM.3.66" type="verse">תרדף באף ותשמידם מתחת שמי יהוה׃ ף</seg>
        </div>
        <div id="b.LAM.4" type="chapter">
          <seg id="b.LAM.4.1" type="verse">איכה יועם זהב ישנא הכתם הטוב תשתפכנה אבני־קדש בראש כל־חוצות׃ ס</seg>
          <seg id="b.LAM.4.2" type="verse">בני ציון היקרים המסלאים בפז איכה נחשבו לנבלי־חרש מעשה ידי יוצר׃ ס</seg>
          <seg id="b.LAM.4.3" type="verse">גם־[כ= תנין] [ק= תנים] חלצו שד היניקו גוריהן בת־עמי לאכזר [כ= כי] [כ= ענים] [ק= כיענים] במדבר׃ ס</seg>
          <seg id="b.LAM.4.4" type="verse">דבק לשון יונק אל־חכו בצמא עוללים שאלו לחם פרש אין להם׃ ס</seg>
          <seg id="b.LAM.4.5" type="verse">האכלים למעדנים נשמו בחוצות האמנים עלי תולע חבקו אשפתות׃ ס</seg>
          <seg id="b.LAM.4.6" type="verse">ויגדל עון בת־עמי מחטאת סדם ההפוכה כמו־רגע ולא־חלו בה ידים׃ ס</seg>
          <seg id="b.LAM.4.7" type="verse">זכו נזיריה משלג צחו מחלב אדמו עצם מפנינים ספיר גזרתם׃ ס</seg>
          <seg id="b.LAM.4.8" type="verse">חשך משחור תארם לא נכרו בחוצות צפד עורם על־עצםם יבש היה כעץ׃ ס</seg>
          <seg id="b.LAM.4.9" type="verse">טובים היו חללי־חרב מחללי רעב שהם יזובו מדקרים מתנובת שדי׃ ס</seg>
          <seg id="b.LAM.4.10" type="verse">ידי נשים רחמניות בשלו ילדיהן היו לברות למו בשבר בת־עמי׃ ס</seg>
          <seg id="b.LAM.4.11" type="verse">כלה יהוה את־חמתו שפך חרון אפו ויצת־אש בציון ותאכל יסודתיה׃ ס</seg>
          <seg id="b.LAM.4.12" type="verse">לא האמינו מלכי־ארץ [כ= וכל] [ק= כל] ישבי תבל כי יבא צר ואויב בשערי ירושלם׃ ס</seg>
          <seg id="b.LAM.4.13" type="verse">מחטאת נביאיה עונות כהניה השפכים בקרבה דם צדיקים׃ ס</seg>
          <seg id="b.LAM.4.14" type="verse">נעו עורים בחוצות נגאלו בדם בלא יוכלו יגעו בלבשיהם׃ ס</seg>
          <seg id="b.LAM.4.15" type="verse">סורו טמא קראו למו סורו סורו אל־תגעו כי נצו גם־נעו אמרו בגוים לא יוסיפו לגור׃ ס</seg>
          <seg id="b.LAM.4.16" type="verse">פני יהוה חלקם לא יוסיף להביטם פני כהנים לא נשאו [כ= זקנים] [ק= וזקנים] לא חננו׃ ס</seg>
          <seg id="b.LAM.4.17" type="verse">[כ= עודינה] [ק= עודינו] תכלינה עינינו אל־עזרתנו הבל בצפיתנו צפינו אל־גוי לא יושע׃ ס</seg>
          <seg id="b.LAM.4.18" type="verse">צדו צעדינו מלכת ברחבתינו קרב קצינו מלאו ימינו כי־בא קצינו׃ ס</seg>
          <seg id="b.LAM.4.19" type="verse">קלים היו רדפינו מנשרי שמים על־ההרים דלקנו במדבר ארבו לנו׃ ס</seg>
          <seg id="b.LAM.4.20" type="verse">רוח אפינו משיח יהוה נלכד בשחיתותם אשר אמרנו בצלו נחיה בגוים׃ ס</seg>
          <seg id="b.LAM.4.21" type="verse">שישי ושמחי בת־אדום [כ= יושבתי] [ק= יושבת] בארץ עוץ גם־עליך תעבר־כוס תשכרי ותתערי׃ ס</seg>
          <seg id="b.LAM.4.22" type="verse">תם־עונך בת־ציון לא יוסיף להגלותך פקד עונך בת־אדום גלה על־חטאתיך׃ ף</seg>
        </div>
        <div id="b.LAM.5" type="chapter">
          <seg id="b.LAM.5.1" type="verse">זכר יהוה מה־היה לנו [כ= הביט] [ק= הביטה] וראה את־חרפתנו׃</seg>
          <seg id="b.LAM.5.2" type="verse">נחלתנו נהפכה לזרים בתינו לנכרים׃</seg>
          <seg id="b.LAM.5.3" type="verse">יתומים היינו [כ= אין] [ק= ואין] אב אמתינו כאלמנות׃</seg>
          <seg id="b.LAM.5.4" type="verse">מימינו בכסף שתינו עצינו במחיר יבאו׃</seg>
          <seg id="b.LAM.5.5" type="verse">על צוארנו נרדפנו יגענו [כ= לא] [ק= ולא] הונח־לנו׃</seg>
          <seg id="b.LAM.5.6" type="verse">מצרים נתנו יד אשור לשבע לחם׃</seg>
          <seg id="b.LAM.5.7" type="verse">אבתינו חטאו [כ= אינם] [ק= ואינם] [כ= אנחנו] [ק= ואנחנו] עונתיהם סבלנו׃</seg>
          <seg id="b.LAM.5.8" type="verse">עבדים משלו בנו פרק אין מידם׃</seg>
          <seg id="b.LAM.5.9" type="verse">בנפשנו נביא לחמנו מפני חרב המדבר׃</seg>
          <seg id="b.LAM.5.10" type="verse">עורנו כתנור נכמרו מפני זלעפות רעב׃</seg>
          <seg id="b.LAM.5.11" type="verse">נשים בציון ענו בתלת בערי יהודה׃</seg>
          <seg id="b.LAM.5.12" type="verse">שרים בידם נתלו פני זקנים לא נהדרו׃</seg>
          <seg id="b.LAM.5.13" type="verse">בחורים טחון נשאו ונערים בעץ כשלו׃</seg>
          <seg id="b.LAM.5.14" type="verse">זקנים משער שבתו בחורים מנגינתם׃</seg>
          <seg id="b.LAM.5.15" type="verse">שבת משוש לבנו נהפך לאבל מחלנו׃</seg>
          <seg id="b.LAM.5.16" type="verse">נפלה עטרת ראשנו אוי־נא לנו כי חטאנו׃</seg>
          <seg id="b.LAM.5.17" type="verse">על־זה היה דוה לבנו על־אלה חשכו עינינו׃</seg>
          <seg id="b.LAM.5.18" type="verse">על הר־ציון ששםם שועלים הלכו־בו׃ ף</seg>
          <seg id="b.LAM.5.19" type="verse">אתה יהוה לעולם תשב כסאך לדר ודור׃</seg>
          <seg id="b.LAM.5.20" type="verse">למה לנצח תשכחנו תעזבנו לארך ימים׃</seg>
          <seg id="b.LAM.5.21" type="verse">השיבנו יהוה אליך [כ= ונשוב] [ק= ונשובה] חדש ימינו כקדם׃</seg>
          <seg id="b.LAM.5.22" type="verse">כי אם־מאס מאסתנו קצפת עלינו עד־מאד׃</seg>
        </div>
      </div>
      <div id="b.EZE" type="book">
        <div id="b.EZE.1" type="chapter">
          <seg id="b.EZE.1.1" type="verse">ויהי בשלשים שנה ברביעי בחמשה לחדש ואני בתוך־הגולה על־נהר־כבר נפתחו השמים ואראה מראות אלהים׃</seg>
          <seg id="b.EZE.1.2" type="verse">בחמשה לחדש היא השנה החמישית לגלות המלך יויכין׃</seg>
          <seg id="b.EZE.1.3" type="verse">היה היה דבר־יהוה אל־יחזקאל בן־בוזי הכהן בארץ כשדים על־נהר־כבר ותהי עליו שם יד־יהוה׃</seg>
          <seg id="b.EZE.1.4" type="verse">וארא והנה רוח סערה באה מן־הצפון עןן גדול ואש מתלקחת ונגה לו סביב ומתוכה כעין החשמל מתוך האש׃</seg>
          <seg id="b.EZE.1.5" type="verse">ומתוכה דמות ארבע חיות וזה מראיהן דמות אדם להנה׃</seg>
          <seg id="b.EZE.1.6" type="verse">וארבעה פנים לאחת וארבע כנפים לאחת להם׃</seg>
          <seg id="b.EZE.1.7" type="verse">ורגליהם רגל ישרה וכף רגליהם ככף רגל עגל ונצצים כעין נחשת קלל׃</seg>
          <seg id="b.EZE.1.8" type="verse">[כ= וידו] [ק= וידי] אדם מתחת כנפיהם על ארבעת רבעיהם ופניהם וכנפיהם לארבעתם׃</seg>
          <seg id="b.EZE.1.9" type="verse">חברת אשה אל־אחותה כנפיהם לא־יסבו בלכתן איש אל־עבר פניו ילכו׃</seg>
          <seg id="b.EZE.1.10" type="verse">ודמות פניהם פני אדם ופני אריה אל־הימין לארבעתם ופני־שור מהשמאול לארבעתן ופני־נשר לארבעתן׃</seg>
          <seg id="b.EZE.1.11" type="verse">ופניהם וכנפיהם פרדות מלמעלה לאיש שתים חברות איש ושתים מכסות את גויתיהנה׃</seg>
          <seg id="b.EZE.1.12" type="verse">ואיש אל־עבר פניו ילכו אל אשר יהיה־שמה הרוח ללכת ילכו לא יסבו בלכתן׃</seg>
          <seg id="b.EZE.1.13" type="verse">ודמות החיות מראיהם כגחלי־אש בערות כמראה הלפדים היא מתהלכת בין החיות ונגה לאש ומן־האש יוצא ברק׃</seg>
          <seg id="b.EZE.1.14" type="verse">והחיות רצוא ושוב כמראה הבזק׃</seg>
          <seg id="b.EZE.1.15" type="verse">וארא החיות והנה אופן אחד בארץ אצל החיות לארבעת פניו׃</seg>
          <seg id="b.EZE.1.16" type="verse">מראה האופנים ומעשיהם כעין תרשיש ודמות אחד לארבעתן ומראיהם ומעשיהם כאשר יהיה האופן בתוך האופן׃</seg>
          <seg id="b.EZE.1.17" type="verse">על־ארבעת רבעיהן בלכתם ילכו לא יסבו בלכתן׃</seg>
          <seg id="b.EZE.1.18" type="verse">וגביהן וגבה להם ויראה להם וגבתם מלאת עינים סביב לארבעתן׃</seg>
          <seg id="b.EZE.1.19" type="verse">ובלכת החיות ילכו האופנים אצלם ובהנשא החיות מעל הארץ ינשאו האופנים׃</seg>
          <seg id="b.EZE.1.20" type="verse">על אשר יהיה־שם הרוח ללכת ילכו שמה הרוח ללכת והאופנים ינשאו לעמתם כי רוח החיה באופנים׃</seg>
          <seg id="b.EZE.1.21" type="verse">בלכתם ילכו ובעמדם יעמדו ובהנשאם מעל הארץ ינשאו האופנים לעמתם כי רוח החיה באופנים׃</seg>
          <seg id="b.EZE.1.22" type="verse">ודמות על־ראשי החיה רקיע כעין הקרח הנורא נטוי על־ראשיהם מלמעלה׃</seg>
          <seg id="b.EZE.1.23" type="verse">ותחת הרקיע כנפיהם ישרות אשה אל־אחותה לאיש שתים מכסות להנה ולאיש שתים מכסות להנה את גויתיהם׃</seg>
          <seg id="b.EZE.1.24" type="verse">ואשמע את־קול כנפיהם כקול מים רבים כקול־שדי בלכתם קול המלה כקול מחנה בעמדם תרפינה כנפיהן׃</seg>
          <seg id="b.EZE.1.25" type="verse">ויהי־קול מעל לרקיע אשר על־ראשם בעמדם תרפינה כנפיהן׃</seg>
          <seg id="b.EZE.1.26" type="verse">וממעל לרקיע אשר על־ראשם כמראה אבן־ספיר דמות כסא ועל דמות הכסא דמות כמראה אדם עליו מלמעלה׃</seg>
          <seg id="b.EZE.1.27" type="verse">וארא כעין חשמל כמראה־אש בית־לה סביב ממראה מתניו ולמעלה וממראה מתניו ולמטה ראיתי כמראה־אש ונגה לו סביב׃</seg>
          <seg id="b.EZE.1.28" type="verse">כמראה הקשת אשר יהיה בעןן ביום הגשם כן מראה הנגה סביב הוא מראה דמות כבוד־יהוה ואראה ואפל על־פני ואשמע קול מדבר׃ ס</seg>
        </div>
        <div id="b.EZE.2" type="chapter">
          <seg id="b.EZE.2.1" type="verse">ויאמר אלי בן־אדם עמד על־רגליך ואדבר אתך׃</seg>
          <seg id="b.EZE.2.2" type="verse">ותבא בי רוח כאשר דבר אלי ותעמדני על־רגלי ואשמע את מדבר אלי׃ ף</seg>
          <seg id="b.EZE.2.3" type="verse">ויאמר אלי בן־אדם שולח אני אותך אל־בני ישראל אל־גוים המורדים אשר מרדו־בי המה ואבותם פשעו בי עד־עצם היום הזה׃</seg>
          <seg id="b.EZE.2.4" type="verse">והבנים קשי פנים וחזקי־לב אני שולח אותך אליהם ואמרת אליהם כה אמר אדני יהוה׃</seg>
          <seg id="b.EZE.2.5" type="verse">והמה אם־ישמעו ואם־יחדלו כי בית מרי המה וידעו כי נביא היה בתוכם׃ ף</seg>
          <seg id="b.EZE.2.6" type="verse">ואתה בן־אדם אל־תירא מהם ומדבריהם אל־תירא כי סרבים וסלונים אותך ואל־עקרבים אתה יושב מדבריהם אל־תירא ומפניהם אל־תחת כי בית מרי המה׃</seg>
          <seg id="b.EZE.2.7" type="verse">ודברת את־דברי אליהם אם־ישמעו ואם־יחדלו כי מרי המה׃ ף</seg>
          <seg id="b.EZE.2.8" type="verse">ואתה בן־אדם שמע את אשר־אני מדבר אליך אל־תהי־מרי כבית המרי פצה פיך ואכל את אשר־אני נתן אליך׃</seg>
          <seg id="b.EZE.2.9" type="verse">ואראה והנה־יד שלוחה אלי והנה־בו מגלת־ספר׃</seg>
          <seg id="b.EZE.2.10" type="verse">ויפרש אותה לפני והיא כתובה פנים ואחור וכתוב אליה קנים והגה והי׃ ס</seg>
        </div>
        <div id="b.EZE.3" type="chapter">
          <seg id="b.EZE.3.1" type="verse">ויאמר אלי בן־אדם את אשר־תמצא אכול אכול את־המגלה הזאת ולך דבר אל־בית ישראל׃</seg>
          <seg id="b.EZE.3.2" type="verse">ואפתח את־פי ויאכלני את המגלה הזאת׃</seg>
          <seg id="b.EZE.3.3" type="verse">ויאמר אלי בן־אדם בטנך תאכל ומעיך תמלא את המגלה הזאת אשר אני נתן אליך ואכלה ותהי בפי כדבש למתוק׃ ף</seg>
          <seg id="b.EZE.3.4" type="verse">ויאמר אלי בן־אדם לך־בא אל־בית ישראל ודברת בדברי אליהם׃</seg>
          <seg id="b.EZE.3.5" type="verse">כי לא אל־עם עמקי שפה וכבדי לשון אתה שלוח אל־בית ישראל׃</seg>
          <seg id="b.EZE.3.6" type="verse">לא אל־עמים רבים עמקי שפה וכבדי לשון אשר לא־תשמע דבריהם אם־לא אליהם שלחתיך המה ישמעו אליך׃</seg>
          <seg id="b.EZE.3.7" type="verse">ובית ישראל לא יאבו לשמע אליך כי־אינם אבים לשמע אלי כי כל־בית ישראל חזקי־מצח וקשי־לב המה׃</seg>
          <seg id="b.EZE.3.8" type="verse">הנה נתתי את־פניך חזקים לעמת פניהם ואת־מצחך חזק לעמת מצחם׃</seg>
          <seg id="b.EZE.3.9" type="verse">כשמיר חזק מצר נתתי מצחך לא־תירא אותם ולא־תחת מפניהם כי בית־מרי המה׃ ף</seg>
          <seg id="b.EZE.3.10" type="verse">ויאמר אלי בן־אדם את־כל־דברי אשר אדבר אליך קח בלבבך ובאזניך שמע׃</seg>
          <seg id="b.EZE.3.11" type="verse">ולך בא אל־הגולה אל־בני עמך ודברת אליהם ואמרת אליהם כה אמר אדני יהוה אם־ישמעו ואם־יחדלו׃</seg>
          <seg id="b.EZE.3.12" type="verse">ותשאני רוח ואשמע אחרי קול רעש גדול ברוך כבוד־יהוה ממקומו׃</seg>
          <seg id="b.EZE.3.13" type="verse">וקול כנפי החיות משיקות אשה אל־אחותה וקול האופנים לעמתם וקול רעש גדול׃</seg>
          <seg id="b.EZE.3.14" type="verse">ורוח נשאתני ותקחני ואלך מר בחמת רוחי ויד־יהוה עלי חזקה׃</seg>
          <seg id="b.EZE.3.15" type="verse">ואבוא אל־הגולה תל אביב הישבים אל־נהר־כבר [כ= ואשר] [ק= ואשב] המה יושבים שם ואשב שם שבעת ימים משמים בתוכם׃</seg>
          <seg id="b.EZE.3.16" type="verse">ויהי מקצה שבעת ימים ף ויהי דבר־יהוה אלי לאמר׃</seg>
          <seg id="b.EZE.3.17" type="verse">בן־אדם צפה נתתיך לבית ישראל ושמעת מפי דבר והזהרת אותם ממני׃</seg>
          <seg id="b.EZE.3.18" type="verse">באמרי לרשע מות תמות ולא הזהרתו ולא דברת להזהיר רשע מדרכו הרשעה לחיתו הוא רשע בעונו ימות ודמו מידך אבקש׃</seg>
          <seg id="b.EZE.3.19" type="verse">ואתה כי־הזהרת רשע ולא־שב מרשעו ומדרכו הרשעה הוא בעונו ימות ואתה את־נפשך הצלת׃ ס</seg>
          <seg id="b.EZE.3.20" type="verse">ובשוב צדיק מצדקו ועשה עול ונתתי מכשול לפניו הוא ימות כי לא הזהרתו בחטאתו ימות ולא תזכרן צדקתוק אשר עשה ודמו מידך אבקש׃</seg>
          <seg id="b.EZE.3.21" type="verse">ואתה כי הזהרתו צדיק לבלתי חטא צדיק והוא לא־חטא חיו יחיה כי נזהר ואתה את־נפשך הצלת׃ ס</seg>
          <seg id="b.EZE.3.22" type="verse">ותהי עלי שם יד־יהוה ויאמר אלי קום צא אל־הבקעה ושם אדבר אותך׃</seg>
          <seg id="b.EZE.3.23" type="verse">ואקום ואצא אל־הבקעה והנה־שם כבוד־יהוה עמד ככבוד אשר ראיתי על־נהר־כבר ואפל על־פני׃</seg>
          <seg id="b.EZE.3.24" type="verse">ותבא־בי רוח ותעמדני על־רגלי וידבר אתי ויאמר אלי בא הסגר בתוך ביתך׃</seg>
          <seg id="b.EZE.3.25" type="verse">ואתה בן־אדם הנה נתנו עליך עבותים ואסרוכ* בהם ולא תצא בתוכם׃</seg>
          <seg id="b.EZE.3.26" type="verse">ולשונך אדביק אל־חךך ונאלמת ולא־תהיה להם לאיש מוכיח כי בית מרי המה׃</seg>
          <seg id="b.EZE.3.27" type="verse">ובדברי אותך אפתח את־פיך ואמרת אליהם כה אמר אדני יהוה השמע ישמע והחדל יחדל כי בית מרי המה׃ ס</seg>
        </div>
        <div id="b.EZE.4" type="chapter">
          <seg id="b.EZE.4.1" type="verse">ואתה בן־אדם קח־לך לבנה ונתתה אותה לפניך וחקות עליה עיר את־ירושלם׃</seg>
          <seg id="b.EZE.4.2" type="verse">ונתתה עליה מצור ובנית עליה דיק ושפכת עליה סללה ונתתה עליה מחנות ושים־עליה כרים סביב׃</seg>
          <seg id="b.EZE.4.3" type="verse">ואתה קח־לך מחבת ברזל ונתתה אותה קיר ברזל בינך ובין העיר והכינתה את־פניך אליה והיתה במצור וצרת עליה אות היא לבית ישראל׃ ס</seg>
          <seg id="b.EZE.4.4" type="verse">ואתה שכב על־צדך השמאלי ושמת את־עון בית־ישראל עליו מספר הימים אשר תשכב עליו תשא את־עונם׃</seg>
          <seg id="b.EZE.4.5" type="verse">ואני נתתי לך את־שני עונם למספר ימים שלש־מאות ותשעים יום ונשאת עון בית־ישראל׃</seg>
          <seg id="b.EZE.4.6" type="verse">וכלית את־אלה ושכבת על־צדך [כ= הימוני] [ק= הימני] שנית ונשאת את־עון בית־יהודה ארבעים יום יום לשנה יום לשנה נתתיו לך׃</seg>
          <seg id="b.EZE.4.7" type="verse">ואל־מצור ירושלם תכין פניך וזרעך חשופה ונבאת עליה׃</seg>
          <seg id="b.EZE.4.8" type="verse">והנה נתתי עליך עבותים ולא־תהפך מצדך אל־צדך עד־כלותך ימי מצורך׃</seg>
          <seg id="b.EZE.4.9" type="verse">ואתה קח־לך חטין ושערים ופול ועדשים ודחן וכסמים ונתתה אותם בכלי אחד ועשית אותם לך ללחם מספר הימים אשר־אתה שוכב על־צדך שלש־מאות ותשעים יום תאכלנו׃</seg>
          <seg id="b.EZE.4.10" type="verse">ומאכלך אשר תאכלנו במשקול עשרים שקל ליום מעת עד־עת תאכלנו׃</seg>
          <seg id="b.EZE.4.11" type="verse">ומים במשורה תשתה ששית ההין מעת עד־עת תשתה׃</seg>
          <seg id="b.EZE.4.12" type="verse">ועגת שערים תאכלנה והיא בגללי צאת האדם תעגנה לעיניהם׃ ס</seg>
          <seg id="b.EZE.4.13" type="verse">ויאמר יהוה ככה יאכלו בני־ישראל את־לחםם טמא בגוים אשר אדיחם שם׃</seg>
          <seg id="b.EZE.4.14" type="verse">ואמר אהה אדני יהוה הנה נפשי לא מטמאה ונבלה וטרפה לא־אכלתי מנעורי ועד־עתה ולא־בא בפי בשר פגול׃ ס</seg>
          <seg id="b.EZE.4.15" type="verse">ויאמר אלי ראה נתתי לך את־[כ= צפועי] [ק= צפיעי] הבקר תחת גללי האדם ועשית את־לחמך עליהם׃ ס</seg>
          <seg id="b.EZE.4.16" type="verse">ויאמר אלי בן־אדם הנני שבר מטה־לחם בירושלם ואכלו־לחם במשקל ובדאגה ומים במשורה ובשממון ישתו׃</seg>
          <seg id="b.EZE.4.17" type="verse">למען יחסרו לחם ומים ונשמו איש ואחיו ונמקו בעונם׃ ף</seg>
        </div>
        <div id="b.EZE.5" type="chapter">
          <seg id="b.EZE.5.1" type="verse">ואתה בן־אדם קח־לך חרב חדה תער הגלבים תקחנה לך והעברת על־ראשך ועל־זקנך ולקחת לך מאזני משקל וחלקתם׃</seg>
          <seg id="b.EZE.5.2" type="verse">שלשית באור תבעיר בתוך העיר כמלאת ימי המצור ולקחת את־השלשית תכה בחרב סביבותיה והשלשית תזרה לרוח וחרב אריק אחריהם׃</seg>
          <seg id="b.EZE.5.3" type="verse">ולקחת משם מעט במספר וצרת אותם בכנפיך׃</seg>
          <seg id="b.EZE.5.4" type="verse">ומהם עוד תקח והשלכת אותם אל־תוך האש ושרפת אתם באש ממנו תצא־אש אל־כל־בית ישראל׃ ף</seg>
          <seg id="b.EZE.5.5" type="verse">כה אמר אדני יהוה זאת ירושלם בתוך הגוים שמתיה וסביבותיה ארצות׃</seg>
          <seg id="b.EZE.5.6" type="verse">ותמר את־משפטי לרשעה מן־הגוים ואת־חקותי מן־הארצות אשר סביבותיה כי במשפטי מאסו וחקותי לא־הלכו בהם׃ ס</seg>
          <seg id="b.EZE.5.7" type="verse">לכן כה־אמר אדני יהוה יען המנכם מן־הגוים אשר סביבותיכם בחקותי לא הלכתם ואת־משפטי לא עשיתם וכמשפטי הגוים אשר סביבותיכם לא עשיתם׃ ס</seg>
          <seg id="b.EZE.5.8" type="verse">לכן כה אמר אדני יהוה הנני עליך גם־אני ועשיתי בתוךך משפטים לעיני הגוים׃</seg>
          <seg id="b.EZE.5.9" type="verse">ועשיתי בך את אשר לא־עשיתי ואת אשר־לא־אעשה כמהו עוד יען כל־תועבתיך׃ ס</seg>
          <seg id="b.EZE.5.10" type="verse">לכן אבות יאכלו בנים בתוךך ובנים יאכלו אבותם ועשיתי בך שפטים וזריתי את־כל־שאריתך לכל־רוח׃ ף</seg>
          <seg id="b.EZE.5.11" type="verse">לכן חי־אני נאם אדני יהוה אם־לא יען את־מקדשי טמאת בכל־שקוציך ובכל־תועבתיך וגם־אני אגרע ולא־תחוס עיני וגם־אני לא אחמול׃</seg>
          <seg id="b.EZE.5.12" type="verse">שלשתיך בדבר ימותו וברעב יכלו בתוךך והשלשית בחרב יפלו סביבותיך והשלישית לכל־רוח אזרה וחרב אריק אחריהם׃</seg>
          <seg id="b.EZE.5.13" type="verse">וכלה אפי והנחותי חמתי בם והנחמתי וידעו כי־אני יהוה דברתי בקנאתי בכלותי חמתי בם׃</seg>
          <seg id="b.EZE.5.14" type="verse">ואתנך לחרבה ולחרפה בגוים אשר סביבותיך לעיני כל־עובר׃</seg>
          <seg id="b.EZE.5.15" type="verse">והיתה חרפה וגדופה מוסר ומשמה לגוים אשר סביבותיך בעשותי בך שפטים באף ובחמה ובתכחות חמה אני יהוה דברתי׃</seg>
          <seg id="b.EZE.5.16" type="verse">בשלחי את־חצי הרעב הרעים בהם אשר היו למשחית אשר־אשלח אותם לשחתכם ורעב אסף עליכם ושברתי לכם מטה־לחם׃</seg>
          <seg id="b.EZE.5.17" type="verse">ושלחתי עליכם רעב וחיה רעה ושכלך ודבר ודם יעבר־בך וחרב אביא עליך אני יהוה דברתי׃ ף</seg>
        </div>
        <div id="b.EZE.6" type="chapter">
          <seg id="b.EZE.6.1" type="verse">ויהי דבר־יהוה אלי לאמר׃</seg>
          <seg id="b.EZE.6.2" type="verse">בן־אדם שים פניך אל־הרי ישראל והנבא אליהם׃</seg>
          <seg id="b.EZE.6.3" type="verse">ואמרת הרי ישראל שמעו דבר־אדני יהוה כה־אמר אדני יהוה להרים ולגבעות לאפיקים [כ= ולגאית] [ק= ולגאיות] הנני אני מביא עליכם חרב ואבדתי במותיכם׃</seg>
          <seg id="b.EZE.6.4" type="verse">ונשמו מזבחותיכם ונשברו חמניכם והפלתי חלליכם לפני גלוליכם׃</seg>
          <seg id="b.EZE.6.5" type="verse">ונתתי את־פגרי בני ישראל לפני גלוליהם וזריתי את־עצמותיכם סביבות מזבחותיכם׃</seg>
          <seg id="b.EZE.6.6" type="verse">בכל מושבותיכם הערים תחרבנה והבמות תישמנה למען יחרבו ויאשמו מזבחותיכם ונשברו ונשבתו גלוליכם ונגדעו חמניכם ונמחו מעשיכם׃</seg>
          <seg id="b.EZE.6.7" type="verse">ונפל חלל בתוככם וידעתם כי־אני יהוה׃</seg>
          <seg id="b.EZE.6.8" type="verse">והותרתי בהיות לכם פליטי חרב בגוים בהזרותיכם בארצות׃</seg>
          <seg id="b.EZE.6.9" type="verse">וזכרו פליטיכם אותי בגוים אשר נשבו־שם אשר נשברתי את־לבם הזונה אשר־סר מעלי ואת עיניהם הזנות אחרי גלוליהם ונקטו בפניהם אל־הרעות אשר עשו לכל תועבתיהם׃</seg>
          <seg id="b.EZE.6.10" type="verse">וידעו כי־אני יהוה לא אל־חנם דברתי לעשות להם הרעה הזאת׃ ף</seg>
          <seg id="b.EZE.6.11" type="verse">כה־אמר אדני יהוה הכה בכפך ורקע ברגלך ואמר־אח אל כל־תועבות רעות בית ישראל אשר בחרב ברעב ובדבר יפלו׃</seg>
          <seg id="b.EZE.6.12" type="verse">הרחוק בדבר ימות והקרוב בחרב יפול והנשאר והנצור ברעב ימות וכליתי חמתי בם׃</seg>
          <seg id="b.EZE.6.13" type="verse">וידעתם כי־אני יהוה בהיות חלליהם בתוך גלוליהם סביבות מזבחותיהם אל כל־גבעה רמה בכל ראשי ההרים ותחת כל־עץ רעןן ותחת כל־אלה עבתה מקום אשר נתנו־שם ריח ניחח לכל גלוליהם׃</seg>
          <seg id="b.EZE.6.14" type="verse">ונטיתי את־ידי עליהם ונתתי את־הארץ שממה ומשמה ממדבר דבלתה בכל מושבותיהם וידעו כי־אני יהוה׃ ף</seg>
        </div>
        <div id="b.EZE.7" type="chapter">
          <seg id="b.EZE.7.1" type="verse">ויהי דבר־יהוה אלי לאמר׃</seg>
          <seg id="b.EZE.7.2" type="verse">ואתה בן־אדם כה־אמר אדני יהוה לאדמת ישראל קץ בא הקץ על־[כ= ארבעת] [ק= ארבע] כנפות הארץ׃</seg>
          <seg id="b.EZE.7.3" type="verse">עתה הקץ עליך ושלחתי אפי בך ושפטתיך כדרכיך ונתתי עליך את כל־תועבתיך׃</seg>
          <seg id="b.EZE.7.4" type="verse">ולא־תחוס עיני עליך ולא אחמול כי דרכיך עליך אתן ותועבותיך בתוךך תהיין וידעתם כי־אני יהוה׃ ף</seg>
          <seg id="b.EZE.7.5" type="verse">כה אמר אדני יהוה רעה אחת רעה הנה באה׃</seg>
          <seg id="b.EZE.7.6" type="verse">קץ בא בא הקץ הקיץ אליך הנה באה׃</seg>
          <seg id="b.EZE.7.7" type="verse">באה הצפירה אליך יושב הארץ בא העת קרוב היום מהומה ולא־הד הרים׃</seg>
          <seg id="b.EZE.7.8" type="verse">עתה מקרוב אשפוך חמתי עליך וכליתי אפי בך ושפטתיך כדרכיך ונתתי עליך את כל־תועבותיך׃</seg>
          <seg id="b.EZE.7.9" type="verse">ולא־תחוס עיני ולא אחמול כדרכיך עליך אתן ותועבותיך בתוךך תהיין וידעתם כי אני יהוה מכה׃</seg>
          <seg id="b.EZE.7.10" type="verse">הנה היום הנה באה יצאה הצפרה ץץ המטה פרח הזדון׃</seg>
          <seg id="b.EZE.7.11" type="verse">החמס קם למטה־רשע לא־מהם ולא מהמונם ולא מהמהם ולא־נה בהם׃</seg>
          <seg id="b.EZE.7.12" type="verse">בא העת הגיע היום הקונה אל־ישמח והמוכר אל־יתאבל כי חרון אל־כל־המונה׃</seg>
          <seg id="b.EZE.7.13" type="verse">כי המוכר אל־הממכר לא ישוב ועוד בחיים חיתם כי־חזון אל־כל־המונה לא ישוב ואיש בעונו חיתו לא יתחזקו׃</seg>
          <seg id="b.EZE.7.14" type="verse">תקעו בתקוע והכין הכל ואין הלך למלחמה כי חרוני אל־כל־המונה׃</seg>
          <seg id="b.EZE.7.15" type="verse">החרב בחוץ והדבר והרעב מבית אשר בשדה בחרב ימות ואשר בעיר רעב ודבר יאכלנו׃</seg>
          <seg id="b.EZE.7.16" type="verse">ופלטו פליטיהם והיו אל־ההרים כיוני הגאיות כלם המות איש בעונו׃</seg>
          <seg id="b.EZE.7.17" type="verse">כל־הידים תרפינה וכל־ברכים תלכנה מים׃</seg>
          <seg id="b.EZE.7.18" type="verse">וחגרו שקים וכסתה אותם פלצות ואל כל־פנים בושה ובכל־ראשיהם קרחה׃</seg>
          <seg id="b.EZE.7.19" type="verse">כספם בחוצות ישליכו וזהבם לנדה יהיה כספם וזהבם לא־יוכל להצילם ביום עברת יהוה נפשם לא ישבעו ומעיהם לא ימלאו כי־מכשול עונם היה׃</seg>
          <seg id="b.EZE.7.20" type="verse">וצבי עדיו לגאון שמהו וצלמי תועבתם שקוציהם עשו בו על־כן נתתיו להם לנדה׃</seg>
          <seg id="b.EZE.7.21" type="verse">ונתתיו ביד־הזרים לבז ולרשעי הארץ לשלל [כ= וחללה] [ק= וחללוהו]׃</seg>
          <seg id="b.EZE.7.22" type="verse">והסבותי פני מהם וחללו את־צפוני ובאו־בה פריצים וחללוה׃ ף</seg>
          <seg id="b.EZE.7.23" type="verse">עשה הרתוק כי הארץ מלאה משפט דמים והעיר מלאה חמס׃</seg>
          <seg id="b.EZE.7.24" type="verse">והבאתי רעי גוים וירשו את־בתיהם והשבתי גאון עזים ונחלו מקדשיהם׃</seg>
          <seg id="b.EZE.7.25" type="verse">קפדה־בא ובקשו שלום ואין׃</seg>
          <seg id="b.EZE.7.26" type="verse">הוה על־הוה תבוא ושמעה אל־שמועה תהיה ובקשו חזון מנביא ותורה תאבד מכהן ועצה מזקנים׃</seg>
          <seg id="b.EZE.7.27" type="verse">המלך יתאבל ונשיא ילבש שממה וידי עם־הארץ תבהלנה מדרכם אעשה אותם ובמשפטיהם אשפטם וידעו כי־אני יהוה׃ ף</seg>
        </div>
        <div id="b.EZE.8" type="chapter">
          <seg id="b.EZE.8.1" type="verse">ויהי בשנה הששית בששי בחמשה לחדש אני יושב בביתי וזקני יהודה יושבים לפני ותפל עלי שם יד אדני יהוה׃</seg>
          <seg id="b.EZE.8.2" type="verse">ואראה והנה דמות כמראה־אש ממראה מתניו ולמטה אש וממתניו ולמעלה כמראה־זהר כעין החשמלה׃</seg>
          <seg id="b.EZE.8.3" type="verse">וישלח תבנית יד ויקחני בציצת ראשי ותשא אתי רוח בין־הארץ ובין השמים ותבא אתי ירושלמה במראות אלהים אל־פתח שער הפנימית הפונה צפונה אשר־שם מושב סמל הקנאה המקנה׃</seg>
          <seg id="b.EZE.8.4" type="verse">והנה־שם כבוד אלהי ישראל כמראה אשר ראיתי בבקעה׃</seg>
          <seg id="b.EZE.8.5" type="verse">ויאמר אלי בן־אדם שא־נא עיניך דרך צפונה ואשא עיני דרך צפונה והנה מצפון לשער המזבח סמל הקנאה הזה בבאה׃</seg>
          <seg id="b.EZE.8.6" type="verse">ויאמר אלי בן־אדם הראה אתה [כ= מהם] [ק= מה] [ק= הם] עשים תועבות גדלות אשר בית־ישראל עשים פה לרחקה מעל מקדשי ועוד תשוב תראה תועבות גדלות׃ ס</seg>
          <seg id="b.EZE.8.7" type="verse">ויבא אתי אל־פתח החצר ואראה והנה חר־אחד בקיר׃</seg>
          <seg id="b.EZE.8.8" type="verse">ויאמר אלי בן־אדם חתר־נא בקיר ואחתר בקיר והנה פתח אחד׃</seg>
          <seg id="b.EZE.8.9" type="verse">ויאמר אלי בא וראה את־התועבות הרעות אשר הם עשים פה׃</seg>
          <seg id="b.EZE.8.10" type="verse">ואבוא ואראה והנה כל־תבנית רמש ובהמה שקץ וכל־גלולי* בית ישראל מחקה על־הקיר סביב סביב׃</seg>
          <seg id="b.EZE.8.11" type="verse">ושבעים איש מזקני בית־ישראל ויאזניהו בן־שפן עמד בתוכם עמדים לפניהם ואיש מקטרתו בידו ועתר עןן־הקטרת עלה׃</seg>
          <seg id="b.EZE.8.12" type="verse">ויאמר אלי הראית בן־אדם אשר זקני בית־ישראל עשים בחשך איש בחדרי משכיתו כי אמרים אין יהוה ראה אתנו עזב יהוה את־הארץ׃</seg>
          <seg id="b.EZE.8.13" type="verse">ויאמר אלי עוד תשוב תראה תועבות גדלות אשר־המה עשים׃</seg>
          <seg id="b.EZE.8.14" type="verse">ויבא אתי אל־פתח שער בית־יהוה אשר אל־הצפונה והנה־שם הנשים ישבות מבכות את־התמוז׃ ס</seg>
          <seg id="b.EZE.8.15" type="verse">ויאמר אלי הראית בן־אדם עוד תשוב תראה תועבות גדלות מאלה׃</seg>
          <seg id="b.EZE.8.16" type="verse">ויבא אתי אל־חצר בית־יהוה הפנימית והנה־פתח היכל יהוה בין האולם ובין המזבח כעשרים וחמשה איש אחריהם אל־היכל יהוה ופניהם קדמה והמה משתחויתם קדמה לשמש׃</seg>
          <seg id="b.EZE.8.17" type="verse">ויאמר אלי הראית בן־אדם הנקל לבית יהודה מעשות את־התועבות אשר עשו־פה כי־מלאו את־הארץ חמס וישבו להכעיסני והנם שלחים את־הזמורה אל־אפם׃</seg>
          <seg id="b.EZE.8.18" type="verse">וגם־אני אעשה בחמה לא־תחוס עיני ולא אחמל וקראו באזני קול גדול ולא אשמע אותם׃</seg>
        </div>
        <div id="b.EZE.9" type="chapter">
          <seg id="b.EZE.9.1" type="verse">ויקרא באזני קול גדול לאמר קרבו פקדות העיר ואיש כלי משחתו בידו׃</seg>
          <seg id="b.EZE.9.2" type="verse">והנה ששה אנשים באים מדרך־שער העליון אשר מפנה צפונה ואיש כלי מפצו בידו ואיש־אחד בתוכם לבש בדים וקסת הספר במתניו ויבאו ויעמדו אצל מזבח הנחשת׃</seg>
          <seg id="b.EZE.9.3" type="verse">וכבוד אלהי ישראל נעלה מעל הכרוב אשר היה עליו אל מפתן הבית ויקרא אל־האיש הלבש הבדים אשר קסת הספר במתניו׃ ס</seg>
          <seg id="b.EZE.9.4" type="verse">ויאמר יהוה [כ= אלו] [ק= אליו] עבר בתוך העיר בתוך ירושלם והתוית תו על־מצחות האנשים הנאנחים והנאנקים על כל־התועבות הנעשות בתוכה׃</seg>
          <seg id="b.EZE.9.5" type="verse">ולאלה אמר באזני עברו בעיר אחריו והכו [כ= על] [ק= אל]־תחס [כ= עיניכם] [ק= עינכם] ואל־תחמלו׃</seg>
          <seg id="b.EZE.9.6" type="verse">זקן בחור ובתולה וטף ונשים תהרגו למשחית ועל־כל־איש אשר־עליו התו אל־תגשו וממקדשי תחלו ויחלו באנשים הזקנים אשר לפני הבית׃</seg>
          <seg id="b.EZE.9.7" type="verse">ויאמר אליהם טמאו את־הבית ומלאו את־החצרות חללים צאו ויצאו והכו בעיר׃</seg>
          <seg id="b.EZE.9.8" type="verse">ויהי כהכותם ונאשאר אני ואפלה על־פני ואזעק ואמר אהה אדני יהוה המשחית אתה את כל־שארית ישראל בשפךך את־חמתך על־ירושלם׃</seg>
          <seg id="b.EZE.9.9" type="verse">ויאמר אלי עון בית־ישראל ויהודה גדול במאד מאד ותמלא הארץ דמים והעיר מלאה מטה כי אמרו עזב יהוה את־הארץ ואין יהוה ראה׃</seg>
          <seg id="b.EZE.9.10" type="verse">וגם־אני לא־תחוס עיני ולא אחמל דרכם בראשם נתתי׃</seg>
          <seg id="b.EZE.9.11" type="verse">והנה האיש לבש הבדים אשר הקסת במתניו משיב דבר לאמר עשיתי [כ= כאשר] [ק= ככל*] [ק= אשר] צויתני׃ ס</seg>
        </div>
        <div id="b.EZE.10" type="chapter">
          <seg id="b.EZE.10.1" type="verse">ואראה והנה אל־הרקיע אשר על־ראש הכרבים כאבן ספיר כמראה דמות כסא נראה עליהם׃</seg>
          <seg id="b.EZE.10.2" type="verse">ויאמר אל־האיש לבש הבדים ויאמר בא אל־בינות לגלגל אל־תחת לכרוב ומלא חפניך גחלי־אש מבינות לכרבים וזרק על־העיר ויבא לעיני׃</seg>
          <seg id="b.EZE.10.3" type="verse">והכרבים עמדים מימין לבית בבאו האיש והעןן מלא את־החצר הפנימית׃</seg>
          <seg id="b.EZE.10.4" type="verse">וירם כבוד־יהוה מעל הכרוב על מפתן הבית וימלא הבית את־העןן והחצר מלאה את־נגה כבוד יהוה׃</seg>
          <seg id="b.EZE.10.5" type="verse">וקול כנפי הכרובים נשמע עד־החצר החיצנה כקול אל־שדי בדברו׃</seg>
          <seg id="b.EZE.10.6" type="verse">ויהי בצותו את־האיש לבש־הבדים לאמר קח אש מבינות לגלגל מבינות לכרובים ויבא ויעמד אצל האופן׃</seg>
          <seg id="b.EZE.10.7" type="verse">וישלח הכרוב את־ידו מבינות לכרובים אל־האש אשר בינות הכרבים וישא ויתן אל־חפני לבש הבדים ויקח ויצא׃</seg>
          <seg id="b.EZE.10.8" type="verse">וירא לכרבים תבנית יד־אדם תחת כנפיהם׃</seg>
          <seg id="b.EZE.10.9" type="verse">ואראה והנה ארבעה אופנים אצל הכרובים אופן אחד אצל הכרוב אחד ואופן אחד אצל הכרוב אחד ומראה האופנים כעין אבן תרשיש׃</seg>
          <seg id="b.EZE.10.10" type="verse">ומראיהם דמות אחד לארבעתם כאשר יהיה האופן בתוך האופן׃</seg>
          <seg id="b.EZE.10.11" type="verse">בלכתם אל־ארבעת רבעיהם ילכו לא יסבו בלכתם כי המקום אשר־יפנה הראש אחריו ילכו לא יסבו בלכתם׃</seg>
          <seg id="b.EZE.10.12" type="verse">וכל־בשרם וגבהם וידיהם וכנפיהם והאופנים מלאים עינים סביב לארבעתם אופניהם׃</seg>
          <seg id="b.EZE.10.13" type="verse">לאופנים להם קורא הגלגל באזני׃</seg>
          <seg id="b.EZE.10.14" type="verse">וארבעה פנים לאחד פני האחד פני הכרוב ופני השני פני אדם והשלישי פני אריה והרביעי פני־נשר׃</seg>
          <seg id="b.EZE.10.15" type="verse">וירמו הכרובים היא החיה אשר ראיתי בנהר־כבר׃</seg>
          <seg id="b.EZE.10.16" type="verse">ובלכת הכרובים ילכו האופנים אצלם ובשאת הכרובים את־כנפיהם לרום מעל הארץ לא־יסבו האופנים גם־הם מאצלם׃</seg>
          <seg id="b.EZE.10.17" type="verse">בעמדם יעמדו וברוםם ירומו אותם כי רוח החיה בהם׃</seg>
          <seg id="b.EZE.10.18" type="verse">ויצא כבוד יהוה מעל מפתן הבית ויעמד על־הכרובים׃</seg>
          <seg id="b.EZE.10.19" type="verse">וישאו הכרובים את־כנפיהם וירומו מן־הארץ לעיני בצאתם והאופנים לעמתם ויעמד פתח שער בית־יהוה הקדמוני וכבוד אלהי־ישראל עליהם מלמעלה׃</seg>
          <seg id="b.EZE.10.20" type="verse">היא החיה אשר ראיתי תחת אלהי־ישראל בנהר־כבר ואדע כי כרובים המה׃</seg>
          <seg id="b.EZE.10.21" type="verse">ארבעה ארבעה פנים לאחד וארבע כנפים לאחד ודמות ידי אדם תחת כנפיהם׃</seg>
          <seg id="b.EZE.10.22" type="verse">ודמות פניהם המה הפנים אשר ראיתי על־נהר־כבר מראיהם ואותם איש אל־עבר פניו ילכו׃</seg>
        </div>
        <div id="b.EZE.11" type="chapter">
          <seg id="b.EZE.11.1" type="verse">ותשא אתי רוח ותבא אתי אל־שער בית־יהוה הקדמוני הפונה קדימה והנה בפתח השער עשרים וחמשה איש ואראה בתוכם את־יאזניה בן־עזר ואת־פלטיהו בן־בניהו שרי העם׃ ף</seg>
          <seg id="b.EZE.11.2" type="verse">ויאמר אלי בן־אדם אלה האנשים החשבים און והיעצים עצת־רע בעיר הזאת׃</seg>
          <seg id="b.EZE.11.3" type="verse">האמרים לא בקרוב בנות בתים היא הסיר ואנחנו הבשר׃</seg>
          <seg id="b.EZE.11.4" type="verse">לכן הנבא עליהם הנבא בן־אדם׃</seg>
          <seg id="b.EZE.11.5" type="verse">ותפל עלי רוח יהוה ויאמר אלי אמר כה־אמר יהוה כן אמרתם בית ישראל ומעלות רוחכם אני ידעתיה׃</seg>
          <seg id="b.EZE.11.6" type="verse">הרביתם חלליכם בעיר הזאת ומלאתם חוצתיה חלל׃ ף</seg>
          <seg id="b.EZE.11.7" type="verse">לכן כה־אמר אדני יהוה חלליכם אשר שמתם בתוכה המה הבשר והיא הסיר ואתכם הוציא מתוכה׃</seg>
          <seg id="b.EZE.11.8" type="verse">חרב יראתם וחרב אביא עליכם נאם אדני יהוה׃</seg>
          <seg id="b.EZE.11.9" type="verse">והוצאתי אתכם מתוכה ונתתי אתכם ביד־זרים ועשיתי בכם שפטים׃</seg>
          <seg id="b.EZE.11.10" type="verse">בחרב תפלו על־גבול ישראל אשפוט אתכם וידעתם כי־אני יהוה׃</seg>
          <seg id="b.EZE.11.11" type="verse">היא לא־תהיה לכם לסיר ואתם תהיו בתוכה לבשר אל־גבול ישראל אשפט אתכם׃</seg>
          <seg id="b.EZE.11.12" type="verse">וידעתם כי־אני יהוה אשר בחקי לא הלכתם ומשפטי לא עשיתם וכמשפטי הגוים אשר סביבותיכם עשיתם׃</seg>
          <seg id="b.EZE.11.13" type="verse">ויהי כהנבאי ופלטיהו בן־בניה מת ואפל על־פני ואזעק קול־גדול ואמר אהה אדני יהוה כלה אתה עשה את שארית ישראל׃ ף</seg>
          <seg id="b.EZE.11.14" type="verse">ויהי דבר־יהוה אלי לאמר׃</seg>
          <seg id="b.EZE.11.15" type="verse">בן־אדם אחיך אחיך אנשי גאלתך וכל־בית ישראל כלה אשר אמרו להם ישבי ירושלם רחקו מעל יהוה לנו היא נתנה הארץ למורשה׃ ס</seg>
          <seg id="b.EZE.11.16" type="verse">לכן אמר כה־אמר אדני יהוה כי הרחקתים בגוים וכי הפיצותים בארצות ואהי להם למקדש מעט בארצות אשר־באו שם׃ ס</seg>
          <seg id="b.EZE.11.17" type="verse">לכן אמר כה־אמר אדני יהוה וקבצתי אתכם מן־העמים ואספתי אתכם מן־הארצות אשר נפצותם בהם ונתתי לכם את־אדמת ישראל׃</seg>
          <seg id="b.EZE.11.18" type="verse">ובאו־שמה והסירו את־כל־שקוציה ואת־כל־תועבותיה ממנה׃</seg>
          <seg id="b.EZE.11.19" type="verse">ונתתי להם לב אחד ורוח חדשה אתן בקרבכם והסרתי לב האבן מבשרם ונתתי להם לב בשר׃</seg>
          <seg id="b.EZE.11.20" type="verse">למען בחקתי ילכו ואת־משפטי ישמרו ועשו אתם והיו־לי לעם ואני אהיה להם לאלהים׃</seg>
          <seg id="b.EZE.11.21" type="verse">ואל־לב שקוציהם ותועבותיהם לבם הלך דרכם בראשם נתתי נאם אדני יהוה׃</seg>
          <seg id="b.EZE.11.22" type="verse">וישאו הכרובים את־כנפיהם והאופנים לעמתם וכבוד אלהי־ישראל עליהם מלמעלה׃</seg>
          <seg id="b.EZE.11.23" type="verse">ויעל כבוד יהוה מעל תוך העיר ויעמד על־ההר אשר מקדם לעיר׃</seg>
          <seg id="b.EZE.11.24" type="verse">ורוח נשאתני ותביאני כשדימה אל־הגולה במראה ברוח אלהים ויעל מעלי המראה אשר ראיתי׃</seg>
          <seg id="b.EZE.11.25" type="verse">ואדבר אל־הגולה את כל־דברי יהוה אשר הראני׃ ף</seg>
        </div>
        <div id="b.EZE.12" type="chapter">
          <seg id="b.EZE.12.1" type="verse">ויהי דבר־יהוה אלי לאמר׃</seg>
          <seg id="b.EZE.12.2" type="verse">בן־אדם בתוך בית־המרי אתה ישב אשר עינים להם לראות ולא ראו אזנים להם לשמע ולא שמעו כי בית מרי הם׃</seg>
          <seg id="b.EZE.12.3" type="verse">ואתה בן־אדם עשה לך כלי גולה וגלה יוםם לעיניהם וגלית ממקומך אל־מקום אחר לעיניהם אולי יראו כי בית מרי המה׃</seg>
          <seg id="b.EZE.12.4" type="verse">והוצאת כליך ככלי גולה יוםם לעיניהם ואתה תצא בערב לעיניהם כמוצאי גולה׃</seg>
          <seg id="b.EZE.12.5" type="verse">לעיניהם חתר־לך בקיר והוצאת בו׃</seg>
          <seg id="b.EZE.12.6" type="verse">לעיניהם על־כתף תשא בעלטה תוציא פניך תכסה ולא תראה את־הארץ כי־מופת נתתיך לבית ישראל׃</seg>
          <seg id="b.EZE.12.7" type="verse">ואעש כן כאשר צויתי כלי הוצאתי ככלי גולה יוםם ובערב חתרתי־לי בקיר ביד בעלטה הוצאתי על־כתף נשאתי לעיניהם׃ ף</seg>
          <seg id="b.EZE.12.8" type="verse">ויהי דבר־יהוה אלי בבקר לאמר׃</seg>
          <seg id="b.EZE.12.9" type="verse">בן־אדם הלא אמרו אליך בית ישראל בית המרי מה אתה עשה׃</seg>
          <seg id="b.EZE.12.10" type="verse">אמר אליהם כה אמר אדני יהוה הנשיא המשא הזה בירושלם וכל־בית ישראל אשר־המה בתוכם׃</seg>
          <seg id="b.EZE.12.11" type="verse">אמר אני מופתכם כאשר עשיתי כן יעשה להם בגולה בשבי ילכו׃</seg>
          <seg id="b.EZE.12.12" type="verse">והנשיא אשר־בתוכם אל־כתף ישא בעלטה ויצא בקיר יחתרו להוציא בו פניו יכסה יען אשר לא־יראה לעין הוא את־הארץ׃</seg>
          <seg id="b.EZE.12.13" type="verse">ופרשתי את־רשתי עליו ונתפש במצודתי והבאתי אתו בבלה ארץ כשדים ואותה לא־יראה ושם ימות׃</seg>
          <seg id="b.EZE.12.14" type="verse">וכל אשר סביבתיו [כ= עזרה] [ק= עזרו] וכל־אגפיו אזרה לכל־רוח וחרב אריק אחריהם׃</seg>
          <seg id="b.EZE.12.15" type="verse">וידעו כי־אני יהוה בהפיצי אותם בגוים וזריתי אותם בארצות׃</seg>
          <seg id="b.EZE.12.16" type="verse">והותרתי מהם אנשי מספר מחרב מרעב ומדבר למען יספרו את־כל־תועבותיהם בגוים אשר־באו שם וידעו כי־אני יהוה׃ ף</seg>
          <seg id="b.EZE.12.17" type="verse">ויהי דבר־יהוה אלי לאמר׃</seg>
          <seg id="b.EZE.12.18" type="verse">בן־אדם לחמך ברעש תאכל ומימיך ברגזה ובדאגה תשתה׃</seg>
          <seg id="b.EZE.12.19" type="verse">ואמרת אל־עם הארץ כה־אמר אדני יהוה ליושבי ירושלם אל־אדמת ישראל לחםם בדאגה יאכלו ומימיהם בשממון ישתו למען תשם ארצה ממלאה מחמס כל־הישבים בה׃</seg>
          <seg id="b.EZE.12.20" type="verse">והערים הנושבות תחרבנה והארץ שממה תהיה וידעתם כי־אני יהוה׃ ף</seg>
          <seg id="b.EZE.12.21" type="verse">ויהי דבר־יהוה אלי לאמר׃</seg>
          <seg id="b.EZE.12.22" type="verse">בן־אדם מה־המשל הזה לכם על־אדמת ישראל לאמר יארכו הימים ואבד כל־חזון׃</seg>
          <seg id="b.EZE.12.23" type="verse">לכן אמר אליהם כה־אמר אדני יהוה השבתי את־המשל הזה ולא־ימשלו אתו* עוד בישראל כי אם־דבר אליהם קרבו הימים ודבר כל־חזון׃</seg>
          <seg id="b.EZE.12.24" type="verse">כי לא יהיה עוד כל־חזון שוא ומקסם חלק בתוך בית ישראל׃</seg>
          <seg id="b.EZE.12.25" type="verse">כי אני יהוה אדבר את אשר אדבר דבר ויעשה לא תמשך עוד כי בימיכם בית המרי אדבר דבר ועשיתיו נאם אדני יהוה׃ ף</seg>
          <seg id="b.EZE.12.26" type="verse">ויהי דבר־יהוה אלי לאמר׃</seg>
          <seg id="b.EZE.12.27" type="verse">בן־אדם הנה בית־ישראל אמרים החזון אשר־הוא חזה לימים רבים ולעתים רחוקות הוא נבא׃</seg>
          <seg id="b.EZE.12.28" type="verse">לכן אמר אליהם כה אמר אדני יהוה לא־תמשך עוד כל־דברי אשר אדבר דבר ויעשה נאם אדני יהוה׃ ס</seg>
        </div>
        <div id="b.EZE.13" type="chapter">
          <seg id="b.EZE.13.1" type="verse">ויהי דבר־יהוה אלי לאמר׃</seg>
          <seg id="b.EZE.13.2" type="verse">בן־אדם הנבא אל־נביאי ישראל הנבאים ואמרת לנביאי מלבם שמעו דבר־יהוה׃</seg>
          <seg id="b.EZE.13.3" type="verse">כה אמר אדני יהוה הוי על־הנביאים הנבלים אשר הלכים אחר רוחם ולבלתי ראו׃</seg>
          <seg id="b.EZE.13.4" type="verse">כשעלים בחרבות נביאיך ישראל היו׃</seg>
          <seg id="b.EZE.13.5" type="verse">לא עליתם בפרצות ותגדרו גדר על־בית ישראל לעמד במלחמה ביום יהוה׃</seg>
          <seg id="b.EZE.13.6" type="verse">חזו שוא וקסם כזב האמרים נאם־יהוה ויהוה לא שלחם ויחלו לקים דבר׃</seg>
          <seg id="b.EZE.13.7" type="verse">הלוא מחזה־שוא חזיתם ומקסם כזב אמרתם ואמרים נאם־יהוה ואני לא דברתי׃ ס</seg>
          <seg id="b.EZE.13.8" type="verse">לכן כה אמר אדני יהוה יען דברכם שוא וחזיתם כזב לכן הנני אליכם נאם אדני יהוה׃</seg>
          <seg id="b.EZE.13.9" type="verse">והיתה ידי אל־הנביאים החזים שוא והקסמים כזב בסוד עמי לא־יהיו ובכתב בית־ישראל לא יכתבו ואל־אדמת ישראל לא יבאו וידעתם כי אני אדני יהוה׃</seg>
          <seg id="b.EZE.13.10" type="verse">יען וביען הטעו את־עמי לאמר שלום ואין שלום והוא בנה חיץ והנם טחים אתו תפל׃</seg>
          <seg id="b.EZE.13.11" type="verse">אמר אל־טחי תפל ויפל היה גשם שוטף ואתנה אבני אלגביש תפלנה ורוח סערות תבקע׃</seg>
          <seg id="b.EZE.13.12" type="verse">והנה נפל הקיר הלוא יאמר אליכם איה הטיח אשר טחתם׃ ס</seg>
          <seg id="b.EZE.13.13" type="verse">לכן כה אמר אדני יהוה ובקעתי רוח־סערות בחמתי וגשם שטף באפי יהיה ואבני אלגביש בחמה לכלה׃</seg>
          <seg id="b.EZE.13.14" type="verse">והרסתי את־הקיר אשר־טחתם תפל והגעתיהו אל־הארץ ונגלה יסדו ונפלה וכליתם בתוכה וידעתם כי־אני יהוה׃</seg>
          <seg id="b.EZE.13.15" type="verse">וכליתי את־חמתי בקיר ובטחים אתו תפל ואמר לכם אין הקיר ואין הטחים אתו׃</seg>
          <seg id="b.EZE.13.16" type="verse">נביאי ישראל הנבאים אל־ירושלם והחזים לה חזון שלם ואין שלם נאם אדני יהוה׃ ף</seg>
          <seg id="b.EZE.13.17" type="verse">ואתה בן־אדם שים פניך אל־בנות עמך המתנבאות מלבהן והנבא עליהן׃</seg>
          <seg id="b.EZE.13.18" type="verse">ואמרת כה־אמר אדני יהוה הוי למתפרות כסתות על כל־אצילי ידי ועשות המספחות על־ראש כל־קומה לצודד נפשות הנפשות תצודדנה לעמי ונפשות לכנה תחיינה׃</seg>
          <seg id="b.EZE.13.19" type="verse">ותחללנה אתי אל־עמי בשעלי שערים ובפתותי לחם להמית נפשות אשר לא־תמותנה ולחיות נפשות אשר לא־תחיינה בכזבכם לעמי שמעי כזב׃ ס</seg>
          <seg id="b.EZE.13.20" type="verse">לכן כה־אמר אדני יהוה הנני אל־כסתותיכנה אשר אתנה מצדדות שם את־הנפשות לפרחות וקרעתי אתם מעל זרועתיכם ושלחתי את־הנפשות אשר אתם מצדדות את־נפשים לפרחת׃</seg>
          <seg id="b.EZE.13.21" type="verse">וקרעתי את־מספחתיכם והצלתי את־עמי מידכן ולא־יהיו עוד בידכן למצודה וידעתן כי־אני יהוה׃</seg>
          <seg id="b.EZE.13.22" type="verse">יען הכאות לב־צדיק שקר ואני לא הכאבתיו ולחזק ידי רשע לבלתי־שוב מדרכו הרע להחיתו׃</seg>
          <seg id="b.EZE.13.23" type="verse">לכן שוא לא תחזינה וקסם לא־תקסמנה עוד והצלתי את־עמי מידכן וידעתן כי־אני יהוה׃</seg>
        </div>
        <div id="b.EZE.14" type="chapter">
          <seg id="b.EZE.14.1" type="verse">ויבוא אלי אנשים מזקני ישראל וישבו לפני׃ ף</seg>
          <seg id="b.EZE.14.2" type="verse">ויהי דבר־יהוה אלי לאמר׃</seg>
          <seg id="b.EZE.14.3" type="verse">בן־אדם האנשים האלה העלו גלוליהם על־לבם ומכשול עונם נתנו נכח פניהם האדרש אדרש להם׃ ס</seg>
          <seg id="b.EZE.14.4" type="verse">לכן דבר־אותם ואמרת אליהם כה־אמר אדני יהוה איש איש מבית ישראל אשר יעלה את־גלוליו אל־לבו ומכשול עונו ישים נכח פניו ובא אל־הנביא אני יהוה נעניתי לו [כ= בה] [ק= בא] ברב גלוליו׃</seg>
          <seg id="b.EZE.14.5" type="verse">למען תפש את־בית־ישראל בלבם אשר נזרו מעלי בגלוליהם כלם׃ ס</seg>
          <seg id="b.EZE.14.6" type="verse">לכן אמר אל־בית ישראל כה אמר אדני יהוה שובו והשיבו מעל גלוליכם ומעל כל־תועבתיכם השיבו פניכם׃</seg>
          <seg id="b.EZE.14.7" type="verse">כי איש איש מבית ישראל ומהגר אשר־יגור בישראל וינזר מאחרי ויעל גלוליו אל־לבו ומכשול עונו ישים נכח פניו ובא אל־הנביא לדרש־לו בי אני יהוה נענה־לו בי׃</seg>
          <seg id="b.EZE.14.8" type="verse">ונתתי פני באיש ההוא והשמתיהו לאות ולמשלים והכרתיו מתוך עמי וידעתם כי־אני יהוה׃* ס</seg>
          <seg id="b.EZE.14.9" type="verse">והנביא כי־יפתה ודבר דבר אני יהוה פתיתי את הנביא ההוא ונטיתי את־ידי עליו והשמדתיו מתוך עמי ישראל׃</seg>
          <seg id="b.EZE.14.10" type="verse">ונשאו עונם כעון הדרש כעון הנביא יהיה׃</seg>
          <seg id="b.EZE.14.11" type="verse">למען לא־יתעו עוד בית־ישראל מאחרי ולא־יטמאו עוד בכל־פשעיהם והיו לי לעם ואני אהיה להם לאלהים נאם אדני יהוה׃ ף</seg>
          <seg id="b.EZE.14.12" type="verse">ויהי דבר־יהוה אלי לאמר׃</seg>
          <seg id="b.EZE.14.13" type="verse">בן־אדם ארץ כי תחטא־לי למעל־מעל ונטיתי ידי עליה ושברתי לה מטה־לחם והשלחתי־בה רעב והכרתי ממנה אדם ובהמה׃</seg>
          <seg id="b.EZE.14.14" type="verse">והיו שלשת האנשים האלה בתוכה נח [כ= דנאל] [ק= דניאל] ואיוב המה בצדקתם ינצלו נפשם נאם אדני יהוה׃</seg>
          <seg id="b.EZE.14.15" type="verse">לו־חיה רעה אעביר בארץ ושכלתה והיתה שממה מבלי עובר מפני החיה׃</seg>
          <seg id="b.EZE.14.16" type="verse">שלשת האנשים האלה בתוכה חי־אני נאם אדני יהוה אם־בנים ואם־בנות יצילו המה לבדם ינצלו והארץ תהיה שממה׃</seg>
          <seg id="b.EZE.14.17" type="verse">או חרב אביא על־הארץ ההיא ואמרתי חרב תעבר בארץ והכרתי ממנה אדם ובהמה׃</seg>
          <seg id="b.EZE.14.18" type="verse">ושלשת האנשים האלה בתוכה חי־אני נאם אדני יהוה לא יצילו בנים ובנות כי הם לבדם ינצלו׃</seg>
          <seg id="b.EZE.14.19" type="verse">או דבר אשלח אל־הארץ ההיא ושפכתי חמתי עליה בדם להכרית ממנה אדם ובהמה׃</seg>
          <seg id="b.EZE.14.20" type="verse">ונח [כ= דנאל] [ק= דניאל] ואיוב בתוכה חי־אני נאם אדני יהוה אם־בן אם־בת יצילו המה בצדקתם יצילו נפשם׃ ף</seg>
          <seg id="b.EZE.14.21" type="verse">כי כה אמר אדני יהוה אף כי־ארבעת שפטי הרעים חרב ורעב וחיה רעה ודבר שלחתי אל־ירושלם להכרית ממנה אדם ובהמה׃</seg>
          <seg id="b.EZE.14.22" type="verse">והנה נותרה־בה פלטה המוצאים בנים ובנות הנם יוצאים אליכם וראיתם את־דרכם ואת־עלילותם ונחמתם על־הרעה אשר הבאתי על־ירושלם את כל־אשר הבאתי עליה׃</seg>
          <seg id="b.EZE.14.23" type="verse">ונחמו אתכם כי־תראו את־דרכם ואת־עלילותם וידעתם כי לא חנם עשיתי את כל־אשר־עשיתי בה נאם אדני יהוה׃ ף</seg>
        </div>
        <div id="b.EZE.15" type="chapter">
          <seg id="b.EZE.15.1" type="verse">ויהי דבר־יהוה אלי לאמר׃</seg>
          <seg id="b.EZE.15.2" type="verse">בן־אדם מה־יהיה עץ־הגפן מכל־עץ הזמורה אשר היה בעצי היער׃</seg>
          <seg id="b.EZE.15.3" type="verse">היקח ממנו עץ לעשות למלאכה אם־יקחו ממנו יתד לתלות עליו כל־כלי׃</seg>
          <seg id="b.EZE.15.4" type="verse">הנה לאש נתן לאכלה את שני קצותיו אכלה האש ותוכו נחר היצלח למלאכה׃</seg>
          <seg id="b.EZE.15.5" type="verse">הנה בהיותו תמים לא יעשה למלאכה אף כי־אש אכלתהו ויחר ונעשה עוד למלאכה׃ ס</seg>
          <seg id="b.EZE.15.6" type="verse">לכן כה אמר אדני יהוה כאשר עץ־הגפן בעץ היער אשר־נתתיו לאש לאכלה כן נתתי את־ישבי ירושלם׃</seg>
          <seg id="b.EZE.15.7" type="verse">ונתתי את־פני בהם מהאש יצאו והאש תאכלם וידעתם כי־אני יהוה בשומי את־פני בהם׃</seg>
          <seg id="b.EZE.15.8" type="verse">ונתתי את־הארץ שממה יען מעלו מעל נאם אדני יהוה׃ ף</seg>
        </div>
        <div id="b.EZE.16" type="chapter">
          <seg id="b.EZE.16.1" type="verse">ויהי דבר־יהוה אלי לאמר׃</seg>
          <seg id="b.EZE.16.2" type="verse">בן־אדם הודע את־ירושלם את־תועבתיה׃</seg>
          <seg id="b.EZE.16.3" type="verse">ואמרת כה־אמר אדני יהוה לירושלם מכרתיך ומלדתיך מארץ הכנעני אביך האמרי ואמך חתית׃</seg>
          <seg id="b.EZE.16.4" type="verse">ומולדותיך ביום הולדת אתך לא־כרת שרך ובמים לא־רחצת למשעי והמלח לא המלחת והחתל לא חתלת׃</seg>
          <seg id="b.EZE.16.5" type="verse">לא־חסה עליך עין לעשות לך אחת מאלה לחמלה עליך ותשלכי אל־פני השדה בגעל נפשך ביום הלדת אתך׃</seg>
          <seg id="b.EZE.16.6" type="verse">ואעבר עליך ואראך מתבוססת בדמיך ואמר לך בדמיך חיי ואמר לך בדמיך חיי׃</seg>
          <seg id="b.EZE.16.7" type="verse">רבבה כצמח השדה נתתיך ותרבי ותגדלי ותבאי בעדי עדיים שדים נכנו ושערך צמח ואת ערם ועריה׃</seg>
          <seg id="b.EZE.16.8" type="verse">ואעבר עליך ואראך והנה עתך עת דדים ואפרש כנפי עליך ואכסה ערותך ואשבע לך ואבוא בברית אתך נאם אדני יהוה ותהיי לי׃</seg>
          <seg id="b.EZE.16.9" type="verse">וארחצך במים ואשטף דמיך מעליך ואסךך בשמן׃</seg>
          <seg id="b.EZE.16.10" type="verse">ואלבישך רקמה ואנעלך תחש ואחבשך בשש ואכסך משי׃</seg>
          <seg id="b.EZE.16.11" type="verse">ואעדך עדי ואתנה צמידים על־ידיך ורביד על־גרונך׃</seg>
          <seg id="b.EZE.16.12" type="verse">ואתן נזם על־אפך ועגילים על־אזניך ועטרת תפארת בראשך׃</seg>
          <seg id="b.EZE.16.13" type="verse">ותעדי זהב וכסף ומלבושך [כ= ששי] [ק= שש] ומשי ורקמה סלת ודבש ושמן [כ= אכלתי] [ק= אכלת] ותיפי במאד מאד ותצלחי למלוכה׃</seg>
          <seg id="b.EZE.16.14" type="verse">ויצא לך שם בגוים ביפיך כי כליל הוא בהדרי אשר־שמתי עליך נאם אדני יהוה׃</seg>
          <seg id="b.EZE.16.15" type="verse">ותבטחי ביפיך ותזני על־שמך ותשפכי את־תזנותיך על־כל־עובר לו־יהי׃</seg>
          <seg id="b.EZE.16.16" type="verse">ותקחי מבגדיך ותעשי־לך במות טלאות ותזני עליהם לא באות ולא יהיה׃</seg>
          <seg id="b.EZE.16.17" type="verse">ותקחי כלי תפארתך מזהבי ומכספי אשר נתתי לך ותעשי־לך צלמי זכר ותזני־בם׃</seg>
          <seg id="b.EZE.16.18" type="verse">ותקחי את־בגדי רקמתך ותכסים ושמני וקטרתי [כ= נתתי] [ק= נתת] לפניהם׃</seg>
          <seg id="b.EZE.16.19" type="verse">ולחמי אשר־נתתי לך סלת ושמן ודבש האכלתיך ונתתיהו לפניהם לריח ניחח ויהי נאם אדני יהוה׃</seg>
          <seg id="b.EZE.16.20" type="verse">ותקחי את־בניך ואת־בנותיך אשר ילדת לי ותזבחים להם לאכול המעט [כ= מתזנתך] [ק= מתזנותיך]׃</seg>
          <seg id="b.EZE.16.21" type="verse">ותשחטי את־בני ותתנים בהעביר אותם להם׃</seg>
          <seg id="b.EZE.16.22" type="verse">ואת כל־תועבתיך ותזנתיך לא [כ= זכרתי] [ק= זכרת] את־ימי נעוריך בהיותך ערם ועריה מתבוססת בדמך היית׃</seg>
          <seg id="b.EZE.16.23" type="verse">ויהי אחרי כל־רעתך אוי אוי לך נאם אדני יהוה׃</seg>
          <seg id="b.EZE.16.24" type="verse">ותבני־לך גב ותעשי־לך רמה בכל־רחוב׃</seg>
          <seg id="b.EZE.16.25" type="verse">אל־כל־ראש דרך בנית רמתך ותתעבי את־יפיך ותפשקי את־רגליך לכל־עובר ותרבי את־[כ= תזנתך] [ק= תזנותיך]׃</seg>
          <seg id="b.EZE.16.26" type="verse">ותזני אל־בני־מצרים שכניך גדלי בשר ותרבי את־תזנתך להכעיסני׃</seg>
          <seg id="b.EZE.16.27" type="verse">והנה נטיתי ידי עליך ואגרע חקך ואתנך בנפש שנאותיך בנות פלשתים הנכלמות מדרךך זמה׃</seg>
          <seg id="b.EZE.16.28" type="verse">ותזני אל־בני אשור מבלתי שבעתך ותזנים וגם לא שבעת׃</seg>
          <seg id="b.EZE.16.29" type="verse">ותרבי את־תזנותך אל־ארץ כנען כשדימה וגם־בזאת לא שבעת׃</seg>
          <seg id="b.EZE.16.30" type="verse">מה אמלה לבתך נאם אדני יהוה בעשותך את־כל־אלה מעשה אשה־זונה שלטת׃</seg>
          <seg id="b.EZE.16.31" type="verse">בבנותיך גבך בראש כל־דרך ורמתך [כ= עשיתי] [ק= עשית] בכל־רחוב ולא־[כ= הייתי] [ק= היית] כזונה לקלס אתןן׃</seg>
          <seg id="b.EZE.16.32" type="verse">האשה המנאפת תחת אישה תקח את־זרים׃</seg>
          <seg id="b.EZE.16.33" type="verse">לכל־זנות יתנו־נדה ואת נתת את־נדניך לכל־מאהביך ותשחדי אותם לבוא אליך מסביב בתזנותיך׃</seg>
          <seg id="b.EZE.16.34" type="verse">ויהי־בך הפך מן־הנשים בתזנותיך ואחריך לא זונה ובתתך אתןן ואתןן לא נתן־לך ותהי להפך׃</seg>
          <seg id="b.EZE.16.35" type="verse">לכן זונה שמעי דבר־יהוה׃ ף</seg>
          <seg id="b.EZE.16.36" type="verse">כה־אמר אדני יהוה יען השפך נחשתך ותגלה ערותך בתזנותיך על־מאהביך ועל כל־גלולי תועבותיך וכדמי בניך אשר נתת להם׃</seg>
          <seg id="b.EZE.16.37" type="verse">לכן הנני מקבץ את־כל־מאהביך אשר ערבת עליהם ואת כל־אשר אהבת על כל־אשר שנאת וקבצתי אתם עליך מסביב וגליתי ערותך אלהם וראו את־כל־ערותך׃</seg>
          <seg id="b.EZE.16.38" type="verse">ושפטתיך משפטי נאפות ושפכת דם ונתתיך דם חמה וקנאה׃</seg>
          <seg id="b.EZE.16.39" type="verse">ונתתי אותך בידם והרסו גבך ונתצו רמתיך והפשיטו אותך בגדיך ולקחו כלי תפארתך והניחוך עירם ועריה׃</seg>
          <seg id="b.EZE.16.40" type="verse">והעלו עליך קהל ורגמו אותך באבן ובתקוך בחרבותם׃</seg>
          <seg id="b.EZE.16.41" type="verse">ושרפו בתיך באש ועשו־בך שפטים לעיני נשים רבות והשבתיך מזונה וגם־אתןן לא תתני־עוד׃</seg>
          <seg id="b.EZE.16.42" type="verse">והנחתי חמתי בך וסרה קנאתי ממך ושקטתי ולא אכעס עוד׃</seg>
          <seg id="b.EZE.16.43" type="verse">יען אשר לא־[כ= זכרתי] [ק= זכרת] את־ימי נעוריך ותרגזי־לי בכל־אלה וגם־אני הא דרךך בראש נתתי נאם אדני יהוה ולא [כ= עשיתי] [ק= עשית] את־הזמה על כל־תועבתיך׃</seg>
          <seg id="b.EZE.16.44" type="verse">הנה כל־המשל עליך ימשל לאמר כאמה בתה׃</seg>
          <seg id="b.EZE.16.45" type="verse">בת־אמך את געלת אישה ובניה ואחות אחותך את אשר געלו אנשיהן ובניהן אמכן חתית ואביכן אמרי׃</seg>
          <seg id="b.EZE.16.46" type="verse">ואחותך הגדולה שמרון היא ובנותיה היושבת על־שמאולך ואחותך הקטנה ממך היושבת מימינך סדם ובנותיה׃</seg>
          <seg id="b.EZE.16.47" type="verse">ולא בדרכיהן הלכת ובתועבותיהן [כ= עשיתי] [ק= עשית] כמעט קט ותשחתי מהן בכל־דרכיך׃</seg>
          <seg id="b.EZE.16.48" type="verse">חי־אני נאם אדני יהוה אם־עשתה סדם אחותך היא ובנותיה כאשר עשית את ובנותיך׃</seg>
          <seg id="b.EZE.16.49" type="verse">הנה־זה היה עון סדם אחותך גאון שבעת־לחם ושלות השקט היה לה ולבנותיה ויד־עני ואביון לא החזיקה׃</seg>
          <seg id="b.EZE.16.50" type="verse">ותגבהינה ותעשינה תועבה לפני ואסיר אתהן כאשר ראיתי׃ ס</seg>
          <seg id="b.EZE.16.51" type="verse">ושמרון כחצי חטאתיך לא חטאה ותרבי את־תועבותיך מהנה ותצדקי את־[כ= אחותך] [ק= אחותיך] בכל־תועבותיך אשר [כ= עשיתי] [ק= עשית]׃</seg>
          <seg id="b.EZE.16.52" type="verse">גם־את שאי כלמתך אשר פללת לאחותך בחטאתיך אשר־התעבת מהן תצדקנה ממך וגם־את בושי ושאי כלמתך בצדקתך אחיותך׃</seg>
          <seg id="b.EZE.16.53" type="verse">ושבתי את־שביתהן את־[כ= שבית] [ק= שבות] סדם ובנותיה ואת־[כ= שבית] [ק= שבות] שמרון ובנותיה [כ= ושבית] [ק= ושבות] שביתיך בתוכהנה׃</seg>
          <seg id="b.EZE.16.54" type="verse">למען תשאי כלמתך ונכלמת מכל אשר עשית בנחמך אתן׃</seg>
          <seg id="b.EZE.16.55" type="verse">ואחותיך סדם ובנותיה תשבן לקדמתן ושמרון ובנותיה תשבן לקדמתן ואת ובנותיך תשבינה לקדמתכן׃</seg>
          <seg id="b.EZE.16.56" type="verse">ולוא היתה סדם אחותך לשמועה בפיך ביום גאוניך׃</seg>
          <seg id="b.EZE.16.57" type="verse">בטרם תגלה רעתך כמו עת חרפת בנות־ארם וכל־סביבותיה בנות פלשתים השאטות אותך מסביב׃</seg>
          <seg id="b.EZE.16.58" type="verse">את־זמתך ואת־תועבותיך את נשאתים נאם יהוה׃ ס</seg>
          <seg id="b.EZE.16.59" type="verse">כי כה אמר אדני יהוה [כ= ועשית] [ק= ועשיתי] אותך כאשר עשית אשר־בזית אלה להפר ברית׃</seg>
          <seg id="b.EZE.16.60" type="verse">וזכרתי אני את־בריתי אותך בימי נעוריך והקמותי לך ברית עולם׃</seg>
          <seg id="b.EZE.16.61" type="verse">וזכרת את־דרכיך ונכלמת בקחתך את־אחותיך הגדלות ממך אל־הקטנות ממך ונתתי אתהן לך לבנות ולא מבריתך׃</seg>
          <seg id="b.EZE.16.62" type="verse">והקימותי אני את־בריתי אתך וידעת כי־אני יהוה׃</seg>
          <seg id="b.EZE.16.63" type="verse">למען תזכרי ובשת ולא יהיה־לך עוד פתחון פה מפני כלמתך בכפרי־לך לכל־אשר עשית נאם אדני יהוה׃ ס</seg>
        </div>
        <div id="b.EZE.17" type="chapter">
          <seg id="b.EZE.17.1" type="verse">ויהי דבר־יהוה אלי לאמר׃</seg>
          <seg id="b.EZE.17.2" type="verse">בן־אדם חוד חידה ומשל משל אל־בית ישראל׃</seg>
          <seg id="b.EZE.17.3" type="verse">ואמרת כה־אמר אדני יהוה הנשר הגדול גדול הכנפים ארך האבר מלא הנוצה אשר־לו הרקמה בא אל־הלבנון ויקח את־צמרת הארז׃</seg>
          <seg id="b.EZE.17.4" type="verse">את ראש יניקותיו קטף ויביאהו אל־ארץ כנען בעיר רכלים שמו׃</seg>
          <seg id="b.EZE.17.5" type="verse">ויקח מזרע הארץ ויתנהו בשדה־זרע קח על־מים רבים צפצפה שמו׃</seg>
          <seg id="b.EZE.17.6" type="verse">ויצמח ויהי לגפן סרחת שפלת קומה לפנות דליותיו אליו ושרשיו תחתיו יהיו ותהי לגפן ותעש בדים ותשלח פארות׃</seg>
          <seg id="b.EZE.17.7" type="verse">ויהי נשר־אחד גדול גדול כנפים ורב־נוצה והנה הגפן הזאת כפנה שרשיה עליו ודליותיו שלחה־לו להשקות אותה מערגות מטעה׃</seg>
          <seg id="b.EZE.17.8" type="verse">אל־שדה טוב אל־מים רבים היא שתולה לעשות ענף ולשאת פרי להיות לגפן אדרת׃ ס</seg>
          <seg id="b.EZE.17.9" type="verse">אמר כה אמר אדני יהוה תצלח הלוא את־שרשיה ינתק ואת־פריה יקוסס ויבש כל־טרפי צמחה תיבש ולא־בזרע גדולה ובעם־רב למשאות אותה משרשיה׃</seg>
          <seg id="b.EZE.17.10" type="verse">והנה שתולה התצלח הלוא כגעת בה רוח הקדים תיבש יבש על־ערגת צמחה תיבש׃ ף</seg>
          <seg id="b.EZE.17.11" type="verse">ויהי דבר־יהוה אלי לאמר׃</seg>
          <seg id="b.EZE.17.12" type="verse">אמר־נא לבית המרי הלא ידעתם מה־אלה אמר הנה־בא מלך־בבל ירושלם ויקח את־מלכה ואת־שריה ויבא אותם אליו בבלה׃</seg>
          <seg id="b.EZE.17.13" type="verse">ויקח מזרע המלוכה ויכרת אתו ברית ויבא אתו באלה ואת־אילי הארץ לקח׃</seg>
          <seg id="b.EZE.17.14" type="verse">להיות ממלכה שפלה לבלתי התנשא לשמר את־בריתו לעמדה׃</seg>
          <seg id="b.EZE.17.15" type="verse">וימרד־בו לשלח מלאכיו מצרים לתת־לו סוסים ועם־רב היצלח הימלט העשה אלה והפר ברית ונמלט׃</seg>
          <seg id="b.EZE.17.16" type="verse">חי־אני נאם אדני יהוה אם־לא במקום המלך הממליך אתו אשר בזה את־אלתו ואשר הפר את־בריתו אתו בתוך־בבל ימות׃</seg>
          <seg id="b.EZE.17.17" type="verse">ולא בחיל גדול ובקהל רב יעשה אותו פרעה במלחמה בשפך סללה ובבנות דיק להכרית נפשות רבות׃</seg>
          <seg id="b.EZE.17.18" type="verse">ובזה אלה להפר ברית והנה נתן ידו וכל־אלה עשה לא ימלט׃ ס</seg>
          <seg id="b.EZE.17.19" type="verse">לכן כה־אמר אדני יהוה חי־אני אם־לא אלתי אשר בזה ובריתי אשר הפיר ונתתיו בראשו׃</seg>
          <seg id="b.EZE.17.20" type="verse">ופרשתי עליו רשתי ונתפש במצודתי והביאותיהו בבלה ונשפטתי אתו שם מעלו אשר מעל־בי׃</seg>
          <seg id="b.EZE.17.21" type="verse">ואת כל־[כ= מברחו] [ק= מברחיו] בכל־אגפיו בחרב יפלו והנשארים לכל־רוח יפרשו וידעתם כי אני יהוה דברתי׃ ס</seg>
          <seg id="b.EZE.17.22" type="verse">כה אמר אדני יהוה ולקחתי אני מצמרת הארז הרמה ונתתי מראש ינקותיו רך אקטף ושתלתי אני על הר־גבה ותלול׃</seg>
          <seg id="b.EZE.17.23" type="verse">בהר מרום ישראל אשתלנו ונשא ענף ועשה פרי והיה לארז אדיר ושכנו תחתיו כל צפור כל־כנף בצל דליותיו תשכנה׃</seg>
          <seg id="b.EZE.17.24" type="verse">וידעו כל־עצי השדה כי אני יהוה השפלתי עץ גבה הגבהתי עץ שפל הובשתי עץ לח והפרחתי עץ יבש אני יהוה דברתי ועשיתי׃ ף</seg>
        </div>
        <div id="b.EZE.18" type="chapter">
          <seg id="b.EZE.18.1" type="verse">ויהי דבר־יהוה אלי לאמר׃</seg>
          <seg id="b.EZE.18.2" type="verse">מה־לכם אתם משלים את־המשל הזה על־אדמת ישראל לאמר אבות יאכלו בסר ושני הבנים תקהינה׃</seg>
          <seg id="b.EZE.18.3" type="verse">חי־אני נאם אדני יהוה אם־יהיה לכם עוד משל המשל הזה בישראל׃</seg>
          <seg id="b.EZE.18.4" type="verse">הן כל־הנפשות לי הנה כנפש האב וכנפש הבן לי־הנה הנפש החטאת היא תמות׃ ס</seg>
          <seg id="b.EZE.18.5" type="verse">ואיש כי־יהיה צדיק ועשה משפט וצדקה׃</seg>
          <seg id="b.EZE.18.6" type="verse">אל־ההרים לא אכל ועיניו לא נשא אל־גלולי בית ישראל ואת־אשת רעהו לא טמא* ואל־אשה נדה לא יקרב׃</seg>
          <seg id="b.EZE.18.7" type="verse">ואיש לא יונה חבלתו חוב ישיב גזלה לא יגזל לחמו לרעב יתן ועירם יכסה־בגד׃</seg>
          <seg id="b.EZE.18.8" type="verse">בנשך לא־יתן ותרבית לא יקח מעול ישיב ידו משפט אמת יעשה בין איש לאיש׃</seg>
          <seg id="b.EZE.18.9" type="verse">בחקותי יהלך ומשפטי שמר לעשות אמת צדיק הוא חיה יחיה נאם אדני יהוה׃</seg>
          <seg id="b.EZE.18.10" type="verse">והוליד בן־פריץ שפך דם ועשה אח מאחד מאלה׃</seg>
          <seg id="b.EZE.18.11" type="verse">והוא את־כל־אלה לא עשה כי גם אל־ההרים אכל ואת־אשת רעהו טמא׃</seg>
          <seg id="b.EZE.18.12" type="verse">עני ואביון הונה גזלות גזל חבל לא ישיב ואל־הגלולים נשא עיניו תועבה עשה׃</seg>
          <seg id="b.EZE.18.13" type="verse">בנשך נתן ותרבית לקח וחי לא יחיה את כל־התועבות האלה עשה מות יומת דמיו בו יהיה׃</seg>
          <seg id="b.EZE.18.14" type="verse">והנה הוליד בן וירא את־כל־חטאת אביו אשר עשה ויראה ולא יעשה כהן׃</seg>
          <seg id="b.EZE.18.15" type="verse">על־ההרים לא אכל ועיניו לא נשא אל־גלולי בית ישראל את־אשת רעהו לא טמא׃</seg>
          <seg id="b.EZE.18.16" type="verse">ואיש לא הונה חבל לא חבל וגזלה לא גזל לחמו לרעב נתן וערום כסה־בגד׃</seg>
          <seg id="b.EZE.18.17" type="verse">מעני השיב ידו נשך ותרבית לא לקח משפטי עשה בחקותי הלך הוא לא ימות בעון אביו חיה יחיה׃</seg>
          <seg id="b.EZE.18.18" type="verse">אביו כי־עשק עשק גזל גזל אח ואשר לא־טוב עשה בתוך עמיו והנה־מת בעונו׃</seg>
          <seg id="b.EZE.18.19" type="verse">ואמרתם מדע לא־נשא הבן בעון האב והבן משפט וצדקה עשה את כל־חקותי שמר ויעשה אתם חיה יחיה׃</seg>
          <seg id="b.EZE.18.20" type="verse">הנפש החטאת היא תמות בן לא־ישא בעון האב ואב לא ישא בעון הבן צדקת הצדיק עליו תהיה ורשעת [כ= רשע] [ק= הרשע] עליו תהיה׃ ס</seg>
          <seg id="b.EZE.18.21" type="verse">והרשע כי ישוב מכל־[כ= חטאתו] [ק= חטאתיו] אשר עשה ושמר את־כל־חקותי ועשה משפט וצדקה חיה יחיה לא ימות׃</seg>
          <seg id="b.EZE.18.22" type="verse">כל־פשעיו אשר עשה לא יזכרו לו בצדקתו אשר־עשה יחיה׃</seg>
          <seg id="b.EZE.18.23" type="verse">החפץ אחפץ מות רשע נאם אדני יהוה הלוא בשובו מדרכיו וחיה׃ ס</seg>
          <seg id="b.EZE.18.24" type="verse">ובשוב צדיק מצדקתו ועשה עול ככל התועבות אשר־עשה הרשע יעשה וחי כל־[כ= צדקתו] [ק= צדקתיו] אשר־עשה לא תזכרנה במעלו אשר־מעל ובחטאתו אשר־חטא בם ימות׃</seg>
          <seg id="b.EZE.18.25" type="verse">ואמרתם לא יתכן דרך אדני שמעו־נא בית ישראל הדרכי לא יתכן הלא דרכיכם לא יתכנו׃</seg>
          <seg id="b.EZE.18.26" type="verse">בשוב־צדיק מצדקתו ועשה עול ומת עליהם בעולו אשר־עשה ימות׃ ס</seg>
          <seg id="b.EZE.18.27" type="verse">ובשוב רשע מרשעתו אשר עשה ויעש משפט וצדקה הוא את־נפשו יחיה׃</seg>
          <seg id="b.EZE.18.28" type="verse">ויראה [כ= וישוב] [ק= וישב] מכל־פשעיו אשר עשה חיו יחיה לא ימות׃</seg>
          <seg id="b.EZE.18.29" type="verse">ואמרו בית ישראל לא יתכן דרך אדני הדרכי לא יתכנו בית ישראל הלא דרכיכם לא יתכן׃</seg>
          <seg id="b.EZE.18.30" type="verse">לכן איש כדרכיו אשפט אתכם בית ישראל נאם אדני יהוה שובו והשיבו מכל־פשעיכם ולא־יהיה לכם למכשול עון׃</seg>
          <seg id="b.EZE.18.31" type="verse">השליכו מעליכם את־כל־פשעיכם אשר פשעתם בם ועשו לכם לב חדש ורוח חדשה ולמה תמתו בית ישראל׃</seg>
          <seg id="b.EZE.18.32" type="verse">כי לא אחפץ במות המת נאם אדני יהוה והשיבו וחיו׃ ף</seg>
        </div>
        <div id="b.EZE.19" type="chapter">
          <seg id="b.EZE.19.1" type="verse">ואתה שא קינה אל־נשיאי ישראל׃</seg>
          <seg id="b.EZE.19.2" type="verse">ואמרת מה אמך לביא בין אריות רבצה בתוך כפרים רבתה גוריה׃</seg>
          <seg id="b.EZE.19.3" type="verse">ותעל אחד מגריה כפיר היה וילמד לטרף־טרף אדם אכל׃</seg>
          <seg id="b.EZE.19.4" type="verse">וישמעו אליו גוים בשחתם נתפש ויבאהו בחחים אל־ארץ מצרים׃</seg>
          <seg id="b.EZE.19.5" type="verse">ותרא כי נוחלה אבדה תקותה ותקח אחד מגריה כפיר שמתהו׃</seg>
          <seg id="b.EZE.19.6" type="verse">ויתהלך בתוך־אריות כפיר היה וילמד לטרף־טרף אדם אכל׃</seg>
          <seg id="b.EZE.19.7" type="verse">וידע אלמנותיו ועריהם החריב ותשם ארץ ומלאה מקול שאגתו׃</seg>
          <seg id="b.EZE.19.8" type="verse">ויתנו עליו גוים סביב ממדינות ויפרשו עליו רשתם בשחתם נתפש׃</seg>
          <seg id="b.EZE.19.9" type="verse">ויתנהו בסוגר בחחים ויבאהו אל־מלך בבל יבאהו במצדות למען לא־ישמע קולו עוד אל־הרי ישראל׃ ף</seg>
          <seg id="b.EZE.19.10" type="verse">אמך כגפן בדמך על־מים שתולה פריה וענפה היתה ממים רבים׃</seg>
          <seg id="b.EZE.19.11" type="verse">ויהיו־לה מטות עז אל־שבטי משלים ותגבה קומתו על־בין עבתים וירא בגבהו ברב דליתיו׃</seg>
          <seg id="b.EZE.19.12" type="verse">ותתש בחמה לארץ השלכה ורוח הקדים הוביש פריה התפרקו ויבשו מטה עזה אש אכלתהו׃</seg>
          <seg id="b.EZE.19.13" type="verse">ועתה שתולה במדבר בארץ ציה וצמא׃</seg>
          <seg id="b.EZE.19.14" type="verse">ותצא אש ממטה בדיה פריה אכלה ולא־היה בה מטה־עז שבט למשול קינה היא ותהי לקינה׃ ף</seg>
        </div>
        <div id="b.EZE.20" type="chapter">
          <seg id="b.EZE.20.1" type="verse">ויהי בשנה השביעית בחמשי בעשור לחדש באו אנשים מזקני ישראל לדרש את־יהוה וישבו לפני׃ ס</seg>
          <seg id="b.EZE.20.2" type="verse">ויהי דבר־יהוה אלי לאמר׃</seg>
          <seg id="b.EZE.20.3" type="verse">בן־אדם דבר את־זקני ישראל ואמרת אלהם כה אמר אדני יהוה הלדרש אתי אתם באים חי־אני אם־אדרש לכם נאם אדני יהוה׃</seg>
          <seg id="b.EZE.20.4" type="verse">התשפט אתם התשפוט בן־אדם את־תועבת אבותם הודיעם׃</seg>
          <seg id="b.EZE.20.5" type="verse">ואמרת אליהם כה־אמר אדני יהוה ביום בחרי בישראל ואשא ידי לזרע בית יעקב ואודע להם בארץ מצרים ואשא ידי להם לאמר אני יהוה אלהיכם׃</seg>
          <seg id="b.EZE.20.6" type="verse">ביום ההוא נשאתי ידי להם להוציאם מארץ מצרים אל־ארץ אשר־תרתי להם זבת חלב ודבש צבי היא לכל־הארצות׃</seg>
          <seg id="b.EZE.20.7" type="verse">ואמר אלהם איש שקוצי עיניו השליכו ובגלולי מצרים אל־תטמאו אני יהוה אלהיכם׃</seg>
          <seg id="b.EZE.20.8" type="verse">וימרו־בי ולא אבו לשמע אלי איש את־שקוצי עיניהם לא השליכו ואת־גלולי מצרים לא עזבו ואמר לשפך חמתי עליהם לכלות אפי בהם בתוך ארץ מצרים׃</seg>
          <seg id="b.EZE.20.9" type="verse">ואעש למען שמי לבלתי החל לעיני הגוים אשר־המה בתוכם אשר נודעתי אליהם לעיניהם להוציאם מארץ מצרים׃</seg>
          <seg id="b.EZE.20.10" type="verse">ואוציאם מארץ מצרים ואבאם אל־המדבר׃</seg>
          <seg id="b.EZE.20.11" type="verse">ואתן להם את־חקותי ואת־משפטי הודעתי אותם אשר יעשה אותם האדם וחי בהם׃</seg>
          <seg id="b.EZE.20.12" type="verse">וגם את־שבתותי נתתי להם להיות לאות ביני וביניהם לדעת כי אני יהוה מקדשם׃</seg>
          <seg id="b.EZE.20.13" type="verse">וימרו־בי בית־ישראל במדבר בחקותי לא־הלכו ואת־משפטי מאסו אשר יעשה אתם האדם וחי בהם ואת־שבתתי חללו מאד ואמר לשפך חמתי עליהם במדבר לכלותם׃</seg>
          <seg id="b.EZE.20.14" type="verse">ואעשה למען שמי לבלתי החל לעיני הגוים אשר הוצאתים לעיניהם׃</seg>
          <seg id="b.EZE.20.15" type="verse">וגם־אני נשאתי ידי להם במדבר לבלתי הביא אותם אל־הארץ אשר־נתתי זבת חלב ודבש צבי היא לכל־הארצות׃</seg>
          <seg id="b.EZE.20.16" type="verse">יען במשפטי מאסו ואת־חקותי לא־הלכו בהם ואת־שבתותי חללו כי אחרי גלוליהם לבם הלך׃</seg>
          <seg id="b.EZE.20.17" type="verse">ותחס עיני עליהם משחתם ולא־עשיתי אותם כלה במדבר׃</seg>
          <seg id="b.EZE.20.18" type="verse">ואמר אל־בניהם במדבר בחוקי אבותיכם אל־תלכו ואת־משפטיהם אל־תשמרו ובגלוליהם אל־תטמאו׃</seg>
          <seg id="b.EZE.20.19" type="verse">אני יהוה אלהיכם בחקותי לכו ואת־משפטי שמרו ועשו אותם׃</seg>
          <seg id="b.EZE.20.20" type="verse">ואת־שבתותי קדשו והיו לאות ביני וביניכם לדעת כי אני יהוה אלהיכם׃</seg>
          <seg id="b.EZE.20.21" type="verse">וימרו־בי הבנים בחקותי לא־הלכו ואת־משפטי לא־שמרו לעשות אותם אשר יעשה אותם האדם וחי בהם את־שבתותי חללו ואמר לשפך חמתי עליהם לכלות אפי בם במדבר׃</seg>
          <seg id="b.EZE.20.22" type="verse">והשבתי את־ידי ואעש למען שמי לבלתי החל לעיני הגוים אשר־הוצאתי אותם לעיניהם׃</seg>
          <seg id="b.EZE.20.23" type="verse">גם־אני נשאתי את־ידי להם במדבר להפיץ אתם בגוים ולזרות אותם בארצות׃</seg>
          <seg id="b.EZE.20.24" type="verse">יען משפטי לא־עשו וחקותי מאסו ואת־שבתותי חללו ואחרי גלולי אבותם היו עיניהם׃</seg>
          <seg id="b.EZE.20.25" type="verse">וגם־אני נתתי להם חקים לא טובים ומשפטים לא יחיו בהם׃</seg>
          <seg id="b.EZE.20.26" type="verse">ואטמא אותם במתנותם בהעביר כל־פטר רחם למען אשםם למען אשר ידעו אשר אני יהוה׃ ס</seg>
          <seg id="b.EZE.20.27" type="verse">לכן דבר אל־בית ישראל בן־אדם ואמרת אליהם כה אמר אדני יהוה עוד זאת* גדפו אותי אבותיכם במעלם בי מעל׃</seg>
          <seg id="b.EZE.20.28" type="verse">ואביאם אל־הארץ אשר נשאתי את־ידי לתת אותה להם ויראו כל־גבעה רמה וכל־עץ עבת ויזבחו־שם את־זבחיהם ויתנו־שם כעס קרבנם וישימו שם ריח ניחוחיהם ויסיכו שם את־נסכיהם׃</seg>
          <seg id="b.EZE.20.29" type="verse">ואמר אלהם מה הבמה אשר־אתם הבאים שם ויקרא שמה במה עד היום הזה׃</seg>
          <seg id="b.EZE.20.30" type="verse">לכן אמר אל־בית ישראל כה אמר אדני יהוה הבדרך אבותיכם אתם נטמאים ואחרי שקוציהם אתם זנים׃</seg>
          <seg id="b.EZE.20.31" type="verse">ובשאת מתנתיכם בהעביר בניכם באש אתם נטמאים לכל־גלוליכם עד־היום ואני אדרש לכם בית ישראל חי־אני נאם אדני יהוה אם־אדרש לכם׃</seg>
          <seg id="b.EZE.20.32" type="verse">והעלה על־רוחכם היו לא תהיה אשר אתם אמרים נהיה כגוים כמשפחות הארצות לשרת עץ ואבן׃</seg>
          <seg id="b.EZE.20.33" type="verse">חי־אני נאם אדני יהוה אם־לא ביד חזקה ובזרוע נטויה ובחמה שפוכה אמלוך עליכם׃</seg>
          <seg id="b.EZE.20.34" type="verse">והוצאתי אתכם מן־העמים וקבצתי אתכם מן־הארצות אשר נפוצתם בם ביד חזקה ובזרוע נטויה ובחמה שפוכה׃</seg>
          <seg id="b.EZE.20.35" type="verse">והבאתי אתכם אל־מדבר העמים ונשפטתי אתכם שם פנים אל־פנים׃</seg>
          <seg id="b.EZE.20.36" type="verse">כאשר נשפטתי את־אבותיכם במדבר ארץ מצרים כן אשפט אתכם נאם אדני יהוה׃</seg>
          <seg id="b.EZE.20.37" type="verse">והעברתי אתכם תחת השבט והבאתי אתכם במסרת הברית׃</seg>
          <seg id="b.EZE.20.38" type="verse">וברותי םכם המרדים והפושעים בי מארץ מגוריהם אוציא אותם ואל־אדמת ישראל לא יבוא וידעתם כי־אני יהוה׃</seg>
          <seg id="b.EZE.20.39" type="verse">ואתם בית־ישראל כה־אמר אדני יהוה איש גלוליו לכו עבדו ואחר אם־אינכם שמעים אלי ואת־שם קדשי לא תחללו־עוד במתנותיכם ובגלוליכם׃</seg>
          <seg id="b.EZE.20.40" type="verse">כי בהר־קדשי בהר מרום ישראל נאם אדני יהוה שם יעבדני כל־בית ישראל כלה בארץ שם ארצם ושם אדרוש את־תרומתיכם ואת־ראשית משאותיכם בכל־קדשיכם׃</seg>
          <seg id="b.EZE.20.41" type="verse">בריח ניחח ארצה אתכם בהוציאי אתכם מן־העמים וקבצתי אתכם מן־הארצות אשר נפצתם בם ונקדשתי בכם לעיני הגוים׃</seg>
          <seg id="b.EZE.20.42" type="verse">וידעתם כי־אני יהוה בהביאי אתכם אל־אדמת ישראל אל־הארץ אשר נשאתי את־ידי לתת אותה לאבותיכם׃</seg>
          <seg id="b.EZE.20.43" type="verse">וזכרתם־שם את־דרכיכם ואת כל־עלילותיכם אשר נטמאתם בם ונקטתם בפניכם בכל־רעותיכם אשר עשיתם׃</seg>
          <seg id="b.EZE.20.44" type="verse">וידעתם כי־אני יהוה בעשותי אתכם למען שמי לא כדרכיכם הרעים וכעלילותיכם הנשחתות בית ישראל נאם אדני יהוה׃ ף</seg>
        </div>
        <div id="b.EZE.21" type="chapter">
          <seg id="b.EZE.21.1" type="verse">ויהי דבר־יהוה אלי לאמר׃</seg>
          <seg id="b.EZE.21.2" type="verse">בן־אדם שים פניך דרך תימנה והטף אל־דרום והנבא אל־יער השדה נגב׃</seg>
          <seg id="b.EZE.21.3" type="verse">ואמרת ליער הנגב שמע דבר־יהוה כה־אמר אדני יהוה הנני מצית־בך אש ואכלה בך כל־עץ־לח וכל־עץ יבש לא־תכבה להבת שלהבת ונצרבו־בה כל־פנים מנגב צפונה׃</seg>
          <seg id="b.EZE.21.4" type="verse">וראו כל־בשר כי אני יהוה בערתיה לא תכבה׃</seg>
          <seg id="b.EZE.21.5" type="verse">ואמר אהה אדני יהוה המה אמרים לי הלא ממשל משלים הוא׃ ף</seg>
          <seg id="b.EZE.21.6" type="verse">ויהי דבר־יהוה אלי לאמר׃</seg>
          <seg id="b.EZE.21.7" type="verse">בן־אדם שים פניך אל־ירושלם והטף אל־מקדשים והנבא אל־אדמת ישראל׃</seg>
          <seg id="b.EZE.21.8" type="verse">ואמרת לאדמת ישראל כה אמר יהוה הנני אליך והוצאתי חרבי מתערה והכרתי ממך צדיק ורשע׃</seg>
          <seg id="b.EZE.21.9" type="verse">יען אשר־הכרתי ממך צדיק ורשע לכן תצא חרבי מתערה אל־כל־בשר מנגב צפון׃</seg>
          <seg id="b.EZE.21.10" type="verse">וידעו כל־בשר כי אני יהוה הוצאתי חרבי מתערה לא תשוב עוד׃ ס</seg>
          <seg id="b.EZE.21.11" type="verse">ואתה בן־אדם האנח בשברון מתנים ובמרירות תאנח לעיניהם׃</seg>
          <seg id="b.EZE.21.12" type="verse">והיה כי־יאמרו אליך על־מה אתה נאנח ואמרת אל־שמועה כי־באה ונמס כל־לב ורפו כל־ידים וכהתה כל־רוח וכל־ברכים תלכנה מים הנה באה ונהיתה נאם אדני יהוה׃ ף</seg>
          <seg id="b.EZE.21.13" type="verse">ויהי דבר־יהוה אלי לאמר׃</seg>
          <seg id="b.EZE.21.14" type="verse">בן־אדם הנבא ואמרת כה אמר אדני אמר חרב חרב הוחדה וגם־מרוטה׃</seg>
          <seg id="b.EZE.21.15" type="verse">למען טבח טבח הוחדה למען־היה־לה ברק מרטה או נשיש שבט בני מאסת כל־עץ׃</seg>
          <seg id="b.EZE.21.16" type="verse">ויתן אתה למרטה לתפש בכף היא־הוחדה חרב והיא מרטה לתת אותה ביד־הורג׃</seg>
          <seg id="b.EZE.21.17" type="verse">זעק והילל בן־אדם כי־היא היתה בעמי היא בכל־נשיאי ישראל מגורי אל־חרב היו את־עמי לכן ספק אל־ירך׃</seg>
          <seg id="b.EZE.21.18" type="verse">כי בחן ומה אם־גם־שבט מאסת לא יהיה נאם אדני יהוה׃ ף</seg>
          <seg id="b.EZE.21.19" type="verse">ואתה בן־אדם הנבא והך כף אל־כף ותכפל חרב שלישתה חרב חללים היא חרב חלל הגדול החדרת להם׃</seg>
          <seg id="b.EZE.21.20" type="verse">למען למוג לב והרבה המכשלים על כל־שעריהם נתתי אבחת־חרב אח עשויה לברק מעטה לטבח׃</seg>
          <seg id="b.EZE.21.21" type="verse">התאחדי הימני השימי השמילי אנה פניך מעדות׃</seg>
          <seg id="b.EZE.21.22" type="verse">וגם־אני אכה כפי אל־כפי והנחתי חמתי אני יהוה דברתי׃ ף</seg>
          <seg id="b.EZE.21.23" type="verse">ויהי דבר־יהוה אלי לאמר׃</seg>
          <seg id="b.EZE.21.24" type="verse">ואתה בן־אדם שים־לך שנים דרכים לבוא חרב מלך־בבל מארץ אחד יצאו שניהם ויד ברא בראש דרך־עיר ברא׃</seg>
          <seg id="b.EZE.21.25" type="verse">דרך תשים לבוא חרב את רבת בני־עמון ואת־יהודה בירושלם בצורה׃</seg>
          <seg id="b.EZE.21.26" type="verse">כי־עמד מלך־בבל אל־אם הדרך בראש שני הדרכים לקסם־קסם קלקל בחצים שאל בתרפים ראה בכבד׃</seg>
          <seg id="b.EZE.21.27" type="verse">בימינו היה הקסם ירושלם לשום כרים לפתח פה ברצח להרים קול בתרועה לשום כרים על־שערים לשפך סללה לבנות דיק׃</seg>
          <seg id="b.EZE.21.28" type="verse">והיה להם [כ= כקסום] [ק= כקסם]־שוא בעיניהם שבעי שבעות להם והוא־מזכיר עון להתפש׃ ף</seg>
          <seg id="b.EZE.21.29" type="verse">לכן כה־אמר אדני יהוה יען הזכרכם עונכם בהגלות פשעיכם להראות חטאותיכם בכל עלילותיכם יען הזכרכם בכף תתפשו׃ ף</seg>
          <seg id="b.EZE.21.30" type="verse">ואתה חלל רשע נשיא ישראל אשר־בא יומו בעת עון קץ׃ ס</seg>
          <seg id="b.EZE.21.31" type="verse">כה אמר אדני יהוה הסיר המצנפת והרים העטרה זאת לא־זאת השפלה הגבה והגבה השפיל׃</seg>
          <seg id="b.EZE.21.32" type="verse">עוה עוה עוה אשימנה גם־זאת לא היה עד־בא אשר־לו המשפט ונתתיו׃ ף</seg>
          <seg id="b.EZE.21.33" type="verse">ואתה בן־אדם הנבא ואמרת כה אמר אדני יהוה אל־בני עמון ואל־חרפתם ואמרת חרב חרב פתוחה לטבח מרוטה להכיל למען ברק׃</seg>
          <seg id="b.EZE.21.34" type="verse">בחזות לך שוא בקסם־לך כזב לתת אותך אל־צוארי חללי רשעים אשר־בא יוםם בעת עון קץ׃</seg>
          <seg id="b.EZE.21.35" type="verse">השב אל־תערה במקום אשר־נבראת בארץ מכרותיך אשפט אתך׃</seg>
          <seg id="b.EZE.21.36" type="verse">ושפכתי עליך זעמי באש עברתי אפיח עליך ונתתיך ביד אנשים בערים חרשי משחית׃</seg>
          <seg id="b.EZE.21.37" type="verse">לאש תהיה לאכלה דמך יהיה בתוך הארץ לא תזכרי כי אני יהוה דברתי׃ ף</seg>
        </div>
        <div id="b.EZE.22" type="chapter">
          <seg id="b.EZE.22.1" type="verse">ויהי דבר־יהוה אלי לאמר׃</seg>
          <seg id="b.EZE.22.2" type="verse">ואתה בן־אדם התשפט התשפט את־עיר הדמים והודעתה את כל־תועבותיה׃</seg>
          <seg id="b.EZE.22.3" type="verse">ואמרת כה אמר אדני יהוה עיר שפכת דם בתוכה לבוא עתה ועשתה גלולים עליה לטמאה׃</seg>
          <seg id="b.EZE.22.4" type="verse">בדמך אשר־שפכת אשמת ובגלוליך אשר־עשית טמאת ותקריבי ימיך ותבוא עד־שנותיך על־כן נתתיך חרפה לגוים וקלסה לכל־הארצות׃</seg>
          <seg id="b.EZE.22.5" type="verse">הקרבות והרחקות ממך יתקלסו־בך טמאת השם רבת המהומה׃</seg>
          <seg id="b.EZE.22.6" type="verse">הנה נשיאי ישראל איש לזרעו היו בך למען שפך־דם׃</seg>
          <seg id="b.EZE.22.7" type="verse">אב ואם הקלו בך לגר עשו בעשק בתוךך יתום ואלמנה הונו בך׃</seg>
          <seg id="b.EZE.22.8" type="verse">קדשי בזית ואת־שבתתי חללת׃</seg>
          <seg id="b.EZE.22.9" type="verse">אנשי רכיל היו בך למען שפך־דם ואל־ההרים אכלו בך זמה עשו בתוךך׃</seg>
          <seg id="b.EZE.22.10" type="verse">ערות־אב גלה־בך טמאת הנדה ענו־בך׃</seg>
          <seg id="b.EZE.22.11" type="verse">ואיש את־אשת רעהו עשה תועבה ואיש את־כלתו טמא בזמה ואיש את־אחתו בת־אביו ענה־בך׃</seg>
          <seg id="b.EZE.22.12" type="verse">שחד לקחו־בך למען שפך־דם נשך ותרבית לקחת ותבצעי רעיך בעשק ואתי שכחת נאם אדני יהוה׃</seg>
          <seg id="b.EZE.22.13" type="verse">והנה הכיתי כפי אל־בצעך אשר עשית ועל־דמך אשר היו בתוךך׃</seg>
          <seg id="b.EZE.22.14" type="verse">היעמד לבך אם־תחזקנה ידיך לימים אשר אני עשה אותך אני יהוה דברתי ועשיתי׃</seg>
          <seg id="b.EZE.22.15" type="verse">והפיצותי אותך בגוים וזריתיך בארצות והתמתי טמאתך ממך׃</seg>
          <seg id="b.EZE.22.16" type="verse">ונחלת בך לעיני גוים וידעת כי־אני יהוה׃ ף</seg>
          <seg id="b.EZE.22.17" type="verse">ויהי דבר־יהוה אלי לאמר׃</seg>
          <seg id="b.EZE.22.18" type="verse">בן־אדם היו־לי בית־ישראל [כ= לסוג] [ק= לסיג] כלם נחשת ובדיל וברזל ועופרת בתוך כור סגים כסף היו׃ ס</seg>
          <seg id="b.EZE.22.19" type="verse">לכן כה אמר אדני יהוה יען היות כלכם לסגים לכן הנני קבץ אתכם אל־תוך ירושלם׃</seg>
          <seg id="b.EZE.22.20" type="verse">קבצת כסף ונחשת וברזל ועופרת ובדיל אל־תוך כור לפחת־עליו אש להנתיך כן אקבץ באפי ובחמתי והנחתי והתכתי אתכם׃</seg>
          <seg id="b.EZE.22.21" type="verse">וכנסתי אתכם ונפחתי עליכם באש עברתי ונתכתם בתוכה׃</seg>
          <seg id="b.EZE.22.22" type="verse">כהתוך כסף בתוך כור כן תתכו בתוכה וידעתם כי־אני יהוה שפכתי חמתי עליכם׃ ף</seg>
          <seg id="b.EZE.22.23" type="verse">ויהי דבר־יהוה אלי לאמר׃</seg>
          <seg id="b.EZE.22.24" type="verse">בן־אדם אמר־לה את ארץ לא מטהרה היא לא גשמה ביום זעם׃</seg>
          <seg id="b.EZE.22.25" type="verse">קשר נביאיה בתוכה כארי שואג טרף טרף נפש אכלו חסן ויקר יקחו אלמנותיה הרבו בתוכה׃</seg>
          <seg id="b.EZE.22.26" type="verse">כהניה חמסו תורתי ויחללו קדשי בין־קדש לחל לא הבדילו ובין־הטמא לטהור לא הודיעו ומשבתותי העלימו עיניהם ואחל בתוכם׃</seg>
          <seg id="b.EZE.22.27" type="verse">שריה בקרבה כזאבים טרפי טרף לשפך־דם לאבד נפשות למען בצע בצע׃</seg>
          <seg id="b.EZE.22.28" type="verse">ונביאיה טחו להם תפל חזים שוא וקסמים להם כזב אמרים כה אמר אדני יהוה ויהוה לא דבר׃</seg>
          <seg id="b.EZE.22.29" type="verse">עם הארץ עשקו עשק וגזלו גזל ועני ואביון הונו ואת־הגר עשקו בלא משפט׃</seg>
          <seg id="b.EZE.22.30" type="verse">ואבקש מהם איש גדר־גדר ועמד בפרץ לפני בעד הארץ לבלתי שחתה ולא מצאתי׃</seg>
          <seg id="b.EZE.22.31" type="verse">ואשפך עליהם זעמי באש עברתי כליתים דרכם בראשם נתתי נאם אדני יהוה׃ ף</seg>
        </div>
        <div id="b.EZE.23" type="chapter">
          <seg id="b.EZE.23.1" type="verse">ויהי דבר־יהוה אלי לאמר׃</seg>
          <seg id="b.EZE.23.2" type="verse">בן־אדם שתים נשים בנות אם־אחת היו׃</seg>
          <seg id="b.EZE.23.3" type="verse">ותזנינה במצרים בנעוריהן זנו שמה מעכו שדיהן ושם עשו דדי בתוליהן׃</seg>
          <seg id="b.EZE.23.4" type="verse">ושמותן אהלה הגדולה ואהליבה אחותה ותהיינה לי ותלדנה בנים ובנות ושמותן שמרון אהלה וירושלם אהליבה׃</seg>
          <seg id="b.EZE.23.5" type="verse">ותזן אהלה תחתי ותעגב על־מאהביה אל־אשור קרובים׃</seg>
          <seg id="b.EZE.23.6" type="verse">לבשי תכלת פחות וסגנים בחורי חמד כלם פרשים רכבי סוסים׃</seg>
          <seg id="b.EZE.23.7" type="verse">ותתן תזנותיה עליהם מבחר בני־אשור כלם ובכל אשר־עגבה בכל־גלוליהם נטמאה׃</seg>
          <seg id="b.EZE.23.8" type="verse">ואת־תזנותיה ממצרים לא עזבה כי אותה שכבו בנעוריה והמה עשו דדי בתוליה וישפכו תזנותם עליה׃</seg>
          <seg id="b.EZE.23.9" type="verse">לכן נתתיה ביד־מאהביה ביד בני אשור אשר עגבה עליהם׃</seg>
          <seg id="b.EZE.23.10" type="verse">המה גלו ערותה בניה ובנותיה לקחו ואותה בחרב הרגו ותהי־שם לנשים ושפוטים עשו בה׃ ס</seg>
          <seg id="b.EZE.23.11" type="verse">ותרא אחותה אהליבה ותשחת עגבתה ממנה ואת־תזנותיה מזנוני אחותה׃</seg>
          <seg id="b.EZE.23.12" type="verse">אל־בני אשור עגבה פחות וסגנים קרבים לבשי מכלול פרשים רכבי סוסים בחורי חמד כלם׃</seg>
          <seg id="b.EZE.23.13" type="verse">וארא כי נטמאה דרך אחד לשתיהן׃</seg>
          <seg id="b.EZE.23.14" type="verse">ותוסף אל־תזנותיה ותרא אנשי מחקה על־הקיר צלמי [כ= כשדיים] [ק= כשדים] חקקים בששר׃</seg>
          <seg id="b.EZE.23.15" type="verse">חגורי אזור במתניהם סרוחי טבולים בראשיהם מראה שלשים כלם דמות בני־בבל כשדים ארץ מולדתם׃</seg>
          <seg id="b.EZE.23.16" type="verse">[כ= ותעגב] [ק= ותעגבה] עליהם למראה עיניה ותשלח מלאכים אליהם כשדימה׃</seg>
          <seg id="b.EZE.23.17" type="verse">ויבאו אליה בני־בבל למשכב דדים ויטמאו אותה בתזנותם ותטמא־בם ותקע נפשה מהם׃</seg>
          <seg id="b.EZE.23.18" type="verse">ותגל תזנותיה ותגל את־ערותה ותקע נפשי מעליה כאשר נקעה נפשי מעל אחותה׃</seg>
          <seg id="b.EZE.23.19" type="verse">ותרבה את־תזנותיה לזכר את־ימי נעוריה אשר זנתה בארץ מצרים׃</seg>
          <seg id="b.EZE.23.20" type="verse">ותעגבה על פלגשיהם אשר בשר־חמורים בשרם וזרמת סוסים זרמתם׃</seg>
          <seg id="b.EZE.23.21" type="verse">ותפקדי את זמת נעוריך בעשות ממצרים דדיך למען שדי נעוריך׃ ס</seg>
          <seg id="b.EZE.23.22" type="verse">לכן אהליבה כה־אמר אדני יהוה הנני מעיר את־מאהביך עליך את אשר־נקעה נפשך מהם והבאתים עליך מסביב׃</seg>
          <seg id="b.EZE.23.23" type="verse">בני בבל וכל־כשדים פקוד ושוע וקוע כל־בני אשור אותם בחורי חמד פחות וסגנים כלם שלשים וקרואים רכבי סוסים כלם׃</seg>
          <seg id="b.EZE.23.24" type="verse">ובאו עליך הצן רכב וגלגל ובקהל עמים צנה ומגן וקובע ישימו עליך סביב ונתתי לפניהם משפט ושפטוך במשפטיהם׃</seg>
          <seg id="b.EZE.23.25" type="verse">ונתתי קנאתי בך ועשו אותך בחמה אפך ואזניך יסירו ואחריתך בחרב תפול המה בניך ובנותיך יקחו ואחריתך תאכל באש׃</seg>
          <seg id="b.EZE.23.26" type="verse">והפשיטוך את־בגדיך ולקחו כלי תפארתך׃</seg>
          <seg id="b.EZE.23.27" type="verse">והשבתי זמתך ממך ואת־זנותך מארץ מצרים ולא־תשאי עיניך אליהם ומצרים לא תזכרי־עוד׃ ס</seg>
          <seg id="b.EZE.23.28" type="verse">כי כה אמר אדני יהוה הנני נתנך ביד אשר שנאת ביד אשר־נקעה נפשך מהם׃</seg>
          <seg id="b.EZE.23.29" type="verse">ועשו אותך בשנאה ולקחו כל־יגיעך ועזבוך עירם ועריה ונגלה ערות זנוניך וזמתך ותזנותיך׃</seg>
          <seg id="b.EZE.23.30" type="verse">עשה אלה לך בזנותך אחרי גוים על אשר־נטמאת בגלוליהם׃</seg>
          <seg id="b.EZE.23.31" type="verse">בדרך אחותך הלכת ונתתי כוסה בידך׃ ס</seg>
          <seg id="b.EZE.23.32" type="verse">כה אמר אדני יהוה כוס אחותך תשתי העמקה והרחבה תהיה לצחק וללעג מרבה להכיל׃</seg>
          <seg id="b.EZE.23.33" type="verse">שכרון ויגון תמלאי כוס שמה ושממה כוס אחותך שמרון׃</seg>
          <seg id="b.EZE.23.34" type="verse">ושתית אותה ומצית ואת־חרשיה תגרמי ושדיך תנתקי כי אני דברתי נאם אדני יהוה׃ ס</seg>
          <seg id="b.EZE.23.35" type="verse">לכן כה אמר אדני יהוה יען שכחת אותי ותשליכי אותי אחרי גוך וגם־את שאי זמתך ואת־תזנותיך׃ ס</seg>
          <seg id="b.EZE.23.36" type="verse">ויאמר יהוה אלי בן־אדם התשפוט את־אהלה ואת־אהליבה והגד להן את תועבותיהן׃</seg>
          <seg id="b.EZE.23.37" type="verse">כי נאפו ודם בידיהן ואת־גלוליהן נאפו וגם את־בניהן אשר ילדו־לי העבירו להם לאכלה׃</seg>
          <seg id="b.EZE.23.38" type="verse">עוד זאת עשו לי טמאו את־מקדשי ביום ההוא ואת־שבתותי חללו׃</seg>
          <seg id="b.EZE.23.39" type="verse">ובשחטם את־בניהם לגלוליהם ויבאו אל־מקדשי ביום ההוא לחללו והנה־כה עשו בתוך ביתי׃</seg>
          <seg id="b.EZE.23.40" type="verse">ואף כי תשלחנה לאנשים באים ממרחק אשר מלאך שלוח אליהם והנה־באו לאשר רחצת כחלת עיניך ועדית עדי׃</seg>
          <seg id="b.EZE.23.41" type="verse">וישבת על־מטה כבודה ושלחן ערוך לפניה וקטרתי ושמני שמת עליה׃</seg>
          <seg id="b.EZE.23.42" type="verse">וקול המון שלו בה ואל־אנשים מרב אדם מובאים [כ= סובאים] [ק= סבאים] ממדבר ויתנו צמידים אל־ידיהן ועטרת תפארת על־ראשיהן׃</seg>
          <seg id="b.EZE.23.43" type="verse">ואמר לבלה נאופים [כ= עת] [ק= עתה] [כ= יזנה] [ק= יזנו] תזנותה והיא׃</seg>
          <seg id="b.EZE.23.44" type="verse">ויבוא אליה כבוא אל־אשה זונה כן באו אל־אהלה ואל־אהליבה אשת הזמה׃</seg>
          <seg id="b.EZE.23.45" type="verse">ואנשים צדיקם המה ישפטו אותהם משפט נאפות ומשפט שפכות דם כי נאפת הנה ודם בידיהן׃ ס</seg>
          <seg id="b.EZE.23.46" type="verse">כי כה אמר אדני יהוה העלה עליהם קהל ונתן אתהן לזעוה ולבז׃</seg>
          <seg id="b.EZE.23.47" type="verse">ורגמו עליהן אבן קהל וברא אותהן בחרבותם בניהם ובנותיהם יהרגו ובתיהן באש ישרפו׃</seg>
          <seg id="b.EZE.23.48" type="verse">והשבתי זמה מן־הארץ ונוסרו כל־הנשים ולא תעשינה כזמתכנה׃</seg>
          <seg id="b.EZE.23.49" type="verse">ונתנו זמתכנה עליכן וחטאי גלוליכן תשאינה וידעתם כי אני אדני יהוה׃ ף</seg>
        </div>
        <div id="b.EZE.24" type="chapter">
          <seg id="b.EZE.24.1" type="verse">ויהי דבר־יהוה אלי בשנה התשיעית בחדש העשירי בעשור לחדש לאמר׃</seg>
          <seg id="b.EZE.24.2" type="verse">בן־אדם [כ= כתוב] [ק= כתב]־לך את־שם היום את־עצם היום הזה סמך מלך־בבל אל־ירושלם בעצם היום הזה׃</seg>
          <seg id="b.EZE.24.3" type="verse">ומשל אל־בית־המרי משל ואמרת אליהם כה אמר אדני יהוה שפת הסיר שפת וגם־יצק בו מים׃</seg>
          <seg id="b.EZE.24.4" type="verse">אסף נתחיה אליה כל־נתח טוב ירך וכתף מבחר עצמים מלא׃</seg>
          <seg id="b.EZE.24.5" type="verse">מבחר הצאן לקוח וגם דור העצמים תחתיה רתח רתחיה גם־בשלו עצמיה בתוכה׃ ס</seg>
          <seg id="b.EZE.24.6" type="verse">לכן כה־אמר אדני יהוה אוי עיר הדמים סיר אשר חלאתה בה וחלאתה לא יצאה ממנה לנתחיה לנתחיה הוציאה לא־נפל עליה גורל׃</seg>
          <seg id="b.EZE.24.7" type="verse">כי דמה בתוכה היה על־צחיח סלע שמתהו לא שפכתהו על־הארץ לכסות עליו עפר׃</seg>
          <seg id="b.EZE.24.8" type="verse">להעלות חמה לנקם נקם נתתי את־דמה על־צחיח סלע לבלתי הכסות׃ ף</seg>
          <seg id="b.EZE.24.9" type="verse">לכן כה אמר אדני יהוה אוי עיר הדמים גם־אני אגדיל המדורה׃</seg>
          <seg id="b.EZE.24.10" type="verse">הרבה העצים הדלק האש התם הבשר והרקח המרקחה והעצמות יחרו׃</seg>
          <seg id="b.EZE.24.11" type="verse">והעמידה על־גחליה רקה למען תחם וחרה נחשתה ונתכה בתוכה טמאתה תתם חלאתה׃</seg>
          <seg id="b.EZE.24.12" type="verse">תאנים הלאת ולא־תצא ממנה רבת חלאתה באש חלאתה׃</seg>
          <seg id="b.EZE.24.13" type="verse">בטמאתך זמה יען טהרתיך ולא טהרת מטמאתך לא תטהרי־עוד עד־הניחי את־חמתי בך׃</seg>
          <seg id="b.EZE.24.14" type="verse">אני יהוה דברתי באה ועשיתי לא־אפרע ולא־אחוס ולא אנחם כדרכיך וכעלילותיך שפטוך נאם אדני יהוה׃ ף</seg>
          <seg id="b.EZE.24.15" type="verse">ויהי דבר־יהוה אלי לאמר׃</seg>
          <seg id="b.EZE.24.16" type="verse">בן־אדם הנני לקח ממך את־מחמד עיניך במגפה ולא תספד ולא תבכה ולוא תבוא דמעתך׃</seg>
          <seg id="b.EZE.24.17" type="verse">האנק דם מתים אבל לא־תעשה פארך חבוש עליך ונעליך תשים ברגליך ולא תעטה על־שפם ולחם אנשים לא תאכל׃</seg>
          <seg id="b.EZE.24.18" type="verse">ואדבר אל־העם בבקר ותמת אשתי בערב ואעש בבקר כאשר צויתי׃</seg>
          <seg id="b.EZE.24.19" type="verse">ויאמרו אלי העם הלא־תגיד לנו מה־אלה לנו כי אתה עשה׃</seg>
          <seg id="b.EZE.24.20" type="verse">ואמר אליהם דבר־יהוה היה אלי לאמר׃</seg>
          <seg id="b.EZE.24.21" type="verse">אמר לבית ישראל כה־אמר אדני יהוה הנני מחלל את־מקדשי גאון עזכם מחמד עיניכם ומחמל נפשכם ובניכם ובנותיכם אשר עזבתם בחרב יפלו׃</seg>
          <seg id="b.EZE.24.22" type="verse">ועשיתם כאשר עשיתי על־שפם לא תעטו ולחם אנשים לא תאכלו׃</seg>
          <seg id="b.EZE.24.23" type="verse">ופארכם על־ראשיכם ונעליכם ברגליכם לא תספדו ולא תבכו ונמקתם בעונתיכם ונהמתם איש אל־אחיו׃</seg>
          <seg id="b.EZE.24.24" type="verse">והיה יחזקאל לכם למופת ככל אשר־עשה תעשו בבאה וידעתם כי אני אדני יהוה׃ ס</seg>
          <seg id="b.EZE.24.25" type="verse">ואתה בן־אדם הלוא ביום קחתי מהם את־מעוזם משוש תפארתם את־מחמד עיניהם ואת־משא נפשם בניהם ובנותיהם׃</seg>
          <seg id="b.EZE.24.26" type="verse">ביום ההוא יבוא הפליט אליך להשמעות אזנים׃</seg>
          <seg id="b.EZE.24.27" type="verse">ביום ההוא יפתח פיך את־הפליט ותדבר ולא תאלם עוד והיית להם למופת וידעו כי־אני יהוה׃ ס</seg>
        </div>
        <div id="b.EZE.25" type="chapter">
          <seg id="b.EZE.25.1" type="verse">ויהי דבר־יהוה אלי לאמר׃</seg>
          <seg id="b.EZE.25.2" type="verse">בן־אדם שים פניך אל־בני עמון והנבא עליהם׃</seg>
          <seg id="b.EZE.25.3" type="verse">ואמרת לבני עמון שמעו דבר־אדני יהוה כה־אמר אדני יהוה יען אמרך האח אל־מקדשי כי־נחל ואל־אדמת ישראל כי נשמה ואל־בית יהודה כי הלכו בגולה׃</seg>
          <seg id="b.EZE.25.4" type="verse">לכן הנני נתנך לבני־קדם למורשה וישבו טירותיהם בך ונתנו בך משכניהם המה יאכלו פריך והמה ישתו חלבך׃</seg>
          <seg id="b.EZE.25.5" type="verse">ונתתי את־רבה לנוה גמלים ואת־בני עמון למרבץ־צאן וידעתם כי־אני יהוה׃ ס</seg>
          <seg id="b.EZE.25.6" type="verse">כי כה אמר אדני יהוה יען מחאך יד ורקעך ברגל ותשמח בכל־שאטך בנפש אל־אדמת ישראל׃</seg>
          <seg id="b.EZE.25.7" type="verse">לכן הנני נטיתי את־ידי עליך ונתתיך־[כ= לבג] [ק= לבז] לגוים והכרתיך מן־העמים והאבדתיך מן־הארצות אשמידך וידעת כי־אני יהוה׃ ס</seg>
          <seg id="b.EZE.25.8" type="verse">כה אמר אדני יהוה יען אמר מואב ושעיר הנה ככל־הגוים בית יהודה׃</seg>
          <seg id="b.EZE.25.9" type="verse">לכן הנני פתח את־כתף מואב מהערים מעריו מקצהו צבי ארץ בית הישימת בעל מעון [כ= וקריתמה] [ק= וקריתימה]׃</seg>
          <seg id="b.EZE.25.10" type="verse">לבני־קדם על־בני עמון ונתתיה למורשה למען לא־תזכר בני־עמון בגוים׃</seg>
          <seg id="b.EZE.25.11" type="verse">ובמואב אעשה שפטים וידעו כי־אני יהוה׃ ס</seg>
          <seg id="b.EZE.25.12" type="verse">כה אמר אדני יהוה יען עשות אדום בנקם נקם לבית יהודה ויאשמו אשום ונקמו בהם׃</seg>
          <seg id="b.EZE.25.13" type="verse">לכן כה אמר אדני יהוה ונטתי ידי על־אדום והכרתי ממנה אדם ובהמה ונתתיה חרבה מתימן ודדנה בחרב יפלו׃</seg>
          <seg id="b.EZE.25.14" type="verse">ונתתי את־נקמתי באדום ביד עמי ישראל ועשו באדום כאפי וכחמתי וידעו את־נקמתי נאם אדני יהוה׃ ף</seg>
          <seg id="b.EZE.25.15" type="verse">כה אמר אדני יהוה יען עשות פלשתים בנקמה וינקמו נקם בשאט בנפש למשחית איבת עולם׃</seg>
          <seg id="b.EZE.25.16" type="verse">לכן כה אמר אדני יהוה הנני נוטה ידי על־פלשתים והכרתי את־כרתים והאבדתי את־שארית חוף הים׃</seg>
          <seg id="b.EZE.25.17" type="verse">ועשיתי בם נקמות גדלות בתוכחות חמה וידעו כי־אני יהוה בתתי את־נקמתי בם׃ ס</seg>
        </div>
        <div id="b.EZE.26" type="chapter">
          <seg id="b.EZE.26.1" type="verse">ויהי בעשתי־עשרה שנה באחד לחדש היה דבר־יהוה אלי לאמר׃</seg>
          <seg id="b.EZE.26.2" type="verse">בן־אדם יען אשר־אמרה צר על־ירושלם האח נשברה דלתות העמים נסבה אלי אמלאה החרבה׃</seg>
          <seg id="b.EZE.26.3" type="verse">לכן כה אמר אדני יהוה הנני עליך צר והעליתי עליך גוים רבים כהעלות הים לגליו׃</seg>
          <seg id="b.EZE.26.4" type="verse">ושחתו חמות צר והרסו מגדליה וסחיתי עפרה ממנה ונתתי אותה לצחיח סלע׃</seg>
          <seg id="b.EZE.26.5" type="verse">משטח חרמים תהיה בתוך הים כי אני דברתי נאם אדני יהוה והיתה לבז לגוים׃</seg>
          <seg id="b.EZE.26.6" type="verse">ובנותיה אשר בשדה בחרב תהרגנה וידעו כי־אני יהוה׃ ף</seg>
          <seg id="b.EZE.26.7" type="verse">כי כה אמר אדני יהוה הנני מביא אל־צר נבוכדראצר מלך־בבל מצפון מלך מלכים בסוס וברכב ובפרשים וקהל ועם־רב׃</seg>
          <seg id="b.EZE.26.8" type="verse">בנותיך בשדה בחרב יהרג ונתן עליך דיק ושפך עליך סללה והקים עליך צנה׃</seg>
          <seg id="b.EZE.26.9" type="verse">ומחי קבלו יתן בחמותיך ומגדלתיך יתץ בחרבותיו׃</seg>
          <seg id="b.EZE.26.10" type="verse">משפעת סוסיו יכסך אבקם מקול פרש וגלגל ורכב תרעשנה חומותיך בבאו בשעריך כמבואי עיר מבקעה׃</seg>
          <seg id="b.EZE.26.11" type="verse">בפרסות סוסיו ירמס את־כל־חוצותיך עמך בחרב יהרג ומצבות עזך לארץ תרד׃</seg>
          <seg id="b.EZE.26.12" type="verse">ושללו חילך ובזזו רכלתך והרסו חומותיך ובתי חמדתך יתצו ואבניך ועציך ועפרך בתוך מים ישימו׃</seg>
          <seg id="b.EZE.26.13" type="verse">והשבתי המון שיריך וקול כנוריך לא ישמע עוד׃</seg>
          <seg id="b.EZE.26.14" type="verse">ונתתיך לצחיח סלע משטח חרמים תהיה לא תבנה עוד כי אני יהוה דברתי נאם אדני יהוה׃ ס</seg>
          <seg id="b.EZE.26.15" type="verse">כה אמר אדני יהוה לצור הלא מקול מפלתך באנק חלל בהרג הרג בתוךך ירעשו האיים׃</seg>
          <seg id="b.EZE.26.16" type="verse">וירדו מעל כסאותם כל נשיאי הים והסירו את־מעיליהם ואת־בגדי רקמתם יפשטו חרדות ילבשו על־הארץ ישבו וחרדו לרגעים ושממו עליך׃</seg>
          <seg id="b.EZE.26.17" type="verse">ונשאו עליך קינה ואמרו לך איך אבדת נושבת מימים העיר ההללה אשר היתה חזקה בים היא וישביה אשר־נתנו חתיתם לכל־יושביה׃</seg>
          <seg id="b.EZE.26.18" type="verse">עתה יחרדו האין יום מפלתך ונבהלו האיים אשר־בים מצאתך׃ ס</seg>
          <seg id="b.EZE.26.19" type="verse">כי כה אמר אדני יהוה בתתי אתך עיר נחרבת כערים אשר לא־נושבו בהעלות עליך את־תהום וכסוך המים הרבים׃</seg>
          <seg id="b.EZE.26.20" type="verse">והורדתיך את־יורדי בור אל־עם עולם והושבתיך בארץ תחתיות כחרבות מעולם את־יורדי בור למען לא תשבי ונתתי צבי בארץ חיים׃</seg>
          <seg id="b.EZE.26.21" type="verse">בלהות אתנך ואינך ותבקשי ולא־תמצאי עוד לעולם נאם אדני יהוה׃ ס</seg>
        </div>
        <div id="b.EZE.27" type="chapter">
          <seg id="b.EZE.27.1" type="verse">ויהי דבר־יהוה אלי לאמר׃</seg>
          <seg id="b.EZE.27.2" type="verse">ואתה בן־אדם שא על־צר קינה׃</seg>
          <seg id="b.EZE.27.3" type="verse">ואמרת לצור [כ= הישבתי] [ק= הישבת] על־מבואת ים רכלת העמים אל־איים רבים כה אמר אדני יהוה צור את אמרת אני כלילת יפי׃</seg>
          <seg id="b.EZE.27.4" type="verse">בלב ימים גבוליך בניך כללו יפיך׃</seg>
          <seg id="b.EZE.27.5" type="verse">ברושים משניר בנו לך את כל־לחתים ארז מלבנון לקחו לעשות תרן עליך׃</seg>
          <seg id="b.EZE.27.6" type="verse">אלונים מבשן עשו משוטיך קרשך עשו־שן בת־אשרים מאיי [כ= כתים] [ק= כתיים]׃</seg>
          <seg id="b.EZE.27.7" type="verse">שש־ברקמה ממצרים היה מפרשך להיות לך לנס תכלת וארגמן מאיי אלישה היה מכסך׃</seg>
          <seg id="b.EZE.27.8" type="verse">ישבי צידון וארוד היו שטים לך חכמיך צור היו בך המה חבליך׃</seg>
          <seg id="b.EZE.27.9" type="verse">זקני גבל וחכמיה היו בך מחזיקי בדקך כל־אניות הים ומלחיהם היו בך לערב מערבך׃</seg>
          <seg id="b.EZE.27.10" type="verse">פרס ולוד ופוט היו בחילך אנשי מלחמתך מגן וכובע תלו־בך המה נתנו הדרך׃</seg>
          <seg id="b.EZE.27.11" type="verse">בני ארוד וחילך על־חומותיך סביב וגמדים במגדלותיך היו שלטיהם תלו על־חומותיך סביב המה כללו יפיך׃</seg>
          <seg id="b.EZE.27.12" type="verse">תרשיש סחרתך מרב כל־הון בכסף ברזל בדיל ועופרת נתנו עזבוניך׃</seg>
          <seg id="b.EZE.27.13" type="verse">יון תבל ומשך המה רכליך בנפש אדם וכלי נחשת נתנו מערבך׃</seg>
          <seg id="b.EZE.27.14" type="verse">מבית תוגרמה סוסים ופרשים ופרדים נתנו עזבוניך׃</seg>
          <seg id="b.EZE.27.15" type="verse">בני דדן רכליך איים רבים סחרת ידך קרנות שן [כ= והובנים] [ק= והבנים] השיבו אשכרך׃</seg>
          <seg id="b.EZE.27.16" type="verse">ארם סחרתך מרב מעשיך בנפך ארגמן ורקמה ובוץ וראמת וכדכד נתנו בעזבוניך׃</seg>
          <seg id="b.EZE.27.17" type="verse">יהודה וארץ ישראל המה רכליך בחטי מנית ופנג ודבש ושמן וצרי נתנו מערבך׃</seg>
          <seg id="b.EZE.27.18" type="verse">דמשק סחרתך ברב מעשיך מרב כל־הון ביין חלבון וצמר צחר׃</seg>
          <seg id="b.EZE.27.19" type="verse">ודן ויון מאוזל בעזבוניך נתנו ברזל עשות קדה וקנה במערבך היה׃</seg>
          <seg id="b.EZE.27.20" type="verse">דדן רכלתך בבגדי־חפש לרכבה׃</seg>
          <seg id="b.EZE.27.21" type="verse">ערב וכל־נשיאי קדר המה סחרי ידך בכרים ואילים ועתודים בם סחריך׃</seg>
          <seg id="b.EZE.27.22" type="verse">רכלי שבא ורעמה המה רכליך בראש כל־בשם ובכל־אבן יקרה וזהב נתנו עזבוניך׃</seg>
          <seg id="b.EZE.27.23" type="verse">חרן וכנה ועדן רכלי שבא אשור כלמד רכלתך׃</seg>
          <seg id="b.EZE.27.24" type="verse">המה רכליך במכללים בגלומי תכלת ורקמה ובגנזי ברמים בחבלים חבשים וארזים במרכלתך׃</seg>
          <seg id="b.EZE.27.25" type="verse">אניות תרשיש שרותיך מערבך ותמלאי ותכבדי מאד בלב* ימים׃</seg>
          <seg id="b.EZE.27.26" type="verse">במים רבים הביאוך השטים אתך רוח הקדים שברך בלב ימים׃</seg>
          <seg id="b.EZE.27.27" type="verse">הונך ועזבוניך מערבך מלחיך וחבליך מחזיקי בדקכם וערבי מערבך וכל־אנשי מלחמתך אשר־בך ובכל־קהלך אשר בתוךך יפלו בלב ימים ביום מפלתך׃</seg>
          <seg id="b.EZE.27.28" type="verse">לקול זעקת חבליך ירעשו מגרשות׃</seg>
          <seg id="b.EZE.27.29" type="verse">וירדו מאניותיהם כל תפשי משוט מלחים כל חבלי הים אל־הארץ יעמדו׃</seg>
          <seg id="b.EZE.27.30" type="verse">והשמיעו עליך בקולם ויזעקו מרה ויעלו עפר על־ראשיהם באפר יתפלשו׃</seg>
          <seg id="b.EZE.27.31" type="verse">והקריחו אליך קרחה וחגרו שקים ובכו אליך במר־נפש מספד מר׃</seg>
          <seg id="b.EZE.27.32" type="verse">ונשאו אליך בניהם קינה וקוננו עליך מי כצור כדמה בתוך הים׃</seg>
          <seg id="b.EZE.27.33" type="verse">בצאת עזבוניך מימים השבעת עמים רבים ברב הוניך ומערביך העשרת מלכי־ארץ׃</seg>
          <seg id="b.EZE.27.34" type="verse">עת נשברת מימים במעמקי־מים מערבך וכל־קהלך בתוךך נפלו׃</seg>
          <seg id="b.EZE.27.35" type="verse">כל ישבי האיים שממו עליך ומלכיהם שערו שער רעמו פנים׃</seg>
          <seg id="b.EZE.27.36" type="verse">סחרים בעמים שרקו עליך בלהות היית ואינך עד־עולם׃ ס</seg>
        </div>
        <div id="b.EZE.28" type="chapter">
          <seg id="b.EZE.28.1" type="verse">ויהי דבר־יהוה אלי לאמר׃</seg>
          <seg id="b.EZE.28.2" type="verse">בן־אדם אמר לנגיד צר כה־אמר אדני יהוה יען גבה לבך ותאמר אל אני מושב אלהים ישבתי בלב ימים ואתה אדם ולא־אל ותתן לבך כלב אלהים׃</seg>
          <seg id="b.EZE.28.3" type="verse">הנה חכם אתה [כ= מדנאל] [ק= מדניאל] כל־סתום לא עממוך׃</seg>
          <seg id="b.EZE.28.4" type="verse">בחכמתך ובתבונתכ* עשית לך חיל ותעש זהב וכסף באוצרותיך׃</seg>
          <seg id="b.EZE.28.5" type="verse">ברב חכמתך ברכלתך הרבית חילך ויגבה לבבך בחילך׃ ס</seg>
          <seg id="b.EZE.28.6" type="verse">לכן כה אמר אדני יהוה יען תתך את־לבבך כלב אלהים׃</seg>
          <seg id="b.EZE.28.7" type="verse">לכן הנני מביא עליך זרים עריצי גוים והריקו חרבותם על־יפי חכמתך וחללו יפעתך׃</seg>
          <seg id="b.EZE.28.8" type="verse">לשחת יורדוך ומתה ממותי חלל בלב ימים׃</seg>
          <seg id="b.EZE.28.9" type="verse">האמר תאמר אלהים אני לפני הרגך ואתה אדם ולא־אל ביד מחלליך׃</seg>
          <seg id="b.EZE.28.10" type="verse">מותי ערלים תמות ביד־זרים כי אני דברתי נאם אדני יהוה׃ ס</seg>
          <seg id="b.EZE.28.11" type="verse">ויהי דבר־יהוה אלי לאמר׃</seg>
          <seg id="b.EZE.28.12" type="verse">בן־אדם שא קינה על־מלך צור ואמרת לו כה אמר אדני יהוה אתה חותם תכנית מלא חכמה וכליל יפי׃</seg>
          <seg id="b.EZE.28.13" type="verse">בעדן גן־אלהים היית כל־אבן יקרה מסכתך אדם פטדה ויהלם תרשיש שהם וישפה ספיר נפך וברקת וזהב מלאכת תפיך ונקביך בך ביום הבראך כוננו׃</seg>
          <seg id="b.EZE.28.14" type="verse">את־כרוב ממשח הסוךך ונתתיך בהר קדש אלהים היית בתוך אבני־אש התהלכת׃</seg>
          <seg id="b.EZE.28.15" type="verse">תמים אתה בדרכיך מיום הבראך עד־נמצא עולתה בך׃</seg>
          <seg id="b.EZE.28.16" type="verse">ברב רכלתך מלו תוךך חמס ותחטא ואחללך מהר אלהים ואבדך כרוב הסךך מתוך אבני־אש׃</seg>
          <seg id="b.EZE.28.17" type="verse">גבה לבך ביפיך שחת חכמתך על־יפעתך על־ארץ השלכתיך לפני מלכים נתתיך לראוה בך׃</seg>
          <seg id="b.EZE.28.18" type="verse">מרב עוניך בעול רכלתך חללת מקדשיך ואוצא־אש מתוךך היא אכלתך ואתנך לאפר על־הארץ לעיני כל־ראיך׃</seg>
          <seg id="b.EZE.28.19" type="verse">כל־יודעיך בעמים שממו עליך בלהות היית ואינך עד־עולם׃ ף</seg>
          <seg id="b.EZE.28.20" type="verse">ויהי דבר־יהוה אלי לאמר׃</seg>
          <seg id="b.EZE.28.21" type="verse">בן־אדם שים פניך אל־צידון והנבא עליה׃</seg>
          <seg id="b.EZE.28.22" type="verse">ואמרת כה אמר אדני יהוה הנני עליך צידון ונכבדתי בתוךך וידעו כי־אני יהוה בעשותי בה שפטים ונקדשתי בה׃</seg>
          <seg id="b.EZE.28.23" type="verse">ושלחתי־בה דבר ודם בחוצותיה ונפלל חלל בתוכה בחרב עליה מסביב וידעו כי־אני יהוה׃</seg>
          <seg id="b.EZE.28.24" type="verse">ולא־יהיה עוד לבית ישראל סלון ממאיר וקוץ מכאב מכל סביבתם השאטים אותם וידעו כי אני אדני יהוה׃ ס</seg>
          <seg id="b.EZE.28.25" type="verse">כה־אמר אדני יהוה בקבצי את־בית ישראל מן־העמים אשר נפצו בם ונקדשתי בם לעיני הגוים וישבו על־אדמתם אשר נתתי לעבדי ליעקב׃</seg>
          <seg id="b.EZE.28.26" type="verse">וישבו עליה לבטח ובנו בתים ונטעו כרמים וישבו לבטח בעשותי שפטים בכל השאטים אתם מסביבותם וידעו כי אני יהוה אלהיהם׃ ס</seg>
        </div>
        <div id="b.EZE.29" type="chapter">
          <seg id="b.EZE.29.1" type="verse">בשנה העשירית בעשרי בשנים עשר לחדש היה דבר־יהוה אלי לאמר׃</seg>
          <seg id="b.EZE.29.2" type="verse">בן־אדם שים פניך על־פרעה מלך מצרים והנבא עליו ועל־מצרים כלה׃</seg>
          <seg id="b.EZE.29.3" type="verse">דבר ואמרת כה־אמר אדני יהוה הנני עליך פרעה מלך־מצרים התנים הגדול הרבץ בתוך יאריו אשר אמר לי יארי ואני עשיתני׃</seg>
          <seg id="b.EZE.29.4" type="verse">ונתתי [כ= חחיים] [ק= חחים] בלחייך והדבקתי דגת־יאריך בקשקשתיך והעליתיך מתוך יאריך ואת כל־דגת יאריך בקשקשתיך תדבק׃</seg>
          <seg id="b.EZE.29.5" type="verse">ונטשתיך המדברה אותך ואת כל־דגת יאריך על־פני השדה תפול לא תאסף ולא תקבץ לחית הארץ ולעוף השמים נתתיך לאכלה׃</seg>
          <seg id="b.EZE.29.6" type="verse">וידעו כל־ישבי מצרים כי אני יהוה יען היותם משענת קנה לבית ישראל׃</seg>
          <seg id="b.EZE.29.7" type="verse">בתפשם בך [כ= בכפך] [ק= בכף] תרוץ ובקעת להם כל־כתף ובהשענם עליך תשבר והעמדת להם כל־מתנים׃ ס</seg>
          <seg id="b.EZE.29.8" type="verse">לכן כה אמר אדני יהוה הנני מביא עליך חרב והכרתי ממך אדם ובהמה׃</seg>
          <seg id="b.EZE.29.9" type="verse">והיתה ארץ־מצרים לשממה וחרבה וידעו כי־אני יהוה יען אמר יאר לי ואני עשיתי׃</seg>
          <seg id="b.EZE.29.10" type="verse">לכן הנני אליך ואל־יאריך ונתתי את־ארץ מצרים לחרבות חרב שממה ממגדל סונה ועד־גבול כוש׃</seg>
          <seg id="b.EZE.29.11" type="verse">לא תעבר־בה רגל אדם ורגל בהמה לא תעבר־בה ולא תשב ארבעים שנה׃</seg>
          <seg id="b.EZE.29.12" type="verse">ונתתי את־ארץ מצרים שממה בתוך ארצות נשמות ועריה בתוך ערים מחרבות תהיין שממה ארבעים שנה והפצתי את־מצרים בגוים וזריתים בארצות׃ ף</seg>
          <seg id="b.EZE.29.13" type="verse">כי כה אמר אדני יהוה מקץ ארבעים שנה אקבץ את־מצרים מן־העמים אשר־נפצו שמה׃</seg>
          <seg id="b.EZE.29.14" type="verse">ושבתי את־שבות מצרים והשבתי אתם ארץ פתרוס על־ארץ מכורתם והיו שם ממלכה שפלה׃</seg>
          <seg id="b.EZE.29.15" type="verse">מן־הממלכות תהיה שפלה ולא־תתנשא עוד על־הגוים והמעטתים לבלתי רדות בגוים׃</seg>
          <seg id="b.EZE.29.16" type="verse">ולא יהיה־עוד לבית ישראל למבטח מזכיר עון בפנותם אחריהם וידעו כי אני אדני יהוה׃ ף</seg>
          <seg id="b.EZE.29.17" type="verse">ויהי בעשרים ושבע שנה בראשון באחד לחדש היה דבר־יהוה אלי לאמר׃</seg>
          <seg id="b.EZE.29.18" type="verse">בן־אדם נבוכדראצר מלך־בבל העביד את־חילו עבדה גדלה אל־צר כל־ראש מקרח וכל־כתף מרוטה ושכר לא־היה לו ולחילו מצר על־העבדה אשר־עבד עליה׃ ס</seg>
          <seg id="b.EZE.29.19" type="verse">לכן כה אמר אדני יהוה הנני נתן לנבוכדראצר מלך־בבל את־ארץ מצרים ונשא המנה ושלל שללה ובזז בזה והיתה שכר לחילו׃</seg>
          <seg id="b.EZE.29.20" type="verse">פעלתו אשר־עבד בה נתתי לו את־ארץ מצרים אשר עשו לי נאם אדני יהוה׃ ס</seg>
          <seg id="b.EZE.29.21" type="verse">ביום ההוא אצמיח קרן לבית ישראל ולך אתן פתחון־פה בתוכם וידעו כי־אני יהוה׃ ף</seg>
        </div>
        <div id="b.EZE.30" type="chapter">
          <seg id="b.EZE.30.1" type="verse">ויהי דבר־יהוה אלי לאמר׃</seg>
          <seg id="b.EZE.30.2" type="verse">בן־אדם הנבא ואמרת כה אמר אדני יהוה הילילו הה ליום׃</seg>
          <seg id="b.EZE.30.3" type="verse">כי־קרוב יום וקרוב יום ליהוה יום עןן עת גוים יהיה׃</seg>
          <seg id="b.EZE.30.4" type="verse">ובאה חרב במצרים והיתה חלחלה בכוש בנפל חלל במצרים ולקחו המונה ונהרסו יסודתיה׃</seg>
          <seg id="b.EZE.30.5" type="verse">כוש ופוט ולוד וכל־הערב וכוב ובני ארץ הברית אתם בחרב יפלו׃ ף</seg>
          <seg id="b.EZE.30.6" type="verse">כה אמר יהוה ונפלו סמכי מצרים וירד גאון עזה ממגדל סונה בחרב יפלו־בה נאם אדני יהוה׃</seg>
          <seg id="b.EZE.30.7" type="verse">ונשמו בתוך ארצות נשמות ועריו בתוך־ערים נחרבות תהיינה׃</seg>
          <seg id="b.EZE.30.8" type="verse">וידעו כי־אני יהוה בתתי־אש במצרים ונשברו כל־עזריה׃</seg>
          <seg id="b.EZE.30.9" type="verse">ביום ההוא יצאו מלאכים מלפני בצים להחריד את־כוש בטח והיתה חלחלה בהם ביום מצרים כי הנה באה׃ ס</seg>
          <seg id="b.EZE.30.10" type="verse">כה אמר אדני יהוה והשבתי את־המון מצרים ביד נבוכדראצר מלך־בבל׃</seg>
          <seg id="b.EZE.30.11" type="verse">הוא ועמו אתו עריצי גוים מובאים לשחת הארץ והריקו חרבותם על־מצרים ומלאו את־הארץ חלל׃</seg>
          <seg id="b.EZE.30.12" type="verse">ונתתי יארים חרבה ומכרתי את־הארץ ביד־רעים והשמתי ארץ ומלאה ביד־זרים אני יהוה דברתי׃ ס</seg>
          <seg id="b.EZE.30.13" type="verse">כה־אמר אדני יהוה והאבדתי גלולים והשבתי אלילים מנף ונשיא מארץ־מצרים לא יהיה־עוד ונתתי יראה בארץ מצרים׃</seg>
          <seg id="b.EZE.30.14" type="verse">והשמתי את־פתרוס ונתתי אש בצען ועשיתי שפטים בנא׃</seg>
          <seg id="b.EZE.30.15" type="verse">ושפכתי חמתי על־סין מעוז מצרים והכרתי את־המון נא׃</seg>
          <seg id="b.EZE.30.16" type="verse">ונתתי אש במצרים חול [כ= תחיל] [ק= תחול] סין ונא תהיה להבקע ונף צרי יוםם׃</seg>
          <seg id="b.EZE.30.17" type="verse">בחורי און ופי־בסת בחרב יפלו והנה בשבי תלכנה׃</seg>
          <seg id="b.EZE.30.18" type="verse">ובתחפנחס חשך היום בשברי־שם את־מטות מצרים ונשבת־בה גאון עזה היא עןן יכסנה ובנותיה בשבי תלכנה׃</seg>
          <seg id="b.EZE.30.19" type="verse">ועשיתי שפטים במצרים וידעו כי־אני יהוה׃ ף</seg>
          <seg id="b.EZE.30.20" type="verse">ויהי באחת עשרה שנה בראשון בשבעה לחדש היה דבר־יהוה אלי לאמר׃</seg>
          <seg id="b.EZE.30.21" type="verse">בן־אדם את־זרוע פרעה מלך־מצרים שברתי והנה לא־חבשה לתת רפאות לשום חתול לחבשה לחזקה לתפש בחרב׃ ס</seg>
          <seg id="b.EZE.30.22" type="verse">לכן כה־אמר אדני יהוה הנני אל־פרעה מלך־מצרים ושברתי את־זרעתיו את־החזקה ואת־הנשברת והפלתי את־החרב מידו׃</seg>
          <seg id="b.EZE.30.23" type="verse">והפצותי את־מצרים בגוים וזריתם בארצות׃</seg>
          <seg id="b.EZE.30.24" type="verse">וחזקתי את־זרעות מלך בבל ונתתי את־חרבי בידו ושברתי את־זרעות פרעה ונאק נאקות חלל לפניו׃</seg>
          <seg id="b.EZE.30.25" type="verse">והחזקתי את־זרעות מלך בבל וזרעות פרעה תפלנה וידעו כי־אני יהוה בתתי חרבי ביד מלך־בבל ונטה אותה אל־ארץ מצרים׃</seg>
          <seg id="b.EZE.30.26" type="verse">והפצותי את־מצרים בגוים וזריתי אותם בארצות וידעו כי־אני יהוה׃ ס</seg>
        </div>
        <div id="b.EZE.31" type="chapter">
          <seg id="b.EZE.31.1" type="verse">ויהי באחת עשרה שנה בשלישי באחד לחדש היה דבר־יהוה אלי לאמר׃</seg>
          <seg id="b.EZE.31.2" type="verse">בן־אדם אמר אל־פרעה מלך־מצרים ואל־המונו אל־מי דמית בגדלך׃</seg>
          <seg id="b.EZE.31.3" type="verse">הנה אשור ארז בלבנון יפה ענף וחרש מצל וגבה קומה ובין עבתים היתה צמרתו׃</seg>
          <seg id="b.EZE.31.4" type="verse">מים גדלוהו תהום רממתהו את־נהרתיה הלך סביבות מטעה ואת־תעלתיה שלחה אל כל־עצי השדה׃</seg>
          <seg id="b.EZE.31.5" type="verse">על־כן גבהא קמתו מכל עצי השדה ותרבינה סרעפתיו ותארכנה [כ= פארתו] [ק= פארתיו] ממים רבים בשלחו׃</seg>
          <seg id="b.EZE.31.6" type="verse">בסעפתיו קננו כל־עוף השמים ותחת פארתיו ילדו כל חית השדה ובצלו ישבו כל גוים רבים׃</seg>
          <seg id="b.EZE.31.7" type="verse">וייף בגדלו בארך דליותיו כי־היה שרשו אל־מים רבים׃</seg>
          <seg id="b.EZE.31.8" type="verse">ארזים לא־עממהו בגן־אלהים ברושים לא דמו אל־סעפתיו וערמנים לא־היו כפארתיו כל־עץ בגן־אלהים לא־דמה אליו ביפיו׃</seg>
          <seg id="b.EZE.31.9" type="verse">יפה עשיתיו ברב דליותיו ויקנאהו כל־עצי־עדן אשר בגן האלהים׃ ס</seg>
          <seg id="b.EZE.31.10" type="verse">לכן כה אמר אדני יהוה יען אשר גבהת בקומה ויתן צמרתו אל־בין עבותים ורם לבבו בגבהו׃</seg>
          <seg id="b.EZE.31.11" type="verse">ואתנהו ביד איל גוים עשו יעשה לו כרשעו גרשתהו׃</seg>
          <seg id="b.EZE.31.12" type="verse">ויכרתהו זרים עריצי גוים ויטשהו אל־ההרים ובכל־גאיות* נפלו דליותיו ותשברנה פארתיו בכל אפיקי הארץ וירדו מצלו כל־עמי הארץ ויטשהו׃</seg>
          <seg id="b.EZE.31.13" type="verse">על־מפלתו ישכנו כל־עוף השמים ואל־פארתיו היו כל חית השדה׃</seg>
          <seg id="b.EZE.31.14" type="verse">למען אשר לא־יגבהו בקומתם כל־עצי־מים ולא־יתנו את־צמרתם אל־בין עבתים ולא־יעמדו אליהם בגבהם כל־שתי מים כי־כלם נתנו למות אל־ארץ תחתית בתוך בני אדם אל־יורדי בור׃ ס</seg>
          <seg id="b.EZE.31.15" type="verse">כה־אמר אדני יהוה ביום רדתו שאולה האבלתי כסתי עליו את־תהום ואמנע נהרותיה ויכלאו מים רבים ואקדר עליו לבנון וכל־עצי השדה עליו עלפה׃</seg>
          <seg id="b.EZE.31.16" type="verse">מקול מפלתו הרעשתי גוים בהורדי אתו שאולה את־יורדי בור וינחמו בארץ תחתית כל־עצי־עדן מבחר וטוב־לבנון כל־שתי מים׃</seg>
          <seg id="b.EZE.31.17" type="verse">גם־הם אתו ירדו שאולה אל־חללי־חרב וזרעו ישבו בצלו בתוך גוים׃</seg>
          <seg id="b.EZE.31.18" type="verse">אל־מי דמית ככה בכבוד ובגדל בעצי־עדן והורדת את־עצי־עדן אל־ארץ תחתית בתוך ערלים תשכב את־חללי־חרב הוא פרעה וכל־המונה* נאם אדני יהוה׃ ס</seg>
        </div>
        <div id="b.EZE.32" type="chapter">
          <seg id="b.EZE.32.1" type="verse">ויהי בשתי עשרה שנה בשני־עשר חדש באחד לחדש היה דבר־יהוה אלי לאמר׃</seg>
          <seg id="b.EZE.32.2" type="verse">בן־אדם שא קינה על־פרעה מלך־מצרים ואמרת אליו כפיר גוים נדמית ואתה כתנים בימים ותגח בנהרותיך ותדלח־מים ברגליך ותרפס נהרותם׃</seg>
          <seg id="b.EZE.32.3" type="verse">כה אמר אדני יהוה ופרשתי עליך את־רשתי בקהל עמים רבים והעלוך בחרמי׃</seg>
          <seg id="b.EZE.32.4" type="verse">ונטשתיך בארץ על־פני השדה אטילך והשכנתי עליך כל־עוף השמים והשבעתי ממך חית כל־הארץ׃</seg>
          <seg id="b.EZE.32.5" type="verse">ונתתי את־בשרך על־ההרים ומלאתי הגאיות רמותך׃</seg>
          <seg id="b.EZE.32.6" type="verse">והשקיתי ארץ צפתך מדמך אל־ההרים ואפקים ימלאון ממך׃</seg>
          <seg id="b.EZE.32.7" type="verse">וכסיתי בכבותך שמים והקדרתי את־ככביהם שמש בעןן אכסנו וירח לא־יאיר אורו׃</seg>
          <seg id="b.EZE.32.8" type="verse">כל־מאורי אור בשמים אקדירם עליך ונתתי חשך על־ארצך נאם אדני יהוה׃</seg>
          <seg id="b.EZE.32.9" type="verse">והכעסתי לב עמים רבים בהביאי שברך בגוים על־ארצות אשר לא־ידעתם׃</seg>
          <seg id="b.EZE.32.10" type="verse">והשמותי עליך עמים רבים ומלכיהם ישערו עליך שער בעופפי חרבי על־פניהם וחרדו לרגעים איש לנפשו ביום מפלתך׃ ס</seg>
          <seg id="b.EZE.32.11" type="verse">כי כה אמר אדני יהוה חרב מלך־בבל תבואך׃</seg>
          <seg id="b.EZE.32.12" type="verse">בחרבות גבורים אפיל המונך עריצי גוים כלם ושדדו את־גאון מצרים ונשמד כל־המונה׃</seg>
          <seg id="b.EZE.32.13" type="verse">והאבדתי את־כל־בהמתה מעל מים רבים ולא תדלחם רגל־אדם עוד ופרסות בהמה לא תדלחם׃</seg>
          <seg id="b.EZE.32.14" type="verse">אז אשקיע מימיהם ונהרותם כשמן אוליך נאם אדני יהוה׃</seg>
          <seg id="b.EZE.32.15" type="verse">בתתי את־ארץ מצרים שממה ונשמה ארץ ממלאה בהכותי את־כל־יושבי בה וידעו כי־אני יהוה׃</seg>
          <seg id="b.EZE.32.16" type="verse">קינה היא וקוננוה בנות הגוים תקוננה אותה על־מצרים ועל־כל־המונה תקוננה אותה נאם אדני יהוה׃ ף</seg>
          <seg id="b.EZE.32.17" type="verse">ויהי בשתי עשרה שנה בחמשה עשר לחדש היה דבר־יהוה אלי לאמר׃</seg>
          <seg id="b.EZE.32.18" type="verse">בן־אדם נהה על־המון מצרים והורדהו אותה ובנות גוים אדרם אל־ארץ תחתיות את־יורדי בור׃</seg>
          <seg id="b.EZE.32.19" type="verse">ממי נעמת רדה והשכבה את־ערלים׃</seg>
          <seg id="b.EZE.32.20" type="verse">בתוך חללי־חרב יפלו חרב נתנה משכו אותה וכל־המוניה׃</seg>
          <seg id="b.EZE.32.21" type="verse">ידברו־לו אלי גבורים מתוך שאול את־עזריו ירדו שכבו הערלים חללי־חרב׃</seg>
          <seg id="b.EZE.32.22" type="verse">שם אשור וכל־קהלה סביבותיו קברתיו כלם חללים הנפלים בחרב׃</seg>
          <seg id="b.EZE.32.23" type="verse">אשר נתנו קברתיה בירכתי־בור ויהי קהלה סביבות קברתה כלם חללים נפלים בחרב אשר־נתנו חתית בארץ חיים׃</seg>
          <seg id="b.EZE.32.24" type="verse">שם עילם וכל־המונה סביבות קברתה כלם חללים הנפלים בחרב אשר־ירדו ערלים אל־ארץ תחתיות אשר נתנו חתיתם בארץ חיים וישאו כלמתם את־יורדי בור׃</seg>
          <seg id="b.EZE.32.25" type="verse">בתוך חללים נתנו משכב לה בכל־המונה סביבותיו קברתה כלם ערלים חללי־חרב כי־נתן חתיתם בארץ חיים וישאו כלמתם את־יורדי בור בתוך חללים נתן׃</seg>
          <seg id="b.EZE.32.26" type="verse">שם משך תבל וכל־המונה סביבותיו קברותיה כלם ערלים מחללי חרב כי־נתנו חתיתם בארץ חיים׃</seg>
          <seg id="b.EZE.32.27" type="verse">ולא ישכבו את־גבורים נפלים מערלים אשר ירדו־שאול בכלי־מלחמתם ויתנו את־חרבותם תחת ראשיהם ותהי עונתם על־עצמותם כי־חתית גבורים בארץ חיים׃</seg>
          <seg id="b.EZE.32.28" type="verse">ואתה בתוך ערלים תשבר ותשכב את־חללי־חרב׃</seg>
          <seg id="b.EZE.32.29" type="verse">שמה אדום מלכיה וכל־נשיאיה אשר־נתנו בגבורתם את־חללי־חרב המה את־ערלים ישכבו ואת־ירדי בור׃</seg>
          <seg id="b.EZE.32.30" type="verse">שמה נסיכי צפון כלם וכל־צדני אשר־ירדו את־חללים בחתיתם מגבורתם בושים וישכבו ערלים את־חללי־חרב וישאו כלמתם את־יורדי בור׃</seg>
          <seg id="b.EZE.32.31" type="verse">אותם יראה פרעה ונחם על־כל־[כ= המונה] [ק= המונו] חללי־חרב פרעה וכל־חילו נאם אדני יהוה׃</seg>
          <seg id="b.EZE.32.32" type="verse">כי־נתתי את־[כ= חתיתו] [ק= חתיתי] בארץ חיים והשכב בתוך ערלים את־חללי־חרב פרעה וכל־המונה* נאם אדני יהוה׃ ף</seg>
        </div>
        <div id="b.EZE.33" type="chapter">
          <seg id="b.EZE.33.1" type="verse">ויהי דבר־יהוה אלי לאמר׃</seg>
          <seg id="b.EZE.33.2" type="verse">בן־אדם דבר אל־בני־עמך ואמרת אליהם ארץ כי־אביא עליה חרב ולקחו עם־הארץ איש אחד מקציהם ונתנו אתו להם לצפה׃</seg>
          <seg id="b.EZE.33.3" type="verse">וראה את־החרב באה על־הארץ ותקע בשופר והזהיר את־העם׃</seg>
          <seg id="b.EZE.33.4" type="verse">ושמע השמע את־קול השופר ולא נזהר ותבוא חרב ותקחהו דמו בראשו יהיה׃</seg>
          <seg id="b.EZE.33.5" type="verse">את קול השופר שמע ולא נזהר דמו בו יהיה והוא נזהר נפשו מלט׃</seg>
          <seg id="b.EZE.33.6" type="verse">והצפה כי־יראה את־החרב באה ולא־תקע בשופר והעם לא־נזהר ותבוא חרב ותקח מהם נפש הוא בעונו נלקח ודמו מיד־הצפה אדרש׃ ס</seg>
          <seg id="b.EZE.33.7" type="verse">ואתה בן־אדם צפה נתתיך לבית ישראל ושמעת מפי דבר והזהרת אתם ממני׃</seg>
          <seg id="b.EZE.33.8" type="verse">באמרי לרשע רשע מות תמות ולא דברת להזהיר רשע מדרכו הוא רשע בעונו ימות ודמו מידך אבקש׃</seg>
          <seg id="b.EZE.33.9" type="verse">ואתה כי־הזהרת רשע מדרכו לשוב ממנה ולא־שב מדרכו הוא בעונו ימות ואתה נפשך הצלת׃ ס</seg>
          <seg id="b.EZE.33.10" type="verse">ואתה בן־אדם אמר אל־בית ישראל כן אמרתם לאמר כי־פשעינו וחטאתינו עלינו ובם אנחנו נמקים ואיך נחיה׃</seg>
          <seg id="b.EZE.33.11" type="verse">אמר אליהם חי־אני נאם אדני יהוה אם־אחפץ במות הרשע כי אם־בשוב רשע מדרכו וחיה שובו שובו מדרכיכם הרעים ולמה תמותו בית ישראל׃ ף</seg>
          <seg id="b.EZE.33.12" type="verse">ואתה בן־אדם אמר אל־בני־עמך צדקת הצדיק לא תצילנו ביום פשעו ורשעת הרשע לא־יכשל בה ביום שובו מרשעו וצדיק לא יוכל לחיות בה ביום חטאתו׃</seg>
          <seg id="b.EZE.33.13" type="verse">באמרי לצדיק חיה יחיה והוא־בטח על־צדקתו ועשה עול כל־[כ= צדקתו] [ק= צדקתיו] לא תזכרנה ובעולו אשר־עשה בו ימות׃</seg>
          <seg id="b.EZE.33.14" type="verse">ובאמרי לרשע מות תמות ושב מחטאתו ועשה משפט וצדקה׃</seg>
          <seg id="b.EZE.33.15" type="verse">חבל ישיב רשע גזלה ישלם בחקות החיים הלך לבלתי עשות עול חיו יחיה לא ימות׃</seg>
          <seg id="b.EZE.33.16" type="verse">כל־[כ= חטאתו] [ק= חטאתיו] אשר חטא לא תזכרנה לו משפט וצדקה עשה חיו יחיה׃</seg>
          <seg id="b.EZE.33.17" type="verse">ואמרו בני עמך לא יתכן דרך אדני והמה דרכם לא־יתכן׃</seg>
          <seg id="b.EZE.33.18" type="verse">בשוב־צדיק מצדקתו ועשה עול ומת בהם׃</seg>
          <seg id="b.EZE.33.19" type="verse">ובשוב רשע מרשעתו ועשה משפט וצדקה עליהם הוא יחיה׃</seg>
          <seg id="b.EZE.33.20" type="verse">ואמרתם לא יתכן דרך אדני איש כדרכיו אשפוט אתכם בית ישראל׃ ף</seg>
          <seg id="b.EZE.33.21" type="verse">ויהי בשתי עשרה שנה בעשרי בחמשה לחדש לגלותנו בא־אלי הפליט מירושלם לאמר הכתה העיר׃</seg>
          <seg id="b.EZE.33.22" type="verse">ויד־יהוה היתה אלי בערב לפני בוא הפליט ויפתח את־פי עד־בוא אלי בבקר ויפתח פי ולא נאלמתי עוד׃ ף</seg>
          <seg id="b.EZE.33.23" type="verse">ויהי דבר־יהוה* אלי לאמר׃</seg>
          <seg id="b.EZE.33.24" type="verse">בן־אדם ישבי החרבות האלה על־אדמת ישראל אמרים לאמר אחד היה אברהם ויירש את־הארץ ואנחנו רבים לנו נתנה הארץ למורשה׃ ס</seg>
          <seg id="b.EZE.33.25" type="verse">לכן אמר אליהם כה־אמר אדני יהוה על־הדם תאכלו ועינכם תשאו אל־גלוליכם ודם תשפכו והארץ תירשו׃</seg>
          <seg id="b.EZE.33.26" type="verse">עמדתם על־חרבכם עשיתן תועבה ואיש את־אשת רעהו טמאתם והארץ תירשו׃ ס</seg>
          <seg id="b.EZE.33.27" type="verse">כה־תאמר אלהם כה־אמר אדני יהוה חי־אני אם־לא אשר בחרבות בחרב יפלו ואשר על־פני השדה לחיה נתתיו לאכלו ואשר במצדות ובמערות בדבר ימותו׃</seg>
          <seg id="b.EZE.33.28" type="verse">ונתתי את־הארץ שממה ומשמה ונשבת גאון עזה ושממו הרי ישראל מאין עובר׃</seg>
          <seg id="b.EZE.33.29" type="verse">וידעו כי־אני יהוה בתתי את־הארץ שממה ומשמה על כל־תועבתם אשר עשו׃ ס</seg>
          <seg id="b.EZE.33.30" type="verse">ואתה בן־אדם בני עמך הנדברים בך אצל הקירות ובפתחי הבתים ודבר־חד את־אחד איש את־אחיו לאמר באו־נא ושמעו מה הדבר היוצא מאת יהוה׃</seg>
          <seg id="b.EZE.33.31" type="verse">ויבואו אליך כמבוא־עם וישבו לפניך עמי ושמעו את־דבריך ואותם לא יעשו כי־עגבים בפיהם המה עשים אחרי בצעם לבם הלך׃</seg>
          <seg id="b.EZE.33.32" type="verse">והנך להם כשיר עגבים יפה קול ומטב נגן ושמעו את־דבריך ועשים אינם אותם׃</seg>
          <seg id="b.EZE.33.33" type="verse">ובבאה הנה באה וידעו כי נביא היה בתוכם׃ ס</seg>
        </div>
        <div id="b.EZE.34" type="chapter">
          <seg id="b.EZE.34.1" type="verse">ויהי דבר־יהוה אלי לאמר׃</seg>
          <seg id="b.EZE.34.2" type="verse">בן־אדם הנבא על־רועי ישראל הנבא ואמרת אליהם לרעים כה אמר אדני יהוה הוי רעי־ישראל אשר היו רעים אותם הלוא הצאן ירעו הרעים׃</seg>
          <seg id="b.EZE.34.3" type="verse">את־החלב תאכלו ואת־הצמר תלבשו הבריאה תזבחו הצאן לא תרעו׃</seg>
          <seg id="b.EZE.34.4" type="verse">את־הנחלות לא חזקתם ואת־החולה לא־רפאתם ולנשברת לא חבשתם ואת־הנדחת לא השבתם ואת־האבדת לא בקשתם ובחזקה רדיתם אתם ובפרך׃</seg>
          <seg id="b.EZE.34.5" type="verse">ותפוצינה מבלי רעה ותהיינה לאכלה לכל־חית השדה ותפוצינה׃</seg>
          <seg id="b.EZE.34.6" type="verse">ישגו צאני בכל־ההרים ועל כל־גבעה רמה ועל כל־פני הארץ נפצו צאני ואין דורש ואין מבקש׃</seg>
          <seg id="b.EZE.34.7" type="verse">לכן רעים שמעו את־דבר יהוה׃</seg>
          <seg id="b.EZE.34.8" type="verse">חי־אני נאם אדני יהוה אם־לא יען היות־צאני לבז ותהיינה צאני לאכלה לכל־חית השדה מאין רעה ולא־דרשו רעי את־צאני וירעו הרעים אותם ואת־צאני לא רעו׃ ס</seg>
          <seg id="b.EZE.34.9" type="verse">לכן הרעים שמעו דבר־יהוה׃</seg>
          <seg id="b.EZE.34.10" type="verse">כה־אמר אדני יהוה הנני אל־הרעים ודרשתי את־צאני מידם והשבתים מרעות צאן ולא־ירעו עוד הרעים אותם והצלתי צאני מפיהם ולא־תהיין להם לאכלה׃ ס</seg>
          <seg id="b.EZE.34.11" type="verse">כי כה אמר אדני יהוה הנני־אני ודרשתי את־צאני ובקרתים׃</seg>
          <seg id="b.EZE.34.12" type="verse">כבקרת רעה עדרו ביום־היותו בתוך־צאנו נפרשות כן אבקר את־צאני והצלתי אתהם מכל־המקומת אשר נפצו שם ביום עןן וערפל׃</seg>
          <seg id="b.EZE.34.13" type="verse">והוצאתים מן־העמים וקבצתים מן־הארצות והביאתים אל־אדמתם ורעיתים אל־הרי ישראל באפיקים ובכל מושבי הארץ׃</seg>
          <seg id="b.EZE.34.14" type="verse">במרעה־טוב ארעה אתם ובהרי מרום־ישראל יהיה נוהם שם תרבצנה בנוה טוב ומרעה שמן תרעינה אל־הרי ישראל׃</seg>
          <seg id="b.EZE.34.15" type="verse">אני ארעה צאני ואני ארביצם נאם אדני יהוה׃</seg>
          <seg id="b.EZE.34.16" type="verse">את־האבדת אבקש ואת־הנדחת אשיב ולנשברת אחבש ואת־החולה אחזק ואת־השמנה ואת־החזקה אשמיד ארענה במשפט׃</seg>
          <seg id="b.EZE.34.17" type="verse">ואתנה צאני כה אמר אדני יהוה הנני שפט בין־שה לשה לאילים ולעתודים׃</seg>
          <seg id="b.EZE.34.18" type="verse">המעט םכם המרעה הטוב תרעו ויתר מרעיכם תרמסו ברגליכם ומשקע־מים תשתו ואת הנותרים ברגליכם תרפשון׃</seg>
          <seg id="b.EZE.34.19" type="verse">וצאני מרמס רגליכם תרעינה ומרפש רגליכם תשתינה׃ ס</seg>
          <seg id="b.EZE.34.20" type="verse">לכן כה אמר אדני יהוה אליהם הנני־אני ושפטתי בין־שה בריה ובין שה רזה׃</seg>
          <seg id="b.EZE.34.21" type="verse">יען בצד ובכתף תהדפו ובקרניכם תנגחו כל־הנחלות עד אשר הפיצותם אותנה אל־החוצה׃</seg>
          <seg id="b.EZE.34.22" type="verse">והושעתי לצאני ולא־תהיינה עוד לבז ושפטתי בין שה לשה׃</seg>
          <seg id="b.EZE.34.23" type="verse">והקמתי עליהם רעה אחד ורעה אתהן את עבדי דויד הוא ירעה אתם והוא־יהיה להן לרעה׃</seg>
          <seg id="b.EZE.34.24" type="verse">ואני יהוה אהיה להם לאלהים ועבדי דוד נשיא בתוכם אני יהוה דברתי׃</seg>
          <seg id="b.EZE.34.25" type="verse">וכרתי להם ברית שלום והשבתי חיה־רעה מן־הארץ וישבו במדבר לבטח וישנו ביערים׃</seg>
          <seg id="b.EZE.34.26" type="verse">ונתתי אותם וסביבות גבעתי ברכה והורדתי הגשם בעתו גשמי ברכה יהיו׃</seg>
          <seg id="b.EZE.34.27" type="verse">ונתן עץ השדה את־פריו והארץ תתן יבולה והיו על־אדמתם לבטח וידעו כי־אני יהוה בשברי את־מטות עלם והצלתים מיד העבדים בהם׃</seg>
          <seg id="b.EZE.34.28" type="verse">ולא־יהיו עוד בז לגוים וחית הארץ לא תאכלם וישבו לבטח ואין מחריד׃</seg>
          <seg id="b.EZE.34.29" type="verse">והקמתי להם מטע לשם ולא־יהיו עוד אספי רעב בארץ ולא־ישאו עוד כלמת הגוים׃</seg>
          <seg id="b.EZE.34.30" type="verse">וידעו כי אני יהוה אלהיהם אתם והמה עמי בית ישראל נאם אדני יהוה׃</seg>
          <seg id="b.EZE.34.31" type="verse">ואתן צאני צאן מרעיתי אדם אתם אני אלהיכם נאם אדני יהוה׃ ף</seg>
        </div>
        <div id="b.EZE.35" type="chapter">
          <seg id="b.EZE.35.1" type="verse">ויהי דבר־יהוה אלי לאמר׃</seg>
          <seg id="b.EZE.35.2" type="verse">בן־אדם שים פניך על־הר שעיר והנבא עליו׃</seg>
          <seg id="b.EZE.35.3" type="verse">ואמרת לו כה אמר אדני יהוה הנני אליך הר־שעיר ונטיתי ידי עליך ונתתיך שממה ומשמה׃</seg>
          <seg id="b.EZE.35.4" type="verse">עריך חרבה אשים ואתה שממה תהיה וידעת כי־אני יהוה׃</seg>
          <seg id="b.EZE.35.5" type="verse">יען היות לך איבת עולם ותגר את־בני־ישראל על־ידי־חרב בעת אידם בעת עון קץ׃</seg>
          <seg id="b.EZE.35.6" type="verse">לכן חי־אני נאם אדני יהוה כי־לדם אעשך ודם ירדפך אם־לא דם שנאת ודם ירדפך׃</seg>
          <seg id="b.EZE.35.7" type="verse">ונתתי את־הר שעיר לשממה ושממה והכרתי ממנו עבר ושב׃</seg>
          <seg id="b.EZE.35.8" type="verse">ומלאתי את־הריו חלליו גבעותיך וגאותיך וכל־אפיקיך חללי־חרב יפלו בהם׃</seg>
          <seg id="b.EZE.35.9" type="verse">שממות עולם אתנך ועריך לא [כ= תישבנה] [ק= תשבנה] וידעתם כי־אני יהוה׃</seg>
          <seg id="b.EZE.35.10" type="verse">יען אמרך את־שני הגוים ואת־שתי הארצות לי תהיינה וירשנוה ויהוה שם היה׃</seg>
          <seg id="b.EZE.35.11" type="verse">לכן חי־אני נאם אדני יהוה ועשיתי כאפך וכקנאתך אשר עשיתה משנאתיך בם ונודעתי בם כאשר אשפטך׃</seg>
          <seg id="b.EZE.35.12" type="verse">וידעת כי־אני יהוה שמעתי את־כל־נאצותיך אשר אמרת על־הרי ישראל לאמר [כ= שממה] [ק= שממו] לנו נתנו לאכלה׃</seg>
          <seg id="b.EZE.35.13" type="verse">ותגדילו עלי בפיכם והעתרתם עלי דבריכם אני שמעתי׃ ס</seg>
          <seg id="b.EZE.35.14" type="verse">כה אמר אדני יהוה כשמח כל־הארץ שממה אעשה־לך׃</seg>
          <seg id="b.EZE.35.15" type="verse">כשמחתך לנחלת בית־ישראל על אשר־שממה כן אעשה־לך שממה תהיה הר־שעיר וכל־אדום כלה וידעו כי־אני יהוה׃ ף</seg>
        </div>
        <div id="b.EZE.36" type="chapter">
          <seg id="b.EZE.36.1" type="verse">ואתה בן־אדם הנבא אל־הרי ישראל ואמרת הרי ישראל שמעו דבר־יהוה׃</seg>
          <seg id="b.EZE.36.2" type="verse">כה אמר אדני יהוה יען אמר האויב עליכם האח ובמות עולם למורשה היתה לנו׃</seg>
          <seg id="b.EZE.36.3" type="verse">לכן הנבא ואמרת כה אמר אדני יהוה יען ביען שמות ושאף אתכם מסביב להיותכם מורשה לשארית הגוים ותעלו על־שפת לשון ודבת־עם׃</seg>
          <seg id="b.EZE.36.4" type="verse">לכן הרי ישראל שמעו דבר־אדני יהוה כה־אמר אדני יהוה להרים ולגבעות לאפיקים ולגאיות ולחרבות השממות ולערים הנעזבות אשר היו לבז וללעג לשארית הגוים אשר מסביב׃ ס</seg>
          <seg id="b.EZE.36.5" type="verse">לכן כה־אמר אדני יהוה אם־לא באש קנאתי דברתי על־שארית הגוים ועל־אדום כלא אשר נתנו־את־ארצי להם למורשה בשמחת כל־לבב בשאט נפש למען מגרשה לבז׃</seg>
          <seg id="b.EZE.36.6" type="verse">לכן הנבא על־אדמת ישראל ואמרת להרים ולגבעות לאפיקים ולגאיות כה־אמר אדני יהוה הנני בקנאתי ובחמתי דברתי יען כלמת גוים נשאתם׃</seg>
          <seg id="b.EZE.36.7" type="verse">לכן כה אמר אדני יהוה אני נשאתי את־ידי אם־לא הגוים אשר לכם מסביב המה כלמתם ישאו׃</seg>
          <seg id="b.EZE.36.8" type="verse">ואתם הרי ישראל ענפכם תתנו ופריכם תשאו לעמי ישראל כי קרבו לבוא׃</seg>
          <seg id="b.EZE.36.9" type="verse">כי הנני אליכם ופניתי אליכם ונעבדתם ונזרעתם׃</seg>
          <seg id="b.EZE.36.10" type="verse">והרביתי עליכם אדם כל־בית ישראל כלה ונשבו הערים והחרבות תבנינה׃</seg>
          <seg id="b.EZE.36.11" type="verse">והרביתי עליכם אדם ובהמה ורבו ופרו והושבתי אתכם כקדמותיכם והטבתי מראשתיכם וידעתם כי־אני יהוה׃</seg>
          <seg id="b.EZE.36.12" type="verse">והולכתי עליכם אדם את־עמי ישראל וירשוך והיית להם לנחלה ולא־תוסף עוד לשכלם׃ ס</seg>
          <seg id="b.EZE.36.13" type="verse">כה אמר אדני יהוה יען אמרים לכם אכלת אדם [כ= אתי] [ק= את] ומשכלת [כ= גויך] [ק= גוייך] היית׃</seg>
          <seg id="b.EZE.36.14" type="verse">לכן אדם לא־תאכלי עוד [כ= וגויך] [ק= וגוייך] לא [כ= תכשלי] [ק= תשכלי]־עוד נאם אדני יהוה׃</seg>
          <seg id="b.EZE.36.15" type="verse">ולא־אשמיע אליך עוד כלמת הגוים וחרפת עמים לא תשאי־עוד [כ= וגויך] [ק= וגוייך] לא־תכשלי עוד נאם אדני יהוה׃ ס</seg>
          <seg id="b.EZE.36.16" type="verse">ויהי דבר־יהוה אלי לאמר׃</seg>
          <seg id="b.EZE.36.17" type="verse">בן־אדם בית ישראל ישבים על־אדמתם ויטמאו אותה בדרכם ובעלילותם כטמאת הנדה היתה דרכם לפני׃</seg>
          <seg id="b.EZE.36.18" type="verse">ואשפך חמתי עליהם על־הדם אשר־שפכו על־הארץ ובגלוליהם טמאוה׃</seg>
          <seg id="b.EZE.36.19" type="verse">ואפיץ אתם בגוים ויזרו בארצות כדרכם וכעלילותם שפטתים׃</seg>
          <seg id="b.EZE.36.20" type="verse">ויבוא אל־הגוים אשר־באו שם ויחללו את־שם קדשי באמר להם עם־יהוה אלה ומארצו יצאו׃</seg>
          <seg id="b.EZE.36.21" type="verse">ואחמל על־שם קדשי אשר חללוהו בית ישראל בגוים אשר־באו שמה׃ ס</seg>
          <seg id="b.EZE.36.22" type="verse">לכן אמר לבית־ישראל כה אמר אדני יהוה לא למענכם אני עשה בית ישראל כי אם־לשם־קדשי אשר חללתם בגוים אשר־באתם שם׃</seg>
          <seg id="b.EZE.36.23" type="verse">וקדשתי את־שמי הגדול המחלל בגוים אשר חללתם בתוכם וידעו הגוים כי־אני יהוה נאם אדני יהוה בהקדשי בכם לעיניהם׃</seg>
          <seg id="b.EZE.36.24" type="verse">ולקחתי אתכם מן־הגוים וקבצתי אתכם מכל־הארצות והבאתי אתכם אל־אדמתכם׃</seg>
          <seg id="b.EZE.36.25" type="verse">וזרקתי עליכם מים טהורים וטהרתם מכל טמאותיכם ומכל־גלוליכם אטהר אתכם׃</seg>
          <seg id="b.EZE.36.26" type="verse">ונתתי לכם לב חדש ורוח חדשה אתן בקרבכם והסרתי את־לב האבן מבשרכם ונתתי לכם לב בשר׃</seg>
          <seg id="b.EZE.36.27" type="verse">ואת־רוחי אתן בקרבכם ועשיתי את אשר־בחקי תלכו ומשפטי תשמרו ועשיתם׃</seg>
          <seg id="b.EZE.36.28" type="verse">וישבתם בארץ אשר נתתי לאבתיכם והייתם לי לעם ואנכי אהיה לכם לאלהים׃</seg>
          <seg id="b.EZE.36.29" type="verse">והושעתי אתכם מכל טמאותיכם וקראתי אל־הדגן והרביתי אתו ולא־אתן עליכם רעב׃</seg>
          <seg id="b.EZE.36.30" type="verse">והרביתי את־פרי העץ ותנובת השדה למען אשר לא תקחו עוד חרפת רעב בגוים׃</seg>
          <seg id="b.EZE.36.31" type="verse">וזכרתם את־דרכיכם הרעים ומעלליכם אשר לא־טובים ונקטתם בפניכם על עונתיכם ועל תועבותיכם׃</seg>
          <seg id="b.EZE.36.32" type="verse">לא למענכם אני־עשה נאם אדני יהוה יודע לכם בושו והכלמו מדרכיכם בית ישראל׃ ס</seg>
          <seg id="b.EZE.36.33" type="verse">כה אמר אדני יהוה ביום טהרי אתכם מכל עונותיכם והושבתי את־הערים ונבנו החרבות׃</seg>
          <seg id="b.EZE.36.34" type="verse">והארץ הנשמה תעבד תחת אשר היתה שממה לעיני כל־עובר׃</seg>
          <seg id="b.EZE.36.35" type="verse">ואמרו הארץ הלזו הנשמה היתה כגן־עדן והערים החרבות והנשמות והנהרסות בצורות ישבו׃</seg>
          <seg id="b.EZE.36.36" type="verse">וידעו הגוים אשר ישארו סביבותיכם כי אני יהוה בניתי הנהרסות נטעתי הנשמה אני יהוה דברתי ועשיתי׃ ס</seg>
          <seg id="b.EZE.36.37" type="verse">כה אמר אדני יהוה עוד זאת אדרש לבית־ישראל לעשות להם ארבה אתם כצאן אדם׃</seg>
          <seg id="b.EZE.36.38" type="verse">כצאן קדשים כצאן ירושלם במועדיה כן תהיינה הערים החרבות מלאות צאן אדם וידעו כי־אני יהוה׃ ס</seg>
        </div>
        <div id="b.EZE.37" type="chapter">
          <seg id="b.EZE.37.1" type="verse">היתה עלי יד־יהוה ויוצאני ברוח יהוה ויניחני בתוך הבקעה והיא מלאה עצמות׃</seg>
          <seg id="b.EZE.37.2" type="verse">והעבירני עליהם סביב סביב והנה רבות מאד על־פני הבקעה והנה יבשות מאד׃</seg>
          <seg id="b.EZE.37.3" type="verse">ויאמר אלי בן־אדם התחיינה העצמות האלה ואמר אדני יהוה אתה ידעת׃</seg>
          <seg id="b.EZE.37.4" type="verse">ויאמר אלי הנבא על־העצמות האלה ואמרת אליהם העצמות היבשות שמעו דבר־יהוה׃</seg>
          <seg id="b.EZE.37.5" type="verse">כה אמר אדני יהוה לעצמות האלה הנה אני מביא בכם רוח וחייתם׃</seg>
          <seg id="b.EZE.37.6" type="verse">ונתתי עליכם גדים והעלתי עליכם בשר וקרמתי עליכם עור ונתתי בכם רוח וחייתם וידעתם כי־אני יהוה׃</seg>
          <seg id="b.EZE.37.7" type="verse">ונבאתי כאשר צויתי ויהי־קול כהנבאי והנה־רעש ותקרבו עצמות עצם אל־עצמו׃</seg>
          <seg id="b.EZE.37.8" type="verse">וראיתי והנה־עליהם גדים ובשר עלה ויקרם עליהם עור מלמעלה ורוח אין בהם׃</seg>
          <seg id="b.EZE.37.9" type="verse">ויאמר אלי הנבא אל־הרוח הנבא בן־אדם ואמרת אל־הרוח כה־אמר אדני יהוה מארבע רוחות באי הרוח ופחי בהרוגים האלה ויחיו׃</seg>
          <seg id="b.EZE.37.10" type="verse">והנבאתי כאשר צוני ותבוא בהם הרוח ויחיו ויעמדו על־רגליהם חיל גדול מאד־מאד׃ ס</seg>
          <seg id="b.EZE.37.11" type="verse">ויאמר אלי בן־אדם העצמות האלה כל־בית ישראל המה הנה אמרים יבשו עצמותינו ואבדה תקותנו נגזרנו לנו׃</seg>
          <seg id="b.EZE.37.12" type="verse">לכן הנבא ואמרת אליהם כה־אמר אדני יהוה הנה אני פתח את־קברותיכם והעליתי אתכם מקברותיכם עמי והבאתי אתכם אל־אדמת ישראל׃ ס</seg>
          <seg id="b.EZE.37.13" type="verse">וידעתם כי־אני יהוה בפתחי את־קברותיכם ובהעלותי אתכם מקברותיכם עמי׃</seg>
          <seg id="b.EZE.37.14" type="verse">ונתתי רוחי בכם וחייתם והנחתי אתכם על־אדמתכם וידעתם כי־אני יהוה דברתי ועשיתי נאם־יהוה׃ ף</seg>
          <seg id="b.EZE.37.15" type="verse">ויהי דבר־יהוה אלי לאמר׃</seg>
          <seg id="b.EZE.37.16" type="verse">ואתה בן־אדם קח־לך עץ אחד וכתב עליו ליהודה ולבני ישראל [כ= חברו] [ק= חבריו] ולקח עץ אחד וכתוב עליו ליוסף עץ אפרים וכל־בית ישראל [כ= חברו] [ק= חבריו]׃</seg>
          <seg id="b.EZE.37.17" type="verse">וקרב אתם אחד אל־אחד לך לעץ אחד והיו לאחדים בידך׃</seg>
          <seg id="b.EZE.37.18" type="verse">וכאשר יאמרו אליך בני עמך לאמר הלוא־תגיד לנו מה־אלה לך׃*</seg>
          <seg id="b.EZE.37.19" type="verse">דבר אלהם כה־אמר אדני יהוה הנה אני לקח את־עץ יוסף אשר ביד־אפרים ושבטי ישראל [כ= חברו] [ק= חבריו] ונתתי אותם עליו את־עץ יהודה ועשיתם לעץ אחד והיו אחד בידי׃</seg>
          <seg id="b.EZE.37.20" type="verse">והיו העצים אשר־תכתב עליהם בידך לעיניהם׃</seg>
          <seg id="b.EZE.37.21" type="verse">ודבר אליהם כה־אמר אדני יהוה הנה אני לקח את־בני ישראל מבין הגוים אשר הלכו־שם וקבצתי אתם מסביב והבאתי אותם אל־אדמתם׃</seg>
          <seg id="b.EZE.37.22" type="verse">ועשיתי אתם לגוי אחד בארץ בהרי ישראל ומלך אחד יהיה לכלם למלך ולא [כ= יהיה] [ק= יהיו]־עוד לשני גוים ולא יחצו עוד לשתי ממלכות עוד׃</seg>
          <seg id="b.EZE.37.23" type="verse">ולא יטמאו עוד בגלוליהם ובשקוציהם ובכל פשעיהם והושעתי אתם מכל מושבתיהם אשר חטאו בהם וטהרתי אותם והיו־לי לעם ואני אהיה להם לאלהים׃</seg>
          <seg id="b.EZE.37.24" type="verse">ועבדי דוד מלך עליהם ורועה אחד יהיה לכלם ובמשפטי ילכו וחקתי ישמרו ועשו אותם׃</seg>
          <seg id="b.EZE.37.25" type="verse">וישבו על־הארץ אשר נתתי לעבדי ליעקב אשר ישבו־בה אבותיכם וישבו עליה המה ובניהם ובני בניהם עד־עולם ודוד עבדי נשיא להם לעולם׃</seg>
          <seg id="b.EZE.37.26" type="verse">וכרתי להם ברית שלום ברית עולם יהיה אותם ונתתים והרביתי אותם ונתתי את־מקדשי בתוכם לעולם׃</seg>
          <seg id="b.EZE.37.27" type="verse">והיה משכני עליהם והייתי להם לאלהים והמה יהיו־לי לעם׃</seg>
          <seg id="b.EZE.37.28" type="verse">וידעו הגוים כי אני יהוה מקדש את־ישראל בהיות מקדשי בתוכם לעולם׃ ס</seg>
        </div>
        <div id="b.EZE.38" type="chapter">
          <seg id="b.EZE.38.1" type="verse">ויהי דבר־יהוה אלי לאמר׃</seg>
          <seg id="b.EZE.38.2" type="verse">בן־אדם שים פניך אל־גוג ארץ המגוג נשיא ראש משך ותבל והנבא עליו׃</seg>
          <seg id="b.EZE.38.3" type="verse">ואמרת כה אמר אדני יהוה הנני אליך גוג נשיא ראש משך ותבל׃</seg>
          <seg id="b.EZE.38.4" type="verse">ושובבתיך ונתתי חחים בלחייך והוצאתי אותך ואת־כל־חילך סוסים ופרשים לבשי מכלול כלם קהל רב צנה ומגן תפשי חרבות כלם׃</seg>
          <seg id="b.EZE.38.5" type="verse">פרס כוש ופוט אתם כלם מגן וכובע׃</seg>
          <seg id="b.EZE.38.6" type="verse">גמר וכל־אגפיה בית תוגרמה ירכתי צפון ואת־כל־אגפיו עמים רבים אתך׃</seg>
          <seg id="b.EZE.38.7" type="verse">הכן והכן לך אתה וכל־קהלך הנקהלים עליך והיית להם למשמר׃</seg>
          <seg id="b.EZE.38.8" type="verse">מימים רבים תפקד באחרית השנים תבוא אל־ארץ משובבת מחרב מקבצת מעמים רבים על הרי ישראל אשר־היו לחרבה תמיד והיא מעמים הוצאה וישבו לבטח כלם׃</seg>
          <seg id="b.EZE.38.9" type="verse">ועלית כשאה תבוא כעןן לכסות הארץ תהיה אתה וכל־אגפיך ועמים רבים אותך׃ ס</seg>
          <seg id="b.EZE.38.10" type="verse">כה אמר אדני יהוה והיה ביום ההוא יעלו דברים על־לבבך וחשבת מחשבת רעה׃</seg>
          <seg id="b.EZE.38.11" type="verse">ואמרת אעלה על־ארץ פרזות אבוא השקטים ישבי לבטח כלם ישבים באין חומה ובריח ודלתים אין להם׃</seg>
          <seg id="b.EZE.38.12" type="verse">לשלל שלל ולבז בז להשיב ידך על־חרבות נושבת ואל־עם מאסף מגוים עשה מקנה וקנין ישבי על־טבור הארץ׃</seg>
          <seg id="b.EZE.38.13" type="verse">שבא ודדן וסחרי תרשיש וכל־כפריה יאמרו לך הלשלל שלל אתה בא הלבז בז הקהלת קהלך לשאת כסף וזהב לקחת מקנה וקנין לשלל שלל גדול׃ ס</seg>
          <seg id="b.EZE.38.14" type="verse">לכן הנבא בן־אדם ואמרת לגוג כה אמר אדני יהוה הלוא ביום ההוא בשבת עמי ישראל לבטח תדע׃</seg>
          <seg id="b.EZE.38.15" type="verse">ובאת ממקומך מירכתי צפון אתה ועמים רבים אתך רכבי סוסים כלם קהל גדול וחיל רב׃</seg>
          <seg id="b.EZE.38.16" type="verse">ועלית על־עמי ישראל כעןן לכסות הארץ באחרית הימים תהיה והבאותיך על־ארצי למען דעת הגוים אתי בהקדשי בך לעיניהם גוג׃ ס</seg>
          <seg id="b.EZE.38.17" type="verse">כה־אמר אדני יהוה האתה־הוא אשר־דברתי בימים קדמונים ביד עבדי נביאי ישראל הנבאים בימים ההם שנים להביא אתך עליהם׃ ס</seg>
          <seg id="b.EZE.38.18" type="verse">והיה ביום ההוא ביום בוא גוג על־אדמת ישראל נאם אדני יהוה תעלה חמתי באפי׃</seg>
          <seg id="b.EZE.38.19" type="verse">ובקנאתי באש־עברתי דברתי אם־לא ביום ההוא יהיה רעש גדול על אדמת ישראל׃</seg>
          <seg id="b.EZE.38.20" type="verse">ורעשו מפני דגי הים ועוף השמים וחית השדה וכל־הרמש הרמש על־האדמה וכל האדם אשר על־פני האדמה ונהרסו ההרים ונפלו המדרגות וכל־חומה לארץ תפול׃</seg>
          <seg id="b.EZE.38.21" type="verse">וקראתי עליו לכל־הרי חרב נאם אדני יהוה חרב איש באחיו תהיה׃</seg>
          <seg id="b.EZE.38.22" type="verse">ונשפטתי אתו בדבר ובדם וגשם שוטף ואבני אלגביש אש וגפרית אמטיר עליו ועל־אגפיו ועל־עמים רבים אשר אתו׃</seg>
          <seg id="b.EZE.38.23" type="verse">והתגדלתי והתקדשתי ונודעתי לעיני גוים רבים וידעו כי־אני יהוה׃ ס</seg>
        </div>
        <div id="b.EZE.39" type="chapter">
          <seg id="b.EZE.39.1" type="verse">ואתה בן־אדם הנבא על־גוג ואמרת כה אמר אדני יהוה הנני אליך גוג נשיא ראש משך ותבל׃</seg>
          <seg id="b.EZE.39.2" type="verse">ושבבתיך וששאתיך והעליתיך מירכתי צפון והבאותך על־הרי ישראל׃</seg>
          <seg id="b.EZE.39.3" type="verse">והכיתי קשתך מיד שמאולך וחציך מיד ימינך אפיל׃</seg>
          <seg id="b.EZE.39.4" type="verse">על־הרי ישראל תפול אתה וכל־אגפיך ועמים אשר אתך לעיט צפור כל־כנף וחית השדה נתתיך לאכלה׃</seg>
          <seg id="b.EZE.39.5" type="verse">על־פני השדה תפול כי אני דברתי נאם אדני יהוה׃</seg>
          <seg id="b.EZE.39.6" type="verse">ושלחתי־אש במגוג ובישבי האיים לבטח וידעו כי־אני יהוה׃</seg>
          <seg id="b.EZE.39.7" type="verse">ואת־שם קדשי אודיע בתוך עמי ישראל ולא־אחל את־שם־קדשי עוד וידעו הגוים כי־אני יהוה קדוש בישראל׃</seg>
          <seg id="b.EZE.39.8" type="verse">הנה באה ונהיתה נאם אדני יהוה הוא היום אשר דברתי׃</seg>
          <seg id="b.EZE.39.9" type="verse">ויצאו ישבי ערי ישראל ובערו והשיקו בנשק ומגן וצנה בקשת ובחצים ובמקל יד וברמח ובערו בהם אש שבע שנים׃</seg>
          <seg id="b.EZE.39.10" type="verse">ולא־ישאו עצים מן־השדה ולא יחטבו מן־היערים כי בנשק יבערו־אש ושללו את־שלליהם ובזזו את־בזזיהם נאם אדני יהוה׃ ס</seg>
          <seg id="b.EZE.39.11" type="verse">והיה ביום ההוא אתן לגוג מקום־שם קבר בישראל גי העברים קדמת הים וחסמת היא את־העברים וקברו שם את־גוג ואת־כל־המונה* וקראו גיא המון גוג׃</seg>
          <seg id="b.EZE.39.12" type="verse">וקברום בית ישראל למען טהר את־הארץ שבעה חדשים׃</seg>
          <seg id="b.EZE.39.13" type="verse">וקברו כל־עם הארץ והיה להם לשם יום הכבדי נאם אדני יהוה׃</seg>
          <seg id="b.EZE.39.14" type="verse">ואנשי תמיד יבדילו עברים בארץ מקברים את־העברים את־הנותרים על־פני הארץ לטהרה מקצה שבעה־חדשים יחקרו׃</seg>
          <seg id="b.EZE.39.15" type="verse">ועברו העברים בארץ וראה עצם אדם ובנה אצלו ציון עד קברו אתו המקברים אל־גיא המון גוג׃</seg>
          <seg id="b.EZE.39.16" type="verse">וגם שם־עיר המונה וטהרו הארץ׃ ס</seg>
          <seg id="b.EZE.39.17" type="verse">ואתה בן־אדם כה־אמר אדני יהוה אמר לצפור כל־כנף ולכל חית השדה הקבצו ובאו האספו מסביב על־זבחי אשר אני זבח לכם זבח גדול על הרי ישראל ואכלתם בשר ושתיתם דם׃</seg>
          <seg id="b.EZE.39.18" type="verse">בשר גבורים תאכלו ודם־נשיאי הארץ תשתו אילים כרים ועתודים פרים מריאי בשן כלם׃</seg>
          <seg id="b.EZE.39.19" type="verse">ואכלתם־חלב לשבעה ושתיתם דם לשכרון מזבחי אשר־זבחתי לכם׃</seg>
          <seg id="b.EZE.39.20" type="verse">ושבעתם על־שלחני סוס ורכב גבור וכל־איש מלחמה נאם אדני יהוה׃</seg>
          <seg id="b.EZE.39.21" type="verse">ונתתי את־כבודי בגוים וראו כל־הגוים את־משפטי אשר עשיתי ואת־ידי אשר־שמתי בהם׃</seg>
          <seg id="b.EZE.39.22" type="verse">וידעו בית ישראל כי אני יהוה אלהיהם מן־היום ההוא והלאה׃</seg>
          <seg id="b.EZE.39.23" type="verse">וידעו הגוים כי בעונם גלו בית־ישראל על אשר מעלו־בי ואסתר פני מהם ואתנם ביד צריהם ויפלו בחרב כלם׃</seg>
          <seg id="b.EZE.39.24" type="verse">כטמאתם וכפשעיהם עשיתי אתם ואסתר פני מהם׃ ס</seg>
          <seg id="b.EZE.39.25" type="verse">לכן כה אמר אדני יהוה עתה אשיב את־[כ= שבית] [ק= שבות] יעקב ורחמתי כל־בית ישראל וקנאתי לשם קדשי׃</seg>
          <seg id="b.EZE.39.26" type="verse">ונשו את־כלמתם ואת־כל־מעלם אשר מעלו־בי בשבתם על־אדמתם לבטח ואין מחריד׃</seg>
          <seg id="b.EZE.39.27" type="verse">בשובבי אותם מן־העמים וקבצתי אתם מארצות איביהם ונקדשתי בם לעיני הגוים רבים׃</seg>
          <seg id="b.EZE.39.28" type="verse">וידעו כי אני יהוה אלהיהם בהגלותי אתם אל־הגוים וכנסתים על־אדמתם ולא־אותיר עוד מהם שם׃</seg>
          <seg id="b.EZE.39.29" type="verse">ולא־אסתיר עוד פני מהם אשר שפכתי את־רוחי על־בית ישראל נאם אדני יהוה׃ ף</seg>
        </div>
        <div id="b.EZE.40" type="chapter">
          <seg id="b.EZE.40.1" type="verse">בעשרים וחמש שנה לגלותנו בראש השנה בעשור לחדש בארבע עשרה שנה אחר אשר הכתה העיר בעצם היום הזה היתה עלי יד־יהוה ויבא אתי שמה׃</seg>
          <seg id="b.EZE.40.2" type="verse">במראות אלהים הביאני אל־ארץ ישראל ויניחני אל־הר גבה מאד ועליו כמבנה־עיר מנגב׃</seg>
          <seg id="b.EZE.40.3" type="verse">ויביא אותי שמה והנה־איש מראהו כמראה נחשת ופתיל־פשתים בידו וקנה המדה והוא עמד בשער׃</seg>
          <seg id="b.EZE.40.4" type="verse">וידבר אלי האיש בן־אדם ראה בעיניך ובאזניך שמע ושים לבך לכל אשר־אני מראה אותך כי למען הראותכה הבאתה הנה הגד את־כל־אשר־אתה ראה לבית ישראל׃</seg>
          <seg id="b.EZE.40.5" type="verse">והנה חומה מחוץ לבית סביב סביב וביד האיש קנה המדה שש־אמות באמה וטפח וימד את־רחב הבנין קנה אחד וקומה קנה אחד׃</seg>
          <seg id="b.EZE.40.6" type="verse">ויבוא אל־שער אשר פניו דרך הקדימה ויעל [כ= במעלותו] [ק= במעלותיו] וימד את־סף השער קנה אחד רחב ואת סף אחד קנה אחד רחב׃</seg>
          <seg id="b.EZE.40.7" type="verse">והתא קנה אחד ארך וקנה אחד רחב ובין התאים חמש אמות וסף השער מאצל אולם השער מהבית קנה אחד׃</seg>
          <seg id="b.EZE.40.8" type="verse">וימד את־אלם השער מהבית קנה אחד׃</seg>
          <seg id="b.EZE.40.9" type="verse">וימד את־אלם השער שמנה אמות [כ= ואילו] [ק= ואיליו] שתים אמות ואלם השער מהבית׃</seg>
          <seg id="b.EZE.40.10" type="verse">ותאי השער דרך הקדים שלשה מפה ושלשה מפה מדה אחת לשלשתם ומדה אחת לאילם מפה ומפו׃</seg>
          <seg id="b.EZE.40.11" type="verse">וימד את־רחב פתח־השער עשר אמות ארך השער שלוש עשרה אמות׃</seg>
          <seg id="b.EZE.40.12" type="verse">וגבול לפני התאות אמה אחת ואמה־אחת גבול מפה והתא שש־אמות מפו ושש אמות מפו׃</seg>
          <seg id="b.EZE.40.13" type="verse">וימד את־השער מגג התא לגגו רחב עשרים וחמש אמות פתח נגד פתח׃</seg>
          <seg id="b.EZE.40.14" type="verse">ויעש את־אילים ששים אמה ואל־איל החצר השער סביב סביב׃</seg>
          <seg id="b.EZE.40.15" type="verse">ועל פני השער [כ= היאתון] [ק= האיתון] על־לפני אלם השער הפנימי חמשים אמה׃</seg>
          <seg id="b.EZE.40.16" type="verse">וחלנות אטמות אל־התאים ואל אליהמה לפנימה לשער סביב סביב וכן לאלמות וחלונות סביב סביב לפנימה ואל־איל תמרים׃</seg>
          <seg id="b.EZE.40.17" type="verse">ויביאני אל־החצר החיצונה והנה לשכות ורצפה עשוי לחצר סביב סביב שלשים לשכות אל־הרצפה׃</seg>
          <seg id="b.EZE.40.18" type="verse">והרצפה אל־כתף השערים לעמת ארך השערים הרצפה התחתונה׃</seg>
          <seg id="b.EZE.40.19" type="verse">וימד רחב מלפני השער התחתונה לפני החצר הפנימי מחוץ מאה אמה הקדים והצפון׃</seg>
          <seg id="b.EZE.40.20" type="verse">והשער אשר פניו דרך הצפון לחצר החיצונה מדד ארכו ורחבו׃</seg>
          <seg id="b.EZE.40.21" type="verse">[כ= ותאו] [ק= ותאיו] שלושה מפו ושלשה מפו [כ= ואילו] [ק= ואיליו] [כ= ואלמו] [ק= ואלמיו] היה כמדת השער הראשון חמשים אמה ארכו ורחב חמש ועשרים באמה׃</seg>
          <seg id="b.EZE.40.22" type="verse">[כ= וחלונו] [ק= וחלוניו] [כ= ואלמו] [ק= ואלמיו] [כ= ותמרו] [ק= ותמריו] כמדת השער אשר פניו דרך הקדים ובמעלות שבע יעלו־בו [כ= ואילמו] [ק= ואילמיו] לפניהם׃</seg>
          <seg id="b.EZE.40.23" type="verse">ושער לחצר הפנימי נגד השער לצפון ולקדים וימד משער אל־שער מאה אמה׃</seg>
          <seg id="b.EZE.40.24" type="verse">ויולכני דרך הדרום והנה־שער דרך הדרום ומדד [כ= אילו] [ק= איליו] [כ= ואילמו] [ק= ואילמיו] כמדות האלה׃</seg>
          <seg id="b.EZE.40.25" type="verse">וחלונים לו [כ= ולאילמו] [ק= ולאילמיו] סביב סביב כהחלנות האלה חמשים אמה ארך ורחב חמש ועשרים אמה׃</seg>
          <seg id="b.EZE.40.26" type="verse">ומעלות שבעה [כ= עלותו] [ק= עלותיו] [כ= ואלמו] [ק= ואלמיו] לפניהם ותמרים לו אחד מפו ואחד מפו אל־[כ= אילו] [ק= איליו]׃</seg>
          <seg id="b.EZE.40.27" type="verse">ושער לחצר הפנימי דרך הדרום וימד משער אל־השער דרך הדרום מאה אמות׃</seg>
          <seg id="b.EZE.40.28" type="verse">ויביאני אל־חצר הפנימי בשער הדרום וימד את־השער הדרום כמדות האלה׃</seg>
          <seg id="b.EZE.40.29" type="verse">[כ= ותאו] [ק= ותאיו] [כ= ואילו] [ק= ואיליו] [כ= ואלמו] [ק= ואלמיו] כמדות האלה וחלונות לו [כ= ולאלמו] [ק= ולאלמיו] סביב סביב חמשים אמה ארך ורחב עשרים וחמש אמות׃</seg>
          <seg id="b.EZE.40.30" type="verse">ואלמות סביב סביב ארך חמש ועשרים אמה ורחב חמש אמות׃</seg>
          <seg id="b.EZE.40.31" type="verse">ואלמוק אל־חצר החצונה ותמרים אל־[כ= אילו] [ק= איליו] ומעלות שמונה [כ= מעלו] [ק= מעליו]׃</seg>
          <seg id="b.EZE.40.32" type="verse">ויביאני אל־החצר הפנימי דרך הקדים וימד את־השער כמדות האלה׃</seg>
          <seg id="b.EZE.40.33" type="verse">[כ= ותאו] [ק= ותאיו] [כ= ואלו] [ק= ואליו] [כ= ואלמו] [ק= ואלמיו] כמדות האלה וחלונות לו [כ= ולאלמו] [ק= ולאלמיו] סביב סביב ארך חמשים אמה ורחב חמש ועשרים אמה׃</seg>
          <seg id="b.EZE.40.34" type="verse">[כ= ואלמו] [ק= ואלמיו] לחצר החיצונה ותמרים אל־[כ= אלו] [ק= אליו] מפו ומפו ושמנה מעלות [כ= מעלו] [ק= מעליו]׃</seg>
          <seg id="b.EZE.40.35" type="verse">ויביאני אל־שער הצפון ומדד כמדות האלה׃</seg>
          <seg id="b.EZE.40.36" type="verse">[כ= תאו] [ק= תאיו] [כ= אלו] [ק= אליו] [כ= ואלמו] [ק= ואלמיו] וחלונות לו סביב סביב ארך חמשים אמה ורחב חמש ועשרים אמה׃</seg>
          <seg id="b.EZE.40.37" type="verse">[כ= ואילו] [ק= ואיליו] לחצר החיצונה ותמרים אל־[כ= אילו] [ק= איליו] מפו ומפו ושמנה מעלות [כ= מעלו] [ק= מעליו]׃</seg>
          <seg id="b.EZE.40.38" type="verse">ולשכה ופתחה באילים השערים שם ידיחו את־העלה׃</seg>
          <seg id="b.EZE.40.39" type="verse">ובאלם השער שנים שלחנות מפו ושנים שלחנות מפה לשחוט אליהם העולה והחטאת והאשם׃</seg>
          <seg id="b.EZE.40.40" type="verse">ואל־הכתף מחוצה לעולה לפתח השער הצפונה שנים שלחנות ואל־הכתף האחרת אשר לאלם השער שנים שלחנות׃</seg>
          <seg id="b.EZE.40.41" type="verse">ארבעה שלחנות מפה וארבעה שלחנות מפה לכתף השער שמונה שלחנות אליהם ישחטו׃</seg>
          <seg id="b.EZE.40.42" type="verse">וארבעה שלחנות לעולה אבני גזית ארך אמה אחת וחצי ורחב אמה אחת וחצי וגבה אמה אחת אליהם ויניחו את־הכלים אשר ישחטו את־העולה בם והזבח׃</seg>
          <seg id="b.EZE.40.43" type="verse">והשפתים טפח אחד מוכנים בבית סביב סביב ואל־השלחנות בשר הקרבן׃</seg>
          <seg id="b.EZE.40.44" type="verse">ומחוצה לשער הפנימי לשכות שרים בחצר הפנימי אשר אל־כתף שער הצפון ופניהם דרך הדרום אחד אל־כתף שער הקדים פני דרך הצפן׃</seg>
          <seg id="b.EZE.40.45" type="verse">וידבר אלי זה הלשכה אשר פניה דרך הדרום לכהנים שמרי משמרת הבית׃</seg>
          <seg id="b.EZE.40.46" type="verse">והלשכה אשר פניה דרך הצפון לכהנים שמרי משמרת המזבח המה בני־צדוק הקרבים מבני־לוי אל־יהוה לשרתו׃</seg>
          <seg id="b.EZE.40.47" type="verse">וימד את־החצר ארך מאה אמה ורחב מאה אמה מרבעת והמזבח לפני הבית׃</seg>
          <seg id="b.EZE.40.48" type="verse">ויבאני אל־אלם הבית וימד אל אלם חמש אמות מפה וחמש אמות מפה ורחב השער שלש אמות מפו ושלש אמות מפו׃</seg>
          <seg id="b.EZE.40.49" type="verse">ארך האלם עשרים אמה ורחב עשתי עשרה אמה ובמעלות אשר יעלו אליו ועמדים אל־האילים אחד מפה ואחד מפה׃</seg>
        </div>
        <div id="b.EZE.41" type="chapter">
          <seg id="b.EZE.41.1" type="verse">ויביאני אל־ההיכל וימד את־האילים שש־אמות רחב־מפו ושש־אמות־רחב מפו רחב האהל׃</seg>
          <seg id="b.EZE.41.2" type="verse">ורחב הפתח עשר אמות וכתפות הפתח חמש אמות מפו וחמש אמות מפו וימד ארכו ארבעים אמה ורחב עשרים אמה׃</seg>
          <seg id="b.EZE.41.3" type="verse">ובא לפנימה וימד איל־הפתח שתים אמות והפתח שש אמות ורחב הפתח שבע אמות׃</seg>
          <seg id="b.EZE.41.4" type="verse">וימד את־ארכו עשרים אמה ורחב עשרים אמה אל־פני ההיכל ויאמר אלי זה קדש הקדשים׃</seg>
          <seg id="b.EZE.41.5" type="verse">וימד קיר־הבית שש אמות ורחב הצלע ארבע אמות סביב סביב לבית סביב׃</seg>
          <seg id="b.EZE.41.6" type="verse">והצלעות צלע אל־צלע שלוש ושלשים פעמים ובאות בקיר אשר־לבית לצלעות סביב סביב להיות אחוזים ולא־יהיו אחוזים בקיר הבית׃</seg>
          <seg id="b.EZE.41.7" type="verse">ורחבה ונסבה למעלה למעלה לצלעות כי מוסב־הבית למעלה למעלה סביב סביב לבית על־כן רחב־לבית למעלה וכן התחתונה יעלה על־העליונה לתיכונה׃</seg>
          <seg id="b.EZE.41.8" type="verse">וראיתי לבית גבה סביב סביב [כ= מיסדות] [ק= מוסדות] הצלעות מלו הקנה שש אמות אצילה׃</seg>
          <seg id="b.EZE.41.9" type="verse">רחב הקיר אשר־לצלע אל־החוץ חמש אמות ואשר מנח בית צלעות אשר לבית׃</seg>
          <seg id="b.EZE.41.10" type="verse">ובין הלשכות רחב עשרים אמה סביב לבית סביב סביב׃</seg>
          <seg id="b.EZE.41.11" type="verse">ופתח הצלע למנח פתח אחד דרך הצפון ופתח אחד לדרום ורחב מקום המנח חמש אמות סביב סביב׃</seg>
          <seg id="b.EZE.41.12" type="verse">והבנין אשר אל־פני הגזרה פאת דרך־הים רחב שבעים אמה וקיר הבנין חמש־אמות רחב סביב סביב וארכו תשעים אמה׃</seg>
          <seg id="b.EZE.41.13" type="verse">ומדד את־הבית ארך מאה אמה והגזרה והבניה וקירותיה ארך מאה אמה׃</seg>
          <seg id="b.EZE.41.14" type="verse">ורחב פני הבית והגזרה לקדים מאה אמה׃</seg>
          <seg id="b.EZE.41.15" type="verse">ומדד ארך־הבנין אל־פני הגזרה אשר על־אחריה [כ= ואתוקיהא] [ק= ואתיקיהא] מפו ומפו מאה אמה וההיכל הפנימי ואלמי החצר׃</seg>
          <seg id="b.EZE.41.16" type="verse">הספים והחלונים האטמות והאתיקים סביב לשלשתם נגד הסף שחיף עץ סביב סביב והארץ עד־החלנות והחלנות מכסות׃</seg>
          <seg id="b.EZE.41.17" type="verse">על־מעל הפתח ועד־הבית הפנימי ולחוץ ואל־כל־הקיר סביב סביב בפנימי ובחיצון מדות׃</seg>
          <seg id="b.EZE.41.18" type="verse">ועשוי כרובים ותמרים ותמרה בין־כרוב לכרוב ושנים פנים לכרוב׃</seg>
          <seg id="b.EZE.41.19" type="verse">ופני אדם אל־התמרה מפו ופני־כפיר אל־התמרה מפו עשוי אל־כל־הבית סביב סביב׃</seg>
          <seg id="b.EZE.41.20" type="verse">מהארץ עד־מעל הפתח הכרובים והתמרים עשוים וקיר ההיכל׃</seg>
          <seg id="b.EZE.41.21" type="verse">ההיכל מזוזת רבעה ופני הקדש המראה כמראה׃</seg>
          <seg id="b.EZE.41.22" type="verse">המזבח עץ שלוש אמות גבה וארכו שתים־אמות ומקצעותיו לו וארכו וקירתיו עץ וידבר אלי זה השלחן אשר לפני יהוה׃</seg>
          <seg id="b.EZE.41.23" type="verse">ושתים דלתות להיכל ולקדש׃</seg>
          <seg id="b.EZE.41.24" type="verse">ושתים דלתות לדלתות שתים מוסבות דלתות שתים לדלת אחת ושתי דלתות לאחרת׃</seg>
          <seg id="b.EZE.41.25" type="verse">ועשויה אליהן אל־דלתות ההיכל כרובים ותמרים כאשר עשוים לקירות ועב עץ אל־פני האולם מהחוץ׃</seg>
          <seg id="b.EZE.41.26" type="verse">וחלונים אטמות ותמרים מפו ומפו אל־כתפות האולם וצלעות הבית והעבים׃</seg>
        </div>
        <div id="b.EZE.42" type="chapter">
          <seg id="b.EZE.42.1" type="verse">ויוצאני אל־החצר החיצונה הדרך דרך הצפון ויבאני אל־הלשכה אשר נגד הגזרה ואשר־נגד הבנין אל־הצפון׃</seg>
          <seg id="b.EZE.42.2" type="verse">אל־פני־ארך אמות המאה פתח הצפון והרחב חמשים אמות׃</seg>
          <seg id="b.EZE.42.3" type="verse">נגד העשרים אשר לחצר הפנימי ונגד רצפה אשר לחצר החיצונה אתיק אל־פני־אתיק בשלשים׃</seg>
          <seg id="b.EZE.42.4" type="verse">ולפני הלשכות מהלך עשר אמות רחב אל־הפנימית דרך אמה אחת ופתחיהם לצפון׃</seg>
          <seg id="b.EZE.42.5" type="verse">והלשכות העליונת קצרות כי־יוכלו אתיקים מהנה מהתחתנות ומהתכנות בנין׃</seg>
          <seg id="b.EZE.42.6" type="verse">כי משלשות הנה ואין להן עמודים כעמודי החצרות על־כן נאצל מהתחתונות ומהתיכנות מהארץ׃</seg>
          <seg id="b.EZE.42.7" type="verse">וגדר אשר־לחוץ לעמת הלשכות דרך החצר החצונה אל־פני הלשכות ארכו חמשים אמה׃</seg>
          <seg id="b.EZE.42.8" type="verse">כי־ארך הלשכות אשר לחצר החצונה חמשים אמה והנה על־פני ההיכל מאה אמה׃</seg>
          <seg id="b.EZE.42.9" type="verse">[כ= ומתחתה] [כ= לשכות] [ק= ומתחת] [ק= הלשכות] האלה [כ= המבוא] [ק= המביא] מהקדים בבאו להנה מהחצר החצנה׃</seg>
          <seg id="b.EZE.42.10" type="verse">ברחב גדר החצר דרך הקדים אל־פני הגזרה ואל־פני הבנין לשכות׃</seg>
          <seg id="b.EZE.42.11" type="verse">ודרך לפניהם כמראה הלשכות אשר דרך הצפון כארכן כן רחבן וכל מוצאיהן וכמשפטיהן וכפתחיהן׃</seg>
          <seg id="b.EZE.42.12" type="verse">וכפתחי הלשכות אשר דרך הדרום פתח בראש דרך דרך בפני הגדרת הגינה דרך הקדים בבואן׃</seg>
          <seg id="b.EZE.42.13" type="verse">ויאמר אלי לשכות הצפון לשכות הדרום אשר אל־פני הגזרה הנה לשכות הקדש אשר יאכלו־שם הכהנים אשר־קרובים ליהוה קדשי הקדשים שם יניחו קדשי הקדשים והמנחה והחטאת והאשם כי המקום קדש׃</seg>
          <seg id="b.EZE.42.14" type="verse">בבאם הכהנים ולא־יצאו מהקדש אל־החצר החיצונה ושם יניחו בגדיהם אשר־ישרתו בהן כי־קדש הנה [כ= ילבשו] [ק= ולבשו] בגדים אחרים וקרבו אל־אשר לעם׃</seg>
          <seg id="b.EZE.42.15" type="verse">וכלה את־מדות הבית הפנימי והוציאני דרך השער אשר פניו דרך הקדים ומדדו סביב סביב׃</seg>
          <seg id="b.EZE.42.16" type="verse">מדד רוח הקדים בקנה המדה חמש־[כ= אמות] [ק= מאות] קנים בקנה המדה סביב׃</seg>
          <seg id="b.EZE.42.17" type="verse">מדד רוח הצפון חמש־מאות קנים בקנה המדה סביב׃</seg>
          <seg id="b.EZE.42.18" type="verse">את רוח הדרום מדד חמש־מאות קנים בקנה המדה׃</seg>
          <seg id="b.EZE.42.19" type="verse">סבב אל־רוח הים מדד חמש־מאות קנים בקנה המדה׃</seg>
          <seg id="b.EZE.42.20" type="verse">לארבע רוחות מדדו חומה לו סביב סביב ארך חמש מאות ורחב חמש מאות להבדיל בין הקדש לחל׃</seg>
        </div>
        <div id="b.EZE.43" type="chapter">
          <seg id="b.EZE.43.1" type="verse">ויולכני אל־השער שער אשר פנה דרך הקדים׃</seg>
          <seg id="b.EZE.43.2" type="verse">והנה כבוד אלהי ישראל בא מדרך הקדים וקולו כקול מים רבים והארץ האירה מכבדו׃</seg>
          <seg id="b.EZE.43.3" type="verse">וכמראה המראה אשר ראיתי כמראה אשר־ראיתי בבאי לשחת את־העיר ומראות כמראה אשר ראיתי אל־נהר־כבר ואפל אל־פני׃</seg>
          <seg id="b.EZE.43.4" type="verse">וכבוד יהוה בא אל־הבית דרך שער אשר פניו דרך הקדים׃</seg>
          <seg id="b.EZE.43.5" type="verse">ותשאני רוח ותביאני אל־החצר הפנימי והנה מלא כבוד־יהוה הבית׃</seg>
          <seg id="b.EZE.43.6" type="verse">ואשמע מדבר אלי מהבית ואיש היה עמד אצלי׃</seg>
          <seg id="b.EZE.43.7" type="verse">ויאמר אלי בן־אדם את־מקום כסאי ואת־מקום כפות רגלי אשר אשכן־שם בתוך בני־ישראל לעולם ולא יטמאו עוד בית־ישראל שם קדשי המה ומלכיהם בזנותם ובפגרי מלכיהם במותם׃</seg>
          <seg id="b.EZE.43.8" type="verse">בתתם ספם את־ספי ומזוזתם אצל מזוזתי והקיר ביני וביניהם וטמאו את־שם קדשי בתועבותם אשר עשו ואכל אתם באפי׃</seg>
          <seg id="b.EZE.43.9" type="verse">עתה ירחקו את־זנותם ופגרי מלכיהם ממני ושכנתי בתוכם לעולם׃ ס</seg>
          <seg id="b.EZE.43.10" type="verse">אתה בן־אדם הגד את־בית־ישראל את־הבית ויכלמו מעונותיהם ומדדו את־תכנית׃</seg>
          <seg id="b.EZE.43.11" type="verse">ואם־נכלמו מכל אשר־עשו צורת הבית ותכונתו ומוצאיו ומובאיו וכל־צורתוק ואת כל־חקתיו וכל־[כ= צורתי] [ק= צורתיו] וכל־[כ= תורתו] [ק= תורתיו] הודע אותם וכתב לעיניהם וישמרו את־כל־צורתו ואת־כל־חקתיו ועשו אותם׃</seg>
          <seg id="b.EZE.43.12" type="verse">זאת תורת הבית על־ראש ההר כל־גבלו סביב סביב קדש קדשים הנה־זאת תורת הבית׃</seg>
          <seg id="b.EZE.43.13" type="verse">ואלה מדות המזבח באמות אמה אמה וטפח וחיק האמה ואמה־רחב וגבולה אל־שפתה סביב זרת האחד וזה גב המזבח׃</seg>
          <seg id="b.EZE.43.14" type="verse">ומחיק הארץ עד־העזרה התחתונה שתים אמות ורחב אמה אחת ומהעזרה הקטנה עד־העזרה הגדולה ארבע אמות ורחב האמה׃</seg>
          <seg id="b.EZE.43.15" type="verse">וההראל ארבע אמות [כ= ומהאראיל] [ק= ומהאריאל] ולמעלה הקרנות ארבע׃</seg>
          <seg id="b.EZE.43.16" type="verse">[כ= והאראיל] [ק= והאריאל] שתים עשרה ארך בשתים עשרה רחב רבוע אל ארבעת רבעיו׃</seg>
          <seg id="b.EZE.43.17" type="verse">והעזרה ארבע עשרה ארך בארבע עשרה רחב אל ארבעת רבעיה והגבול סביב אותה חצי האמה והחיק־לה אמה סביב ומעלתהו פנות קדים׃</seg>
          <seg id="b.EZE.43.18" type="verse">ויאמר אלי בן־אדם כה אמר אדני יהוה אלה חקות המזבח ביום העשותו להעלות עליו עולה ולזרק עליו דם׃</seg>
          <seg id="b.EZE.43.19" type="verse">ונתתה אל־הכהנים הלוים אשר הם מזרע צדוק הקרבים אלי נאם אדני יהוה לשרתני פר בן־בקר לחטאת׃</seg>
          <seg id="b.EZE.43.20" type="verse">ולקחת מדמו ונתתה על־ארבע קרנתיו ואל־ארבע פנות העזרה ואל־הגבול סביב וחטאת אותו וכפרתהו׃</seg>
          <seg id="b.EZE.43.21" type="verse">ולקחת את הפר החטאת ושרפו במפקד הבית מחוץ למקדש׃</seg>
          <seg id="b.EZE.43.22" type="verse">וביום השני תקריב שעיר־עזים תמים לחטאת וחטאו את־המזבח כאשר חטאו בפר׃</seg>
          <seg id="b.EZE.43.23" type="verse">בכלותך מחטא תקריב פר בן־בקר תמים ואיל מן־הצאן תמים׃</seg>
          <seg id="b.EZE.43.24" type="verse">והקרבתם לפני יהוה והשליכו הכהנים עליהם מלח והעלו אותם עלה ליהוה׃</seg>
          <seg id="b.EZE.43.25" type="verse">שבעת ימים תעשה שעיר־חטאת ליום ופר בן־בקר ואיל מן־הצאן תמימים יעשו׃</seg>
          <seg id="b.EZE.43.26" type="verse">שבעת ימים יכפרו את־המזבח וטהרו אתו ומלאו [כ= ידו] [ק= ידיו]׃</seg>
          <seg id="b.EZE.43.27" type="verse">ויכלו את־הימים ס והיה ביום השמיני והלאה יעשו הכהנים על־המזבח את־עולותיכם ואת־שלמיכם ורצאתי אתכם נאם אדני יהוה׃ ס</seg>
        </div>
        <div id="b.EZE.44" type="chapter">
          <seg id="b.EZE.44.1" type="verse">וישב אתי דרך שער המקדש החיצון הפנה קדים והוא סגור׃</seg>
          <seg id="b.EZE.44.2" type="verse">ויאמר אלי יהוה השער הזה סגור יהיה לא יפתח ואיש לא־יבא בו כי יהוה אלהי־ישראל בא בו והיה סגור׃</seg>
          <seg id="b.EZE.44.3" type="verse">את־הנשיא נשיא הוא ישב־בו [כ= לאכול] [ק= לאכל]־לחם לפני יהוה מדרך אלם השער יבוא ומדרכו יצא׃</seg>
          <seg id="b.EZE.44.4" type="verse">ויביאני דרך־שער הצפון אל־פני הבית וארא והנה מלא כבוד־יהוה את־בית יהוה ואפל אל־פני׃</seg>
          <seg id="b.EZE.44.5" type="verse">ויאמר אלי יהוה בן־אדם שים לבך וראה בעיניך ובאזניך שמע את כל־אשר אני מדבר אתך לכל־חקות בית־יהוה ולכל־[כ= תורתו] [ק= תורתיו] ושמת לבך למבוא הבית בכל מוצאי המקדש׃</seg>
          <seg id="b.EZE.44.6" type="verse">ואמרת אל־מרי אל־בית ישראל כה אמר אדני יהוה רב־לכם מכל־תועבותיכם בית ישראל׃</seg>
          <seg id="b.EZE.44.7" type="verse">בהביאכם בני־נכר ערלי־לב וערלי בשר להיות במקדשי לחללו את־ביתי בהקריבכם את־לחמי חלב ודם ויפרו את־בריתי אל כל־תועבותיכם׃</seg>
          <seg id="b.EZE.44.8" type="verse">ולא שמרתם משמרת קדשי ותשימון לשמרי משמרתי במקדשי לכם׃</seg>
          <seg id="b.EZE.44.9" type="verse">כה־אמר אדני יהוה כל־בן־נכר ערל לב וערל בשר לא יבוא אל־מקדשי לכל־בן־נכר אשר בתוך בני ישראל׃</seg>
          <seg id="b.EZE.44.10" type="verse">כי אם־הלוים אשר רחקו מעלי בתעות ישראל אשר תעו מעלי אחרי גלוליהם ונשאו עונם׃</seg>
          <seg id="b.EZE.44.11" type="verse">והיו במקדשי משרתים פקדות אל־שערי הבית ומשרתים את־הבית המה ישחטו את־העלה ואת־הזבח לעם והמה יעמדו לפניהם לשרתם׃</seg>
          <seg id="b.EZE.44.12" type="verse">יען אשר ישרתו אותם לפני גלוליהם והיו לבית־ישראל למכשול עון על־כן נשאתי ידי עליהם נאם אדני יהוה ונשאו עונם׃</seg>
          <seg id="b.EZE.44.13" type="verse">ולא־יגשו אלי לכהן לי ולגשת על־כל־קדשי אל־קדשי הקדשים ונשאו כלמתם ותועבותם אשר עשו׃</seg>
          <seg id="b.EZE.44.14" type="verse">ונתתי אותם שמרי משמרת הבית לכל עבדתו ולכל אשר יעשה בו׃ ף</seg>
          <seg id="b.EZE.44.15" type="verse">והכהנים הלוים בני צדוק אשר שמרו את־משמרת מקדשי בתעות בני־ישראל מעלי המה יקרבו אלי לשרתני ועמדו לפני להקריב לי חלב ודם נאם אדני יהוה׃</seg>
          <seg id="b.EZE.44.16" type="verse">המה יבאו אל־מקדשי והמה יקרבו אל־שלחני לשרתני ושמרו את־משמרתי׃</seg>
          <seg id="b.EZE.44.17" type="verse">והיה בבואם אל־שערי החצר הפנימית בגדי פשתים ילבשו ולא־יעלה עליהם צמר בשרתם בשערי החצר הפנימית וביתה׃</seg>
          <seg id="b.EZE.44.18" type="verse">פארי פשתים יהיו על־ראשם ומכנסי פשתים יהיו על־מתניהם לא יחגרו ביזע׃</seg>
          <seg id="b.EZE.44.19" type="verse">ובצאתם אל־החצר החיצונה אל־החצר החיצונה אל־העם יפשטו את־בגדיהם אשר־המה משרתם בם והניחו אותם בלשכת הקדש ולבשו בגדים אחרים ולא־יקדשו את־העם בבגדיהם׃</seg>
          <seg id="b.EZE.44.20" type="verse">וראשם לא יגלחו ופרע לא ישלחו כסום יכסמו את־ראשיהם׃</seg>
          <seg id="b.EZE.44.21" type="verse">ויין לא־ישתו כל־כהן בבואם אל־החצר הפנימית׃</seg>
          <seg id="b.EZE.44.22" type="verse">ואלמנה וגרושה לא־יקחו להם לנשים כי אם־בתולת מזרע בית ישראל והאלמנה אשר תהיה אלמנה מכהן יקחו׃</seg>
          <seg id="b.EZE.44.23" type="verse">ואת־עמי יורו בין קדש לחל ובין־טמא לטהור יודעם׃</seg>
          <seg id="b.EZE.44.24" type="verse">ועל־ריב המה יעמדו [כ= לשפט] [ק= למשפט] במשפטי [כ= ושפטהו] [ק= ישפטוהו*] ואת־תורתי ואת־חקתי בכל־מועדי ישמרו ואת־שבתותי יקדשו׃</seg>
          <seg id="b.EZE.44.25" type="verse">ואל־מת אדם לא יבוא לטמאה כי אם־לאב ולאם ולבן ולבת לאח ולאחות אשר־לא־היתה לאיש יטמאו׃</seg>
          <seg id="b.EZE.44.26" type="verse">ואחרי טהרתו שבעת ימים יספרו־לו׃</seg>
          <seg id="b.EZE.44.27" type="verse">וביום באו אל־הקדש אל־החצר הפנימית לשרת בקדש יקריב חטאתו נאם אדני יהוה׃</seg>
          <seg id="b.EZE.44.28" type="verse">והיתה להם לנחלה אני נחלתם ואחזה לא־תתנו להם בישראל אני אחזתם׃</seg>
          <seg id="b.EZE.44.29" type="verse">המנחה והחטאת והאשם המה יאכלום וכל־חרם בישראל להם יהיה׃</seg>
          <seg id="b.EZE.44.30" type="verse">וראשית כל־בכורי כל וכל־תרומת כל מכל תרומותיכם לכהנים יהיה וראשית ערסותיכם תתנו לכהן להניח ברכה אל־ביתך׃</seg>
          <seg id="b.EZE.44.31" type="verse">כל־נבלה וטרפה מן־העוף ומן־הבהמה לא יאכלו הכהנים׃ ף</seg>
        </div>
        <div id="b.EZE.45" type="chapter">
          <seg id="b.EZE.45.1" type="verse">ובהפילכם את־הארץ בנחלה תרימו תרומה ליהוה קדש מן־הארץ ארך חמשה ועשרים אלף ארך ורחב עשרה אלף קדש־הוא בכל־גבולה סביב׃</seg>
          <seg id="b.EZE.45.2" type="verse">יהיה מזה אל־הקדש חמש מאות בחמש מאות מרבע סביב וחמשים אמה מגרש לו סביב׃</seg>
          <seg id="b.EZE.45.3" type="verse">ומן־המדה הזאת תמוד ארך [כ= חמש] [ק= חמשה] ועשרים אלף ורחב עשרת אלפים ובו־יהיה המקדש קדש קדשים׃</seg>
          <seg id="b.EZE.45.4" type="verse">קדש מן־הארץ הוא לכהנים משרתי המקדש יהיה הקרבים לשרת את־יהוה והיה להם מקום לבתים ומקדש למקדש׃</seg>
          <seg id="b.EZE.45.5" type="verse">וחמשה ועשרים אלף ארך ועשרת אלפים רחב [כ= יהיה] [ק= והיה] ללוים משרתי הבית להם לאחזה עשרים לשכת׃</seg>
          <seg id="b.EZE.45.6" type="verse">ואחזת העיר תתנו חמשת אלפים רחב וארך חמשה ועשרים אלף לעמת תרומת הקדש לכל־בית ישראל יהיה׃</seg>
          <seg id="b.EZE.45.7" type="verse">ולנשיא מזה ומזה לתרומת הקדש ולאחזת העיר אל־פני תרומת־הקדש ואל־פני אחזת העיר מפאת־ים ימה ומפאת־קדמה קדימה וארך לעמות אחד החלקים מגבול ים אל־גבול קדימה׃</seg>
          <seg id="b.EZE.45.8" type="verse">לארץ יהיה־לו לאחזה בישראל ולא־יונו עוד נשיאי את־עמי והארץ יתנו לבית־ישראל לשבטיהם׃ ס</seg>
          <seg id="b.EZE.45.9" type="verse">כה־אמר אדני יהוה רב־לכם נשיאי ישראל חמס ושד הסירו ומשפט וצדקה עשו הרימו גרשתיכם מעל עמי נאם אדני יהוה׃</seg>
          <seg id="b.EZE.45.10" type="verse">מאזני־צדק ואיפת־צדק ובת־צדק יהי לכם׃</seg>
          <seg id="b.EZE.45.11" type="verse">האיפה והבת תכן אחד יהיה לשאת מעשר החמר הבת ועשירת החמר האיפה אל־החמר יהיה מתכנתו׃</seg>
          <seg id="b.EZE.45.12" type="verse">והשקל עשרים גרה עשרים שקלים חמשה ועשרים שקלים עשרה וחמשה שקל המנה יהיה לכם׃</seg>
          <seg id="b.EZE.45.13" type="verse">זאת התרומה אשר תרימו ששית האיפה מחמר החטים וששיתם האיפה מחמר השערים׃</seg>
          <seg id="b.EZE.45.14" type="verse">וחק השמן הבת השמן מעשר הבת מן־הכר עשרת הבתים חמר כי־עשרת הבתים חמר׃</seg>
          <seg id="b.EZE.45.15" type="verse">ושה־אחת מן־הצאן מן־המאתים ממשקה ישראל למנחה ולעולה ולשלמים לכפר עליהם נאם אדני יהוה׃</seg>
          <seg id="b.EZE.45.16" type="verse">כל העם הארץ יהיו אל־התרומה הזאת לנשיא בישראל׃</seg>
          <seg id="b.EZE.45.17" type="verse">ועל־הנשיא יהיה העולות והמנחה והנסך בחגים ובחדשים ובשבתות בכל־מועדי בית ישראל הוא־יעשה את־החטאת ואת־המנחה ואת־העולה ואת־השלמים לכפר בעד בית־ישראל׃ ס</seg>
          <seg id="b.EZE.45.18" type="verse">כה־אמר אדני יהוה בראשון באחד לחדש תקח פר־בן־בקר תמים וחטאת את־המקדש׃</seg>
          <seg id="b.EZE.45.19" type="verse">ולקח הכהן מדם החטאת ונתן אל־מזוזת הבית ואל־ארבע פנות העזרה למזבח ועל־מזוזת שער החצר הפנימית׃</seg>
          <seg id="b.EZE.45.20" type="verse">וכן תעשה בשבעה בחדש מאיש שגה ומפתי וכפרתם את־הבית׃</seg>
          <seg id="b.EZE.45.21" type="verse">בראשון בארבעה עשר יום לחדש יהיה לכם הפסח חג שבעות ימים מצות יאכל׃</seg>
          <seg id="b.EZE.45.22" type="verse">ועשה הנשיא ביום ההוא בעדו ובעד כל־עם הארץ פר חטאת׃</seg>
          <seg id="b.EZE.45.23" type="verse">ושבעת ימי־החג יעשה עולה ליהוה שבעת פרים ושבעת אילים תמיםם ליום שבעת הימים וחטאת שעיר עזים ליום׃</seg>
          <seg id="b.EZE.45.24" type="verse">ומנחה איפה לפר ואיפה לאיל יעשה ושמן הין לאיפה׃</seg>
          <seg id="b.EZE.45.25" type="verse">בשביעי בחמשה עשר יום לחדש בחג יעשה כאלה שבעת הימים כחטאת כעלה וכמנחה וכשמן׃ ס</seg>
        </div>
        <div id="b.EZE.46" type="chapter">
          <seg id="b.EZE.46.1" type="verse">כה־אמר אדני יהוה שער החצר הפנימית הפנה קדים יהיה סגור ששת ימי המעשה וביום השבת יפתח וביום החדש יפתח׃</seg>
          <seg id="b.EZE.46.2" type="verse">ובא הנשיא דרך אולם השער מחוץ ועמד על־מזוזת השער ועשו הכהנים את־עולתו ואת־שלמיו והשתחוה על־מפתן השער ויצא והשער לא־יסגר עד־הערב׃</seg>
          <seg id="b.EZE.46.3" type="verse">והשתחוו עם־הארץ פתח השער ההוא בשבתות ובחדשים לפני יהוה׃</seg>
          <seg id="b.EZE.46.4" type="verse">והעלה אשר־יקרב הנשיא ליהוה ביום השבת ששה כבשים תמיםם ואיל תמים׃</seg>
          <seg id="b.EZE.46.5" type="verse">ומנחה איפה לאיל ולכבשים מנחה מתת ידו ושמן הין לאיפה׃</seg>
          <seg id="b.EZE.46.6" type="verse">וביום החדש פר בן־בקר תמיםם וששת כבשם ואיל תמיםם יהיו׃</seg>
          <seg id="b.EZE.46.7" type="verse">ואיפה לפר ואיפה לאיל יעשה מנחה ולכבשים כאשר תשיג ידו ושמן הין לאיפה׃</seg>
          <seg id="b.EZE.46.8" type="verse">ובבוא הנשיא דרך אולם השער יבוא ובדרכו יצא׃</seg>
          <seg id="b.EZE.46.9" type="verse">ובבוא עם־הארץ לפני יהוה במועדים הבא דרך־שער צפון להשתחות יצא דרך־שער נגב והבא דרך־שער נגב יצא דרך־שער צפונה לא ישוב דרך השער אשר־בא בו כי נכחו [כ= יצאו] [ק= יצא]׃</seg>
          <seg id="b.EZE.46.10" type="verse">והנשיא בתוכם בבואם יבוא ובצאתם יצאו׃</seg>
          <seg id="b.EZE.46.11" type="verse">ובחגים ובמועדים תהיה המנחה איפה לפר ואיפה לאיל ולכבשים מתת ידו ושמן הין לאיפה׃ ס</seg>
          <seg id="b.EZE.46.12" type="verse">וכי־יעשה הנשיא נדבה עולה או־שלמים נדבה ליהוה ופתח לו את־השער הפנה קדים ועשה את־עלתו ואת־שלמיו כאשר יעשה ביום השבת ויצא וסגר את־השער אחרי צאתו׃</seg>
          <seg id="b.EZE.46.13" type="verse">וכבש בן־שנתו תמים תעשה עולה ליום ליהוה בבקר בבקר תעשה אתו׃</seg>
          <seg id="b.EZE.46.14" type="verse">ומנחה תעשה עליו בבקר בבקר ששית האיפה ושמן שלישית ההין לרס את־הסלת מנחה ליהוה חקות עולם תמיד׃</seg>
          <seg id="b.EZE.46.15" type="verse">[כ= ועשו] [ק= יעשו] את־הכבש ואת־המנחה ואת־השמן בבקר בבקר עולת תמיד׃ ף</seg>
          <seg id="b.EZE.46.16" type="verse">כה־אמר אדני יהוה כי־יתן הנשיא מתנה לאיש מבניו נחלתו היא לבניו תהיה אחזתם היא בנחלה׃</seg>
          <seg id="b.EZE.46.17" type="verse">וכי־יתן מתנה מנחלתו לאחד מעבדיו והיתה לו עד־שנת הדרור ושבת לנשיא אך נחלתו בניו להם תהיה׃</seg>
          <seg id="b.EZE.46.18" type="verse">ולא־יקח הנשיא מנחלת העם להונתם מאחזתם מאחזתו ינחל את־בניו למען אשר לא־יפצו עמי איש מאחזתו׃</seg>
          <seg id="b.EZE.46.19" type="verse">ויביאני במבוא אשר על־כתף השער אל־הלשכות הקדש אל־הכהנים הפנות צפונה והנה־שם מקום [כ= בירכתם] [ק= בירכתים] ימה׃ ס</seg>
          <seg id="b.EZE.46.20" type="verse">ויאמר אלי זה המקום אשר יבשלו־שם הכהנים את־האשם ואת־החטאת אשר יאפו את־המנחה לבלתי הוציא אל־החצר החיצונה לקדש את־העם׃</seg>
          <seg id="b.EZE.46.21" type="verse">ויוציאני אל־החצר החיצנה ויעבירני אל־ארבעת מקצועי החצר והנה חצר במקצע החצר חצר במקצע החצר׃</seg>
          <seg id="b.EZE.46.22" type="verse">בארבעת מקצעות החצר חצרות קטרות ארבעים ארך ושלשים רחב מדה אחת לארבעתם מהקצעות׃</seg>
          <seg id="b.EZE.46.23" type="verse">וטור סביב בהם סביב לארבעתם ומבשלות עשוי מתחת הטירות סביב׃</seg>
          <seg id="b.EZE.46.24" type="verse">ויאמר אלי אלה בית המבשלים אשר יבשלו־שם משרתי הבית את־זבח העם׃</seg>
        </div>
        <div id="b.EZE.47" type="chapter">
          <seg id="b.EZE.47.1" type="verse">וישבני אל־פתח הבית והנה־מים יצאים מתחת מפתן הבית קדימה כי־פני הבית קדים והמים ירדים מתחת מכתף הבית הימנית מנגב למזבח׃</seg>
          <seg id="b.EZE.47.2" type="verse">ויוצאני דרך־שער צפונה ויסבני דרך חוץ אל־שער החוץ דרך הפונה קדים והנה־מים מפכים מן־הכתף הימנית׃</seg>
          <seg id="b.EZE.47.3" type="verse">בצאת־האיש קדים וקו בידו וימד אלף באמה ויעברני במים מי אפסים׃</seg>
          <seg id="b.EZE.47.4" type="verse">וימד אלף ויעברני במים מים ברכים וימד אלף ויעברני מי מתנים׃</seg>
          <seg id="b.EZE.47.5" type="verse">וימד אלף נחל אשר לא־אוכל לעבר כי־גאו המים מי שחו נחל אשר לא־יעבר׃</seg>
          <seg id="b.EZE.47.6" type="verse">ויאמר אלי הראית בן־אדם ויולכני וישבני שפת הנחל׃</seg>
          <seg id="b.EZE.47.7" type="verse">בשובני והנה אל־שפת הנחל עץ רב מאד מזה ומזה׃</seg>
          <seg id="b.EZE.47.8" type="verse">ויאמר אלי המים האלה יוצאים אל־הגלילה הקדמונה וירדו על־הערבה ובאו הימה אל־הימה המוצאים [כ= ונרפאו] [ק= ונרפו] המים׃</seg>
          <seg id="b.EZE.47.9" type="verse">והיה כל־נפש חיה אשר־ישרץ אל כל־אשר יבוא שם נחלים יחיה והיה הדגה רבה מאד כי באו שמה המים האלה וירפאו וחי כל אשר־יבוא שמה הנחל׃</seg>
          <seg id="b.EZE.47.10" type="verse">והיה [כ= יעמדו] [ק= עמדו] עליו דוגים מעין גדי ועד־עין עגלים משטוח לחרמים יהיו למינה תהיה דגתם כדגת הים הגדול רבה מאד׃</seg>
          <seg id="b.EZE.47.11" type="verse">[כ= בצאתו] [ק= בצאתיו] וגבאיו ולא ירפאו למלח נתנו׃</seg>
          <seg id="b.EZE.47.12" type="verse">ועל־הנחל יעלה על־שפתו מזה ומזה כל־עץ־מאכל לא־יבול עלהו ולא־יתם פריו לחדשיו יבכר כי מימיו מן־המקדש המה יוצאים [כ= והיו] [ק= והיה] פריו למאכל ועלהו לתרופה׃ ס</seg>
          <seg id="b.EZE.47.13" type="verse">כה אמר אדני יהוה גה גבול אשר תתנחלו את־הארץ לשני עשר שבטי ישראל יוסף חבלים׃</seg>
          <seg id="b.EZE.47.14" type="verse">ונחלתם אותה איש כאחיו אשר נשאתי את־ידי לתתה לאבתיכם ונפלה הארץ הזאת לכם בנחלה׃</seg>
          <seg id="b.EZE.47.15" type="verse">וזה גבול הארץ לפאת צפונה מן־הים הגדול הדרך חתלן לבוא צדדה׃</seg>
          <seg id="b.EZE.47.16" type="verse">חמת ברותה סברים אשר בין־גבול דמשק ובין גבול חמת חצר התיכון אשר אל־גבול חורן׃</seg>
          <seg id="b.EZE.47.17" type="verse">והיה גבול מן־הים חצר עינון גבול דמשק וצפון צפונה וגבול חמת ואת פאת צפון׃</seg>
          <seg id="b.EZE.47.18" type="verse">ופאת קדים מבין חורן ומבין־דמשק ומבין הגלעד ומבין ארץ ישראל הירדן מגבול על־הים הקדמוני תמדו ואת פאת קדימה׃</seg>
          <seg id="b.EZE.47.19" type="verse">ופאת נגב תימנה מתמר עד־מי מריבות קדש נחלה אל־הים הגדול ואת פאת־תימנה נגבה׃</seg>
          <seg id="b.EZE.47.20" type="verse">ופאת־ים הים הגדול מגבול עד־נכח לבוא חמת זאת פאת־ים׃</seg>
          <seg id="b.EZE.47.21" type="verse">וחלקתם את־הארץ הזאת לכם לשבטי ישראל׃</seg>
          <seg id="b.EZE.47.22" type="verse">והיה תפלו אותה בנחלה לכם ולהגרים הגרים בתוככם אשר־הולדו בנים בתוככם והיו לכם כאזרח בבני ישראל אתכם יפלו בנחלה בתוך שבטי ישראל׃</seg>
          <seg id="b.EZE.47.23" type="verse">והיה בשבט אשר־גר הגר אתו שם תתנו נחלתו נאם אדני יהוה׃ ס</seg>
        </div>
        <div id="b.EZE.48" type="chapter">
          <seg id="b.EZE.48.1" type="verse">ואלה שמות השבטים מקצה צפונה אל־יד דרך־חתלן לבוא־חמת חצר עיןן גבול דמשק צפונה אל־יד חמת והיו־לו פאת־קדים הים דן אחד׃</seg>
          <seg id="b.EZE.48.2" type="verse">ועל גבול דן מפאת קדים עד־פאת־ימה אשר אחד׃</seg>
          <seg id="b.EZE.48.3" type="verse">ועל גבול אשר מפאת קדימה ועד־פאת־ימה נפתלי אחד׃</seg>
          <seg id="b.EZE.48.4" type="verse">ועל גבול נפתלי מפאת קדמה עד־פאת־ימה מנשה אחד׃</seg>
          <seg id="b.EZE.48.5" type="verse">ועל גבול מנשה מפאת קדמה עד־פאת־ימה אפרים אחד׃</seg>
          <seg id="b.EZE.48.6" type="verse">ועל גבול אפרים מפאת קדים ועד־פאת־ימה ראובן אחד׃</seg>
          <seg id="b.EZE.48.7" type="verse">ועל גבול ראובן מפאת קדים עד־פאת־ימה יהודה אחד׃</seg>
          <seg id="b.EZE.48.8" type="verse">ועל גבול יהודה מפאת קדים עד־פאת־ימה תהיה התרומה אשר־תרימו חמשה ועשרים אלף רחב וארך כאחד החלקים מפאת קדימה עד־פאת־ימה והיה המקדש בתוכו׃</seg>
          <seg id="b.EZE.48.9" type="verse">התרומה אשר תרימו ליהוה ארך חמשה ועשרים אלף ורחב עשרת אלפים׃</seg>
          <seg id="b.EZE.48.10" type="verse">ולאלה תהיה תרומת־הקדש לכהנים צפונה חמשה ועשרים אלף וימה רחב עשרת אלפים וקדימה רחב עשרת אלפים ונגבה ארך חמשה ועשרים אלף והיה מקדש־יהוה בתוכו׃</seg>
          <seg id="b.EZE.48.11" type="verse">לכהנים המקדש מבני צדוק אשר שמרו משמרתי אשר לא־תעו בתעות בני ישראל כאשר תעו הלוים׃ ס</seg>
          <seg id="b.EZE.48.12" type="verse">והיתה להם תרומיה מתרומת הארץ קדש קדשים אל־גבול הלוים׃</seg>
          <seg id="b.EZE.48.13" type="verse">והלוים לעמת גבול הכהנים חמשה ועשרים אלף ארך ורחב עשרת אלפים כל־ארך חמשה ועשרים אלף ורחב עשרת אלפים׃</seg>
          <seg id="b.EZE.48.14" type="verse">ולא־ימכרו ממנו ולא ימר ולא [כ= יעבור] [ק= יעביר] ראשית הארץ כי־קדש ליהוה׃</seg>
          <seg id="b.EZE.48.15" type="verse">וחמשת אלפים הנותר ברחב על־פני חמשה ועשרים אלף חל־הוא לעיר למושב ולמגרש והיתה העיר [כ= בתוכה] [ק= בתוכו]׃</seg>
          <seg id="b.EZE.48.16" type="verse">ואלה מדותיה פאת צפון חמש מאות וארבעת אלפים ופאת־נגב חמש [כ= חמש] [ק= זז] מאות וארבעת אלפים ומפאת קדים חמש מאות וארבעת אלפים ופאת־ימה חמש מאות וארבעת אלפים׃</seg>
          <seg id="b.EZE.48.17" type="verse">והיה מגרש לעיר צפונה חמשים ומאתים ונגבה חמשים ומאתים וקדימה חמשים ומאתים וימה חמשים ומאתים׃</seg>
          <seg id="b.EZE.48.18" type="verse">והנותר בארך לעמת תרומת הקדש עשרת אלפים קדימה ועשרת אלפים ימה והיה לעמת תרומת הקדש והיתה [כ= תבואתה] [ק= תבואתו] ללחם לעבדי העיר׃</seg>
          <seg id="b.EZE.48.19" type="verse">והעבד העיר יעבדוהו מכל שבטי ישראל׃</seg>
          <seg id="b.EZE.48.20" type="verse">כל־התרומה חמשה ועשרים אלף בחמשה ועשרים אלף רביעית תרימו את־תרומת הקדש אל־אחזת העיר׃</seg>
          <seg id="b.EZE.48.21" type="verse">והנותר לנשיא מזה ומזה לתרומת־הקדש ולאחזת העיר אל־פני חמשה ועשרים אלף תרומה עד־גבול קדימה וימה על־פני חמשה ועשרים אלף על־גבול ימה לעמת חלקים לנשיא והיתה תרומת הקדש ומקדש הבית [כ= בתוכה] [ק= בתוכו]׃</seg>
          <seg id="b.EZE.48.22" type="verse">ומאחזת הלוים ומאחזת העיר בתוך אשר לנשיא יהיה בין גבול יהודה ובין גבול בנימן לנשיא יהיה׃</seg>
          <seg id="b.EZE.48.23" type="verse">ויתר השבטים מפאת קדימה עד־פאת־ימה בנימן אחד׃</seg>
          <seg id="b.EZE.48.24" type="verse">ועל גבול בנימן מפאת קדימה עד־פאת־ימה שמעון אחד׃</seg>
          <seg id="b.EZE.48.25" type="verse">ועל גבול שמעון מפאת קדימה עד־פאת־ימה יששכר אחד׃</seg>
          <seg id="b.EZE.48.26" type="verse">ועל גבול יששכר מפאת קדימה עד־פאת־ימה זבולן אחד׃</seg>
          <seg id="b.EZE.48.27" type="verse">ועל גבול זבולן מפאת קדמה עד־פאת־ימה גד אחד׃</seg>
          <seg id="b.EZE.48.28" type="verse">ועל גבול גד אל־פאת נגב תימנה והיה גבול מתמר מי מריבת קדש נחלה על־הים הגדול׃</seg>
          <seg id="b.EZE.48.29" type="verse">זאת הארץ אשר־תפילו מנחלה לשבטי ישראל ואלה מחלקותם נאם אדני יהוה׃ ף</seg>
          <seg id="b.EZE.48.30" type="verse">ואלה תוצאת העיר מפאת צפון חמש מאות וארבעת אלפים מדה׃</seg>
          <seg id="b.EZE.48.31" type="verse">ושערי העיר על־שמות שבטי ישראל שערים שלושה צפונה שער ראובן אחד שער יהודה אחד שער לוי אחד׃</seg>
          <seg id="b.EZE.48.32" type="verse">ואל־פאת קדימה חמש מאות וארבעת אלפים ושערים שלשה ושער יוסף אחד שער בנימן אחד שער דן אחד׃</seg>
          <seg id="b.EZE.48.33" type="verse">ופאת־נגבה חמש מאות וארבעת אלפים מדה ושערים שלשה שער שמעון אחד שער יששכר אחד שער זבולן אחד׃</seg>
          <seg id="b.EZE.48.34" type="verse">פאת־ימה חמש מאות וארבעת אלפים שעריהם שלשה שער גד אחד שער אשר אחד שער נפתלי אחד׃</seg>
          <seg id="b.EZE.48.35" type="verse">סביב שמנה עשר אלף ושם־העיר מיום יהוה שמה׃</seg>
        </div>
      </div>
      <div id="b.DAN" type="book">
        <div id="b.DAN.1" type="chapter">
          <seg id="b.DAN.1.1" type="verse">בשנת שלוש למלכות יהויקים מלך־יהודה בא נבוכדנאצר מלך־בבל ירושלם ויצר עליה׃</seg>
          <seg id="b.DAN.1.2" type="verse">ויתן אדני בידו את־יהויקים מלך־יהודה ומקצת כלי בית־האלהים ויביאם ארץ־שנער בית אלהיו ואת־הכלים הביא בית אוצר אלהיו׃</seg>
          <seg id="b.DAN.1.3" type="verse">ויאמר המלך לאשפנז רב סריסיו להביא מבני ישראל ומזרע המלוכה ומן־הפרתמים׃</seg>
          <seg id="b.DAN.1.4" type="verse">ילדים אשר אין־בהם כל־[כ= מאום] [ק= מום] וטובי מראה ומשכילים בכל־חכמה וידעי דעת ומביני מדע ואשר כח בהם לעמד בהיכל המלך וללמדם ספר ולשון כשדים׃</seg>
          <seg id="b.DAN.1.5" type="verse">וימן להם המלך דבר־יום ביומו מפת־בג המלך ומיין משתיו ולגדלם שנים שלוש ומקצתם יעמדו לפני המלך׃</seg>
          <seg id="b.DAN.1.6" type="verse">ויהי בהם מבני יהודה דניאל חנניה מישאל ועזריה׃</seg>
          <seg id="b.DAN.1.7" type="verse">וישם להם שר הסריסים שמות וישם לדניאל בלטשאצר ולחנניה שדרך ולמישאל מישך ולעזריה עבד נגו׃</seg>
          <seg id="b.DAN.1.8" type="verse">וישם דניאל על־לבו אשר לא־יתגאל בפתבג המלך וביין משתיו ויבקש משר הסריסים אשר לא יתגאל׃</seg>
          <seg id="b.DAN.1.9" type="verse">ויתן האלהים את־דניאל לחסד ולרחמים לפני שר הסריסים׃</seg>
          <seg id="b.DAN.1.10" type="verse">ויאמר שר הסריסים לדניאל ירא אני את־אדני המלך אשר מנה את־מאכלכם ואת־משתיכם אשר למה יראה את־פניכם זעפים מן־הילדים אשר כגילכם וחיבתם את־ראשי למלך׃</seg>
          <seg id="b.DAN.1.11" type="verse">ויאמר דניאל אל־המלצר אשר מנה שר הסריסים על־דניאל חנניה מישאל ועזריה׃</seg>
          <seg id="b.DAN.1.12" type="verse">נס־נא את־עבדיך ימים עשרה ויתנו־לנו מן־הזרעים ונאכלה ומים ונשתה׃</seg>
          <seg id="b.DAN.1.13" type="verse">ויראו לפניך מראינו ומראה הילדים האכלים את פתבג המלך וכאשר תראה עשה עם־עבדיך׃</seg>
          <seg id="b.DAN.1.14" type="verse">וישמע להם לדבר הזה וינסם ימים עשרה׃</seg>
          <seg id="b.DAN.1.15" type="verse">ומקצת ימים עשרה נראה מראיהם טוב ובריאי בשר מן־כל־הילדים האכלים את פתבג המלך׃</seg>
          <seg id="b.DAN.1.16" type="verse">ויהי המלצר נשא את־פתבגם ויין משתיהם ונתן להם זרענים׃</seg>
          <seg id="b.DAN.1.17" type="verse">והילדים האלה ארבעתם נתן להם האלהים מדע והשכל בכל־ספר וחכמה ודניאל הבין בכל־חזון וחלמות׃</seg>
          <seg id="b.DAN.1.18" type="verse">ולמקצת הימים אשר־אמר המלך להביאם ויביאם שר הסריסים לפני נבכדנצר׃</seg>
          <seg id="b.DAN.1.19" type="verse">וידבר אתם המלך ולא נמצא מכלם כדניאל חנניה מישאל ועזריה ויעמדו לפני המלך׃</seg>
          <seg id="b.DAN.1.20" type="verse">וכל דבר חכמת בינה אשר־בקש מהם המלך וימצאם עשר ידות על כל־החרטמים האשפים אשר בכל־מלכותו׃</seg>
          <seg id="b.DAN.1.21" type="verse">ויהי דניאל עד־שנת אחת לכורש המלך׃ ף</seg>
        </div>
        <div id="b.DAN.2" type="chapter">
          <seg id="b.DAN.2.1" type="verse">ובשנת שתים למלכות נבכדנצר חלם נבכדנצר חלמות ותתפעם רוחו ושנתו נהיתה עליו׃</seg>
          <seg id="b.DAN.2.2" type="verse">ויאמר המלך לקרא לחרטמים ולאשפים ולמכשפים ולכשדים להגיד למלך חלמתיו ויבאו ויעמדו לפני המלך׃</seg>
          <seg id="b.DAN.2.3" type="verse">ויאמר להם המלך חלום חלמתי ותפעם רוחי לדעת את־החלום׃</seg>
          <seg id="b.DAN.2.4" type="verse">וידברו הכשדים למלך ארמית מלכא לעלמין חיי אמר חלמא [כ= לעבדיך] [ק= לעבדך] ופשרא נחוא׃</seg>
          <seg id="b.DAN.2.5" type="verse">ענה מלכא ואמר [כ= לכשדיא] [ק= לכשדאי] מלתא מני אזדא הן לא תהודעונני חלמא ופשרה הדמין תתעבדון ובתיכון נולי יתשמון׃</seg>
          <seg id="b.DAN.2.6" type="verse">והן חלמא ופשרה תהחון מתןן ונבזבה ויקר שגיא תקבלון מן־קדמי להן חלמא ופשרה החוני׃</seg>
          <seg id="b.DAN.2.7" type="verse">ענו תנינות ואמרין מלכא חלמא יאמר לעבדוהי ופשרה נהחוה׃</seg>
          <seg id="b.DAN.2.8" type="verse">ענה מלכא ואמר מן־יציב ידע אנה די עדנא אנתון זבנין כל־קבל די חזיתון די אזדא מני מלתא׃</seg>
          <seg id="b.DAN.2.9" type="verse">די הן־חלמא לא תהודענני חדה־היא דתכון ומלה כדבה ושחיתה [כ= הזמנתון] [ק= הזדמנתון] למאמר קדמי עד די עדנא ישתנא להן חלמא אמרו לי ואנדע די פשרה תהחונני׃</seg>
          <seg id="b.DAN.2.10" type="verse">ענו [כ= כשדיא] [ק= כשדאי] קדם־מלכא ואמרין לא־איתי אנש על־יבשתא די מלת מלכא יוכל להחויה כל־קבל די כל־מלך רב ושליט מלה כדנה לא שאל לכל־חרטם ואשף וכשדי׃</seg>
          <seg id="b.DAN.2.11" type="verse">ומלתא די־מלכה שאל יקירה ואחרן לא איתי די יחונה קדם מלכא להן אלהין די מדרהון עם־בשרא לא איתוהי׃</seg>
          <seg id="b.DAN.2.12" type="verse">כל־קבל דנה מלכא בנס וקצף שגיא ואמר להובדה לכל חכימי בבל׃</seg>
          <seg id="b.DAN.2.13" type="verse">ודתא נפקת וחכימיא מתקטלין ובעו דניאל וחברוהי להתקטלה׃ ף</seg>
          <seg id="b.DAN.2.14" type="verse">באדין דניאל* התיב עטא וטעם לאריוך רב־טבחיא די מלכא די נפק לקטלה לחכימי בבל׃</seg>
          <seg id="b.DAN.2.15" type="verse">ענה ואמר לאריוך שליטא די־מלכא על־מה דתא מהחצפה מן־קדם מלכא אדין מלתא הודע אריוך לדניאל׃</seg>
          <seg id="b.DAN.2.16" type="verse">ודניאל על ובעה מן־מלכא די זמן ינתן־לה ופשרא להחויה למלכא׃ ף</seg>
          <seg id="b.DAN.2.17" type="verse">אדין דניאל לביתה אזל ולחנניה מישאל ועזריה חברוהי מלתא הודע׃</seg>
          <seg id="b.DAN.2.18" type="verse">ורחמין למבעא מן־קדם אלה שמיא* על־רזה דנה די לא יהבדון דניאל וחברוהי עם־שאר חכימי בבל׃</seg>
          <seg id="b.DAN.2.19" type="verse">אדין לדניאל בחזוא די־ליליא רזה גלי אדין דניאל ברך לאלה שמיא׃</seg>
          <seg id="b.DAN.2.20" type="verse">ענה דניאל ואמר להוא שמה די־אלהא מברך מן־עלמא ועד־עלמא די חכמתא וגבורתא די לה־היא׃</seg>
          <seg id="b.DAN.2.21" type="verse">והוא מהשנא עדניא וזמניא מהעדה מלכין ומהקים מלכין יהב חכמתא לחכימין ומנדעא לידעי בינה׃</seg>
          <seg id="b.DAN.2.22" type="verse">הוא גלא עמיקתא ומסתרתא ידע מה בחשוכא [כ= ונהירא] [ק= ונהורא] עמה שרא׃</seg>
          <seg id="b.DAN.2.23" type="verse">לך אלה אבהתי מהודא ומשבח אנה די חכמתא וגבורתא יהבת לי וכען הודעתני די־בעינא מנך די־מלת מלכא הודעתנא׃</seg>
          <seg id="b.DAN.2.24" type="verse">כל־קבל דנה דניאל על על־אריוך די מני מלכא להובדה לחכימי בבל אזל וכן אמר־לה לחכימי בבל אל־תהובד העלני קדם מלכא ופשרא למלכא אחוא׃ ס</seg>
          <seg id="b.DAN.2.25" type="verse">אדין אריוך בהתבהלה הנעל לדניאל קדם מלכא וכן אמר־לה די־השכחת גבר מן־בני גלותא די יהוד די פשרא למלכא יהודע׃</seg>
          <seg id="b.DAN.2.26" type="verse">ענה מלכא ואמר לדניאל די שמה בלטשאצר [כ= האיתיך] [ק= האיתך] כהל להודעתני חלמא די־חזית ופשרה׃</seg>
          <seg id="b.DAN.2.27" type="verse">ענה דניאל קדם מלכא ואמר רזה די־מלכא שאל לא חכימין אשפין חרטמין גזרין יכלין להחויה למלכא׃</seg>
          <seg id="b.DAN.2.28" type="verse">ברם איתי אלה בשמיא גלא רזין והודע למלכא נבוכדנצר מה די להוא באחרית יומיא חלמך וחזוי ראשך על־משכבך דנה הוא׃ ף</seg>
          <seg id="b.DAN.2.29" type="verse">[כ= אנתה] [ק= אנת] מלכא רעיונך על־משכבך סלקו מה די להוא אחרי דנה וגלא רזיא הודעך מה־די להוא׃</seg>
          <seg id="b.DAN.2.30" type="verse">ואנה לא בחכמה די־איתי בי מן־כל־חייא רזא דנה גלי לי להן על־דברת די פשרא למלכא יהודעון ורעיוני לבבך תנדע׃</seg>
          <seg id="b.DAN.2.31" type="verse">[כ= אנתה] [ק= אנת] מלכא חזה הוית ואלו צלם חד שגיא צלמא דכן רב וזיוה יתיר קאם לקבלך ורוה דחיל׃</seg>
          <seg id="b.DAN.2.32" type="verse">הוא צלמא ראשה די־דהב טב חדוהי ודרעוהי די כסף מעוהי וירכתה די נחש׃</seg>
          <seg id="b.DAN.2.33" type="verse">שקוהי די פרזל רגלוהי [כ= מנהון] [ק= מנהין] די פרזל [כ= ומנהון] [ק= ומנהין] די חסף׃</seg>
          <seg id="b.DAN.2.34" type="verse">חזה הוית עד די התגזרת אבן די־לא בידין ומחת לצלמא על־רגלוהי די פרזלא וחספא והדקת המון׃</seg>
          <seg id="b.DAN.2.35" type="verse">באדין דקו כחדה פרזלא חספא נחשא כספא ודהבא והוו כעור מן־אדרי־קיט ונשא המון רוחא וכל־אתר לא־השתכח להון ואבנא די־מחת לצלמא הות לטור רב ומלת כל־ארעא׃</seg>
          <seg id="b.DAN.2.36" type="verse">דנה חלמא ופשרה נאמר קדם־מלכא׃</seg>
          <seg id="b.DAN.2.37" type="verse">[כ= אנתה] [ק= אנת] מלכא מלך מלכיא די אלה שמיא מלכותא חסנא ותקפא ויקרא יהב־לך׃</seg>
          <seg id="b.DAN.2.38" type="verse">ובכל־די [כ= דארין] [ק= דירין] בני־אנשא חיות ברא ועוף־שמיא יהב בידך והשלטך בכלהון [כ= אנתה] [ק= אנת]־הוא ראשה די דהבא׃</seg>
          <seg id="b.DAN.2.39" type="verse">ובתרך תקום מלכו אחרי ארעא מנך ומלכו [כ= תליתיא] [ק= תליתאה] אחרי די נחשא די תשלט בכל־ארעא׃</seg>
          <seg id="b.DAN.2.40" type="verse">ומלכו [כ= רביעיה] [ק= רביעאה] תהוא תקיפה כפרזלא כל־קבל די פרזלא מהדק וחשל כלא וכפרזלא די־מרעע כל־אלין תדק ותרע׃</seg>
          <seg id="b.DAN.2.41" type="verse">ודי־חזיתה רגליא ואצבעתא [כ= מנהון] [ק= מנהנ*] חסף די־פחר [כ= ומנהון] [ק= ומנהין] פרזל מלכו פליגה תהוה ומן־נצבתא די פרזלא להוא־בה כל־קבל די חזיתה פרזלא מערב בחסף טינא׃</seg>
          <seg id="b.DAN.2.42" type="verse">ואצבעת רגליא [כ= מנהון] [ק= מנהין] פרזל [כ= ומנהון] [ק= ומנהין] חסף מן־קצת מלכותא תהוה תקיפה ומנה תהוה תבירה׃</seg>
          <seg id="b.DAN.2.43" type="verse">[כ= די] [ק= ודי] חזית פרזלא מערב בחסף טינא מתערבין להון בזרע אנשא ולא־להון דבקין דנה עם־דנה הא־כדי פרזלא לא מתערב עם־חספא׃</seg>
          <seg id="b.DAN.2.44" type="verse">וביומיהון די מלכיא אנון יקים אלה שמיא מלכו די לעלמין לא תתחבל ומלכותה לעם אחרן לא תשתבק תדק ותסיף כל־אלין מלכותא והיא תקום לעלמיא׃</seg>
          <seg id="b.DAN.2.45" type="verse">כל־קבל די־חזית די מטורא אתגזרת אבן די־לא בידין והדקת פרזלא נחשא חספא כספא ודהבא אלה רב הודע למלכא מה די להוא אחרי דנה ויציב חלמא ומהימן פשרה׃ ף</seg>
          <seg id="b.DAN.2.46" type="verse">באדין מלכא נבוכדנצר נפל על־אנפוהי ולדניאל סגד ומנחה וניחחין אמר לנסכה לה׃</seg>
          <seg id="b.DAN.2.47" type="verse">ענה מלכא לדניאל ואמר מן־קשט די אלהכון הוא אלה אלהין ומרא מלכין וגלה רזין די יכלת למגלא רזה דנה׃</seg>
          <seg id="b.DAN.2.48" type="verse">אדין מלכא לדניאל רבי ומתןן רברבן שגיאן יהב־לה והשלטה על כל־מדינת בבל ורב־סגנין על כל־חכימי בבל׃</seg>
          <seg id="b.DAN.2.49" type="verse">ודניאל בעא מן־מלכא ומני על עבידתא די מדינת בבל לשדרך מישך ועבד נגו ודניאל בתרע מלכא׃ ף</seg>
        </div>
        <div id="b.DAN.3" type="chapter">
          <seg id="b.DAN.3.1" type="verse">נבוכדנצר מלכא עבד צלם די־דהב רומה אמין שתין פתיה אמין שת אקימה בבקעת דורא במדינת בבל׃</seg>
          <seg id="b.DAN.3.2" type="verse">ונבוכדנצר מלכא שלח למכנש לאחשדרפניא סגניא ופחותא אדרגזריא גדבריא דתבריא תפתיא וכל שלטני מדינתא למתא לחנכת צלמא די הקים נבוכדנצר מלכא׃</seg>
          <seg id="b.DAN.3.3" type="verse">באדין מתכנשין אחשדרפניא סגניא ופחותא* אדרגזריא גדבריא דתבריא תפתיא וכל שלטני מדינתא לחנכת צלמא די הקים נבוכדנצר מלכא [כ= וקאמין] [ק= וקימין] לקבל צלמא די הקים נבוכדנצר׃</seg>
          <seg id="b.DAN.3.4" type="verse">וכרוזא קרא בחיל לכון אמרין עממיא אמיא ולשניא׃</seg>
          <seg id="b.DAN.3.5" type="verse">בעדנא די־תשמעון קל קרנא משרוקיתא [כ= קיתרוס] [ק= קתרוס] סבכא פסנתרין סומפניה וכל זני זמרא תפלון ותסגדון לצלם דהבא די הקים נבוכדנצר מלכא׃</seg>
          <seg id="b.DAN.3.6" type="verse">ומן־די־לא יפל ויסגד בה־שעתא יתרמא לגוא־אתון נורא יקדתא׃</seg>
          <seg id="b.DAN.3.7" type="verse">כל־קבל דנה בה־זמנא כדי שמעין כל־עממיא קל קרנא משרוקיתא [כ= קיתרס] [ק= קתרוס] שבכא פסנטרין וכל זני זמרא נפלין כל־עממיא אמיא ולשניא סגדין לצלם דהבא די הקים נבוכדנצר מלכא׃</seg>
          <seg id="b.DAN.3.8" type="verse">כל־קבל דנה בה־זמנא קרבו גברין כשדאין ואכלו קרציהון די יהודיא׃</seg>
          <seg id="b.DAN.3.9" type="verse">ענו ואמרין לנבוכדנצר מלכא מלכא לעלמין חיי׃</seg>
          <seg id="b.DAN.3.10" type="verse">[כ= אנתה] [ק= אנת] מלכא שמת טעם די כל־אנש די־ישמע קל קרנא משרקיתא [כ= קיתרס] [ק= קתרוס] שבכא פסנתרין [כ= וסיפניה] [ק= וסופניה] וכל זני זמרא יפל ויסגד לצלם דהבא׃</seg>
          <seg id="b.DAN.3.11" type="verse">ומן־די־לא יפל ויסגד יתרמא לגוא־אתון נורא יקדתא׃</seg>
          <seg id="b.DAN.3.12" type="verse">איתי גברין יהודאין די־מנית יתהון על־עבידת מדינת בבל שדרך מישך ועבד נגו גבריא אלך לא־שמו [כ= עליך] [ק= עלך] מלכא טעם [כ= לאלהיך] [ק= לאלהך] לא פלחין ולצלם דהבא די הקימת לא סגדין׃ ס</seg>
          <seg id="b.DAN.3.13" type="verse">באדין נבוכדנצר ברגז וחמה אמר להיתיה לשדרך מישך ועבד נגו באדין גבריא אלך היתיו קדם מלכא׃</seg>
          <seg id="b.DAN.3.14" type="verse">ענה נבכדנצר ואמר להון הצדא שדרך מישך ועבד נגו לאלהי לא איתיכון פלחין ולצלם דהבא די הקימת לא סגדין׃</seg>
          <seg id="b.DAN.3.15" type="verse">כען הן איתיכון עתידין די בעדנא די־תשמעון קל קרנא משרוקיתא [כ= קיתרס] [ק= קתרוס] שבכא פסנתרין וסומפניה וכל זני זמרא תפלון ותסגדון לצלמא די־עבדת והן לא תסגדון בה־שעתה תתרמון לגוא־אתון נורא יקדתא ומן־הוא אלה די ישיזבנכון מן־ידי׃</seg>
          <seg id="b.DAN.3.16" type="verse">ענו שדרך מישך ועבד נגו ואמרין למלכא נבוכדנצר לא־חשחין אנחנה על־דנה פתגם להתבותך׃</seg>
          <seg id="b.DAN.3.17" type="verse">הן איתי אלהנא די־אנחנא פלחין יכל לשיזבותנא מן־אתון נורא יקדתא ומן־ידך מלכא ישיזב׃</seg>
          <seg id="b.DAN.3.18" type="verse">והן לא ידיע להוא־לך מלכא די לאלהיכק לא־[כ= איתינא] [ק= איתנא] פלחין ולצלם דהבא די הקימת לא נסגד׃ ס</seg>
          <seg id="b.DAN.3.19" type="verse">באדין נבוכדנצר התמלי חמא וצלם אנפוהי [כ= אשתנו] [ק= אשתני] על־שדרך מישך ועבד נגו ענה ואמר למזא לאתונא חד־שבעה על די חזה למזיה׃</seg>
          <seg id="b.DAN.3.20" type="verse">ולגברין גברי־חיל די בחילה אמר לכפתה לשדרך מישך ועבד נגו למרמא לאתון נורא יקדתא׃</seg>
          <seg id="b.DAN.3.21" type="verse">באדין גבריא* אלך כפתו בסרבליהון [כ= פטישיהון] [ק= פטשיהון] וכרבלתהון ולבשיהון ורמיו לגוא־אתון נורא יקדתא׃</seg>
          <seg id="b.DAN.3.22" type="verse">כל־קבל דנה מן־די מלת מלכא מחצפה ואתונא אזה יתירא גבריא אלך די הסקו לשדרך מישך ועבד נגו קטל המון שביבא די נורא׃</seg>
          <seg id="b.DAN.3.23" type="verse">וגבריא אלך תלתהון שדרך מישך ועבד נגו נפלו לגוא־אתון־נורא יקדתא מכפתין׃ ף</seg>
          <seg id="b.DAN.3.24" type="verse">אדין נבוכדנצר מלכא תוה וקם בהתבהלה ענה ואמר להדברוהי הלא גברין תלתא רמינא לגוא־נורא מכפתין ענין ואמרין למלכא יציבא מלכא׃</seg>
          <seg id="b.DAN.3.25" type="verse">ענה ואמר הא־אנה חזה גברין ארבעה שרין מהלכין בגוא־נורא וחבל לא־איתי בהון ורוה די [כ= רביעיא] [ק= רביעאה] דמה לבר־אלהין׃ ס</seg>
          <seg id="b.DAN.3.26" type="verse">באדין קרב נבוכדנצר לתרע אתון נורא יקדתא ענה ואמר שדרך מישך ועבד־נגו עבדוהי די־אלהא [כ= עליא] [ק= עלאה] פקו ואתו באדין נפקין שדרך מישך ועבד נגו מן־גוא נורא׃</seg>
          <seg id="b.DAN.3.27" type="verse">ומתכנשין אחשדרפניא סגניא ופחותא והדברי מלכא חזין לגבריא אלך די לא־שלט נורא בגשמהון ושער ראשהון לא התחרך וסרבליהון לא שנו וריח נור לא עדת בהון׃</seg>
          <seg id="b.DAN.3.28" type="verse">ענה נבוכדנצר ואמר בריך אלההון די־שדרך מישך ועבד נגו די־שלח מלאכה ושיזב לעבדוהי די התרחצו עלוהי ומלת מלכא שניו ויהבו [כ= גשמיהון] [ק= גשמהון] די לא־יפלחון ולא־יסגדון לכל־אלה להן לאלההון׃</seg>
          <seg id="b.DAN.3.29" type="verse">ומני שים טעם די כל־עם אמה ולשן די־יאמר [כ= שלה] [ק= שלו] על אלההון די־שדרך מישך ועבד נגוא הדמין יתעבד וביתה נולי ישתוה כל־קבל די לא איתי אלה אחרן די־יכל להצלה כדנה׃</seg>
          <seg id="b.DAN.3.30" type="verse">באדין מלכא הצלח לשדרך מישך ועבד נגו במדינת בבל׃ ף</seg>
          <seg id="b.DAN.3.31" type="verse">נבוכדנצר מלכא לכל־עממיא אמיא ולשניא די־[כ= דארין] [ק= דירין] בכל־ארעא שלמכון ישגא׃</seg>
          <seg id="b.DAN.3.32" type="verse">אתיא ותמהיא די עבד עמי אלהא [כ= עליא] [ק= עלאה] שפר קדמי להחויה׃</seg>
          <seg id="b.DAN.3.33" type="verse">אתוהי כמה רברבין ותמהוהי כמה תקיפין מלכותה מלכות עלם ושלטנה עם־דר ודר׃</seg>
        </div>
        <div id="b.DAN.4" type="chapter">
          <seg id="b.DAN.4.1" type="verse">אנה נבוכדנצר שלה הוית בביתי ורעןן בהיכלי׃</seg>
          <seg id="b.DAN.4.2" type="verse">חלם חזית וידחלנני והרהרין על־משכבי וחזוי ראשי יבהלנני׃</seg>
          <seg id="b.DAN.4.3" type="verse">ומני שים טעם להנעלה קדמי לכל חכימי בבל די־פשר חלמא יהודענני׃</seg>
          <seg id="b.DAN.4.4" type="verse">באדין [כ= עללין] [ק= עלין] חרטמיא אשפיא [כ= כשדיא] [ק= כשדאי] וגזריא וחלמא אמר אנה קדמיהון ופשרה לא־מהודעין לי׃</seg>
          <seg id="b.DAN.4.5" type="verse">ועד אחרין על קדמי דניאל די־שמה בלטשאצר כשם אלהי ודי רוח־אלהין קדישין בה וחלמא קדמוהי אמרת׃</seg>
          <seg id="b.DAN.4.6" type="verse">בלטשאצר רב חרטמיא די אנה ידעת די רוח אלהין קדישין בך וכל־רז לא־אנס לך חזוי חלמי די־חזית ופשרה אמר׃</seg>
          <seg id="b.DAN.4.7" type="verse">וחזוי ראשי על־משכבי חזה הוית ואלו אילן בגוא ארעא ורומה שגיא׃</seg>
          <seg id="b.DAN.4.8" type="verse">רבה אילנא ותקף ורומה ימטא לשמיא וחזותה לסוף כל־ארעא׃</seg>
          <seg id="b.DAN.4.9" type="verse">עפיה שפיר ואנבה שגיא ומזון לכלא־בה תחתוהי תטלל חיות ברא ובענפוהי [כ= ידרון] [ק= ידורן] צפרי שמיא ומנה יתזין כל־בשרא׃</seg>
          <seg id="b.DAN.4.10" type="verse">חזה הוית בחזוי ראשי על־משכבי ואלו עיר וקדיש מן־שמיא נחת׃</seg>
          <seg id="b.DAN.4.11" type="verse">קרא בחיל וכן אמר גדו אילנא וקצצו ענפוהי אתרו עפיה ובדרו אנבה תנד חיותא מן־תחתוהי וצפריא מן־ענפוהי׃</seg>
          <seg id="b.DAN.4.12" type="verse">ברם עקר שרשוהי בארעא שבקו ובאסור די־פרזל ונחש בדתאא די ברא ובטל שמיא יצטבע ועם־חיותא חלקה בעשב ארעא׃</seg>
          <seg id="b.DAN.4.13" type="verse">לבבה מן־[כ= אנושא] [ק= אנשא] ישנון ולבב חיוה יתיהב לה ושבעה עדנין יחלפון עלוהי׃</seg>
          <seg id="b.DAN.4.14" type="verse">בגזרת עירין פתגמא ומאמר קדישין שאלתא עד־דברת די ינדעון חייא די־שליט [כ= עליא] [ק= עלאה] במלכות [כ= אנושא] [ק= אנשא] ולמן־די יצבא יתננה ושפל אנשים יקים [כ= עליה] [ק= עלה]׃</seg>
          <seg id="b.DAN.4.15" type="verse">דנה חלמא חזית אנה מלכא נבוכדנצר [כ= ואנתה] [ק= ואנת] בלטשאצר פשרא אמר כל־קבל די כל־חכימי מלכותי לא־יכלין פשרא להודעתני [כ= ואנתה] [ק= ואנת] כהל די רוח־אלהין קדישין בך׃</seg>
          <seg id="b.DAN.4.16" type="verse">אדין דניאל די־שמה בלטשאצר אשתוםם כשעה חדה ורעינהי יבהלנה ענה מלכא ואמר בלטשאצר חלמא ופשרא אל־יבהלך ענה בלטשאצר ואמר [כ= מראי] [ק= מרי] חלמא [כ= לשנאיך] [ק= לשנאך] ופשרה [כ= לעריך] [ק= לערך]׃*</seg>
          <seg id="b.DAN.4.17" type="verse">אילנא די חזית די רבה ותקף ורומה ימטא לשמיא וחזותה לכל־ארעא׃</seg>
          <seg id="b.DAN.4.18" type="verse">ועפיה שפיר ואנבה שגיא ומזון לכלא־בה תחתוהי תדור חיות ברא ובענפוהי ישכןן צפרי שמיא׃</seg>
          <seg id="b.DAN.4.19" type="verse">[כ= אנתה] [ק= אנת]־הוא מלכא די רבית ותקפת ורבותך רבת ומטת לשמיא ושלטנך לסוף ארעא׃</seg>
          <seg id="b.DAN.4.20" type="verse">ודי חזה מלכא עיר וקדיש נחת מן־שמיא ואמר גדו אילנא וחבלוהי ברם עקר שרשוהי בארעא שבקו ובאסור די־פרזל ונחש בדתאא די ברא ובטל שמיא יצטבע ועם־חיות ברא חלקה עד די־שבעה עדנין יחלפון עלוהי׃</seg>
          <seg id="b.DAN.4.21" type="verse">דנה פשרא מלכא וגזרת [כ= עליא] [ק= עלאה] היא די מטת על־[כ= מראי] [ק= מרי] מלכא׃</seg>
          <seg id="b.DAN.4.22" type="verse">ולך טרדין מן־אנשא ועם־חיות ברא להוה מדרך ועשבא כתורין לך יטעמון ומטל שמיא לך מצבעין ושבעה עדנין יחלפון [כ= עליך] [ק= עלך] עד די־תנדע די־שליט [כ= עליא] [ק= עלאה] במלכות אנשא ולמן־די יצבא יתננה׃</seg>
          <seg id="b.DAN.4.23" type="verse">ודי אמרו למשבק עקר שרשוהי די אילנא מלכותך לך קימה מן־די תנדע די שלטן שמיא׃</seg>
          <seg id="b.DAN.4.24" type="verse">להן מלכא מלכי ישפר [כ= עליך] [ק= עלך] [כ= וחטיך] [ק= וחטאך] בצדקה פרק ועויתך במחן ענין הן תהוא ארכה לשלותך׃</seg>
          <seg id="b.DAN.4.25" type="verse">כלא מטא על־נבוכדנצר מלכא׃ ף</seg>
          <seg id="b.DAN.4.26" type="verse">לקצת ירחין תרי־עשר על־היכל מלכותא די בבל מהלך הוה׃</seg>
          <seg id="b.DAN.4.27" type="verse">ענה מלכא ואמר הלא דא־היא בבל רבתא די־אנה בניתה לבית מלכו בתקף חסני וליקר הדרי׃</seg>
          <seg id="b.DAN.4.28" type="verse">עוד מלתא בפם מלכא קל מן־שמיא נפל לך אמרין נבוכדנצר מלכא מלכותה עדת מנך׃</seg>
          <seg id="b.DAN.4.29" type="verse">ומן־אנשא לך טרדין ועם־חיות ברא מדרך עשבא כתורין לך יטעמון ושבעה עדנין יחלפון [כ= עליך] [ק= עלך] עד די־תנדע די־שליט [כ= עליא] [ק= עלאה] במלכות אנשא ולמן־די יצבא יתננה׃</seg>
          <seg id="b.DAN.4.30" type="verse">בה־שעתא מלתא ספת על־נבוכדנצר ומן־אנשא טריד ועשבא כתורין יאכל ומטל שמיא גשמה יצטבע עד די שערה כנשרין רבה וטפרוהי כצפרין׃</seg>
          <seg id="b.DAN.4.31" type="verse">ולקצת יומיה אנה נבוכדנצר עיני לשמיא נטלת ומנדעי עלי יתוב [כ= ולעליא] [ק= ולעלאה] ברכת ולחי עלמא שבחת והדרת די שלטנה שלטן עלם ומלכותה עם־דר ודר׃</seg>
          <seg id="b.DAN.4.32" type="verse">וכל־[כ= דארי] [ק= דירי] ארעא כלה חשיבין וכמצביה עבד בחיל שמיא [כ= ודארי] [ק= ודירי] ארעא ולא איתי די־ימחא בידה ויאמר לה מה עבדת׃</seg>
          <seg id="b.DAN.4.33" type="verse">בה־זמנא מנדעי יתוב עלי וליקר מלכותי הדרי וזוי יתוב עלי ולי הדברי ורברבני יבעון ועל־מלכותי התקנת ורבו יתירה הוספת לי׃</seg>
          <seg id="b.DAN.4.34" type="verse">כען אנה נבוכדנצר משבח ומרוםם ומהדר למלך שמיא די כל־מעבדוהי קשט וארחתה דין ודי מהלכין בגוה יכל להשפלה׃ ף</seg>
        </div>
        <div id="b.DAN.5" type="chapter">
          <seg id="b.DAN.5.1" type="verse">בלשאצר מלכא עבד לחם רב לרברבנוהי אלף ולקבל אלפא חמרא שתה׃</seg>
          <seg id="b.DAN.5.2" type="verse">בלשאצר אמר בטעם חמרא להיתיה למאני דהבא וכספא די הנפק נבוכדנצר אבוהי מן־היכלא די בירושלם וישתון בהון מלכא ורברבנוהי שגלתה ולחנתה׃</seg>
          <seg id="b.DAN.5.3" type="verse">באדין היתיו מאני דהבא די הנפקו מן־היכלא די־בית אלהא די בירושלם ואשתיו בהון מלכא ורברבנוהי שגלתה ולחנתה׃</seg>
          <seg id="b.DAN.5.4" type="verse">אשתיו חמרא ושבחו לאלהי דהבא וכספא נחשא פרזלא אעא ואבנא׃</seg>
          <seg id="b.DAN.5.5" type="verse">בה־שעתה [כ= נפקו] [ק= נפקה] אצבען די יד־אנש וכתבן לקבל נברשתא על־גירא די־כתל היכלא די מלכא ומלכא חזה פס ידה די כתבה׃</seg>
          <seg id="b.DAN.5.6" type="verse">אדין מלכא זיוהי שנוהי ורעינהי יבהלונה וקטרי חרצה משתרין וארכבתה דא לדא נקשן׃</seg>
          <seg id="b.DAN.5.7" type="verse">קרא מלכא בחיל להעלה לאשפיא [כ= כשדיא] [ק= כשדאי] וגזריא ענה מלכא ואמר לחכימי בבל די כל־אנש די־יקרה כתבה דנה ופשרה יחונני ארגונא ילבש [כ= והמונכא] [ק= והמניכא*] די־דהבא על־צוארה ותלתי במלכותא ישלט׃ ס</seg>
          <seg id="b.DAN.5.8" type="verse">אדין [כ= עללין] [ק= עלין] כל חכימי מלכא ולא־כהלין כתבא למקרא [כ= ופשרא] [ק= ופשרה] להודעה למלכא׃</seg>
          <seg id="b.DAN.5.9" type="verse">אדין מלכא בלשאצר שגיא מתבהל וזיוהי שנין עלוהי ורברבנוהי משתבשין׃</seg>
          <seg id="b.DAN.5.10" type="verse">מלכתא לקבל מלי מלכא ורברבנוהי לבית משתיא [כ= עללת] [ק= עלת] ענת מלכתא ואמרת מלכא לעלמין חיי אל־יבהלוך רעיונך וזיויך אל־ישתנו׃</seg>
          <seg id="b.DAN.5.11" type="verse">איתי גבר במלכותך די רוח אלהין קדישין בה וביומי אבוך נהירו ושכלתנו וחכמה כחכמת־אלהין השתכחת בה ומלכא נבכדנצר אבוך רב חרטמין אשפין כשדאין גזרינ* הקימה אבוך מלכא׃</seg>
          <seg id="b.DAN.5.12" type="verse">כל־קבל די רוח יתירה ומנדע ושכלתנו מפשר חלמין ואחוית אחידן ומשרא קטרין השתכחת בה בדניאל די־מלכא שם־שמה בלטשאצר כען דניאל יתקרי ופשרה יהחוה׃ ף</seg>
          <seg id="b.DAN.5.13" type="verse">באדין דניאל העל קדם מלכא ענה מלכא ואמר לדניאל [כ= אנתה] [ק= אנת]־הוא דניאל די־מן־בני גלותא די יהוד די היתי מלכא אבי מן־יהוד׃</seg>
          <seg id="b.DAN.5.14" type="verse">ושמעת [כ= עליך] [ק= עלך] די רוח אלהין בך ונהירו ושכלתנו וחכמה יתירה השתכחת בך׃</seg>
          <seg id="b.DAN.5.15" type="verse">וכען העלו קדמי חכימיא אשפיא די־כתבה דנה יקרון ופשרה להודעתני ולא־כהלין פשר־מלתא להחויה׃</seg>
          <seg id="b.DAN.5.16" type="verse">ואנה שמעת [כ= עליך] [ק= עלך] די־[כ= תוכל] [ק= תיכול*] פשרין למפשר וקטרין למשרא כען הן [כ= תוכל] [ק= תכול] כתבא למקרא ופשרה להודעתני ארגונא תלבש [כ= והמונכא] [ק= והמניכא*] די־דהבא על־צוארך ותלתא במלכותא תשלט׃ ף</seg>
          <seg id="b.DAN.5.17" type="verse">באדין ענה דניאל ואמר קדם מלכא מתנתך לך להוין ונבזביתך לאחרן הב ברם כתבא אקרא למלכא ופשרא אהודענה׃</seg>
          <seg id="b.DAN.5.18" type="verse">[כ= אנתה] [ק= אנת] מלכא אלהא [כ= עליא] [ק= עלאה] מלכותא ורבותא ויקרא והדרה יהב לנבכדנצר אבוך׃</seg>
          <seg id="b.DAN.5.19" type="verse">ומן־רבותא די יהב־לה כל עממיא אמיא ולשניא הוו [כ= זאעין] [ק= זיעין] ודחלין מן־קדמוהי די־הוה צבא הוא קטל ודי־הוה צבא הוה מחא ודי־הוה צבא הוה מרים ודי־הוה צבא הוה משפיל׃</seg>
          <seg id="b.DAN.5.20" type="verse">וכדי רם לבבה ורוחה תקפת להזדה הנחת מן־כרסא מלכותה ויקרה העדיו מנה׃</seg>
          <seg id="b.DAN.5.21" type="verse">ומן־בני אנשא טריד ולבבה עם־חיותא [כ= שוי] [ק= שויו] ועם־ערדיא מדורה עשבא כתורין יטעמונה ומטל שמיא גשמה יצטבע עד די־ידע די־שליט אלהא [כ= עליא] [ק= עלאה*] במלכות אנשא ולמן־די יצבה יהקים [כ= עליה] [ק= עלה]׃</seg>
          <seg id="b.DAN.5.22" type="verse">[כ= ואנתה] [ק= ואנת] ברה בלשאצר לא השפלת לבבך כל־קבל די כל־דנה ידעת׃</seg>
          <seg id="b.DAN.5.23" type="verse">ועל מרא־שמיא התרוממת ולמאניא די־ביתה היתיו [כ= קדמיך] [ק= קדמך] [כ= ואנתה] [ק= ואנת] [כ= ורברבניך] [ק= ורברבנך] שגלתך ולחנתך חמרא שתין בהון ולאלהי כספא־ודהבא נחשא פרזלא אעא ואבנא די לא־חזין ולא־שמעין ולא ידעין שבחת ולאלהא די־נשמתך בידה וכל־ארחתך לה לא הדרת׃</seg>
          <seg id="b.DAN.5.24" type="verse">באדין מן־קדמוהי שליח פסא די־ידא וכתבא דנה רשים׃</seg>
          <seg id="b.DAN.5.25" type="verse">ודנה כתבא די רשים מנא מנא תקל ופרסין׃</seg>
          <seg id="b.DAN.5.26" type="verse">דנה פשר־מלתא מנא מנה־אלהא מלכותך והשלמה׃</seg>
          <seg id="b.DAN.5.27" type="verse">תקל תקילתה במאזניא והשתכחת חסיר׃</seg>
          <seg id="b.DAN.5.28" type="verse">פרס פריסת מלכותך ויהיבת למדי ופרס׃</seg>
          <seg id="b.DAN.5.29" type="verse">באדין אמר בלשאצר והלבישו לדניאל ארגונא [כ= והמונכא] [ק= והמניכא] די־דהבא על־צוארה והכרזו עלוהי די־להוא שליט תלתא במלכותא׃</seg>
          <seg id="b.DAN.5.30" type="verse">בה בליליא קטיל בלאשצר מלכא [כ= כשדיא] [ק= כשדאה]׃ ף</seg>
        </div>
        <div id="b.DAN.6" type="chapter">
          <seg id="b.DAN.6.1" type="verse">ודריוש [כ= מדיא] [ק= מדאה] קבל מלכותא כבר שנין שתין ותרתין׃</seg>
          <seg id="b.DAN.6.2" type="verse">שפר קדם דריוש והקים על־מלכותא לאחשדרפניא מאה ועשרין די להון בכל־מלכותא׃</seg>
          <seg id="b.DAN.6.3" type="verse">ועלא מנהון סרכין תלתא די דניאל חד־מנהון די־להון אחשדרפניא אלין יהבין להון טעמא ומלכא לא־להוא נזק׃</seg>
          <seg id="b.DAN.6.4" type="verse">אדין דניאל דנה הוא מתנצח על־סרכיא ואחשדרפניא כל־קבל די רוח יתירא בה ומלכא עשית להקמותה על־כל־מלכותא׃</seg>
          <seg id="b.DAN.6.5" type="verse">אדין סרכיא ואחשדרפניא הוו בעין עלה להשכחה לדניאל מצד מלכותא וכל־עלה ושחיתה לא־יכלין להשכחה כל־קבל די־מהימן הוא וכל־שלו ושחיתה לא השתכחת עלוהי׃</seg>
          <seg id="b.DAN.6.6" type="verse">אדין גבריא אלך אמרין די לא נהשכח לדניאל דנה כל־עלא להן השכחנה עלוהי בדת אלהה׃ ס</seg>
          <seg id="b.DAN.6.7" type="verse">אדין סרכיא ואחשדרפניא אלן הרגשו על־מלכא וכן אמרין לה דריוש מלכא לעלמין חיי׃</seg>
          <seg id="b.DAN.6.8" type="verse">אתיעטו כל סרכי מלכותא סגניא ואחשדרפניא הדבריא ופחותא לקימה קים מלכא ולתקפה אסר די כל־די־יבעה בעו מן־כל־אלה ואנש עד־יומין תלתין להן מנך מלכא יתרמא לגב אריותא׃</seg>
          <seg id="b.DAN.6.9" type="verse">כען מלכא תקים אסרא ותרשם כתבא די לא להשניה כדת־מדי ופרס די־לא תעדא׃</seg>
          <seg id="b.DAN.6.10" type="verse">כל־קבל דנה מלכא דריוש רשם כתבא ואסרא׃</seg>
          <seg id="b.DAN.6.11" type="verse">ודניאל כדי ידע די־רשים כתבא על לביתה וכוין פתיחן לה בעליתה נגד ירושלם וזמנין תלתה ביומא הוא ברך על־ברכוהי ומצלא ומודא קדם אלהה כל־קבל די־הוא עבד מן־קדמת דנה׃ ס</seg>
          <seg id="b.DAN.6.12" type="verse">אדין גבריא אלך הרגשו והשכחו לדניאל בעא ומתחןן קדם אלהה׃</seg>
          <seg id="b.DAN.6.13" type="verse">באדין קריבו ואמרין קדם־מלכא על־אסר מלכא הלא אסר רשמת די כל־אנש די־יבעה מן־כל־אלה ואנש עד־יומין תלתין להן מנך מלכא יתרמא לגוב אריותא ענה מלכא ואמר יציבא מלתא כדת־מדי ופרס די־לא תעדא׃</seg>
          <seg id="b.DAN.6.14" type="verse">באדין ענו ואמרין קדם מלכא די דניאל די מן־בני גלותא די יהוד לא־שם [כ= עליך] [ק= עלך] מלכא טעם ועל־אסרא די רשמת וזמנין תלתה ביומא בעא בעותה׃</seg>
          <seg id="b.DAN.6.15" type="verse">אדין מלכא כדי מלתא שמע שגיא באש עלוהי ועל דניאל שם בל לשיזבותה ועד מעלי שמשא הוא משתדר להצלותה׃</seg>
          <seg id="b.DAN.6.16" type="verse">באדין גבריא אלך הרגשו על־מלכא ואמרין למלכא דע מלכא די־דת למדי ופרס די־כל־אסר וקים די־מלכא יהקים לא להשניה׃</seg>
          <seg id="b.DAN.6.17" type="verse">באדין מלכא אמר והיתיו לדניאל ורמו לגבא די אריותא ענה מלכא ואמר לדניאל אלהך די [כ= אנתה] [ק= אנת] פלח־לה בתדירא הוא ישיזבנך׃</seg>
          <seg id="b.DAN.6.18" type="verse">והיתית אבן חדה ושמת על־פם גבא וחתמה מלכא בעזקתה ובעזקת רברבנוהי די לא־תשנא צבו בדניאל׃</seg>
          <seg id="b.DAN.6.19" type="verse">אדין אזל מלכא להיכלה ובת טות ודחון לא־הנעל קדמוהי ושנתה נדת עלוהי׃</seg>
          <seg id="b.DAN.6.20" type="verse">באדין מלכא בשפרפרא* יקום בנגהא ובהתבהלה לגבא די־אריותא אזל׃</seg>
          <seg id="b.DAN.6.21" type="verse">וכמקרבה לגבא לדניאל בקל עציב זעק ענה מלכא ואמר לדניאל דניאל עבד אלהא חיא אלהך די [כ= אנתה] [ק= אנת] פלח־לה בתדירא היכל לשיזבותך מן־אריותא׃</seg>
          <seg id="b.DAN.6.22" type="verse">אדין דניאל עם־מלכא מלל מלכא לעלמין חיי׃</seg>
          <seg id="b.DAN.6.23" type="verse">אלהי שלח מלאכה וסגר פם אריותא ולא חבלוני כל־קבל די קדמוהי זכו השתכחת לי ואף [כ= קדמיך] [ק= קדמך] מלכא חבולה לא עבדת׃</seg>
          <seg id="b.DAN.6.24" type="verse">באדין מלכא שגיא* טאב עלוהי ולדניאל אמר להנסקה מן־גבא והסק דניאל מן־גבא וכל־חבל לא־השתכח בה די הימן באלהה׃</seg>
          <seg id="b.DAN.6.25" type="verse">ואמר מלכא והיתיו גבריא אלך די־אכלו קרצוהי די דניאל ולגב אריותא רמו אנון בניהון ונשיהון ולא־מטו לארעית גבא עד די־שלטו בהון אריותא וכל־גרמיהון הדקו׃</seg>
          <seg id="b.DAN.6.26" type="verse">באדין דריוש מלכא כתב לכל־עממיא אמיא ולשניא די־[כ= דארין] [ק= דירין] בכל־ארעא שלמכון ישגא׃</seg>
          <seg id="b.DAN.6.27" type="verse">מן־קדמי שים טעם די בכל־שלטן מלכותי להון [כ= זאעין] [ק= זיעין] ודחלין מן־קדם אלהה די־דניאל די־הוא אלהא חיא וקים לעלמין ומלכותה די־לא תתחבל ושלטנה עד־סופא׃</seg>
          <seg id="b.DAN.6.28" type="verse">משיזב ומצל ועבד אתין ותמהין בשמיא ובארעא די שיזיב לדניאל מן־יד אריותא׃</seg>
          <seg id="b.DAN.6.29" type="verse">ודניאל דנה הצלח במלכות דריוש ובמלכות כורש [כ= פרסיא] [ק= פרסאה]׃ ף</seg>
        </div>
        <div id="b.DAN.7" type="chapter">
          <seg id="b.DAN.7.1" type="verse">בשנת חדה לבלאשצר מלך בבל דניאל חלם חזה וחזוי ראשה על־משכבה באדין חלמא כתב ראש מלין אמר׃</seg>
          <seg id="b.DAN.7.2" type="verse">ענה דניאל ואמר חזה הוית בחזוי עם־ליליא וארו ארבע רוחי שמיא מגיחן לימא רבא׃</seg>
          <seg id="b.DAN.7.3" type="verse">וארבע חיון רברבן סלקן מן־ימא שנין דא מן־דא׃</seg>
          <seg id="b.DAN.7.4" type="verse">קדמיתא כאריה וגפין די־נשר לה חזה הוית עד די־מריטו גפיה ונטילת מן־ארעא ועל־רגלין כאנש הקימת ולבב אנש יהיב לה׃</seg>
          <seg id="b.DAN.7.5" type="verse">וארו חיוה אחרי תנינה דמיה לדב ולשטר־חד הקמת ותלת עלעין בפמה בין [כ= שניה] [ק= שנה] וכן אמרין לה קומי אכלי בשר שגיא׃</seg>
          <seg id="b.DAN.7.6" type="verse">באתר דנה חזה הוית וארו אחרי כנמר ולה גפין ארבע די־עוף על־[כ= גביה] [ק= גבה] וארבעה ראשין לחיותא ושלטן יהיב לה׃</seg>
          <seg id="b.DAN.7.7" type="verse">באתר דנה חזה הוית בחזוי ליליא וארו חיוה [כ= רביעיה] [ק= רביעאה] דחילה ואימתני ותקיפא יתירא ושנין די־פרזל לה רברבן אכלה ומדקה ושארא [כ= ברגליה] [ק= ברגלה] רפסה והיא משניה מן־כל־חיותא די קדמיה וקרנין עשר לה׃</seg>
          <seg id="b.DAN.7.8" type="verse">משתכל הוית בקרניא ואלו קרן אחרי זעירה סלקת [כ= ביניהון] [ק= ביניהן] ותלת מן־קרניא קדמיתא [כ= אתעקרו] [ק= אתעקרה] מן־[כ= קדמיה] [ק= קדמה] ואלו עינין כעיני אנשא בקרנא־דא ופם ממלל רברבן׃</seg>
          <seg id="b.DAN.7.9" type="verse">חזה הוית עד די כרסון רמיו ועתיק יומין יתב לבושה כתלג חור ושער ראשה כעמר נקא כרסיה שביבין די־נור גלגלוהי נור דלק׃</seg>
          <seg id="b.DAN.7.10" type="verse">נהר די־נור נגד ונפק מן־קדמוהי אלף [כ= אלפים] [ק= אלפין] ישמשונה ורבו [כ= רבון] [ק= רבבן] קדמוהי יקומון דינא יתב וספרין פתיחו׃</seg>
          <seg id="b.DAN.7.11" type="verse">חזה הוית באדין מן־קל מליא רברבתא די קרנא ממללה חזה הוית עד די קטילת חיותא והובד גשמה ויהיבת ליקדת אשא׃</seg>
          <seg id="b.DAN.7.12" type="verse">ושאר חיותא העדיו שלטנהון וארכה בחיין יהיבת להון עד־זמן ועדן׃</seg>
          <seg id="b.DAN.7.13" type="verse">חזה הוית בחזוי ליליא וארו עם־ענני שמיא כבר אנש אתה הוה ועד־עתיק יומיא מטה וקדמוהי הקרבוהי׃</seg>
          <seg id="b.DAN.7.14" type="verse">ולה יהיב שלטן ויקר ומלכו וכל עממיא אמיא ולשניא לה יפלחון שלטנה שלטן עלם די־לא יעדה ומלכותה די־לא תתחבל׃ ף</seg>
          <seg id="b.DAN.7.15" type="verse">אתכרית רוחי אנה דניאל בגוא נדנה וחזוי ראשי יבהלנני׃</seg>
          <seg id="b.DAN.7.16" type="verse">קרבת על־חד מן־קאמיא ויציבא אבעא־מנה על־כל־דנה ואמר־לי ופשר מליא יהודענני׃</seg>
          <seg id="b.DAN.7.17" type="verse">אלין חיותא רברבתא די אנין ארבע ארבעה מלכין יקומון מן־ארעא׃</seg>
          <seg id="b.DAN.7.18" type="verse">ויקבלון מלכותא קדישי עליונין ויחסנון מלכותא עד־עלמא ועד עלם עלמיא׃</seg>
          <seg id="b.DAN.7.19" type="verse">אדין צבית ליצבא על־חיותא רביעיתא די־הות שניה מן־[כ= כלהון] [ק= כלהין] דחילה יתירה [כ= שניה] [ק= שנה] די־פרזל וטפריה די־נחש אכלה מדקה ושארא ברגליה רפסה׃</seg>
          <seg id="b.DAN.7.20" type="verse">ועל־קרניא עשר די בראשה ואחרי די סלקת [כ= ונפלו] [ק= ונפלה] מן־[כ= קדמיה] [ק= קדמה] תלת וקרנא דכן ועינין לה ופם ממלל רברבן וחזוה רב מן־חברתה׃</seg>
          <seg id="b.DAN.7.21" type="verse">חזה הוית וקרנא דכן עבדה קרב עם־קדישין ויכלה להון׃</seg>
          <seg id="b.DAN.7.22" type="verse">עד די־אתה* עתיק יומיא ודינא יהב לקדישי עליונין וזמנא מטה ומלכותא החסנו קדישין׃</seg>
          <seg id="b.DAN.7.23" type="verse">כן אמר חיותא רביעיתא מלכו [כ= רביעיא] [ק= רביעאה] תהוא בארעא די תשנא מן־כל־מלכותא ותאכל כל־ארעא ותדושנה ותדקנה׃</seg>
          <seg id="b.DAN.7.24" type="verse">וקרניא עשר מנה מלכותה עשרה מלכין יקמון ואחרן יקום אחריהון והוא ישנא מן־קדמיא ותלתה מלכין יהשפל׃</seg>
          <seg id="b.DAN.7.25" type="verse">ומלין לצד [כ= עליא] [ק= עלאה] ימלל ולקדישי עליונין יבלא ויסבר להשניה זמנין ודת ויתיהבון בידה עד־עדן ועדנין ופלג עדן׃</seg>
          <seg id="b.DAN.7.26" type="verse">ודינא יתב ושלטנה יהעדון להשמדה ולהובדה עד־סופא׃</seg>
          <seg id="b.DAN.7.27" type="verse">ומלכותה ושלטנא ורבותא די מלכות תחות כל־שמיא יהיבת לעם קדישי עליונין מלכותה מלכות עלם וכל שלטניא לה יפלחון וישתמעון׃</seg>
          <seg id="b.DAN.7.28" type="verse">עד־כה סופא די־מלתא אנה דניאל שגיא רעיוני יבהלנני וזיוי ישתנון עלי ומלתא בלבי נטרת׃ ף</seg>
        </div>
        <div id="b.DAN.8" type="chapter">
          <seg id="b.DAN.8.1" type="verse">בשנת שלוש למלכות בלאשצר המלך חזון נראה אלי אני דניאל אחרי הנראה אלי בתחלה׃</seg>
          <seg id="b.DAN.8.2" type="verse">ואראה בחזון ויהי בראתי ואני בשושן הבירה אשר בעילם המדינה ואראה בחזון ואני הייתי על־אובל אולי׃</seg>
          <seg id="b.DAN.8.3" type="verse">ואשא עיני ואראה והנה איל אחד עמד לפני האבל ולו קרנים והקרנים גבהות והאחת גבהה מן־השנית והגבהה עלה באחרנה׃</seg>
          <seg id="b.DAN.8.4" type="verse">ראיתי את־האיל מנגח ימה וצפונה ונגבה וכל־חיות לא־יעמדו לפניו ואין מציל מידו ועשה כרצנו והגדיל׃</seg>
          <seg id="b.DAN.8.5" type="verse">ואני הייתי מבין והנה צפיר־העזים בא מן־המערב על־פני כל־הארץ ואין נוגע בארץ והצפיר קרן חזות בין עיניו׃</seg>
          <seg id="b.DAN.8.6" type="verse">ויבא עד־האיל בעל הקרנים אשר ראיתי עמד לפני האבל וירץ אליו בחמת כחו׃</seg>
          <seg id="b.DAN.8.7" type="verse">וראיתיו מגיע אצל האיל ויתמרמר אליו ויך את־האיל וישבר את־שתי קרניו ולא־היה כח באיל לעמד לפניו וישליכהו ארצה וירמסהו ולא־היה מציל לאיל מידו׃</seg>
          <seg id="b.DAN.8.8" type="verse">וצפיר העזים הגדיל עד־מאד וכעצמו נשברה הקרן הגדולה ותעלנה חזות ארבע תחתיה לארבע רוחות השמים׃</seg>
          <seg id="b.DAN.8.9" type="verse">ומן־האחת מהם יצא קרן־אחת מצעירה ותגדל־יתר אל־הנגב ואל־המזרח ואל־הצבי׃</seg>
          <seg id="b.DAN.8.10" type="verse">ותגדל עד־צבא השמים ותפל ארצה מן־הצבא ומן־הכוכבים ותרמסם׃</seg>
          <seg id="b.DAN.8.11" type="verse">ועד שר־הצבא הגדיל וממנו [כ= הרים] [ק= הורם] התמיד והשלך מכון מקדשו׃</seg>
          <seg id="b.DAN.8.12" type="verse">וצבא תנתן על־התמיד בפשע ותשלך אמת ארצה ועשתה והצליחה׃</seg>
          <seg id="b.DAN.8.13" type="verse">ואשמעה אחד־קדוש מדבר ויאמר אחד קדוש לפלמוני המדבר עד־מתי החזון התמיד והפשע שםם תת וקדש וצבא מרמס׃</seg>
          <seg id="b.DAN.8.14" type="verse">ויאמר אלי עד ערב בקר אלפים ושלש מאות ונצדק קדש׃</seg>
          <seg id="b.DAN.8.15" type="verse">ויהי בראתי אני דניאל את־החזון ואבקשה בינה והנה עמד לנגדי כמראה־גבר׃</seg>
          <seg id="b.DAN.8.16" type="verse">ואשמע קול־אדם בין אולי ויקרא ויאמר גבריאל הבן להלז את־המראה׃</seg>
          <seg id="b.DAN.8.17" type="verse">ויבא אצל עמדי ובבאו נבעתי ואפלה על־פני ויאמר אלי הבן בן־אדם כי לעת־קץ החזון׃</seg>
          <seg id="b.DAN.8.18" type="verse">ובדברו עמי נרדמתי על־פני ארצה ויגע־בי ויעמידני על־עמדי׃</seg>
          <seg id="b.DAN.8.19" type="verse">ויאמר הנני מודיעך את אשר־יהיה באחרית הזעם כי למועד קץ׃</seg>
          <seg id="b.DAN.8.20" type="verse">האיל אשר־ראית בעל הקרנים מלכי מדי ופרס׃</seg>
          <seg id="b.DAN.8.21" type="verse">והצפיר השעיר מלך יון והקרן הגדולה אשר בין־עיניו הוא המלך הראשון׃</seg>
          <seg id="b.DAN.8.22" type="verse">והנשברת ותעמדנה ארבע תחתיה ארבע מלכיות מגוי יעמדנה ולא בכחו׃</seg>
          <seg id="b.DAN.8.23" type="verse">ובאחרית מלכותם כהתם הפשעים יעמד מלך עז־פנים ומבין חידות׃</seg>
          <seg id="b.DAN.8.24" type="verse">ועצם כחו ולא בכחו ונפלאות ישחית והצליח ועשה והשחית עצומים ועם־קדשים׃</seg>
          <seg id="b.DAN.8.25" type="verse">ועל־שכלו והצליח מרמה בידו ובלבבו יגדיל ובשלוה ישחית רבים ועל־שר־שרים יעמד ובאפס יד ישבר׃</seg>
          <seg id="b.DAN.8.26" type="verse">ומראה הערב והבקר אשר נאמר אמת הוא ואתה סתם החזון כי לימים רבים׃</seg>
          <seg id="b.DAN.8.27" type="verse">ואני דניאל נהייתי ונחליתי ימים ואקום ואעשה את־מלאכת המלך ואשתוםם על־המראה ואין מבין׃ ף</seg>
        </div>
        <div id="b.DAN.9" type="chapter">
          <seg id="b.DAN.9.1" type="verse">בשנת אחת לדריוש בן־אחשורוש מזרע מדי אשר המלך על מלכות כשדים׃</seg>
          <seg id="b.DAN.9.2" type="verse">בשנת אחת למלכו אני דניאל בינתי בספרים מספר השנים אשר היה דבר־יהוה אל־ירמיה הנביא למלאות לחרבות ירושלם שבעים שנה׃</seg>
          <seg id="b.DAN.9.3" type="verse">ואתנה את־פני אל־אדני האלהים לבקש תפלה ותחנונים בצום ושק ואפר׃</seg>
          <seg id="b.DAN.9.4" type="verse">ואתפללה ליהוה אלהי ואתודה ואמרה אנא אדני האל הגדול והנורא שמר הברית והחסד לאהביו ולשמרי מצותיו׃</seg>
          <seg id="b.DAN.9.5" type="verse">חטאנו ועוינו [כ= והרשענו] [ק= הרשענו] ומרדנו וסור ממצותך וממשפטיך׃</seg>
          <seg id="b.DAN.9.6" type="verse">ולא שמענו אל־עבדיך הנביאים אשר דברו בשמך אל־מלכינו שרינו ואבתינו ואל כל־עם הארץ׃</seg>
          <seg id="b.DAN.9.7" type="verse">לך אדני הצדקה ולנו בשת הפנים כיום הזה לאיש יהודה וליושבי ירושלם ולכל־ישראל הקרבים והרחקים בכל־הארצות אשר הדחתם שם במעלם אשר מעלו־בך׃</seg>
          <seg id="b.DAN.9.8" type="verse">יהוה לנו בשת הפנים למלכינו לשרינו ולאבתינו אשר חטאנו לך׃</seg>
          <seg id="b.DAN.9.9" type="verse">לאדני אלהינו הרחמים והסלחות כי מרדנו בו׃</seg>
          <seg id="b.DAN.9.10" type="verse">ולא שמענו בקול יהוה אלהינו ללכת בתורתיו אשר נתן לפנינו ביד עבדיו הנביאים׃</seg>
          <seg id="b.DAN.9.11" type="verse">וכל־ישראל עברו את־תורתך וסור לבלתי שמוע בקלך ותתך עלינו האלה והשבעה אשר כתובה בתורת משה עבד־האלהים כי חטאנו לו׃</seg>
          <seg id="b.DAN.9.12" type="verse">ויקם את־[כ= דבריו] [ק= דברו] אשר־דבר עלינו ועל שפטינו אשר שפטונו להביא עלינו רעה גדלה אשר לא־נעשתה תחת כל־השמים כאשר נעשתה בירושלם׃</seg>
          <seg id="b.DAN.9.13" type="verse">כאשר כתוב בתורת משה את כל־הרעה הזאת באה עלינו ולא־חלינו את־פני יהוה אלהינו לשוב מעוננו ולהשכיל באמתך׃</seg>
          <seg id="b.DAN.9.14" type="verse">וישקד יהוה על־הרעה ויביאה עלינו כי־צדיק יהוה אלהינו על־כל־מעשיו אשר עשה ולא שמענו בקלו׃</seg>
          <seg id="b.DAN.9.15" type="verse">ועתה אדני אלהינו אשר הוצאת את־עמך מארץ מצרים ביד חזקה ותעש־לך שם כיום הזה חטאנו רשענו׃</seg>
          <seg id="b.DAN.9.16" type="verse">אדני ככל־צדקתך ישב־נא אפך וחמתך מעירך ירושלם הר־קדשך כי בחטאינו ובעונות אבתינו ירושלם ועמך לחרפה לכל־סביבתינו׃</seg>
          <seg id="b.DAN.9.17" type="verse">ועתה שמע אלהינו אל־תפלת עבדך ואל־תחנוניו והאר פניך על־מקדשך השםם למען אדני׃</seg>
          <seg id="b.DAN.9.18" type="verse">הטה אלהי אזנך ושמע [כ= פקחה] [ק= פקח] עיניך וראה שממתינו והעיר אשר־נקרא שמך עליה כי לא על־צדקתינו אנחנו מפילים תחנונינו לפניך כי על־רחמיך הרבים׃</seg>
          <seg id="b.DAN.9.19" type="verse">אדני שמעה אדני סלחה אדני הקשיבה ועשה אל־תאחר למענך אלהי כי־שמך נקרא על־עירך ועל־עמך׃</seg>
          <seg id="b.DAN.9.20" type="verse">ועוד אני מדבר ומתפלל ומתודה חטאתי וחטאת עמי ישראל ומפיל תחנתי לפני יהוה אלהי על הר־קדש אלהי׃</seg>
          <seg id="b.DAN.9.21" type="verse">ועוד אני מדבר בתפלה והאיש גבריאל אשר ראיתי בחזון בתחלה מעף ביעף נגע אלי כעת מנחת־ערב׃</seg>
          <seg id="b.DAN.9.22" type="verse">ויבן וידבר עמי ויאמר דניאל עתה יצאתי להשכילך בינה׃</seg>
          <seg id="b.DAN.9.23" type="verse">בתחלת תחנוניך יצא דבר ואני באתי להגיד כי חמודות אתה ובין בדבר והבן במראה׃</seg>
          <seg id="b.DAN.9.24" type="verse">שבעים שבעים נחתך על־עמך ועל־עיר קדשך לכלא הפשע [כ= ולחתם] [ק= ולהתם] [כ= חטאות] [ק= חטאת] ולכפר עון ולהביא צדק עלמים ולחתם חזון ונביא ולמשח קדש קדשים׃</seg>
          <seg id="b.DAN.9.25" type="verse">ותדע ותשכל מן־מצא דבר להשיב ולבנות ירושלם עד־משיח נגיד שבעים שבעה ושבעים ששים ושנים תשוב ונבנתה רחוב וחרוץ ובצוק העתים׃</seg>
          <seg id="b.DAN.9.26" type="verse">ואחרי השבעים ששים ושנים יכרת משיח ואין לו והעיר והקדש ישחית עם נגיד הבא וקצו בשטף ועד קץ מלחמה נחרצת שממות׃</seg>
          <seg id="b.DAN.9.27" type="verse">והגביר ברית לרבים שבוע אחד וחצי השבוע ישבית זבח ומנחה ועל כנף שקוצים משםם ועד־כלה ונחרצה תתך על־שםם׃ ף</seg>
        </div>
        <div id="b.DAN.10" type="chapter">
          <seg id="b.DAN.10.1" type="verse">בשנת שלוש לכורש מלך פרס דבר נגלה לדניאל אשר־נקרא שמו בלטשאצר ואמת הדבר וצבא גדול ובין את־הדבר ובינה לו במראה׃</seg>
          <seg id="b.DAN.10.2" type="verse">בימים ההם אני דניאל הייתי מתאבל שלשה שבעים ימים׃</seg>
          <seg id="b.DAN.10.3" type="verse">לחם חמדות לא אכלתי ובשר ויין לא־בא אל־פי וסוך לא־סכתי עד־מלאת שלשת שבעים ימים׃ ף</seg>
          <seg id="b.DAN.10.4" type="verse">וביום עשרים וארבעה לחדש הראשון ואני הייתי על יד הנהר הגדול הוא חדקל׃</seg>
          <seg id="b.DAN.10.5" type="verse">ואשא את־עיני וארא והנה איש־אחד לבוש בדים ומתניו חגרים בכתם אופז׃</seg>
          <seg id="b.DAN.10.6" type="verse">וגויתו כתרשיש ופניו כמראה ברק ועיניו כלפידי אש וזרעתיו ומרגלתיו כעין נחשת קלל וקול דבריו כקול המון׃</seg>
          <seg id="b.DAN.10.7" type="verse">וראיתי אני דניאל לבדי את־המראה והאנשים אשר היו עמי לא ראו את־המראה אבל חרדה גדלה נפלה עליהם ויברחו בהחבא׃</seg>
          <seg id="b.DAN.10.8" type="verse">ואני נשארתי לבדי ואראה את־המראה הגדלה הזאת ולא נשאר־בי כח והודי נהפך עלי למשחית ולא עצרתי כח׃</seg>
          <seg id="b.DAN.10.9" type="verse">ואשמע את־קול דבריו וכשמעי את־קול דבריו ואני הייתי נרדם על־פני ופני ארצה׃</seg>
          <seg id="b.DAN.10.10" type="verse">והנה־יד נגעה בי ותניעני על־ברכי וכפות ידי׃</seg>
          <seg id="b.DAN.10.11" type="verse">ויאמר אלי דניאל איש־חמדות הבן בדברים אשר אנכי דבר אליך ועמד על־עמדך כי עתה שלחתי אליך ובדברו עמי את־הדבר הזה עמדתי מרעיד׃</seg>
          <seg id="b.DAN.10.12" type="verse">ויאמר אלי אל־תירא דניאל כי מן־היום הראשון אשר נתת את־לבך להבין ולהתענות לפני אלהיך נשמעו דבריך ואני־באתי בדבריך׃</seg>
          <seg id="b.DAN.10.13" type="verse">ושר מלכות פרס עמד לנגדי עשרים ואחד יום והנה מיכאל אחד השרים הראשנים בא לעזרני ואני נותרתי שם אצל מלכי פרס׃</seg>
          <seg id="b.DAN.10.14" type="verse">ובאתי להבינך את אשר־יקרה לעמך באחרית הימים כי־עוד חזון לימים׃</seg>
          <seg id="b.DAN.10.15" type="verse">ובדברו עמי כדברים האלה נתתי פני ארצה ונאלמתי׃</seg>
          <seg id="b.DAN.10.16" type="verse">והנה כדמות בני אדם נגע על־שפתי ואפתח־פי ואדברה ואמרה אל־העמד לנגדי אדני במראה נהפכו צירי עלי ולא עצרתי כח׃</seg>
          <seg id="b.DAN.10.17" type="verse">והיך יוכל עבד אדני זה לדבר עם־אדני זה ואני מעתה לא־יעמד־בי כח ונשמה לא נשארה־בי׃</seg>
          <seg id="b.DAN.10.18" type="verse">ויסף ויגע־בי כמראה אדם ויחזקני׃</seg>
          <seg id="b.DAN.10.19" type="verse">ויאמר אל־תירא איש־חמדות שלום לך חזק וחזק וכדברו עמי התחזקתי ואמרה* ידבר אדני כי חזקתני׃</seg>
          <seg id="b.DAN.10.20" type="verse">ויאמר הידעת למה־באתי אליך ועתה אשוב להלחם עם־שר פרס ואני יוצא והנה שר־יון בא׃</seg>
          <seg id="b.DAN.10.21" type="verse">אבל אגיד לך את־הרשום בכתב אמת ואין אחד מתחזק עמי על־אלה כי אם־מיכאל שרכם׃ ף</seg>
        </div>
        <div id="b.DAN.11" type="chapter">
          <seg id="b.DAN.11.1" type="verse">ואני בשנת אחת לדריוש המדי עמדי למחזיק ולמעוז לו׃</seg>
          <seg id="b.DAN.11.2" type="verse">ועתה אמת אגיד לך הנה־עוד שלשה מלכים עמדים לפרס והרביעי יעשיר עשר־גדול מכל וכחזקתו בעשרו יעיר הכל את מלכות יון׃</seg>
          <seg id="b.DAN.11.3" type="verse">ועמד מלך גבור ומשל ממשל רב ועשה כרצונו׃</seg>
          <seg id="b.DAN.11.4" type="verse">וכעמדו תשבר מלכותו ותחץ לארבע רוחות השמים ולא לאחריתו ולא כמשלו אשר משל כי תנתש מלכותו ולאחרים מלבד־אלה׃</seg>
          <seg id="b.DAN.11.5" type="verse">ויחזק מלך־הנגב ומן־שריו ויחזק עליו ומשל ממשל רב ממשלתו׃</seg>
          <seg id="b.DAN.11.6" type="verse">ולקץ שנים יתחברו ובת מלך־הנגב תבוא אל־מלך הצפון לעשות מישרים ולא־תעצר כוח הזרוע ולא יעמד וזרעו ותנתן היא ומביאיה והילדה ומחזקה בעתים׃</seg>
          <seg id="b.DAN.11.7" type="verse">ועמד מנצר שרשיה כנו ויבא אל־החיל ויבא במעוז מלך הצפון ועשה בהם והחזיק׃</seg>
          <seg id="b.DAN.11.8" type="verse">וגם אלהיהם עם־נסכיהם עם־כלי חמדתם כסף וזהב בשבי יבא מצרים והוא שנים יעמד ממלך הצפון׃*</seg>
          <seg id="b.DAN.11.9" type="verse">ובא במלכות מלך הנגב ושב אל־אדמתו׃</seg>
          <seg id="b.DAN.11.10" type="verse">[כ= ובנו] [ק= ובניו] יתגרו ואספו המון חילים רבים ובא בוא ושטף ועבר וישב [כ= ויתגרו] [ק= ויתגרה] עד־[כ= מעזה] [ק= מעזו]׃</seg>
          <seg id="b.DAN.11.11" type="verse">ויתמרמר מלך הנגב ויצא ונלחם עמו עם־מלך הצפון והעמיד המון רב ונתן ההמון בידו׃</seg>
          <seg id="b.DAN.11.12" type="verse">ונשא ההמון [כ= ירום] [ק= ורם] לבבו והפיל* רבאות ולא יעוז׃</seg>
          <seg id="b.DAN.11.13" type="verse">ושב מלך הצפון והעמיד המון רב מן־הראשון ולקץ העתים שנים יבוא בוא בחיל גדול וברכוש רב׃</seg>
          <seg id="b.DAN.11.14" type="verse">ובעתים ההם רבים יעמדו על־מלך הנגב ובני פריצי עמך ינשאו להעמיד חזון ונכשלו׃</seg>
          <seg id="b.DAN.11.15" type="verse">ויבא מלך הצפון וישפך סוללה ולכד עיר מבצרות וזרעות הנגב לא יעמדו ועם מבחריו ואין כח לעמד׃</seg>
          <seg id="b.DAN.11.16" type="verse">ויעש הבא אליו כרצונו ואין עומד לפניו ויעמד בארץ־הצבי וכלה בידו׃</seg>
          <seg id="b.DAN.11.17" type="verse">וישם פניו לבוא בתקף כל־מלכותו וישרים עמו ועשה ובת הנשים יתן־לו להשחיתה ולא תעמד ולא־לו תהיה׃</seg>
          <seg id="b.DAN.11.18" type="verse">[כ= וישב] [ק= וישמ*] פניו לאיים ולכד רבים והשבית קצין חרפתו לו בלתי חרפתו ישיב לו׃</seg>
          <seg id="b.DAN.11.19" type="verse">וישב פניו למעוזי ארצו ונכשל ונפל ולא ימצא׃</seg>
          <seg id="b.DAN.11.20" type="verse">ועמד על־כנו מעביר נוגש הדר מלכות ובימים אחדים ישבר ולא באפים ולא במלחמה׃</seg>
          <seg id="b.DAN.11.21" type="verse">ועמד על־כנו נבזה ולא־נתנו עליו הוד מלכות ובא בשלוה והחזיק מלכות בחלקלקות׃</seg>
          <seg id="b.DAN.11.22" type="verse">וזרעות השטף ישטפו מלפניו וישברו וגם נגיד ברית׃</seg>
          <seg id="b.DAN.11.23" type="verse">ומן־התחברות אליו יעשה מרמה ועלה ועצם במעט־גוי׃</seg>
          <seg id="b.DAN.11.24" type="verse">בשלוה ובמשמני מדינה יבוא ועשה אשר לא־עשו אבתיו ואבות אבתיו בזה ושלל ורכוש להם יבזור ועל מבצרים יחשב מחשבתיו ועד־עת׃</seg>
          <seg id="b.DAN.11.25" type="verse">ויער כחו ולבבו על־מלך הנגב בחיל גדול ומלך הנגב יתגרה למלחמה בחיל־גדול ועצום עד־מאד ולא יעמד כי־יחשבו עליו מחשבות׃</seg>
          <seg id="b.DAN.11.26" type="verse">ואכלי פת־בגו ישברוהו וחילו ישטוף ונפלו חללים רבים׃</seg>
          <seg id="b.DAN.11.27" type="verse">ושניהם המלכים לבבם למרע ועל־שלחן אחד כזב ידברו ולא תצלח כי־עוד קץ למועד׃</seg>
          <seg id="b.DAN.11.28" type="verse">וישב ארצו ברכוש גדול ולבבו על־ברית קדש ועשה ושב לארצו׃</seg>
          <seg id="b.DAN.11.29" type="verse">למועד ישוב ובא בנגב ולא־תהיה כראשנה וכאחרנה׃</seg>
          <seg id="b.DAN.11.30" type="verse">ובאו בו ציים כתים ונכאה ושב וזעם על־ברית־קודש ועשה ושב ויבן על־עזבי ברית קדש׃</seg>
          <seg id="b.DAN.11.31" type="verse">וזרעים ממנו יעמדו וחללו המקדש המעוז והסירו התמיד ונתנו השקוץ משוםם׃</seg>
          <seg id="b.DAN.11.32" type="verse">ומרשיעי ברית יחניף בחלקות ועם ידעי אלהיו יחזקו ועשו׃</seg>
          <seg id="b.DAN.11.33" type="verse">ומשכילי עם יבינו לרבים ונכשלו בחרב ובלהבה בשבי ובבזה ימים׃</seg>
          <seg id="b.DAN.11.34" type="verse">ובהכשלם יעזרו עזר מעט ונלוו עליהם רבים בחלקלקות׃</seg>
          <seg id="b.DAN.11.35" type="verse">ומן־המשכילים יכשלו לצרוף בהם ולברר וללבן עד־עת קץ כי־עוד למועד׃</seg>
          <seg id="b.DAN.11.36" type="verse">ועשה כרצונו המלך ויתרוםם ויתגדל על־כל־אל ועל אל אלים ידבר נפלאות והצליח עד־כלה זעם כי נחרצה נעשתה׃</seg>
          <seg id="b.DAN.11.37" type="verse">ועל־אלהי אבתיו לא יבין ועל־חמדת נשים ועל־כל־אלוה לא יבין כי על־כל יתגדל׃</seg>
          <seg id="b.DAN.11.38" type="verse">ולאלה מעזים על־כנו יכבד ולאלוה אשר לא־ידעהו אבתיו יכבד בזהב ובכסף ובאבן יקרה ובחמדות׃</seg>
          <seg id="b.DAN.11.39" type="verse">ועשה למבצרי מעזים עם־אלוה נכר אשר [כ= הכיר] [ק= יכיר] ירבה כבוד והמשילם ברבים ואדמה יחלק* במחיר׃</seg>
          <seg id="b.DAN.11.40" type="verse">ובעת קץ יתנגח עמו מלך הנגב וישתער עליו מלך הצפון ברכב ובפרשים ובאניות רבות ובא בארצות ושטף ועבר׃</seg>
          <seg id="b.DAN.11.41" type="verse">ובא בארץ הצבי ורבות יכשלו ואלה ימלטו מידו אדום ומואב וראשית בני עמון׃</seg>
          <seg id="b.DAN.11.42" type="verse">וישלח ידו בארצות וארץ מצרים לא תהיה לפליטה׃</seg>
          <seg id="b.DAN.11.43" type="verse">ומשל במכמני הזהב והכסף ובכל חמדות מצרים ולבים וכשים במצעדיו׃</seg>
          <seg id="b.DAN.11.44" type="verse">ושמעות יבהלהו ממזרח ומצפון ויצא בחמא גדלה להשמיד ולהחרים רבים׃</seg>
          <seg id="b.DAN.11.45" type="verse">ויטע אהלי אפדנו בין ימים להר־צבי־קדש ובא עד־קצו ואין עוזר לו׃</seg>
        </div>
        <div id="b.DAN.12" type="chapter">
          <seg id="b.DAN.12.1" type="verse">ובעת ההיא יעמד מיכאל השר הגדול העמד על־בני עמך והיתה עת צרה אשר לא־נהיתה מהיות גוי עד העת ההיא ובעת ההיא ימלט עמך כל־הנמצא כתוב בספר׃</seg>
          <seg id="b.DAN.12.2" type="verse">ורבים מישני אדמת־עפר יקיצו אלה לחיי עולם ואלה לחרפות לדראון עולם׃ ס</seg>
          <seg id="b.DAN.12.3" type="verse">והמשכלים יזהרו כזהר הרקיע ומצדיקי הרבים ככוכבים לעולם ועד׃ ף</seg>
          <seg id="b.DAN.12.4" type="verse">ואתה דניאל סתם הדברים וחתם הספר עד־עת קץ ישטטו רבים ותרבה הדעת׃</seg>
          <seg id="b.DAN.12.5" type="verse">וראיתי אני דניאל והנה שנים אחרים עמדים אחד הנה לשפת היאר ואחד הנה לשפת היאר׃</seg>
          <seg id="b.DAN.12.6" type="verse">ויאמר לאיש לבוש הבדים אשר ממעל למימי היאר עד־מתי קץ הפלאות׃</seg>
          <seg id="b.DAN.12.7" type="verse">ואשמע את־האיש לבוש הבדים אשר ממעל למימי היאר וירם ימינו ושמאלו אל־השמים וישבע בחי העולם כי למועד מועדים וחצי וככלות נפץ יד־עם־קדש תכלינה כל־אלה׃</seg>
          <seg id="b.DAN.12.8" type="verse">ואני שמעתי ולא אבין ואמרה אדני מה אחרית אלה׃ ף</seg>
          <seg id="b.DAN.12.9" type="verse">ויאמר לך דניאל כי־סתמים וחתמים הדברים עד־עת קץ׃</seg>
          <seg id="b.DAN.12.10" type="verse">יתבררו ויתלבנו ויצרפו רבים והרשיעו רשעים ולא יבינו כל־רשעים והמשכלים יבינו׃</seg>
          <seg id="b.DAN.12.11" type="verse">ומעת הוסר התמיד ולתת שקוץ שםם ימים אלף מאתים ותשעים׃</seg>
          <seg id="b.DAN.12.12" type="verse">אשרי המחכה ויגיע לימים אלף שלש מאות שלשים וחמשה׃</seg>
          <seg id="b.DAN.12.13" type="verse">ואתה לך לקץ ותנוח ותעמד לגרלך לקץ הימין׃</seg>
        </div>
      </div>
      <div id="b.HOS" type="book">
        <div id="b.HOS.1" type="chapter">
          <seg id="b.HOS.1.1" type="verse">דבר־יהוה אשר היה אל־הושע בן־בארי בימי עזיה יותם אחז יחזקיה מלכי יהודה ובימי ירבעם בן־יואש מלך ישראל׃</seg>
          <seg id="b.HOS.1.2" type="verse">תחלת דבר־יהוה בהושע ף ויאמר יהוה אל־הושע לך קח־לך אשת זנונים וילדי זנונים כי־זנה תזנה הארץ מאחרי יהוה׃</seg>
          <seg id="b.HOS.1.3" type="verse">וילך ויקח את־גמר בת־דבלים ותהר ותלד־לו בן׃</seg>
          <seg id="b.HOS.1.4" type="verse">ויאמר יהוה אליו קרא שמו יזרעאל כי־עוד מעט ופקדתי את־דמי יזרעאל על־בית יהוא והשבתי ממלכות בית ישראל׃</seg>
          <seg id="b.HOS.1.5" type="verse">והיה ביום ההוא ושברתי את־קשת ישראל בעמק יזרעאל׃</seg>
          <seg id="b.HOS.1.6" type="verse">ותהר עוד ותלד בת ויאמר לו קרא שמה לא רחמה כי לא אוסיף עוד ארחם את־בית ישראל כי־נשא אשא להם׃</seg>
          <seg id="b.HOS.1.7" type="verse">ואת־בית יהודה ארחם והושעתים ביהוה אלהיהם ולא אושיעם בקשת ובחרב ובמלחמה בסוסים ובפרשים׃</seg>
          <seg id="b.HOS.1.8" type="verse">ותגמל את־לא רחמה ותהר ותלד בן׃</seg>
          <seg id="b.HOS.1.9" type="verse">ויאמר קרא שמו לא עמי כי אתם לא עמי ואנכי לא־אהיה לכם׃ ס</seg>
        </div>
        <div id="b.HOS.2" type="chapter">
          <seg id="b.HOS.2.1" type="verse">והיה מספר בני־ישראל כחול הים אשר לא־ימד ולא יספר והיה במקום אשר־יאמר להם לא־עמי אתם יאמר להם בני אל־חי׃</seg>
          <seg id="b.HOS.2.2" type="verse">ונקבצו בני־יהודה ובני־ישראל יחדו ושמו להם ראש אחד ועלו מן־הארץ כי גדול יום יזרעאל׃</seg>
          <seg id="b.HOS.2.3" type="verse">אמרו לאחיכם עמי ולאחותיכם רחמה׃</seg>
          <seg id="b.HOS.2.4" type="verse">ריבו באםכם ריבו כי־היא לא אשתי ואנכי לא אישה ותסר זנוניה מפניה ונאפופיה מבין שדיה׃</seg>
          <seg id="b.HOS.2.5" type="verse">פן־אפשיטנה ערמה והצגתיה כיום הולדה ושמתיה כמדבר ושתה כארץ ציה והמתיה בצמא׃</seg>
          <seg id="b.HOS.2.6" type="verse">ואת־בניה לא ארחם כי־בני זנונים המה׃</seg>
          <seg id="b.HOS.2.7" type="verse">כי זנתה אםם הבישה הורתם כי אמרה אלכה אחרי מאהבי נתני לחמי ומימי צמרי ופשתי שמני ושקויי׃</seg>
          <seg id="b.HOS.2.8" type="verse">לכן הנני־שך את־דרךך בסירים וגדרתי את־גדרה ונתיבותיה לא תמצא׃</seg>
          <seg id="b.HOS.2.9" type="verse">ורדפה את־מאהביה ולא־תשיג אתם ובקשתם ולא תמצא ואמרה אלכה ואשובה אל־אישי הראשון כי טוב לי אז מעתה׃</seg>
          <seg id="b.HOS.2.10" type="verse">והיא לא ידעה כי אנכי נתתי לה הדגן והתירוש והיצהר וכסף הרביתי לה וזהב עשו לבעל׃</seg>
          <seg id="b.HOS.2.11" type="verse">לכן אשוב ולקחתי דגני בעתו ותירושי במועדו והצלתי צמרי ופשתי לכסות את־ערותה׃</seg>
          <seg id="b.HOS.2.12" type="verse">ועתה אגלה את־נבלתה לעיני מאהביה ואיש לא־יצילנה מידי׃</seg>
          <seg id="b.HOS.2.13" type="verse">והשבתי כל־משושה חגה חדשה ושבתה וכל מועדה׃</seg>
          <seg id="b.HOS.2.14" type="verse">והשמתי גפנה ותאנתה אשר אמרה אתנה המה לי אשר נתנו־לי מאהבי ושמתים ליער ואכלתם חית השדה׃</seg>
          <seg id="b.HOS.2.15" type="verse">ופקדתי עליה את־ימי הבעלים אשר תקטיר להם ותעד נזמה וחליתה ותלך אחרי מאהביה ואתי שכחה נאם־יהוה׃ ף</seg>
          <seg id="b.HOS.2.16" type="verse">לכן הנה אנכי מפתיה והלכתיה המדבר ודברתי על־לבה׃</seg>
          <seg id="b.HOS.2.17" type="verse">ונתתי לה את־כרמיה משם ואת־עמק עכור לפתח תקוה וענתה שמה כימי נעוריה וכיום עלתה מארץ־מצרים׃ ס</seg>
          <seg id="b.HOS.2.18" type="verse">והיה ביום־ההוא נאם־יהוה תקראי אישי ולא־תקראי־לי עוד בעלי׃</seg>
          <seg id="b.HOS.2.19" type="verse">והסרתי את־שמות הבעלים מפיה ולא־יזכרו עוד בשםם׃</seg>
          <seg id="b.HOS.2.20" type="verse">וכרתי להם ברית ביום ההוא עם־חית השדה ועם־עוף השמים ורמש האדמה וקשת וחרב ומלחמה אשבור מן־הארץ והשכבתים לבטח׃</seg>
          <seg id="b.HOS.2.21" type="verse">וארשתיך לי לעולם וארשתיך לי בצדק ובמשפט ובחסד וברחמים׃</seg>
          <seg id="b.HOS.2.22" type="verse">וארשתיך לי באמונה וידעת את־יהוה׃ ס</seg>
          <seg id="b.HOS.2.23" type="verse">והיה ביום ההוא אענה נאם־יהוה אענה את־השמים והם יענו את־הארץ׃</seg>
          <seg id="b.HOS.2.24" type="verse">והארץ תענה את־הדגן ואת־התירוש ואת־היצהר והם יענו את־יזרעאל׃</seg>
          <seg id="b.HOS.2.25" type="verse">וזרעתיה לי בארץ ורחמתי את־לא רחמה ואמרתי ללא־עמי עמי־אתה והוא יאמר אלהי׃ ף</seg>
        </div>
        <div id="b.HOS.3" type="chapter">
          <seg id="b.HOS.3.1" type="verse">ויאמר יהוה אלי עוד לך אהב־אשה אהבת רע ומנאפת כאהבת יהוה את־בני ישראל והם פנים אל־אלהים אחרים ואהבי אשישי ענבים׃</seg>
          <seg id="b.HOS.3.2" type="verse">ואכרה לי בחמשה עשר כסף וחמר שערים ולתך שערים׃</seg>
          <seg id="b.HOS.3.3" type="verse">ואמר אליה ימים רבים תשבי לי לא תזני ולא תהיי לאיש וגם־אני אליך׃</seg>
          <seg id="b.HOS.3.4" type="verse">כי ימים רבים ישבו בני ישראל אין מלך ואין שר ואין זבח ואין מצבה ואין אפוד ותרפים׃</seg>
          <seg id="b.HOS.3.5" type="verse">אחר ישבו בני ישראל ובקשו את־יהוה אלהיהם ואת דוד מלכם ופחדו אל־יהוה ואל־טובו באחרית הימים׃ ף</seg>
        </div>
        <div id="b.HOS.4" type="chapter">
          <seg id="b.HOS.4.1" type="verse">שמעו דבר־יהוה בני ישראל כי ריב ליהוה עם־יושבי הארץ כי אין־אמת ואין־חסד ואין־דעת אלהים בארץ׃</seg>
          <seg id="b.HOS.4.2" type="verse">אלה וכחש ורצח וגנב ונאף פרצו ודמים בדמים נגעו׃</seg>
          <seg id="b.HOS.4.3" type="verse">על־כן תאבל הארץ ואמלל כל־יושב בה בחית השדה ובעוף השמים וגם־דגי הים יאספו׃</seg>
          <seg id="b.HOS.4.4" type="verse">אך איש אל־ירב ואל־יוכח איש ועמך כמריבי כהן׃</seg>
          <seg id="b.HOS.4.5" type="verse">וכשלת היום וכשל גם־נביא עמך לילה ודמיתי אמך׃</seg>
          <seg id="b.HOS.4.6" type="verse">נדמו עמי מבלי הדעת כי־אתה הדעת מאסת ואמאסאך מכהן לי ותשכח תורת אלהיך אשכח בניך גם־אני׃</seg>
          <seg id="b.HOS.4.7" type="verse">כרבם כן חטאו־לי כבודם בקלון אמיר׃</seg>
          <seg id="b.HOS.4.8" type="verse">חטאת עמי יאכלו ואל־עונם ישאו נפשו׃</seg>
          <seg id="b.HOS.4.9" type="verse">והיה כעם ככהן ופקדתי עליו דרכיו ומעלליו אשיב לו׃</seg>
          <seg id="b.HOS.4.10" type="verse">ואכלו ולא ישבעו הזנו ולא יפרצו כי־את־יהוה עזבו לשמר׃</seg>
          <seg id="b.HOS.4.11" type="verse">זנות ויין ותירוש יקח־לב׃</seg>
          <seg id="b.HOS.4.12" type="verse">עמי בעצו ישאל ומקלו יגיד לו כי רוח זנונים התעה ויזנו מתחת אלהיהם׃</seg>
          <seg id="b.HOS.4.13" type="verse">על־ראשי ההרים יזבחו ועל־הגבעות יקטרו תחת אלון ולבנה ואלה כי טוב צלה על־כן תזנינה בנותיכם וכלותיכם תנאפנה׃</seg>
          <seg id="b.HOS.4.14" type="verse">לא־אפקוד על־בנותיכם כי תזנינה ועל־כלותיכם כי תנאפנה כי־הם עם־הזנות יפרדו ועם־הקדשות יזבחו ועם לא־יבין ילבט׃</seg>
          <seg id="b.HOS.4.15" type="verse">אם־זנה אתה ישראל אל־יאשם יהודה ואל־תבאו הגלגל ואל־תעלו בית און ואל־תשבעו חי־יהוה׃</seg>
          <seg id="b.HOS.4.16" type="verse">כי כפרה סררה סרר ישראל עתה ירעם יהוה ככבש במרחב׃</seg>
          <seg id="b.HOS.4.17" type="verse">חבור עצבים אפרים הנח־לו׃</seg>
          <seg id="b.HOS.4.18" type="verse">סר סבאם הזנה הזנו אהבו הבו קלון מגניה׃</seg>
          <seg id="b.HOS.4.19" type="verse">צרר רוח אותה בכנפיה ויבשו מזבחותם׃ ס</seg>
        </div>
        <div id="b.HOS.5" type="chapter">
          <seg id="b.HOS.5.1" type="verse">שמעו־זאת הכהנים והקשיבו בית ישראל ובית המלך האזינו כי לכם המשפט כי־פח הייתם למצפה ורשת פרושה על־תבור׃</seg>
          <seg id="b.HOS.5.2" type="verse">ושחטה שטים העמיקו ואני מוסר לכלם׃</seg>
          <seg id="b.HOS.5.3" type="verse">אני ידעתי אפרים וישראל לא־נכחד ממני כי עתה הזנית אפרים נטמא ישראל׃</seg>
          <seg id="b.HOS.5.4" type="verse">לא יתנו מעלליהם לשוב אל־אלהיהם כי רוח זנונים בקרבם ואת־יהוה לא ידעו׃</seg>
          <seg id="b.HOS.5.5" type="verse">וענה גאון־ישראל בפניו וישראל ואפרים יכשלו בעונם כשל גם־יהודה עםם׃</seg>
          <seg id="b.HOS.5.6" type="verse">בצאנם ובבקרם ילכו לבקש את־יהוה ולא ימצאו חלץ מהם׃</seg>
          <seg id="b.HOS.5.7" type="verse">ביהוה בגדו כי־בנים זרים ילדו עתה יאכלם חדש את־חלקיהם׃ ס</seg>
          <seg id="b.HOS.5.8" type="verse">תקעו שופר בגבעה חצצרה ברמה הריעו בית און אחריך בנימין׃</seg>
          <seg id="b.HOS.5.9" type="verse">אפרים לשמה תהיה ביום תוכחה בשבטי ישראל הודעתי נאמנה׃</seg>
          <seg id="b.HOS.5.10" type="verse">היו שרי יהודה כמסיגי גבול עליהם אשפוך כמים עברתי׃</seg>
          <seg id="b.HOS.5.11" type="verse">עשוק אפרים רצוץ משפט כי הואיל הלך אחרי־צו׃</seg>
          <seg id="b.HOS.5.12" type="verse">ואני כעש לאפרים וכרקב לבית יהודה׃</seg>
          <seg id="b.HOS.5.13" type="verse">וירא אפרים את־חליו ויהודה את־מזרו וילך אפרים אל־אשור וישלח אל־מלך ירב והוא לא יוכל לרפא לכם ולא־יגהה םכם מזור׃</seg>
          <seg id="b.HOS.5.14" type="verse">כי אנכי כשחל לאפרים וככפיר לבית יהודה אני אני אטרף ואלך אשא ואין מציל׃</seg>
          <seg id="b.HOS.5.15" type="verse">אלך אשובה אל־מקומי עד אשר־יאשמו ובקשו פני בצר להם ישחרנני׃</seg>
        </div>
        <div id="b.HOS.6" type="chapter">
          <seg id="b.HOS.6.1" type="verse">לכו ונשובה אל־יהוה כי הוא טרף וירפאנו יך ויחבשנו׃</seg>
          <seg id="b.HOS.6.2" type="verse">יחינו מימים ביום השלישי יקמנו ונחיה לפניו׃</seg>
          <seg id="b.HOS.6.3" type="verse">ונדעה נרדפה לדעת את־יהוה כשחר נכון מוצאו ויבוא כגשם לנו כמלקוש יורה ארץ׃</seg>
          <seg id="b.HOS.6.4" type="verse">מה אעשה־לך אפרים מה אעשה־לך יהודה וחסדכם כעןן־בקר וכטל משכים הלך׃</seg>
          <seg id="b.HOS.6.5" type="verse">על־כן חצבתי בנביאים הרגתים באמרי־פי ומשפטיך אור יצא׃</seg>
          <seg id="b.HOS.6.6" type="verse">כי חסד חפצתי ולא־זבח ודעת אלהים מעלות׃</seg>
          <seg id="b.HOS.6.7" type="verse">והמה כאדם עברו ברית שם בגדו בי׃</seg>
          <seg id="b.HOS.6.8" type="verse">גלעד קרית פעלי און עקבה מדם׃</seg>
          <seg id="b.HOS.6.9" type="verse">וכחכי איש גדודים חבר כהנים דרך ירצחו־שכמה כי זמה עשו׃</seg>
          <seg id="b.HOS.6.10" type="verse">בבית ישראל ראיתי [כ= שעריריה] [ק= שערוריה] שם זנות לאפרים נטמא ישראל׃</seg>
          <seg id="b.HOS.6.11" type="verse">גם־יהודה שת קציר לך בשובי שבות עמי׃ ף</seg>
        </div>
        <div id="b.HOS.7" type="chapter">
          <seg id="b.HOS.7.1" type="verse">כרפאי לישראל ונגלה עון אפרים ורעות שמרון כי פעלו שקר וגנב יבוא פשט גדוד בחוץ׃</seg>
          <seg id="b.HOS.7.2" type="verse">ובל־יאמרו ללבבם כל־רעתם זכרתי עתה סבבום מעלליהם נגד פני היו׃</seg>
          <seg id="b.HOS.7.3" type="verse">ברעתם ישמחו־מלך ובכחשיהם שרים׃</seg>
          <seg id="b.HOS.7.4" type="verse">כלם מנאפים כמו תנור בערה מאפה ישבות מעיר מלוש בצק עד־חמצתו׃</seg>
          <seg id="b.HOS.7.5" type="verse">יום מלכנו החלו שרים חמת מיין משך ידו את־לצצים׃</seg>
          <seg id="b.HOS.7.6" type="verse">כי־קרבו כתנור לבם בארבם כל־הלילה ישן אפהם בקר הוא בער כאש להבה׃</seg>
          <seg id="b.HOS.7.7" type="verse">כלם יחמו כתנור ואכלו את־שפטיהם כל־מלכיהם נפלו אין־קרא בהם אלי׃</seg>
          <seg id="b.HOS.7.8" type="verse">אפרים בעמים הוא יתבולל אפרים היה עגה בלי הפוכה׃</seg>
          <seg id="b.HOS.7.9" type="verse">אכלו זרים כחו והוא לא ידע גם־שיבה זרקה בו והוא לא ידע׃</seg>
          <seg id="b.HOS.7.10" type="verse">וענה גאון־ישראל בפניו ולא־שבו אל־יהוה אלהיהם ולא בקשהו בכל־זאת׃</seg>
          <seg id="b.HOS.7.11" type="verse">ויהי אפרים כיונה פותה אין לב מצרים קראו אשור הלכו׃</seg>
          <seg id="b.HOS.7.12" type="verse">כאשר ילכו אפרוש עליהם רשתי כעוף השמים אורידם איסרם כשמע לעדתם׃ ס</seg>
          <seg id="b.HOS.7.13" type="verse">אוי להם כי־נדדו ממני שד להם כי־פשעו בי ואנכי אפדם והמה דברו עלי כזבים׃</seg>
          <seg id="b.HOS.7.14" type="verse">ולא־זעקו אלי בלבם כי יילילו על־משכבותם על־דגן ותירוש יתגוררו יסורו בי׃</seg>
          <seg id="b.HOS.7.15" type="verse">ואני יסרתי חזקתי זרועתם ואלי יחשבו־רע׃</seg>
          <seg id="b.HOS.7.16" type="verse">ישובו לא על היו כקשת רמיה יפלו בחרב שריהם מזעם לשונם זו לעגם בארץ מצרים׃</seg>
        </div>
        <div id="b.HOS.8" type="chapter">
          <seg id="b.HOS.8.1" type="verse">אל־חךך שפר כנשר על־בית יהוה יען עברו בריתי ועל־תורתי פשעו׃</seg>
          <seg id="b.HOS.8.2" type="verse">לי יזעקו אלהי ידענוך ישראל׃</seg>
          <seg id="b.HOS.8.3" type="verse">זנח ישראל טוב אויב ירדפו׃</seg>
          <seg id="b.HOS.8.4" type="verse">הם המליכו ולא ממני השירו ולא ידעתי כספם וזהבם עשו להם עצבים למען יכרת׃</seg>
          <seg id="b.HOS.8.5" type="verse">זנח עגלך שמרון חרה אפי בם עד־מתי לא יוכלו נקין׃</seg>
          <seg id="b.HOS.8.6" type="verse">כי מישראל והוא חרש עשהו ולא אלהים הוא כי־שבבים יהיה עגל שמרון׃</seg>
          <seg id="b.HOS.8.7" type="verse">כי רוח יזרעו וסופתה יקצרו קמה אין־לו צמח בלי יעשה־קמח אולי יעשה זרים יבלעהו׃</seg>
          <seg id="b.HOS.8.8" type="verse">נבלע ישראל עתה היו בגוים ככלי אין־חפץ בו׃</seg>
          <seg id="b.HOS.8.9" type="verse">כי־המה עלו אשור פרא בודד לו אפרים התנו אהבים׃</seg>
          <seg id="b.HOS.8.10" type="verse">גם כי־יתנו בגוים עתה אקבצם ויחלו מעט ממשא מלך שרים׃</seg>
          <seg id="b.HOS.8.11" type="verse">כי־הרבה אפרים מזבחת לחטא היו־לו מזבחות לחטא׃</seg>
          <seg id="b.HOS.8.12" type="verse">[כ= אכתוב] [ק= אכתב]־לו [כ= רבו] [ק= רבי] תורתי כמו־זר נחשבו׃</seg>
          <seg id="b.HOS.8.13" type="verse">זבחי הבהבי יזבחו בשר ויאכלו יהוה לא רצם עתה יזכר עונם ויפקד חטאותם המה מצרים ישובו׃</seg>
          <seg id="b.HOS.8.14" type="verse">וישכח ישראל את־עשהו ויבן היכלות ויהודה הרבה ערים בצרות ושלחתי־אש בעריו ואכלה ארמנתיה׃ ס</seg>
        </div>
        <div id="b.HOS.9" type="chapter">
          <seg id="b.HOS.9.1" type="verse">אל־תשמח ישראל אל־גיל כעמים כי זנית מעל אלהיך אהבת אתןן על כל־גרנות דגן׃</seg>
          <seg id="b.HOS.9.2" type="verse">גרן ויקב לא ירעם ותירוש יכחש בה׃</seg>
          <seg id="b.HOS.9.3" type="verse">לא ישבו בארץ יהוה ושב אפרים מצרים ובאשור טמא יאכלו׃</seg>
          <seg id="b.HOS.9.4" type="verse">לא־יסכו ליהוה יין ולא יערבו־לו זבחיהם כלחם אונים להם כל־אכליו יטמאו כי־לחםם לנפשם לא יבוא בית יהוה׃*</seg>
          <seg id="b.HOS.9.5" type="verse">מה־תעשו ליום מועד וליום חג־יהוה׃</seg>
          <seg id="b.HOS.9.6" type="verse">כי־הנה הלכו משד מצרים תקבצם מף תקברם מחמד לכספם קמוש יירשם חוח באהליהם׃</seg>
          <seg id="b.HOS.9.7" type="verse">באו ימי הפקדה באו ימי השלם ידעו ישראל אויל הנביא משגע איש הרוח על רב עונך ורבה משטמה׃</seg>
          <seg id="b.HOS.9.8" type="verse">צפה אפרים עם־אלהי נביא פח יקוש על־כל־דרכיו משטמה בבית אלהיו׃</seg>
          <seg id="b.HOS.9.9" type="verse">העמיקו־שחתו כימי הגבעה יזכור עונם יפקוד חטאותם׃ ס</seg>
          <seg id="b.HOS.9.10" type="verse">כענבים במדבר מצאתי ישראל כבכורה בתאנה בראשיתה ראיתי אבותיכם המה באו בעל־פעור וינזרו לבשת ויהיו שקוצים כאהבם׃</seg>
          <seg id="b.HOS.9.11" type="verse">אפרים כעוף יתעוףף כבודם מלדה ומבטן ומהריון׃</seg>
          <seg id="b.HOS.9.12" type="verse">כי אם־יגדלו את־בניהם ושכלתים מאדם כי־גם־אוי להם בשורי מהם׃</seg>
          <seg id="b.HOS.9.13" type="verse">אפרים כאשר־ראיתי לצור שתולה בנוה ואפרים להוציא אל־הרג בניו׃</seg>
          <seg id="b.HOS.9.14" type="verse">תן־להם יהוה מה־תתן תן־להם רחם משכיל ושדים צמקים׃</seg>
          <seg id="b.HOS.9.15" type="verse">כל־רעתם בגלגל כי־שם שנאתים על רע מעלליהם מביתי אגרשם לא אוסף אהבתם כל־שריהמ* סררים׃</seg>
          <seg id="b.HOS.9.16" type="verse">הכה אפרים שרשם יבש פרי [כ= בלי]־ [ק= בל]־יעשון גם כי ילדון והמתי מחמדי בטנם׃ ס</seg>
          <seg id="b.HOS.9.17" type="verse">ימאסם אלהי כי לא שמעו לו ויהיו נדדים בגוים׃ ס</seg>
        </div>
        <div id="b.HOS.10" type="chapter">
          <seg id="b.HOS.10.1" type="verse">גפן בוקק ישראל פרי ישוה־לו כרב לפריו הרבה למזבחות כטוב לארצו היטיבו מצבות׃</seg>
          <seg id="b.HOS.10.2" type="verse">חלק לבם עתה יאשמו הוא יערף מזבחותם ישדד מצבותם׃</seg>
          <seg id="b.HOS.10.3" type="verse">כי עתה יאמרו אין מלך לנו כי לא יראנו את־יהוה* והמלך מה־יעשה־לנו׃</seg>
          <seg id="b.HOS.10.4" type="verse">דברו דברים אלות שוא כרת ברית ופרח כראש משפט על תלמי שדי׃</seg>
          <seg id="b.HOS.10.5" type="verse">לעגלות בית און יגורו שכן שמרון כי־אבל עליו עמו וכמריו עליו יגילו על־כבודו כי־גלה ממנו׃</seg>
          <seg id="b.HOS.10.6" type="verse">גם־אותו לאשור יובל מנחה למלך ירב בשנה אפרים יקח ויבוש ישראל מעצתו׃</seg>
          <seg id="b.HOS.10.7" type="verse">נדמה שמרון מלכה כקצף על־פני־מים׃</seg>
          <seg id="b.HOS.10.8" type="verse">ונשמדו במות און חטאת ישראל קוץ ודרדר יעלה על־מזבחותם ואמרו להרים כסונו ולגבעות נפלו עלינו׃ ס</seg>
          <seg id="b.HOS.10.9" type="verse">מימי הגבעה חטאת ישראל שם עמדו לא־תשיגם בגבעה מלחמה על־בני עלוה׃</seg>
          <seg id="b.HOS.10.10" type="verse">באותי ואסרם ואספו עליהם עמים באסרם לשתי [כ= עינתם] [ק= עונתם]׃</seg>
          <seg id="b.HOS.10.11" type="verse">ואפרים עגלה מלמדה אהבתי לדוש ואני עברתי על־טוב צוארה ארכיב אפרים יחרוש יהודה ישדד־לו יעקב׃</seg>
          <seg id="b.HOS.10.12" type="verse">זרעו לכם לצדקה קצרו לפי־חסד נירו לכם ניר ועת לדרוש את־יהוה עד־יבוא וירה צדק לכם׃</seg>
          <seg id="b.HOS.10.13" type="verse">חרשתם־רשע עולתה קצרתם אכלתם פרי־כחש כי־בטחת בדרךך ברב גבוריך׃</seg>
          <seg id="b.HOS.10.14" type="verse">וקאם שאון בעמך וכל־מבצריך יושד כשד שלמן בית ארבאל ביום מלחמה אם על־בנים רטשה׃</seg>
          <seg id="b.HOS.10.15" type="verse">ככה עשה לכם בית־אל מפני רעת רעתכם בשחר נדמה נדמה מלך ישראל׃</seg>
        </div>
        <div id="b.HOS.11" type="chapter">
          <seg id="b.HOS.11.1" type="verse">כי נער ישראל ואהבהו וממצרים קראתי לבני׃</seg>
          <seg id="b.HOS.11.2" type="verse">קראו להם כן הלכו מפניהם לבעלים יזבחו ולפסלים יקטרון׃</seg>
          <seg id="b.HOS.11.3" type="verse">ואנכי תרגלתי לאפרים קחם על־זרועתיו ולא ידעו כי רפאתים׃</seg>
          <seg id="b.HOS.11.4" type="verse">בחבלי אדם אמשכם בעבתות אהבה ואהיה להם כמרימי על על לחיהם ואט אליו אוכיל׃</seg>
          <seg id="b.HOS.11.5" type="verse">לא ישוב אל־ארץ מצרים ואשור הוא מלכו כי מאנו לשוב׃</seg>
          <seg id="b.HOS.11.6" type="verse">וחלה חרב בעריו וכלתה בדיו ואכלה ממעצותיהם׃</seg>
          <seg id="b.HOS.11.7" type="verse">ועמי תלואים למשובתי ואל־על יקראהו יחד לא ירוםם׃</seg>
          <seg id="b.HOS.11.8" type="verse">איך אתנך אפרים אמגנך ישראל איך אתנך כאדמה אשימך כצבאים נהפך עלי לבי יחד נכמרו נחומי׃</seg>
          <seg id="b.HOS.11.9" type="verse">לא אעשה חרון אפי לא אשוב לשחת אפרים כי אל אנכי ולא־איש בקרבך קדוש ולא אבוא בעיר׃</seg>
          <seg id="b.HOS.11.10" type="verse">אחרי יהוה ילכו כאריה ישאג כי־הוא ישאג ויחרדו בנים מים׃</seg>
          <seg id="b.HOS.11.11" type="verse">יחרדו כצפור ממצרים וכיונה מארץ אשור והושבתים על־בתיהם נאם־יהוה׃ ס</seg>
        </div>
        <div id="b.HOS.12" type="chapter">
          <seg id="b.HOS.12.1" type="verse">סבבני בכחש אפרים ובמרמה בית ישראל ויהודה עד רד עם־אל ועם־קדושים נאמן׃</seg>
          <seg id="b.HOS.12.2" type="verse">אפרים רעה רוח ורדף קדים כל־היום כזב ושד ירבה וברית עם־אשור יכרתו ושמן למצרים יובל׃</seg>
          <seg id="b.HOS.12.3" type="verse">וריב ליהוה עם־יהודה ולפקד על־יעקב כדרכיו כמעלליו ישיב לו׃</seg>
          <seg id="b.HOS.12.4" type="verse">בבטן עקב את־אחיו ובאונו שרה את־אלהים׃</seg>
          <seg id="b.HOS.12.5" type="verse">וישר אל־מלאך ויכל בכה ויתחןן־לו בית־אל ימצאנו ושם ידבר עמנו׃</seg>
          <seg id="b.HOS.12.6" type="verse">ויהוה אלהי הצבאות יהוה זכרו׃</seg>
          <seg id="b.HOS.12.7" type="verse">ואתה באלהיך תשוב חסד ומשפט שמר וקוה אל־אלהיך תמיד׃</seg>
          <seg id="b.HOS.12.8" type="verse">כנען בידו מאזני מרמה לעשק אהב׃</seg>
          <seg id="b.HOS.12.9" type="verse">ויאמר אפרים אך עשרתי מצאתי און לי כל־יגיעי לא ימצאו־לי עון אשר־חטא׃</seg>
          <seg id="b.HOS.12.10" type="verse">ואנכי יהוה אלהיך מארץ מצרים עד אושיבך באהלים כימי מועד׃</seg>
          <seg id="b.HOS.12.11" type="verse">ודברתי על־הנביאים ואנכי חזון הרביתי וביד הנביאים אדמה׃</seg>
          <seg id="b.HOS.12.12" type="verse">אם־גלעד און אך־שוא היו בגלגל שורים זבחו גם מזבחותם כגלים על תלמי שדי׃</seg>
          <seg id="b.HOS.12.13" type="verse">ויברח יעקב שדה ארם ויעבד ישראל באשה ובאשה שמר׃</seg>
          <seg id="b.HOS.12.14" type="verse">ובנביא העלה יהוה את־ישראל ממצרים ובנביא נשמר׃</seg>
          <seg id="b.HOS.12.15" type="verse">הכעיס אפרים תמרורים ודמיו עליו יטוש וחרפתו ישיב לו אדניו׃</seg>
        </div>
        <div id="b.HOS.13" type="chapter">
          <seg id="b.HOS.13.1" type="verse">כדבר אפרים רתת נשא הוא בישראל ויאשם בבעל וימת׃</seg>
          <seg id="b.HOS.13.2" type="verse">ועתה יוספו לחטא ויעשו להם מסכה מכספם כתבונם עצבים מעשה חרשים כלה להם הם אמרים זבחי אדם עגלים ישקון׃</seg>
          <seg id="b.HOS.13.3" type="verse">לכן יהיו כעןן־בקר וכטל משכים הלך כמץ יסער מגרן וכעשן מארבה׃</seg>
          <seg id="b.HOS.13.4" type="verse">ואנכי יהוה אלהיך מארץ מצרים ואלהים זולתי לא תדע ומושיע אין בלתי׃</seg>
          <seg id="b.HOS.13.5" type="verse">אני ידעתיך במדבר בארץ תלאבות׃</seg>
          <seg id="b.HOS.13.6" type="verse">כמרעיתם וישבעו שבעו וירם לבם על־כן שכחוני׃</seg>
          <seg id="b.HOS.13.7" type="verse">ואהי להם כמו־שחל כנמר על־דרך אשור׃</seg>
          <seg id="b.HOS.13.8" type="verse">אפגשם כדב שכול ואקרע סגור לבם ואכלם שם כלביא חית השדה תבקעם׃</seg>
          <seg id="b.HOS.13.9" type="verse">שחתך ישראל כי־בי בעזרך׃</seg>
          <seg id="b.HOS.13.10" type="verse">אהי מלךך אפוא ויושיעך בכל־עריך ושפטיך אשר אמרת תנה־לי מלך ושרים׃</seg>
          <seg id="b.HOS.13.11" type="verse">אתן־לך מלך באפי ואקח בעברתי׃ ס</seg>
          <seg id="b.HOS.13.12" type="verse">צרור עון אפרים צפונה חטאתו׃</seg>
          <seg id="b.HOS.13.13" type="verse">חבלי יולדה יבאו לו הוא־בן לא חכם כי־עת לא־יעמד במשבר בנים׃</seg>
          <seg id="b.HOS.13.14" type="verse">מיד שאול אפדם ממות אגאלם אהי דבריך מות אהי קטבך שאול נחם יסתר מעיני׃</seg>
          <seg id="b.HOS.13.15" type="verse">כי הוא בן אחים יפריא יבוא קדים רוח יהוה ממדבר עלה ויבוש מקורו ויחרב מעינו הוא ישסה אוצר כל־כלי חמדה׃</seg>
        </div>
        <div id="b.HOS.14" type="chapter">
          <seg id="b.HOS.14.1" type="verse">תאשם שמרון כי מרתה באלהיה בחרב יפלו עלליהם ירטשו והריותיו יבקעו׃ ף</seg>
          <seg id="b.HOS.14.2" type="verse">שובה ישראל עד יהוה אלהיך כי כשלת בעונך׃</seg>
          <seg id="b.HOS.14.3" type="verse">קחו עםכם דברים ושובו אל־יהוה אמרו אליו כל־תשא עון וקח־טוב ונשלמה פרים שפתינו׃</seg>
          <seg id="b.HOS.14.4" type="verse">אשור לא יושיענו על־סוס לא נרכב ולא־נאמר עוד אלהינו למעשה ידינו אשר־בך ירחם יתום׃</seg>
          <seg id="b.HOS.14.5" type="verse">ארפא משובתם אהבם נדבה כי שב אפי ממנו׃</seg>
          <seg id="b.HOS.14.6" type="verse">אהיה כטל לישראל יפרח כשושנה ויך שרשיו כלבנון׃</seg>
          <seg id="b.HOS.14.7" type="verse">ילכו ינקותיו ויהי כזית הודו וריח לו כלבנון׃</seg>
          <seg id="b.HOS.14.8" type="verse">ישבו ישבי בצלו יחיו דגן ויפרחו כגפן זכרו כיין לבנון׃ ס</seg>
          <seg id="b.HOS.14.9" type="verse">אפרים מה־לי עוד לעצבים אני עניתי ואשורנו אני כברוש רעןן ממני פריך נמצא׃</seg>
          <seg id="b.HOS.14.10" type="verse">מי חכם ויבן אלה נבון וידעם כי־ישרים דרכי יהוה וצדקים ילכו בם ופשעים יכשלו בם׃</seg>
        </div>
      </div>
      <div id="b.JOE" type="book">
        <div id="b.JOE.1" type="chapter">
          <seg id="b.JOE.1.1" type="verse">דבר־יהוה אשר היה אל־יואל בן־פתואל׃</seg>
          <seg id="b.JOE.1.2" type="verse">שמעו־זאת הזקנים והאזינו כל יושבי הארץ ההיתה זאת בימיכם ואם בימי אבתיכם׃</seg>
          <seg id="b.JOE.1.3" type="verse">עליה לבניכם ספרו ובניכם לבניהם ובניהם לדור אחר׃</seg>
          <seg id="b.JOE.1.4" type="verse">יתר הגזם אכל הארבה ויתר הארבה אכל הילק ויתר הילק אכל החסיל׃</seg>
          <seg id="b.JOE.1.5" type="verse">הקיצו שכורים ובכו והיללו כל־שתי יין על־עסיס כי נכרת מפיכם׃</seg>
          <seg id="b.JOE.1.6" type="verse">כי־גוי עלה על־ארצי עצום ואין מספר שניו שני אריה ומתלעות לביא לו׃</seg>
          <seg id="b.JOE.1.7" type="verse">שם גפני לשמה ותאנתי לקצפה חשף חשפה והשליך הלבינו שריגיה׃</seg>
          <seg id="b.JOE.1.8" type="verse">אלי כבתולה חגרת־שק על־בעל נעוריה׃</seg>
          <seg id="b.JOE.1.9" type="verse">הכרת מנחה ונסך מבית יהוה אבלו הכהנים משרתי יהוה׃</seg>
          <seg id="b.JOE.1.10" type="verse">שדד שדה אבלה אדמה כי שדד דגן הוביש תירוש אמלל יצהר׃</seg>
          <seg id="b.JOE.1.11" type="verse">הבישו אכרים הילילו כרמים על־חטה ועל־שערה כי אבד קציר שדה׃</seg>
          <seg id="b.JOE.1.12" type="verse">הגפן הובישה והתאנה אמללה רמון גם־תמר ותפוח כל־עצי השדה יבשו כי־הביש ששון מן־בני אדם׃ ס</seg>
          <seg id="b.JOE.1.13" type="verse">חגרו וספדו הכהנים הילילו משרתי מזבח באו לינו בשקים משרתי אלהי כי נמנע מבית אלהיכם מנחה ונסך׃</seg>
          <seg id="b.JOE.1.14" type="verse">קדשו־צום קראו עצרה אספו זקנים כל ישבי הארץ בית יהוה אלהיכם וזעקו אל־יהוה׃</seg>
          <seg id="b.JOE.1.15" type="verse">אהה ליום כי קרוב יום יהוה וכשד משדי יבוא׃</seg>
          <seg id="b.JOE.1.16" type="verse">הלוא נגד עינינו אכל נכרת מבית אלהינו שמחה וגיל׃</seg>
          <seg id="b.JOE.1.17" type="verse">עבשו פרדות תחת מגרפתיהם נשמו אצרות נהרסו ממגרות כי הביש דגן׃</seg>
          <seg id="b.JOE.1.18" type="verse">מה־נאנחה בהמה נבכו עדרי בקר כי אין מרעה להם גם־עדרי הצאן נאשמו׃</seg>
          <seg id="b.JOE.1.19" type="verse">אליך יהוה אקרא כי אש אכלה נאות מדבר ולהבה להטה כל־עצי השדה׃</seg>
          <seg id="b.JOE.1.20" type="verse">גם־בהמות שדה תערוג אליך כי יבשו אפיקי מים ואש אכלה נאות המדבר׃ ף</seg>
        </div>
        <div id="b.JOE.2" type="chapter">
          <seg id="b.JOE.2.1" type="verse">תקעו שופר בציון והריעו בהר קדשי ירגזו כל ישבי הארץ כי־בא יום־יהוה כי קרוב׃</seg>
          <seg id="b.JOE.2.2" type="verse">יום חשך ואפלה יום עןן וערפל כשחר פרש על־ההרים עם רב ועצום כמהו לא נהיה מן־העולם ואחריו לא יוסף עד־שני דור ודור׃</seg>
          <seg id="b.JOE.2.3" type="verse">לפניו אכלה אש ואחריו תלהט להבה כגן־עדן הארץ לפניו ואחריו מדבר שממה וגם־פליטה לא־היתה לו׃</seg>
          <seg id="b.JOE.2.4" type="verse">כמראה סוסים מראהו וכפרשים כן ירוצון׃</seg>
          <seg id="b.JOE.2.5" type="verse">כקול מרכבות על־ראשי ההרים ירקדון כקול להב אש אכלה קש כעם עצום ערוך מלחמה׃</seg>
          <seg id="b.JOE.2.6" type="verse">מפניו יחילו עמים כל־פנים קבצו פארור׃</seg>
          <seg id="b.JOE.2.7" type="verse">כגבורים ירצון כאנשי מלחמה יעלו חומה ואיש בדרכיו ילכון ולא יעבטון ארחותם׃</seg>
          <seg id="b.JOE.2.8" type="verse">ואיש אחיו לא ידחקון גבר במסלתו ילכון ובעד השלח יפלו לא יבצעו׃</seg>
          <seg id="b.JOE.2.9" type="verse">בעיר ישקו בחומה ירצון בבתים יעלו בעד החלונים יבאו כגנב׃</seg>
          <seg id="b.JOE.2.10" type="verse">לפניו רגזה ארץ רעשו שמים שמש וירח קדרו וכוכבים אספו נגהם׃</seg>
          <seg id="b.JOE.2.11" type="verse">ויהוה נתן קולו לפני חילו כי רב מאד מחנהו כי עצום עשה דברו כי־גדול יום־יהוה ונורא מאד ומי יכילנו׃</seg>
          <seg id="b.JOE.2.12" type="verse">וגם־עתה נאם־יהוה שבו עדי בכל־לבבכם ובצום ובבכי ובמספד׃</seg>
          <seg id="b.JOE.2.13" type="verse">וקרעו לבבכם ואל־בגדיכם ושובו אל־יהוה אלהיכם כי־חנון ורחום הוא ארך אפים ורב־חסד ונחם על־הרעה׃</seg>
          <seg id="b.JOE.2.14" type="verse">מי יודע ישוב ונחם והשאיר אחריו ברכה מנחה ונסך ליהוה אלהיכם׃ ף</seg>
          <seg id="b.JOE.2.15" type="verse">תקעו שופר בציון קדשו־צום קראו עצרה׃</seg>
          <seg id="b.JOE.2.16" type="verse">אספו־עם קדשו קהל קבצו זקנים אספו עוללים וינקי שדים יצא חתן מחדרו וכלה מחפתה׃</seg>
          <seg id="b.JOE.2.17" type="verse">בין האולם ולמזבח יבכו הכהנים משרתי יהוה ויאמרו חוסה יהוה על־עמך ואל־תתן נחלתך לחרפה למשל־בם גוים למה יאמרו בעמים איה אלהיהם׃</seg>
          <seg id="b.JOE.2.18" type="verse">ויקנא יהוה לארצו ויחמל על־עמו׃</seg>
          <seg id="b.JOE.2.19" type="verse">ויען יהוה ויאמר לעמו הנני שלח לכם את־הדגן והתירוש והיצהר ושבעתם אתו ולא־אתן אתכם עוד חרפה בגוים׃</seg>
          <seg id="b.JOE.2.20" type="verse">ואת־הצפוני ארחיק מעליכם והדחתיו אל־ארץ ציה ושממה את־פניו אל־הים הקדמני וספו אל־הים האחרון ועלה באשו ותעל צחנתו כי הגדיל לעשות׃</seg>
          <seg id="b.JOE.2.21" type="verse">אל־תיראי אדמה גילי ושמחי כי־הגדיל יהוה לעשות׃</seg>
          <seg id="b.JOE.2.22" type="verse">אל־תיראו בהמות שדי כי דשאו נאות מדבר כי־עץ נשא פריו תאנה וגפן נתנו חילם׃</seg>
          <seg id="b.JOE.2.23" type="verse">ובני ציון גילו ושמחו ביהוה אלהיכם כי־נתן לכם את־המורה לצדקה ויורד לכם גשם מורה ומלקוש בראשון׃</seg>
          <seg id="b.JOE.2.24" type="verse">ומלאו הגרנות בר והשיקו היקבים תירוש ויצהר׃</seg>
          <seg id="b.JOE.2.25" type="verse">ושלמתי לכם את־השנים אשר אכל הארבה הילק והחסיל והגזם חילי הגדול אשר שלחתי בכם׃</seg>
          <seg id="b.JOE.2.26" type="verse">ואכלתם אכול ושבוע והללתם את־שם יהוה אלהיכם אשר־עשה עםכם להפליא ולא־יבשו עמי לעולם׃</seg>
          <seg id="b.JOE.2.27" type="verse">וידעתם כי בקרב ישראל אני ואני יהוה אלהיכם ואין עוד ולא־יבשו עמי לעולם׃ ס</seg>
        </div>
        <div id="b.JOE.3" type="chapter">
          <seg id="b.JOE.3.1" type="verse">והיה אחרי־כן אשפוך את־רוחי על־כל־בשר ונבאו בניכם ובנותיכם זקניכם חלמות יחלמון בחוריכם חזינות יראו׃</seg>
          <seg id="b.JOE.3.2" type="verse">וגם על־העבדים ועל־השפחות בימים ההמה אשפוך את־רוחי׃</seg>
          <seg id="b.JOE.3.3" type="verse">ונתתי מופתים בשמים ובארץ דם ואש ותימרות עשן׃</seg>
          <seg id="b.JOE.3.4" type="verse">השמש יהפך לחשך והירח לדם לפני בוא יום יהוה הגדול והנורא׃</seg>
          <seg id="b.JOE.3.5" type="verse">והיה כל אשר־יקרא בשם יהוה ימלט כי בהר־ציון ובירושלם תהיה פליטה כאשר אמר יהוה ובשרידים אשר יהוה קרא׃</seg>
        </div>
        <div id="b.JOE.4" type="chapter">
          <seg id="b.JOE.4.1" type="verse">כי הנה בימים ההמה ובעת ההיא אשר [כ= אשוב] [ק= אשיב] את־שבות יהודה וירושלם׃</seg>
          <seg id="b.JOE.4.2" type="verse">וקבצתי את־כל־הגוים והורדתים אל־עמק יהושפט ונשפטתי עםם שם על־עמי ונחלתי ישראל אשר פזרו בגוים ואת־ארצי חלקו׃</seg>
          <seg id="b.JOE.4.3" type="verse">ואל־עמי ידו גורל ויתנו הילד בזונה והילדה מכרו ביין וישתו׃</seg>
          <seg id="b.JOE.4.4" type="verse">וגם מה־אתם לי צר וצידון וכל גלילות פלשת הגמול אתם משלמים עלי ואם־גמלים אתם עלי קל מהרה אשיב גמלכם בראשכם׃</seg>
          <seg id="b.JOE.4.5" type="verse">אשר־כספי וזהבי לקחתם ומחמדי הטבים הבאתם להיכליכם׃</seg>
          <seg id="b.JOE.4.6" type="verse">ובני יהודה ובני ירושלם מכרתם לבני היונים למען הרחיקם מעל גבולם׃</seg>
          <seg id="b.JOE.4.7" type="verse">הנני מעירם מן־המקום אשר־מכרתם אתם שמה והשבתי גמלכם בראשכם׃</seg>
          <seg id="b.JOE.4.8" type="verse">ומכרתי את־בניכם ואת־בנותיכם ביד בני יהודה ומכרום לשבאים אל־גוי רחוק כי יהוה דבר׃ ס</seg>
          <seg id="b.JOE.4.9" type="verse">קראו־זאת בגוים קדשו מלחמה העירו הגבורים יגשו יעלו כל אנשי המלחמה׃</seg>
          <seg id="b.JOE.4.10" type="verse">כתו אתיכם לחרבות ומזמרתיכם לרמחים החלש יאמר גבור אני׃</seg>
          <seg id="b.JOE.4.11" type="verse">עושו ובאו כל־הגוים מסביב ונקבצו שמה הנחת יהוה גבוריך׃</seg>
          <seg id="b.JOE.4.12" type="verse">יעורו ויעלו הגוים אל־עמק יהושפט כי שם אשב לשפט את־כל־הגוים מסביב׃</seg>
          <seg id="b.JOE.4.13" type="verse">שלחו מגל כי בשל קציר באו רדו כי־מלאה גת השיקו היקבים כי רבה רעתם׃</seg>
          <seg id="b.JOE.4.14" type="verse">המונים המונים בעמק החרוץ כי קרוב יום יהוה בעמק החרוץ׃</seg>
          <seg id="b.JOE.4.15" type="verse">שמש וירח קדרו וכוכבים אספו נגהם׃</seg>
          <seg id="b.JOE.4.16" type="verse">ויהוה מציון ישאג ומירושלם יתן קולו ורעשו שמים וארץ ויהוה מחסה לעמו ומעוז לבני ישראל׃</seg>
          <seg id="b.JOE.4.17" type="verse">וידעתם כי אני יהוה אלהיכם שכן בציון הר־קדשי והיתה ירושלם קדש וזרים לא־יעברו־בה עוד׃ ס</seg>
          <seg id="b.JOE.4.18" type="verse">והיה ביום ההוא יטפו ההרים עסיס והגבעות תלכנה חלב וכל־אפיקי יהודה ילכו מים ומעין מבית יהוה יצא והשקה את־נחל השטים׃</seg>
          <seg id="b.JOE.4.19" type="verse">מצרים לשממה תהיה ואדום למדבר שממה תהיה מחמס בני יהודה אשר־שפכו דם־נקיא בארצם׃</seg>
          <seg id="b.JOE.4.20" type="verse">ויהודה לעולם תשב וירושלם לדור ודור׃</seg>
          <seg id="b.JOE.4.21" type="verse">ונקיתי דםם לא־נקיתי ויהוה שכן בציון׃</seg>
        </div>
      </div>
      <div id="b.AMO" type="book">
        <div id="b.AMO.1" type="chapter">
          <seg id="b.AMO.1.1" type="verse">דברי עמוס אשר־היה בנקדים מתקוע אשר חזה על־ישראל בימי עזיה מלך־יהודה ובימי ירבעם בן־יואש מלך ישראל שנתים לפני הרעש׃</seg>
          <seg id="b.AMO.1.2" type="verse">ויאמר יהוה מציון ישאג ומירושלם יתן קולו ואבלו נאות הרעים ויבש ראש הכרמל׃ ף</seg>
          <seg id="b.AMO.1.3" type="verse">כה אמר יהוה על־שלשה פשעי דמשק ועל־ארבעה לא אשיבנו על־דושם בחרצות הברזל את־הגלעד׃</seg>
          <seg id="b.AMO.1.4" type="verse">ושלחתי אש בבית חזאל ואכלה ארמנות בן־הדד׃</seg>
          <seg id="b.AMO.1.5" type="verse">ושברתי בריח דמשק והכרתי יושב מבקעת־און ותומך שבט מבית עדן וגלו עם־ארם קירה אמר יהוה׃ ף</seg>
          <seg id="b.AMO.1.6" type="verse">כה אמר יהוה על־שלשה פשעי עזה ועל־ארבעה לא אשיבנו על־הגלותם גלות שלמה להסגיר לאדום׃</seg>
          <seg id="b.AMO.1.7" type="verse">ושלחתי אש בחומת עזה ואכלה ארמנתיה׃</seg>
          <seg id="b.AMO.1.8" type="verse">והכרתי יושב מאשדוד ותומך שבט מאשקלון והשיבותי ידי על־עקרון ואבדו שארית פלשתים אמר אדני יהוה׃ ף</seg>
          <seg id="b.AMO.1.9" type="verse">כה אמר יהוה על־שלשה פשעי־צר ועל־ארבעה לא אשיבנו על־הסגירם גלות שלמה לאדום ולא זכרו ברית אחים׃</seg>
          <seg id="b.AMO.1.10" type="verse">ושלחתי אש בחומת צר ואכלה ארמנתיה׃ ף</seg>
          <seg id="b.AMO.1.11" type="verse">כה אמר יהוה על־שלשה פשעי אדום ועל־ארבעה לא אשיבנו על־רדפו בחרב אחיו ושחת רחמיו ויטרף לעד אפו ועברתו שמרה נצח׃</seg>
          <seg id="b.AMO.1.12" type="verse">ושלחתי אש בתימן ואכלה ארמנות בצרה׃ ף</seg>
          <seg id="b.AMO.1.13" type="verse">כה אמר יהוה על־שלשה פשעי בני־עמון ועל־ארבעה לא אשיבנו על־בקעם הרות הגלעד למען הרחיב את־גבולם׃</seg>
          <seg id="b.AMO.1.14" type="verse">והצתי אש בחומת רבה ואכלה ארמנותיה בתרועה ביום מלחמה בסער ביום סופה׃</seg>
          <seg id="b.AMO.1.15" type="verse">והלך מלכם בגולה הוא ושריו יחדו אמר יהוה׃ ף</seg>
        </div>
        <div id="b.AMO.2" type="chapter">
          <seg id="b.AMO.2.1" type="verse">כה אמר יהוה על־שלשה פשעי מואב ועל־ארבעה לא אשיבנו על־שרפו עצמות מלך־אדום לשיד׃</seg>
          <seg id="b.AMO.2.2" type="verse">ושלחתי־אש במואב ואכלה ארמנות הקריות ומת בשאון מואב בתרועה בקול שופר׃</seg>
          <seg id="b.AMO.2.3" type="verse">והכרתי שופט מקרבה וכל־שריה אהרוג עמו אמר יהוה׃ ף</seg>
          <seg id="b.AMO.2.4" type="verse">כה אמר יהוה על־שלשה פשעי יהודה ועל־ארבעה לא אשיבנו על־מאסם את־תורת יהוה וחקיו לא שמרו ויתעום כזביהם אשר־הלכו אבותם אחריהם׃</seg>
          <seg id="b.AMO.2.5" type="verse">ושלחתי אש ביהודה ואכלה ארמנות ירושלם׃ ף</seg>
          <seg id="b.AMO.2.6" type="verse">כה אמר יהוה על־שלשה פשעי ישראל ועל־ארבעה לא אשיבנו על־מכרם בכסף צדיק ואביון בעבור נעלים׃</seg>
          <seg id="b.AMO.2.7" type="verse">השאפים על־עפר־ארץ בראש דלים ודרך ענוים יטו ואיש ואביו ילכו אל־הנערה למען חלל את־שם קדשי׃</seg>
          <seg id="b.AMO.2.8" type="verse">ועל־בגדים חבלים יטו אצל כל־מזבח ויין ענושים ישתו בית אלהיהם׃</seg>
          <seg id="b.AMO.2.9" type="verse">ואנכי השמדתי את־האמרי מפניהם אשר כגבה ארזים גבהו וחסן הוא כאלונים ואשמיד פריו ממעל ושרשיו מתחת׃</seg>
          <seg id="b.AMO.2.10" type="verse">ואנכי העליתי אתכם מארץ מצרים ואולך אתכם במדבר ארבעים שנה לרשת את־ארץ האמרי׃</seg>
          <seg id="b.AMO.2.11" type="verse">ואקים מבניכם לנביאים ומבחוריכם לנזרים האף אין־זאת בני ישראל נאם־יהוה׃</seg>
          <seg id="b.AMO.2.12" type="verse">ותשקו את־הנזרים יין ועל־הנביאים צויתם לאמר לא תנבאו׃</seg>
          <seg id="b.AMO.2.13" type="verse">הנה אנכי מעיק תחתיכם כאשר תעיק העגלה המלאה לה עמיר׃</seg>
          <seg id="b.AMO.2.14" type="verse">ואבד מנוס מקל וחזק לא־יאמץ כחו וגבור לא־ימלט נפשו׃</seg>
          <seg id="b.AMO.2.15" type="verse">ותפש הקשת לא יעמד וקל ברגליו לא ימלט ורכב הסוס לא ימלט נפשו׃</seg>
          <seg id="b.AMO.2.16" type="verse">ואמיץ לבו בגבורים ערום ינוס ביום־ההוא נאם־יהוה׃ ף</seg>
        </div>
        <div id="b.AMO.3" type="chapter">
          <seg id="b.AMO.3.1" type="verse">שמעו את־הדבר הזה אשר דבר יהוה עליכם בני ישראל על כל־המשפחה אשר העליתי מארץ מצרים לאמר׃</seg>
          <seg id="b.AMO.3.2" type="verse">רק אתכם ידעתי מכל משפחות האדמה על־כן אפקד עליכם את כל־עונתיכם׃</seg>
          <seg id="b.AMO.3.3" type="verse">הילכו שנים יחדו בלתי אם־נועדו׃</seg>
          <seg id="b.AMO.3.4" type="verse">הישאג אריה ביער וטרף אין לו היתן כפיר קולו ממענתו בלתי אם־לכד׃</seg>
          <seg id="b.AMO.3.5" type="verse">התפל צפור על־פח הארץ ומוקש אין לה היעלה־פח מן־האדמה ולכוד לא ילכוד׃</seg>
          <seg id="b.AMO.3.6" type="verse">אם־יתקע שופר בעיר ועם לא יחרדו אם־תהיה רעה בעיר ויהוה לא עשה׃</seg>
          <seg id="b.AMO.3.7" type="verse">כי לא יעשה אדני יהוה דבר כי אם־גלה סודו אל־עבדיו הנביאים׃</seg>
          <seg id="b.AMO.3.8" type="verse">אריה שאג מי לא יירא אדני יהוה דבר מי לא ינבא׃</seg>
          <seg id="b.AMO.3.9" type="verse">השמיעו על־ארמנות באשדוד ועל־ארמנות בארץ מצרים ואמרו האספו על־הרי שמרון וראו מהומת רבות בתוכה ועשוקים בקרבה׃</seg>
          <seg id="b.AMO.3.10" type="verse">ולא־ידעו עשות־נכחה נאם־יהוה האוצרים חמס ושד בארמנותיהם׃ ף</seg>
          <seg id="b.AMO.3.11" type="verse">לכן כה אמר אדני יהוה צר וסביב הארץ והורד ממך עזך ונבזו ארמנותיך׃</seg>
          <seg id="b.AMO.3.12" type="verse">כה אמר יהוה כאשר יציל הרעה מפי הארי שתי כרעים או בדל־אזן כן ינצלו בני ישראל הישבים בשמרון בפאת מטה ובדמשק ערש׃</seg>
          <seg id="b.AMO.3.13" type="verse">שמעו והעידו בבית יעקב נאם־אדני יהוה אלהי הצבאות׃</seg>
          <seg id="b.AMO.3.14" type="verse">כי ביום פקדי פשעי־ישראל עליו ופקדתי על־מזבחות בית־אל ונגדעו קרנות המזבח ונפלו לארץ׃</seg>
          <seg id="b.AMO.3.15" type="verse">והכיתי בית־החרף על־בית הקיץ ואבדו בתי השן וספו בתים רבים נאם־יהוה׃ ס</seg>
        </div>
        <div id="b.AMO.4" type="chapter">
          <seg id="b.AMO.4.1" type="verse">שמעו הדבר הזה פרות הבשן אשר בהר שמרון העשקות דלים הרצצות אביונים האמרת לאדניהם הביאה ונשתה׃</seg>
          <seg id="b.AMO.4.2" type="verse">נשבע אדני יהוה בקדשו כי הנה ימים באים עליכם ונשא אתכם בצנות ואחריתכן בסירות דוגה׃</seg>
          <seg id="b.AMO.4.3" type="verse">ופרצים תצאנה אשה נגדה והשלכתנה ההרמונה נאם־יהוה׃</seg>
          <seg id="b.AMO.4.4" type="verse">באו בית־אל ופשעו הגלגל הרבו לפשע והביאו לבקר זבחיכם לשלשת ימים מעשרתיכם׃</seg>
          <seg id="b.AMO.4.5" type="verse">וקטר מחמץ תודה וקראו נדבות השמיעו כי כן אהבתם בני ישראל נאם אדני יהוה׃</seg>
          <seg id="b.AMO.4.6" type="verse">וגם־אני נתתי לכם נקיון שנים בכל־עריכם וחסר לחם בכל מקומתיכם ולא־שבתם עדי נאם־יהוה׃</seg>
          <seg id="b.AMO.4.7" type="verse">וגם אנכי מנעתי םכם את־הגשם בעוד שלשה חדשים לקציר והמטרתי על־עיר אחת ועל־עיר אחת לא אמטיר חלקה אחת תמטר וחלקה אשר־לא־תמטיר עליה תיבש׃</seg>
          <seg id="b.AMO.4.8" type="verse">ונעו שתים שלש ערים אל־עיר אחת לשתות מים ולא ישבעו ולא־שבתם עדי נאם־יהוה׃</seg>
          <seg id="b.AMO.4.9" type="verse">הכיתי אתכם בשדפון ובירקון הרבות גנותיכם וכרמיכם ותאניכם וזיתיכם יאכל הגזם ולא־שבתם עדי נאם־יהוה׃ ס</seg>
          <seg id="b.AMO.4.10" type="verse">שלחתי בכם דבר בדרך מצרים הרגתי בחרב בחוריכם עם שבי סוסיכם ואעלה באש מחניכם ובאפכם ולא־שבתם עדי נאם־יהוה׃</seg>
          <seg id="b.AMO.4.11" type="verse">הפכתי בכם כמהפכת אלהים את־סדם ואת־עמרה ותהיו כאוד מצל משרפה ולא־שבתם עדי נאם־יהוה׃ ס</seg>
          <seg id="b.AMO.4.12" type="verse">לכן כה אעשה־לך ישראל עקב כי־זאת אעשה־לך הכון לקראת־אלהיך ישראל׃</seg>
          <seg id="b.AMO.4.13" type="verse">כי הנה יוצר הרים וברא רוח ומגיד לאדם מה־שחו עשה שחר עיפה ודרך על־במתי ארץ יהוה אלהי־צבאות שמו׃ ס</seg>
        </div>
        <div id="b.AMO.5" type="chapter">
          <seg id="b.AMO.5.1" type="verse">שמעו את־הדבר הזה אשר אנכי נשא עליכם קינה בית ישראל׃</seg>
          <seg id="b.AMO.5.2" type="verse">נפלה לא־תוסיף קום בתולת ישראל נטשה על־אדמתה אין מקימה׃</seg>
          <seg id="b.AMO.5.3" type="verse">כי כה אמר אדני יהוה העיר היצאת אלף תשאיר מאה והיוצאת מאה תשאיר עשרה לבית ישראל׃ ס</seg>
          <seg id="b.AMO.5.4" type="verse">כי כה אמר יהוה לבית ישראל דרשוני וחיו׃</seg>
          <seg id="b.AMO.5.5" type="verse">ואל־תדרשו בית־אל והגלגל לא תבאו ובאר שבע לא תעברו כי הגלגל גלה יגלה ובית־אל יהיה לאון׃</seg>
          <seg id="b.AMO.5.6" type="verse">דרשו את־יהוה וחיו פן־יצלח כאש בית יוסף ואכלה ואין־מכבה לבית־אל׃</seg>
          <seg id="b.AMO.5.7" type="verse">ההפכים ללענה משפט וצדקה לארץ הניחו׃</seg>
          <seg id="b.AMO.5.8" type="verse">עשה כימה וכסיל והפך לבקר צלמות ויום לילה החשיך הקורא למי־הים וישפכם על־פני הארץ יהוה שמו׃ ס</seg>
          <seg id="b.AMO.5.9" type="verse">המבליג שד על־עז ושד על־מבצר יבוא׃</seg>
          <seg id="b.AMO.5.10" type="verse">שנאו בשער מוכיח ודבר תמים יתעבו׃</seg>
          <seg id="b.AMO.5.11" type="verse">לכן יען בושסכם על־דל ומשאת־בר תקחו ממנו בתי גזית בניתם ולא־תשבו בם כרמי־חמד נטעתם ולא תשתו את־יינם׃</seg>
          <seg id="b.AMO.5.12" type="verse">כי ידעתי רבים פשעיכם ועצמים חטאתיכם צררי צדיק לקחי כפר ואביונים בשער הטו׃</seg>
          <seg id="b.AMO.5.13" type="verse">לכן המשכיל בעת ההיא ידם כי עת רעה היא׃</seg>
          <seg id="b.AMO.5.14" type="verse">דרשו־טוב ואל־רע למען תחיו ויהי־כן יהוה אלהי־צבאות אתכם כאשר אמרתם׃</seg>
          <seg id="b.AMO.5.15" type="verse">שנאו־רע ואהבו טוב והציגו בשער משפט אולי יחןן יהוה אלהי־צבאות שארית יוסף׃ ס</seg>
          <seg id="b.AMO.5.16" type="verse">לכן כה־אמר יהוה אלהי צבאות אדני בכל־רחבות מספד ובכל־חוצות יאמרו הו־הו וקראו אכר אל־אבל ומספד אל־יודעי נהי׃</seg>
          <seg id="b.AMO.5.17" type="verse">ובכל־כרמים מספד כי־אעבר בקרבך אמר יהוה׃ ס</seg>
          <seg id="b.AMO.5.18" type="verse">הוי המתאוים את־יום יהוה למה־זה לכם יום יהוה הוא־חשך ולא־אור׃</seg>
          <seg id="b.AMO.5.19" type="verse">כאשר ינוס איש מפני הארי ופגעו הדב ובא הבית וסמך ידו על־הקיר ונשכו הנחש׃</seg>
          <seg id="b.AMO.5.20" type="verse">הלא־חשך יום יהוה ולא־אור ואפל ולא־נגה לו׃</seg>
          <seg id="b.AMO.5.21" type="verse">שנאתי מאסתי חגיכם ולא אריח בעצרתיכם׃</seg>
          <seg id="b.AMO.5.22" type="verse">כי אם־תעלו־לי עלות ומנחתיכם לא ארצה ושלם מריאיכם לא אביט׃</seg>
          <seg id="b.AMO.5.23" type="verse">הסר מעלי המון שריך וזמרת נבליך לא אשמע׃</seg>
          <seg id="b.AMO.5.24" type="verse">ויגל כמים משפט וצדקה כנחל איתן׃</seg>
          <seg id="b.AMO.5.25" type="verse">הזבחים ומנחה הגשתם־לי במדבר ארבעים שנה בית ישראל׃</seg>
          <seg id="b.AMO.5.26" type="verse">ונשאתם את סכות מלככם ואת כיון צלמיכם כוכב אלהיכם אשר עשיתם לכם׃</seg>
          <seg id="b.AMO.5.27" type="verse">והגליתי אתכם מהלאה לדמשק אמר יהוה אלהי־צבאות שמו׃ ף</seg>
        </div>
        <div id="b.AMO.6" type="chapter">
          <seg id="b.AMO.6.1" type="verse">הוי השאננים בציון והבטחים בהר שמרון נקבי ראשית הגוים ובאו להם בית ישראל׃</seg>
          <seg id="b.AMO.6.2" type="verse">עברו כלנה וראו ולכו משם חמת רבה ורדו גת־פלשתים הטובים מן־הממלכות האלה אם־רב גבולם מגבלכם׃</seg>
          <seg id="b.AMO.6.3" type="verse">המנדים ליום רע ותגישון שבת חמס׃</seg>
          <seg id="b.AMO.6.4" type="verse">השכבים על־מטות שן וסרחים על־ערשותם ואכלים כרים מצאן ועגלים מתוך מרבק׃</seg>
          <seg id="b.AMO.6.5" type="verse">הפרטים על־פי הנבל כדויד חשבו להם כלי־שיר׃</seg>
          <seg id="b.AMO.6.6" type="verse">השתים במזרקי יין וראשית שמנים ימשחו ולא נחלו על־שבר יוסף׃</seg>
          <seg id="b.AMO.6.7" type="verse">לכן עתה יגלו בראש גלים וסר מרזח סרוחים׃ ף</seg>
          <seg id="b.AMO.6.8" type="verse">נשבע אדני יהוה בנפשו נאם־יהוה אלהי צבאות מתאב אנכי את־גאון יעקב וארמנתיו שנאתי והסגרתי עיר ומלאה׃</seg>
          <seg id="b.AMO.6.9" type="verse">והיה אם־יותרו עשרה אנשים בבית אחד ומתו׃</seg>
          <seg id="b.AMO.6.10" type="verse">ונשאו דודו ומסרפו להוציא עצמים מן־הבית ואמר לאשר בירכתי הבית העוד עמך ואמר אפס ואמר הס כי לא להזכיר בשם יהוה׃</seg>
          <seg id="b.AMO.6.11" type="verse">כי־הנה יהוה מצוה והכה הבית הגדול רסיסים והבית הקטן בקעים׃</seg>
          <seg id="b.AMO.6.12" type="verse">הירצון בסלע סוסים אם־יחרוש בבקרים כי־הפכתם לראש משפט ופרי צדקה ללענה׃</seg>
          <seg id="b.AMO.6.13" type="verse">השמחים ללא דבר האמרים הלוא בחזקנו לקחנו לנו קרנים׃</seg>
          <seg id="b.AMO.6.14" type="verse">כי הנני מקים עליכם בית ישראל נאם־יהוה אלהי הצבאות גוי ולחצו אתכם מלבוא חמת עד־נחל הערבה׃ ס</seg>
        </div>
        <div id="b.AMO.7" type="chapter">
          <seg id="b.AMO.7.1" type="verse">כה הראני אדני יהוה והנה יוצר גבי בתחלת עלות הלקש והנה־לקש אחר גזי המלך׃</seg>
          <seg id="b.AMO.7.2" type="verse">והיה אם־כלה לאכול את־עשב הארץ ואמר אדני יהוה סלח־נא מי יקום יעקב כי קטן הוא׃</seg>
          <seg id="b.AMO.7.3" type="verse">נחם יהוה על־זאת לא תהיה אמר יהוה׃</seg>
          <seg id="b.AMO.7.4" type="verse">כה הראני אדני יהוה והנה קרא לרב באש אדני יהוה ותאכל את־תהום רבה ואכלה את־החלק׃</seg>
          <seg id="b.AMO.7.5" type="verse">ואמר אדני יהוה חדל־נא מי יקום יעקב כי קטן הוא׃</seg>
          <seg id="b.AMO.7.6" type="verse">נחם יהוה על־זאת גם־היא לא תהיה אמר אדני יהוה׃ ס</seg>
          <seg id="b.AMO.7.7" type="verse">כה הראני והנה אדני נצב על־חומת אנך ובידו אנך׃</seg>
          <seg id="b.AMO.7.8" type="verse">ויאמר יהוה אלי מה־אתה ראה עמוס ואמר אנך ויאמר אדני הנני שם אנך בקרב עמי ישראל לא־אוסיף עוד עבור לו׃</seg>
          <seg id="b.AMO.7.9" type="verse">ונשמו במות ישחק ומקדשי ישראל יחרבו וקמתי על־בית ירבעם בחרב׃ ף</seg>
          <seg id="b.AMO.7.10" type="verse">וישלח אמציה כהן בית־אל אל־ירבעם מלך־ישראל לאמר קשר עליך עמוס בקרב בית ישראל לא־תוכל הארץ להכיל את־כל־דבריו׃</seg>
          <seg id="b.AMO.7.11" type="verse">כי־כה אמר עמוס בחרב ימות ירבעם וישראל גלה יגלה מעל אדמתו׃ ס</seg>
          <seg id="b.AMO.7.12" type="verse">ויאמר אמציה אל־עמוס חזה לך ברח־לך אל־ארץ יהודה ואכל־שם לחם ושם תנבא׃</seg>
          <seg id="b.AMO.7.13" type="verse">ובית־אל לא־תוסיף עוד להנבא כי מקדש־מלך הוא ובית ממלכה הוא׃ ס</seg>
          <seg id="b.AMO.7.14" type="verse">ויען עמוס ויאמר אל־אמציה לא־נביא אנכי ולא בן־נביא אנכי כי־בוקר אנכי ובולס שקמים׃</seg>
          <seg id="b.AMO.7.15" type="verse">ויקחני יהוה מאחרי הצאן ויאמר אלי יהוה לך הנבא אל־עמי ישראל׃</seg>
          <seg id="b.AMO.7.16" type="verse">ועתה שמע דבר־יהוה אתה אמר לא תנבא על־ישראל ולא תטיף על־בית ישחק׃</seg>
          <seg id="b.AMO.7.17" type="verse">לכן כה־אמר יהוה אשתך בעיר תזנה ובניך ובנתיך בחרב יפלו ואדמתך בחבל תחלק ואתה על־אדמה טמאה תמות וישראל גלה יגלה מעל אדמתו׃ ס</seg>
        </div>
        <div id="b.AMO.8" type="chapter">
          <seg id="b.AMO.8.1" type="verse">כה הראני אדני יהוה והנה כלוב קיץ׃</seg>
          <seg id="b.AMO.8.2" type="verse">ויאמר מה־אתה ראה עמוס ואמר כלוב קיץ ויאמר יהוה אלי בא הקץ אל־עמי ישראל לא־אוסיף עוד עבור לו׃</seg>
          <seg id="b.AMO.8.3" type="verse">והילילו שירות היכל ביום ההוא נאם אדני יהוה רב הפגר בכל־מקום השליך הס׃ ף</seg>
          <seg id="b.AMO.8.4" type="verse">שמעו־זאת השאפים אביון ולשבית [כ= ענוי] [ק= עניי]־ארץ׃</seg>
          <seg id="b.AMO.8.5" type="verse">לאמר מתי יעבר החדש ונשבירה שבר והשבת ונפתחה־בר להקטין איפה ולהגדיל שקל ולעות מאזני מרמה׃</seg>
          <seg id="b.AMO.8.6" type="verse">לקנות בכסף דלים ואביון בעבור נעלים ומפל בר נשביר׃</seg>
          <seg id="b.AMO.8.7" type="verse">נשבע יהוה בגאון יעקב אם־אשכח לנצח כל־מעשיהם׃</seg>
          <seg id="b.AMO.8.8" type="verse">העל זאת לא־תרגז הארץ ואבל כל־יושב בה ועלתה כאר כלה ונגרשה [כ= ונשקה] [ק= ונשקעה] כיאור מצרים׃ ס</seg>
          <seg id="b.AMO.8.9" type="verse">והיה ביום ההוא נאם אדני יהוה והבאתי השמש בצהרים והחשכתי לארץ ביום אור׃</seg>
          <seg id="b.AMO.8.10" type="verse">והפכתי חגיכם לאבל וכל־שיריכם לקינה והעליתי על־כל־מתנים שק ועל־כל־ראש קרחה ושמתיה כאבל יחיד ואחריתה כיום מר׃</seg>
          <seg id="b.AMO.8.11" type="verse">הנה ימים באים נאם אדני יהוה והשלחתי רעב בארץ לא־רעב ללחם ולא־צמא למים כי אם־לשמע את דברי יהוה׃</seg>
          <seg id="b.AMO.8.12" type="verse">ונעו מים עד־ים ומצפון ועד־מזרח ישוטטו לבקש את־דבר־יהוה ולא ימצאו׃</seg>
          <seg id="b.AMO.8.13" type="verse">ביום ההוא תתעלפנה הבתולת היפות והבחורים בצמא׃</seg>
          <seg id="b.AMO.8.14" type="verse">הנשבעים באשמת שמרון ואמרו חי אלהיך דן וחי דרך באר־שבע ונפלו ולא־יקומו עוד׃ ס</seg>
        </div>
        <div id="b.AMO.9" type="chapter">
          <seg id="b.AMO.9.1" type="verse">ראיתי את־אדני נצב על־המזבח ויאמר הך הכפתור וירעשו הספים ובצעם בראש כלם ואחריתם בחרב אהרג לא־ינוס להם נס ולא־ימלט להם פליט׃</seg>
          <seg id="b.AMO.9.2" type="verse">אם־יחתרו בשאול משם ידי תקחם ואם־יעלו השמים משם אורידם׃</seg>
          <seg id="b.AMO.9.3" type="verse">ואם־יחבאו בראש הכרמל משם אחפש ולקחתים ואם־יסתרו מנגד עיני בקרקע הים משם אצוה את־הנחש ונשכם׃</seg>
          <seg id="b.AMO.9.4" type="verse">ואם־ילכו בשבי לפני איביהם משם אצוה את־החרב והרגתם ושמתי עיני עליהם לרעה ולא לטובה׃</seg>
          <seg id="b.AMO.9.5" type="verse">ואדני יהוה הצבאות הנוגע בארץ ותמוג ואבלו כל־יושבי בה ועלתה כיאר כלה ושקעה כיאר מצרים׃</seg>
          <seg id="b.AMO.9.6" type="verse">הבונה בשמים [כ= מעלותו] [ק= מעלותיו] ואגדתו על־ארץ יסדה הקרא למי־הים וישפכם על־פני הארץ יהוה שמו׃</seg>
          <seg id="b.AMO.9.7" type="verse">הלוא כבני כשיים אתם לי בני ישראל נאם־יהוה הלוא את־ישראל העליתי מארץ מצרים ופלשתיים מכפתור וארם מקיר׃</seg>
          <seg id="b.AMO.9.8" type="verse">הנה עיני אדני יהוה בממלכה החטאה והשמדתי אתה מעל פני האדמה אפס כי לא השמיד אשמיד את־בית יעקב נאם־יהוה׃</seg>
          <seg id="b.AMO.9.9" type="verse">כי־הנה אנכי מצוה והנעותי בכל־הגוים את־בית ישראל כאשר ינוע בכברה ולא־יפול צרור ארץ׃</seg>
          <seg id="b.AMO.9.10" type="verse">בחרב ימותו כל חטאי עמי האמרים לא־תגיש ותקדים בעדינו הרעה׃</seg>
          <seg id="b.AMO.9.11" type="verse">ביום ההוא אקים את־סכת דויד הנפלת וגדרתי את־פרציהן והרסתיו אקים ובניתיה כימי עולם׃</seg>
          <seg id="b.AMO.9.12" type="verse">למען יירשו את־שארית אדום וכל־הגוים אשר־נקרא שמי עליהם נאם־יהוה עשה זאת׃ ף</seg>
          <seg id="b.AMO.9.13" type="verse">הנה ימים באים נאם־יהוה ונגש חורש בקצר ודרך ענבים במשך הזרע והטיפו ההרים עסיס וכל־הגבעות תתמוגגנה׃</seg>
          <seg id="b.AMO.9.14" type="verse">ושבתי את־שבות עמי ישראל ובנו ערים נשמות וישבו ונטעו כרמים ושתו את־יינם ועשו גנות ואכלו את־פריהם׃</seg>
          <seg id="b.AMO.9.15" type="verse">ונטעתים על־אדמתם ולא ינתשו עוד מעל אדמתם אשר נתתי להם אמר יהוה אלהיך׃</seg>
        </div>
      </div>
      <div id="b.OBA" type="book">
        <div id="b.OBA.1" type="chapter">
          <seg id="b.OBA.1.1" type="verse">חזון עבדיה כה־אמר אדני יהוה לאדום שמועה שמענו מאת יהוה וציר בגוים שלח קומו ונקומה עליה למלחמה׃</seg>
          <seg id="b.OBA.1.2" type="verse">הנה קטן נתתיך בגוים בזוי אתה מאד׃</seg>
          <seg id="b.OBA.1.3" type="verse">זדון לבך השיאך שכני בחגוי־סלע מרום שבתו אמר בלבו מי יורדני ארץ׃</seg>
          <seg id="b.OBA.1.4" type="verse">אם־תגביה כנשר ואם־בין כוכבים שים קנך משם אורידך נאם־יהוה׃</seg>
          <seg id="b.OBA.1.5" type="verse">אם־גנבים באו־לך אם־שודדי לילה איך נדמיתה הלוא יגנבו דים אם־בצרים באו לך הלוא ישאירו עללות׃</seg>
          <seg id="b.OBA.1.6" type="verse">איך נחפשו עשו נבעו מצפניו׃</seg>
          <seg id="b.OBA.1.7" type="verse">עד־הגבול שלחוך כל אנשי בריתך השיאוך יכלו לך אנשי שלמך לחמך ישימו מזור תחתיך אין תבונה בו׃</seg>
          <seg id="b.OBA.1.8" type="verse">הלוא ביום ההוא נאם־יהוה והאבדתי חכמים מאדום ותבונה מהר עשו׃</seg>
          <seg id="b.OBA.1.9" type="verse">וחתו גבוריך תימן למען יכרת־איש מהר עשו מקטל׃</seg>
          <seg id="b.OBA.1.10" type="verse">מחמס אחיך יעקב תכסך בושה ונכרת לעולם׃</seg>
          <seg id="b.OBA.1.11" type="verse">ביום עמדך מנגד ביום שבות זרים חילו ונכרים באו [כ= שערו] [ק= שעריו] ועל־ירושלם ידו גורל גם־אתה כאחד מהם׃</seg>
          <seg id="b.OBA.1.12" type="verse">ואל־תרא ביום־אחיך ביום נכרו ואל־תשמח לבני־יהודה ביום אבדם ואל־תגדל פיך ביום צרה׃</seg>
          <seg id="b.OBA.1.13" type="verse">אל־תבוא בשער־עמי ביום אידם אל־תרא גם־אתה ברעתו ביום אידו ואל־תשלחנה בחילו ביום אידו׃</seg>
          <seg id="b.OBA.1.14" type="verse">ואל־תעמד על־הפרק להכרית את־פליטיו ואל־תסגר שרידיו ביום צרה׃</seg>
          <seg id="b.OBA.1.15" type="verse">כי־קרוב יום־יהוה על־כל־הגוים כאשר עשית יעשה לך גמלך ישוב בראשך׃</seg>
          <seg id="b.OBA.1.16" type="verse">כי כאשר שתיתם על־הר קדשי ישתו כל־הגוים תמיד ושתו ולעו והיו כלוא היו׃</seg>
          <seg id="b.OBA.1.17" type="verse">ובהר ציון תהיה פליטה והיה קדש וירשו בית יעקב את מורשיהם׃</seg>
          <seg id="b.OBA.1.18" type="verse">והיה בית־יעקב אש ובית יוסף להבה ובית עשו לקש ודלקו בהם ואכלום ולא־יהיה* שריד לבית עשו כי יהוה דבר׃</seg>
          <seg id="b.OBA.1.19" type="verse">וירשו הנגב את־הר עשו והשפלה את־פלשתים וירשו את־שדה אפרים ואת שדה שמרון ובנימן את־הגלעד׃</seg>
          <seg id="b.OBA.1.20" type="verse">וגלת החל־הזה לבני ישראל אשר־כנענים עד־צרפת וגלת ירושלם אשר בספרד ירשו את ערי הנגב׃</seg>
          <seg id="b.OBA.1.21" type="verse">ועלו מושעים בהר ציון לשפט את־הר עשו והיתה ליהוה המלוכה׃</seg>
        </div>
      </div>
      <div id="b.JON" type="book">
        <div id="b.JON.1" type="chapter">
          <seg id="b.JON.1.1" type="verse">ויהי דבר־יהוה אל־יונה בן־אמתי לאמר׃</seg>
          <seg id="b.JON.1.2" type="verse">קום לך אל־נינוה העיר הגדולה וקרא עליה כי־עלתה רעתם לפני׃</seg>
          <seg id="b.JON.1.3" type="verse">ויקם יונה לברח תרשישה מלפני יהוה וירד יפו וימצא אניה באה תרשיש ויתן שכרה וירד בה לבוא עמהם תרשישה מלפני יהוה׃</seg>
          <seg id="b.JON.1.4" type="verse">ויהוה הטיל רוח־גדולה אל־הים ויהי סער־גדול בים והאניה חשבה להשבר׃</seg>
          <seg id="b.JON.1.5" type="verse">וייראו המלחים ויזעקו איש אל־אלהיו ויטלו את־הכלים אשר באניה אל־הים להקל מעליהם ויונה ירד אל־ירכתי הספינה וישכב וירדם׃</seg>
          <seg id="b.JON.1.6" type="verse">ויקרב אליו רב החבל ויאמר לו מה־לך נרדם קום קרא אל־אלהיך אולי יתעשת האלהים לנו ולא נאבד׃</seg>
          <seg id="b.JON.1.7" type="verse">ויאמרו איש אל־רעהו לכו ונפילה גורלות ונדעה בשלמי הרעה הזאת לנו ויפלו גורלות ויפל הגורל על־יונה׃</seg>
          <seg id="b.JON.1.8" type="verse">ויאמרו אליו הגידה־נא לנו באשר למי־הרעה הזאת לנו מה־מלאכתך ומאין תבוא מה ארצך ואי־מזה עם אתה׃</seg>
          <seg id="b.JON.1.9" type="verse">ויאמר אליהם עברי אנכי ואת־יהוה אלהי השמים אני ירא אשר־עשה את־הים ואת־היבשה׃</seg>
          <seg id="b.JON.1.10" type="verse">וייראו האנשים יראה גדולה ויאמרו אליו מה־זאת עשית כי־ידעו האנשים כי־מלפני יהוה הוא ברח כי הגיד להם׃</seg>
          <seg id="b.JON.1.11" type="verse">ויאמרו אליו מה־נעשה לך וישתק הים מעלינו כי הים הולך וסער׃</seg>
          <seg id="b.JON.1.12" type="verse">ויאמר אליהם שאוני והטילני אל־הים וישתק הים מעליכם כי יודע אני כי בשלי הסער הגדול הזה עליכם׃</seg>
          <seg id="b.JON.1.13" type="verse">ויחתרו האנשים להשיב אל־היבשה ולא יכלו כי הים הולך וסער עליהם׃</seg>
          <seg id="b.JON.1.14" type="verse">ויקראו אל־יהוה ויאמרו אנה יהוה אל־נא נאבדה בנפש האיש הזה ואל־תתן עלינו דם נקיא כי־אתה יהוה כאשר חפצת עשית׃</seg>
          <seg id="b.JON.1.15" type="verse">וישאו את־יונה ויטלהו אל־הים ויעמד הים מזעפו׃</seg>
          <seg id="b.JON.1.16" type="verse">וייראו האנשים יראה גדולה את־יהוה ויזבחו־זבח ליהוה וידרו נדרים׃</seg>
        </div>
        <div id="b.JON.2" type="chapter">
          <seg id="b.JON.2.1" type="verse">וימן יהוה דג גדול לבלע את־יונה ויהי יונה במעי הדג שלשה ימים ושלשה לילות׃</seg>
          <seg id="b.JON.2.2" type="verse">ויתפלל יונה אל־יהוה אלהיו ממעי הדגה׃</seg>
          <seg id="b.JON.2.3" type="verse">ויאמר קראתי מצרה לי אל־יהוה ויענני מבטן שאול שועתי שמעת קולי׃</seg>
          <seg id="b.JON.2.4" type="verse">ותשליכני מצולה בלבב ימים ונהר יסבבני כל־משבריך וגליך עלי עברו׃</seg>
          <seg id="b.JON.2.5" type="verse">ואני אמרתי נגרשתי מנגד עיניך אך אוסיף להביט אל־היכל קדשך׃</seg>
          <seg id="b.JON.2.6" type="verse">אפפוני מים עד־נפש תהום יסבבני סוף חבוש לראשי׃</seg>
          <seg id="b.JON.2.7" type="verse">לקצבי הרים ירדתי הארץ ברחיה בעדי לעולם ותעל משחת חיי יהוה אלהי׃</seg>
          <seg id="b.JON.2.8" type="verse">בהתעטף עלי נפשי את־יהוה זכרתי ותבוא אליך תפלתי אל־היכל קדשך׃</seg>
          <seg id="b.JON.2.9" type="verse">משמרים הבלי־שוא חסדם יעזבו׃</seg>
          <seg id="b.JON.2.10" type="verse">ואני בקול תודה אזבחה־לך אשר נדרתי אשלמה ישועתה ליהוה׃ ס</seg>
          <seg id="b.JON.2.11" type="verse">ויאמר יהוה לדג ויקא את־יונה אל־היבשה׃ ף</seg>
        </div>
        <div id="b.JON.3" type="chapter">
          <seg id="b.JON.3.1" type="verse">ויהי דבר־יהוה אל־יונה שנית לאמר׃</seg>
          <seg id="b.JON.3.2" type="verse">קום לך אל־נינוה העיר הגדולה וקרא אליה את־הקריאה אשר אנכי דבר אליך׃</seg>
          <seg id="b.JON.3.3" type="verse">ויקם יונה וילך אל־נינוה כדבר יהוה ונינוה היתה עיר־גדולה לאלהים מהלך שלשת ימים׃</seg>
          <seg id="b.JON.3.4" type="verse">ויחל יונה לבוא בעיר מהלך יום אחד ויקרא ויאמר עוד ארבעים יום ונינוה נהפכת׃</seg>
          <seg id="b.JON.3.5" type="verse">ויאמינו אנשי נינוה באלהים ויקראו־צום וילבשו שקים מגדולם ועד־קטנם׃</seg>
          <seg id="b.JON.3.6" type="verse">ויגע הדבר אל־מלך נינוה ויקם מכסאו ויעבר אדרתו מעליו ויכס שק וישב על־האפר׃</seg>
          <seg id="b.JON.3.7" type="verse">ויזעק ויאמר בנינוה מטעם המלך וגדליו לאמר האדם והבהמה הבקר והצאן אל־יטעמו מאומה אל־ירעו* ומים אל־ישתו׃</seg>
          <seg id="b.JON.3.8" type="verse">ויתכסו שקים האדם והבהמה ויקראו אל־אלהים בחזקה וישבו איש מדרכו הרעה ומן־החמס אשר בכפיהם׃</seg>
          <seg id="b.JON.3.9" type="verse">מי־יודע ישוב ונחם האלהים ושב מחרון אפו ולא נאבד׃</seg>
          <seg id="b.JON.3.10" type="verse">וירא האלהים את־מעשיהם כי־שבו מדרכם הרעה וינחם האלהים על־הרעה אשר־דבר לעשות־להם ולא עשה׃</seg>
        </div>
        <div id="b.JON.4" type="chapter">
          <seg id="b.JON.4.1" type="verse">וירע אל־יונה רעה גדולה ויחר לו׃</seg>
          <seg id="b.JON.4.2" type="verse">ויתפלל אל־יהוה ויאמר אנה יהוה הלוא־זה דברי עד־היותי על־אדמתי על־כן קדמתי לברח תרשישה כי ידעתי כי אתה אל־חנון ורחום ארך אפים ורב־חסד ונחם על־הרעה׃</seg>
          <seg id="b.JON.4.3" type="verse">ועתה יהוה קח־נא את־נפשי ממני כי טוב מותי מחיי׃ ס</seg>
          <seg id="b.JON.4.4" type="verse">ויאמר יהוה ההיטב חרה לך׃</seg>
          <seg id="b.JON.4.5" type="verse">ויצא יונה מן־העיר וישב מקדם לעיר ויעש לו שם סכה וישב תחתיה בצל עד אשר יראה מה־יהיה בעיר׃</seg>
          <seg id="b.JON.4.6" type="verse">וימן יהוה־אלהים קיקיון ויעל מעל ליונה להיות צל על־ראשו להציל לו מרעתו וישמח יונה על־הקיקיון שמחה גדולה׃</seg>
          <seg id="b.JON.4.7" type="verse">וימן האלהים תולעת בעלות השחר למחרת ותך את־הקיקיון וייבש׃</seg>
          <seg id="b.JON.4.8" type="verse">ויהי כזרח השמש וימן אלהים רוח קדים חרישית ותך השמש על־ראש יונה ויתעלף וישאל את־נפשו למות ויאמר טוב מותי מחיי׃</seg>
          <seg id="b.JON.4.9" type="verse">ויאמר אלהים אל־יונה ההיטב חרה־לך על־הקיקיון ויאמר היטב חרה־לי עד־מות׃</seg>
          <seg id="b.JON.4.10" type="verse">ויאמר יהוה אתה חסת על־הקיקיון אשר לא־עמלת בו ולא גדלתו שבן־לילה היה ובן־לילה אבד׃</seg>
          <seg id="b.JON.4.11" type="verse">ואני לא אחוס על־נינוה העיר הגדולה אשר יש־בה הרבה משתים־עשרה רבו אדם אשר לא־ידע בין־ימינו לשמאלו ובהמה רבה׃</seg>
        </div>
      </div>
      <div id="b.MIC" type="book">
        <div id="b.MIC.1" type="chapter">
          <seg id="b.MIC.1.1" type="verse">דבר־יהוה אשר היה אל־מיכה המרשתי בימי יותם אחז יחזקיה מלכי יהודה אשר־חזה על־שמרון וירושלם׃</seg>
          <seg id="b.MIC.1.2" type="verse">שמעו עמים כלם הקשיבי ארץ ומלאה ויהי אדני יהוה בכם לעד אדני מהיכל קדשו׃</seg>
          <seg id="b.MIC.1.3" type="verse">כי־הנה יהוה יצא ממקומו וירד ודרך על־[כ= במותי] [ק= במתי] ארץ׃</seg>
          <seg id="b.MIC.1.4" type="verse">ונמסו ההרים תחתיו והעמקים יתבקעו כדונג מפני האש כמים מגרים במורד׃</seg>
          <seg id="b.MIC.1.5" type="verse">בפשע יעקב כל־זאת ובחטאות בית ישראל מי־פשע יעקב הלוא שמרון ומי במות יהודה הלוא ירושלם׃</seg>
          <seg id="b.MIC.1.6" type="verse">ושמתי שמרון לעי השדה למטעי כרם והגרתי לגי אבניה ויסדיה אגלה׃</seg>
          <seg id="b.MIC.1.7" type="verse">וכל־פסיליה יכתו וכל־אתנניה ישרפו באש וכל־עצביה אשים שממה כי מאתןן זונה קבצה ועד־אתןן זונה ישובו׃</seg>
          <seg id="b.MIC.1.8" type="verse">על־זאת אספדה ואילילה אילכה [כ= שילל] [ק= שולל] וערום אעשה מספד כתנים ואבל כבנות יענה׃</seg>
          <seg id="b.MIC.1.9" type="verse">כי אנושה מכותיה כי־באה עד־יהודה נגע עד־שער עמי עד־ירושלם׃</seg>
          <seg id="b.MIC.1.10" type="verse">בגת אל־תגידו בכו אל־תבכו בבית לעפרה עפר [כ= התפלשתי] [ק= התפלשי]׃</seg>
          <seg id="b.MIC.1.11" type="verse">עברי לכם יושבת שפיר עריה־בשת לא יצאה יושבת צאןן מספד בית האצל יקח םכם עמדתו׃</seg>
          <seg id="b.MIC.1.12" type="verse">כי־חלה לטוב יושבת מרות כי־ירד רע מאת יהוה לשער ירושלם׃</seg>
          <seg id="b.MIC.1.13" type="verse">רתם המרכבה לרכש יושבת לכיש ראשית חטאת היא לבת־ציון כי־בך נמצאו פשעי ישראל׃</seg>
          <seg id="b.MIC.1.14" type="verse">לכן תתני שלוחים על מורשת גת בתי אכזיב לאכזב למלכי ישראל׃</seg>
          <seg id="b.MIC.1.15" type="verse">עד הירש אבי לך יושבת מרשה עד־עדלם יבוא כבוד ישראל׃</seg>
          <seg id="b.MIC.1.16" type="verse">קרחי וגזי על־בני תענוגיך הרחבי קרחתך כנשר כי גלו ממך׃ ס</seg>
        </div>
        <div id="b.MIC.2" type="chapter">
          <seg id="b.MIC.2.1" type="verse">הוי חשבי־און ופעלי רע על־משכבותם באור הבקר יעשוה כי יש־לאל ידם׃</seg>
          <seg id="b.MIC.2.2" type="verse">וחמדו שדות וגזלו ובתים ונשאו ועשקו גבר וביתו ואיש ונחלתו׃ ף</seg>
          <seg id="b.MIC.2.3" type="verse">לכן כה אמר יהוה הנני חשב על־המשפחה הזאת רעה אשר לא־תמישו משם צוארתיכם ולא תלכו רומה כי עת רעה היא׃</seg>
          <seg id="b.MIC.2.4" type="verse">ביום ההוא ישא עליכם משל ונהה נהי נהיה אמר שדוד נשדנו חלק עמי ימיר איך ימיש לי לשובב שדינו יחלק׃</seg>
          <seg id="b.MIC.2.5" type="verse">לכן לא־יהיה לך משליך חבל בגורל בקהל יהוה׃</seg>
          <seg id="b.MIC.2.6" type="verse">אל־תטפו יטיפון לא־יטפו לאלה לא יסג כלמות׃</seg>
          <seg id="b.MIC.2.7" type="verse">האמור בית־יעקב הקצר רוח יהוה אם־אלה מעלליו הלוא דברי ייטיבו עם הישר הולך׃</seg>
          <seg id="b.MIC.2.8" type="verse">ואתמול עמי לאויב יקוםם ממול שלמה אדר תפשטון מעברים בטח שובי מלחמה׃</seg>
          <seg id="b.MIC.2.9" type="verse">נשי עמי תגרשון מבית תענגיה מעל עלליה תקחו הדרי לעולם׃</seg>
          <seg id="b.MIC.2.10" type="verse">קומו ולכו כי לא־זאת המנוחה בעבור טמאה תחבל וחבל נמרץ׃</seg>
          <seg id="b.MIC.2.11" type="verse">לו־איש הלך רוח ושקר כזב אטף לך ליין ולשכר והיה מטיף העם הזה׃</seg>
          <seg id="b.MIC.2.12" type="verse">אסף אאסף יעקב כלך קבץ אקבץ שארית ישראל יחד אשימנו כצאן בצרה כעדר בתוך הדברו תהימנה מאדם׃</seg>
          <seg id="b.MIC.2.13" type="verse">עלה הפרץ לפניהם פרצו ויעברו שער ויצאו בו ויעבר מלכם לפניהם ויהוה בראשם׃ ף</seg>
        </div>
        <div id="b.MIC.3" type="chapter">
          <seg id="b.MIC.3.1" type="verse">ואמר שמעו־נא ראשי יעקב וקציני בית ישראל הלוא לכם לדעת את־המשפט׃</seg>
          <seg id="b.MIC.3.2" type="verse">שנאי טוב ואהבי [כ= רעה] [ק= רע] גזלי עורם מעליהם ושארם מעל עצמותם׃</seg>
          <seg id="b.MIC.3.3" type="verse">ואשר אכלו שאר עמי ועורם מעליהם הפשיטו ואת־עצמתיהם פצחו ופרשו כאשר בסיר וכבשר בתוך קלחת׃</seg>
          <seg id="b.MIC.3.4" type="verse">אז יזעקו אל־יהוה ולא יענה אותם ויסתר פניו מהם בעת ההיא כאשר הרעו מעלליהם׃ ף</seg>
          <seg id="b.MIC.3.5" type="verse">כה אמר יהוה על־הנביאים המתעים את־עמי הנשכים בשניהם וקראו שלום ואשר לא־יתן על־פיהם וקדשו עליו מלחמה׃</seg>
          <seg id="b.MIC.3.6" type="verse">לכן לילה לכם מחזון וחשכה לכם מקסם ובאה השמש על־הנביאים וקדר עליהם היום׃</seg>
          <seg id="b.MIC.3.7" type="verse">ובשו* החזים וחפרו הקסמים ועטו על־שפם כלם כי אין מענה אלהים׃</seg>
          <seg id="b.MIC.3.8" type="verse">ואולם אנכי מלאתי כח את־רוח יהוה ומשפט וגבורה להגיד ליעקב פשעו ולישראל חטאתו׃ ס</seg>
          <seg id="b.MIC.3.9" type="verse">שמעו־נא זאת ראשי בית יעקב וקציני בית ישראל המתעבים משפט ואת כל־הישרה יעקשו׃</seg>
          <seg id="b.MIC.3.10" type="verse">בנה ציון בדמים וירושלם בעולה׃</seg>
          <seg id="b.MIC.3.11" type="verse">ראשיה בשחד ישפטו וכהניה במחיר יורו ונביאיה בכסף יקסמו ועל־יהוה ישענו לאמר הלוא יהוה בקרבנו לא־תבוא עלינו רעה׃</seg>
          <seg id="b.MIC.3.12" type="verse">לכן בגללכם ציון שדה תחרש וירושלם עיין תהיה והר הבית לבמות יער׃ ף</seg>
        </div>
        <div id="b.MIC.4" type="chapter">
          <seg id="b.MIC.4.1" type="verse">והיה באחרית הימים יהיה הר בית־יהוה נכון בראש ההרים ונשא הוא מגבעות ונהרו עליו עמים׃*</seg>
          <seg id="b.MIC.4.2" type="verse">והלכו גוים רבים ואמרו לכו ונעלה אל־הר־יהוה ואל־בית אלהי יעקב ויורנו מדרכיו ונלכה בארחתיו כי מציון תצא* תורה ודבר־יהוה מירושלם׃</seg>
          <seg id="b.MIC.4.3" type="verse">ושפט בין עמים רבים והוכיח לגוים עצמים עד־רחוק וכתתו חרבתיהם לאתים וחניתתיהם למזמרות לא־ישאו גוי אל־גוי חרב ולא־ילמדון עוד מלחמה׃</seg>
          <seg id="b.MIC.4.4" type="verse">וישבו איש תחת גפנו ותחת תאנתו ואין מחריד כי־פי יהוה צבאות דבר׃</seg>
          <seg id="b.MIC.4.5" type="verse">כי כל־העמים ילכו איש בשם אלהיו ואנחנו נלך בשם־יהוה אלהינו לעולם ועד׃ ף</seg>
          <seg id="b.MIC.4.6" type="verse">ביום ההוא נאם־יהוה אספה הצלעה והנדחה אקבצה ואשר הרעתי׃</seg>
          <seg id="b.MIC.4.7" type="verse">ושמתי את־הצלעה לשארית והנהלאה לגוי עצום ומלך יהוה עליהם בהר ציון מעתה ועד־עולם׃ ף</seg>
          <seg id="b.MIC.4.8" type="verse">ואתה מגדל־עדר עפל בת־ציון עדיך תאתה ובאה הממשלה הראשנה ממלכת לבת־ירושלם׃</seg>
          <seg id="b.MIC.4.9" type="verse">עתה למה תריעי רע המלך אין־בך אם־יועצך אבד כי־החזיקך חיל כיולדה׃</seg>
          <seg id="b.MIC.4.10" type="verse">חולי וגחי בת־ציון כיולדה כי־עתה תצאי מקריה ושכנת בשדה ובאת עד־בבל שם תנצלי שם יגאלך יהוה מכף איביך׃</seg>
          <seg id="b.MIC.4.11" type="verse">ועתה נאספו עליך גוים רבים האמרים תחנף ותחז בציון עינינו׃</seg>
          <seg id="b.MIC.4.12" type="verse">והמה לא ידעו מחשבות יהוה ולא הבינו עצתו כי קבצם כעמיר גרנה׃</seg>
          <seg id="b.MIC.4.13" type="verse">קומי ודושי בת־ציון כי־קרנך אשים ברזל ופרסתיך אשים נחושה והדקות עמים רבים והחרמתי ליהוה בצעם וחילם לאדון כל־הארץ׃</seg>
          <seg id="b.MIC.4.14" type="verse">עתה תתגדדי בת־גדוד מצור שם עלינו בשבט יכו על־הלחי את שפט ישראל׃ ס</seg>
        </div>
        <div id="b.MIC.5" type="chapter">
          <seg id="b.MIC.5.1" type="verse">ואתה בית־לחם אפרתה צעיר להיות באלפי יהודה ממך לי יצא להיות מושל בישראל ומוצאתיו מקדם מימי עולם׃</seg>
          <seg id="b.MIC.5.2" type="verse">לכן יתנם עד־עת יולדה ילדה ויתר אחיו ישובון על־בני ישראל׃</seg>
          <seg id="b.MIC.5.3" type="verse">ועמד ורעה בעז יהוה בגאון שם יהוה אלהיו וישבו כי־עתה יגדל עד־אפסי־ארץ׃</seg>
          <seg id="b.MIC.5.4" type="verse">והיה זה שלום אשור כי־יבוא בארצנו וכי ידרך בארמנתינו והקמנו עליו שבעה רעים ושמנה נסיכי אדם׃</seg>
          <seg id="b.MIC.5.5" type="verse">ורעו את־ארץ אשור בחרב ואת־ארץ נמרד בפתחיה והציל מאשור כי־יבוא בארצנו וכי ידרך בגבולנו׃ ס</seg>
          <seg id="b.MIC.5.6" type="verse">והיה שארית יעקב בקרב עמים רבים כטל מאת יהוה כרביבים עלי־עשב אשר לא־יקוה לאיש ולא ייחל לבני אדם׃</seg>
          <seg id="b.MIC.5.7" type="verse">והיה שארית יעקב בגוים בקרב עמים רבים כאריה בבהמות יער ככפיר בעדרי־צאן אשר אם עבר ורמס וטרף ואין מציל׃</seg>
          <seg id="b.MIC.5.8" type="verse">תרם ידך על־צריך וכל־איביך יכרתו׃ ף</seg>
          <seg id="b.MIC.5.9" type="verse">והיה ביום־ההוא נאם־יהוה והכרתי סוסיך מקרבך והאבדתי מרכבתיך׃</seg>
          <seg id="b.MIC.5.10" type="verse">והכרתי ערי ארצך והרסתי כל־מבצריך׃</seg>
          <seg id="b.MIC.5.11" type="verse">והכרתי כשפים מידך ומעוננים לא יהיו־לך׃</seg>
          <seg id="b.MIC.5.12" type="verse">והכרתי פסיליך ומצבותיך מקרבך ולא־תשתחוה עוד למעשה ידיך׃</seg>
          <seg id="b.MIC.5.13" type="verse">ונתשתי אשיריך מקרבך והשמדתי עריך׃</seg>
          <seg id="b.MIC.5.14" type="verse">ועשיתי באף ובחמה נקם את־הגוים אשר לא שמעו׃ ס</seg>
        </div>
        <div id="b.MIC.6" type="chapter">
          <seg id="b.MIC.6.1" type="verse">שמעו־נא את אשר־יהוה אמר קום ריב את־ההרים ותשמענה הגבעות קולך׃</seg>
          <seg id="b.MIC.6.2" type="verse">שמעו הרים את־ריב יהוה והאתנים מסדי ארץ כי ריב ליהוה עם־עמו ועם־ישראל יתוכח׃</seg>
          <seg id="b.MIC.6.3" type="verse">עמי מה־עשיתי לך ומה הלאתיך ענה בי׃</seg>
          <seg id="b.MIC.6.4" type="verse">כי העלתיך מארץ מצרים ומבית עבדים פדיתיך ואשלח לפניך את־משה אהרן ומרים׃</seg>
          <seg id="b.MIC.6.5" type="verse">עמי זכר־נא מה־יעץ בלק מלך מואב ומה־ענה אתו בלעם בן־בעור מן־השטים עד־הגלגל למען דעת צדקות יהוה׃</seg>
          <seg id="b.MIC.6.6" type="verse">במה אקדם יהוה אכף לאלהי מרום האקדמנו בעולות בעגלים בני שנה׃</seg>
          <seg id="b.MIC.6.7" type="verse">הירצה יהוה באלפי אילים ברבבות נחלי־שמן האתן בכורי פשעי פרי בטני חטאת נפשי׃</seg>
          <seg id="b.MIC.6.8" type="verse">הגיד לך אדם מה־טוב ומה־יהוה דורש ממך כי אם־עשות משפט ואהבת חסד והצנע לכת עם־אלהיך׃ ף</seg>
          <seg id="b.MIC.6.9" type="verse">קול יהוה לעיר יקרא ותושיה יראה שמך שמעו מטה ומי יעדה׃</seg>
          <seg id="b.MIC.6.10" type="verse">עוד האש בית רשע אצרות רשע ואיפת רזון זעומה׃</seg>
          <seg id="b.MIC.6.11" type="verse">האזכה במאזני רשע ובכיס אבני מרמה׃</seg>
          <seg id="b.MIC.6.12" type="verse">אשר עשיריה מלאו חמס וישביה דברו־שקר ולשונם רמיה בפיהם׃</seg>
          <seg id="b.MIC.6.13" type="verse">וגם־אני החליתי הכותך השםם על־חטאתך׃</seg>
          <seg id="b.MIC.6.14" type="verse">אתה תאכל ולא תשבע וישחך בקרבך ותסג ולא תפליט ואשר תפלט לחרב אתן׃</seg>
          <seg id="b.MIC.6.15" type="verse">אתה תזרע ולא תקצור אתה תדרך־זית ולא־תסוך שמן ותירוש ולא תשתה־יין׃</seg>
          <seg id="b.MIC.6.16" type="verse">וישתמר חקות עמרי וכל מעשה בית־אחאב ותלכו במעצותם למען תתי אתך לשמה וישביה לשרקה וחרפת עמי תשאו׃ ף</seg>
        </div>
        <div id="b.MIC.7" type="chapter">
          <seg id="b.MIC.7.1" type="verse">אללי לי כי הייתי כאספי־קיץ כעללת בציר אין־אשכול לאכול בכורה אותה נפשי׃</seg>
          <seg id="b.MIC.7.2" type="verse">אבד חסיד מן־הארץ וישר באדם אין כלם לדמים יארבו איש את־אחיהו יצודו חרם׃</seg>
          <seg id="b.MIC.7.3" type="verse">על־הרע כפים להיטיב השר שאל והשפט בשלום והגדול דבר הות נפשו הוא ויעבתוה׃</seg>
          <seg id="b.MIC.7.4" type="verse">טובם כחדק ישר ממסוכה יום מצפיך פקדתך באה עתה תהיה מבוכתם׃</seg>
          <seg id="b.MIC.7.5" type="verse">אל־תאמינו ברע אל־תבטחו באלוף משכבת חיקך שמר פתחי־פיך׃</seg>
          <seg id="b.MIC.7.6" type="verse">כי־בן מנבל אב בת קמה באמה כלה בחמתה איבי איש אנשי ביתו׃</seg>
          <seg id="b.MIC.7.7" type="verse">ואני ביהוה אצפה אוחילה לאלהי ישעי ישמעני אלהי׃</seg>
          <seg id="b.MIC.7.8" type="verse">אל־תשמחי איבתי לי כי נפלתי קמתי כי־אשב בחשך יהוה אור לי׃ ס</seg>
          <seg id="b.MIC.7.9" type="verse">זעף יהוה אשא כי חטאתי לו עד אשר יריב ריבי ועשה משפטי יוציאני לאור אראה בצדקתו׃</seg>
          <seg id="b.MIC.7.10" type="verse">ותרא איבתי ותכסה בושה האמרה אלי איו יהוה אלהיך עיני תראינה בה עתה תהיה למרמס כטיט חוצות׃</seg>
          <seg id="b.MIC.7.11" type="verse">יום לבנות גדריך יום ההוא ירחק־חק׃</seg>
          <seg id="b.MIC.7.12" type="verse">יום הוא ועדיך יבוא למני אשור וערי מצור ולמני מצור ועד־נהר וים מים והר ההר׃</seg>
          <seg id="b.MIC.7.13" type="verse">והיתה הארץ לשממה על־ישביה מפרי מעלליהם׃ ס</seg>
          <seg id="b.MIC.7.14" type="verse">רעה עמך בשבטך צאן נחלתך שכני לבדד יער בתוך כרמל ירעו בשן וגלעד כימי עולם׃</seg>
          <seg id="b.MIC.7.15" type="verse">כימי צאתך מארץ מצרים אראנו נפלאות׃</seg>
          <seg id="b.MIC.7.16" type="verse">יראו גוים ויבשו מכל גבורתם ישימו יד על־פה אזניהם תחרשנה׃</seg>
          <seg id="b.MIC.7.17" type="verse">ילחכו עפר כנחש כזחלי ארץ ירגזו ממסגרתיהם אל־יהוה אלהינו יפחדו ויראו ממך׃</seg>
          <seg id="b.MIC.7.18" type="verse">מי־אל כמוך נשא עון ועבר על־פשע לשארית נחלתו לא־החזיק לעד אפו כי־חפץ חסד הוא׃</seg>
          <seg id="b.MIC.7.19" type="verse">ישוב ירחמנו יכבש עונתינו ותשליך במצלות ים כל־חטאותם׃</seg>
          <seg id="b.MIC.7.20" type="verse">תתן אמת ליעקב חסד לאברהם אשר־נשבעת לאבתינו מימי קדם׃</seg>
        </div>
      </div>
      <div id="b.NAH" type="book">
        <div id="b.NAH.1" type="chapter">
          <seg id="b.NAH.1.1" type="verse">משא נינוה ספר חזון נחום האלקשי׃</seg>
          <seg id="b.NAH.1.2" type="verse">אל קנוא ונקם יהוה נקם יהוה ובעל חמה נקם יהוה לצריו ונוטר הוא לאיביו׃</seg>
          <seg id="b.NAH.1.3" type="verse">יהוה ארך אפים [כ= וגדול] [ק= וגדל]־כח ונקה לא ינקה יהוה בסופה ובשערה דרכו ועןן אבק רגליו׃</seg>
          <seg id="b.NAH.1.4" type="verse">גוער בים ויבשהו וכל־הנהרות החריב אמלל בשן וכרמל ופרח לבנון אמלל׃</seg>
          <seg id="b.NAH.1.5" type="verse">הרים רעשו ממנו והגבעות התמגגו ותשא הארץ מפניו ותבל וכל־ישבי בה׃</seg>
          <seg id="b.NAH.1.6" type="verse">לפני זעמו מי יעמוד ומי יקום בחרון אפו חמתו נתכה כאש והצרים נתצו ממנו׃</seg>
          <seg id="b.NAH.1.7" type="verse">טוב יהוה למעוז ביום צרה וידע חסי בו׃</seg>
          <seg id="b.NAH.1.8" type="verse">ובשטף עבר כלה יעשה מקומה ואיביו ירדף־חשך׃*</seg>
          <seg id="b.NAH.1.9" type="verse">מה־תחשבון אל־יהוה כלה הוא עשה לא־תקום פעמים צרה׃</seg>
          <seg id="b.NAH.1.10" type="verse">כי עד־סירים סבכים וכסבאם סבואים אכלו כקש יבש מלא׃</seg>
          <seg id="b.NAH.1.11" type="verse">ממך יצא חשב* על־יהוה רעה יעץ בליעל׃ ס</seg>
          <seg id="b.NAH.1.12" type="verse">כה אמר יהוה אם־שלמים וכן רבים וכן נגזו ועבר וענתך לא אענך עוד׃</seg>
          <seg id="b.NAH.1.13" type="verse">ועתה אשבר מטהו מעליך ומוסרתיך אנתק׃</seg>
          <seg id="b.NAH.1.14" type="verse">וצוה עליך יהוה לא־יזרע משמך עוד מבית אלהיך אכרית פסל ומסכה אשים קברך כי קלות׃ ף</seg>
        </div>
        <div id="b.NAH.2" type="chapter">
          <seg id="b.NAH.2.1" type="verse">הנה על־ההרים רגלי מבשר משמיע שלום חגי יהודה חגיך שלמי נדריך כי לא יוסיף עוד [כ= לעבור] [ק= לעבר]־בך בליעל כלה נכרת׃</seg>
          <seg id="b.NAH.2.2" type="verse">עלה מפיץ על־פניך נצור מצרה צפה־דרך חזק מתנים אמץ כח מאד׃</seg>
          <seg id="b.NAH.2.3" type="verse">כי שב יהוה את־גאון יעקב כגאון ישראל כי בקקום בקקים וזמריהם שחתו׃</seg>
          <seg id="b.NAH.2.4" type="verse">מגן גבריהו מאדם אנשי־חיל מתלעים באש־פלדות הרכב ביום הכינו והברשים הרעלו׃</seg>
          <seg id="b.NAH.2.5" type="verse">בחוצות יתהוללו הרכב ישתקשקון ברחבות מראיהן כלפידם כברקים ירוצצו׃</seg>
          <seg id="b.NAH.2.6" type="verse">יזכר אדיריו יכשלו [כ= בהלכותם] [ק= בהליכתם] ימהרו חומתה והכן הסךך׃</seg>
          <seg id="b.NAH.2.7" type="verse">שערי הנהרות נפתחו וההיכל נמוג׃</seg>
          <seg id="b.NAH.2.8" type="verse">והצב גלתה העלתה ואמהתיה מנהגות כקול יונים מתפפת על־לבבהן׃</seg>
          <seg id="b.NAH.2.9" type="verse">ונינוה כברכת־מים מימי היא והמה נסים עמדו עמדו ואין מפנה׃</seg>
          <seg id="b.NAH.2.10" type="verse">בזו כסף בזו זהב ואין קצה לתכונה כבד מכל כלי חמדה׃</seg>
          <seg id="b.NAH.2.11" type="verse">בוקה ומבוקה ומבלקה ולב נמס ופק ברכים וחלחלה בכל־מתנים ופני כלם קבצו פארור׃</seg>
          <seg id="b.NAH.2.12" type="verse">איה מעון אריות ומרעה הוא לכפרים אשר הלך אריה לביא שם גור אריה ואין מחריד׃</seg>
          <seg id="b.NAH.2.13" type="verse">אריה טרף בדי גרותיו ומחנק ללבאתיו וימלא־טרף חריו ומענתיו טרפה׃</seg>
          <seg id="b.NAH.2.14" type="verse">הנני אליך נאם יהוה צבאות והבערתי בעשן רכבה וכפיריך תאכל חרב והכרתי מארץ טרפך ולא־ישמע עוד קול מלאככה׃ ס</seg>
        </div>
        <div id="b.NAH.3" type="chapter">
          <seg id="b.NAH.3.1" type="verse">הוי עיר דמים כלה כחש פרק מלאה לא ימיש טרף׃</seg>
          <seg id="b.NAH.3.2" type="verse">קול שוט וקול רעש אופן וסוס דהר ומרכבה מרקדה׃</seg>
          <seg id="b.NAH.3.3" type="verse">פרש מעלה ולהב חרב וברק חנית ורב חלל וכבד פגר ואין קצה לגויה [כ= יכשלו] [ק= וכשלו] בגויתם׃</seg>
          <seg id="b.NAH.3.4" type="verse">מרב זנוני זונה טובת חן בעלת כשפים המכרת גוים בזנוניה ומשפחות בכשפיה׃</seg>
          <seg id="b.NAH.3.5" type="verse">הנני אליך נאם יהוה צבאות וגליתי שוליך על־פניך והראיתי גוים מערך וממלכות קלונך׃</seg>
          <seg id="b.NAH.3.6" type="verse">והשלכתי עליך שקצים ונבלתיך ושמתיך כראי׃</seg>
          <seg id="b.NAH.3.7" type="verse">והיה כל־ראיך ידוד ממך ואמר שדדה נינוה מי ינוד לה מאין אבקש מנחמים לך׃</seg>
          <seg id="b.NAH.3.8" type="verse">התיטבי מנא אמון הישבה ביארים מים סביב לה אשר־חיל ים מים חומתה׃</seg>
          <seg id="b.NAH.3.9" type="verse">כוש עצמה ומצרים ואין קצה פוט ולובים היו בעזרתך׃</seg>
          <seg id="b.NAH.3.10" type="verse">גם־היא לגלה הלכה בשבי גם עלליה ירטשו בראש כל־חוצות ועל־נכבדיה ידו גורל וכל־גדוליה רתקו בזקים׃</seg>
          <seg id="b.NAH.3.11" type="verse">גם־את תשכרי תהי נעלמה גם־את תבקשי מעוז מאויב׃</seg>
          <seg id="b.NAH.3.12" type="verse">כל־מבצריך תאנים עם־בכורים אם־ינועו ונפלו על־פי אוכל׃</seg>
          <seg id="b.NAH.3.13" type="verse">הנה עמך נשים בקרבך לאיביך פתוח נפתחו שערי ארצך אכלה אש בריחיך׃</seg>
          <seg id="b.NAH.3.14" type="verse">מי מצור שאבי־לך חזקי מבצריך באי בטיט ורמסי בחמר החזיקי מלבן׃</seg>
          <seg id="b.NAH.3.15" type="verse">שם תאכלך אש תכריתך חרב תאכלך כילק התכבד כילק התכבדי כארבה׃</seg>
          <seg id="b.NAH.3.16" type="verse">הרבית רכליך מכוכבי השמים ילק פשט ויעף׃</seg>
          <seg id="b.NAH.3.17" type="verse">מנזריך כארבה וטפסריך כגוב גבי החונים בגדרות ביום קרה שמש זרחה ונודד ולא־נודע מקומו אים׃</seg>
          <seg id="b.NAH.3.18" type="verse">נמו רעיך מלך אשור ישכנו אדיריך נפשו עמך על־ההרים ואין מקבץ׃</seg>
          <seg id="b.NAH.3.19" type="verse">אין־כהה לשברך נחלה מכתך כל שמעי שמעך תקעו כף עליך כי על־מי לא־עברה רעתך תמיד׃</seg>
        </div>
      </div>
      <div id="b.HAB" type="book">
        <div id="b.HAB.1" type="chapter">
          <seg id="b.HAB.1.1" type="verse">המשא אשר חזה חבקוק הנביא׃</seg>
          <seg id="b.HAB.1.2" type="verse">עד־אנה יהוה שועתי ולא תשמע אזעק אליך חמס ולא תושיע׃</seg>
          <seg id="b.HAB.1.3" type="verse">למה תראני און ועמל תביט ושד וחמס לנגדי ויהי ריב ומדון ישא׃</seg>
          <seg id="b.HAB.1.4" type="verse">על־כן תפוג תורה ולא־יצא לנצח משפט כי רשע מכתיר את־הצדיק על־כן יצא משפט מעקל׃</seg>
          <seg id="b.HAB.1.5" type="verse">ראו בגוים והביטו והתמהו תמהו כי־פעל פעל בימיכם לא תאמינו כי יספר׃</seg>
          <seg id="b.HAB.1.6" type="verse">כי־הנני מקים את־הכשדים הגוי המר והנמהר ההולך למרחבי־ארץ לרשת משכנות לא־לו׃</seg>
          <seg id="b.HAB.1.7" type="verse">אים ונורא הוא ממנו משפטו ושאתו יצא׃</seg>
          <seg id="b.HAB.1.8" type="verse">וקלו מנמרים סוסיו וחדו מזאבי ערב ופשו פרשיו ופרשיו מרחוק יבאו יעפו כנשר חש לאכול׃</seg>
          <seg id="b.HAB.1.9" type="verse">כלה לחמס יבוא מגמת פניהם קדימה ויאסף כחול שבי׃</seg>
          <seg id="b.HAB.1.10" type="verse">והוא במלכים יתקלס ורזנים משחק לו הוא לכל־מבצר ישחק ויצבר עפר וילכדה׃</seg>
          <seg id="b.HAB.1.11" type="verse">אז חלף רוח ויעבר ואשם זו כחו לאלהו׃</seg>
          <seg id="b.HAB.1.12" type="verse">הלוא אתה מקדם יהוה אלהי קדשי לא נמות יהוה למשפט שמתו וצור להוכיח יסדתו׃</seg>
          <seg id="b.HAB.1.13" type="verse">טהור עינים מראות רע והביט אל־עמל לא תוכל למה תביט בוגדים תחריש בבלע רשע צדיק ממנו׃</seg>
          <seg id="b.HAB.1.14" type="verse">ותעשה אדם כדגי הים כרמש לא־משל בו׃</seg>
          <seg id="b.HAB.1.15" type="verse">כלה בחכה העלה יגרהו בחרמו ויאספהו במכמרתו על־כן ישמח ויגיל׃</seg>
          <seg id="b.HAB.1.16" type="verse">על־כן יזבח לחרמו ויקטר למכמרתו כי בהמה שמן חלקו ומאכלו בראה׃</seg>
          <seg id="b.HAB.1.17" type="verse">העל כן יריק חרמו ותמיד להרג גוים לא יחמול׃ ס</seg>
        </div>
        <div id="b.HAB.2" type="chapter">
          <seg id="b.HAB.2.1" type="verse">על־משמרתי אעמדה ואתיצבה על־מצור ואצפה לראות מה־ידבר־בי ומה אשיב על־תוכחתי׃</seg>
          <seg id="b.HAB.2.2" type="verse">ויענני יהוה ויאמר כתוב חזון ובאר על־הלחות למען ירוץ קורא בו׃</seg>
          <seg id="b.HAB.2.3" type="verse">כי עוד חזון למועד ויפח לקץ ולא יכזב אם־יתמהמה חכה־לו כי־בא יבא לא יאחר׃</seg>
          <seg id="b.HAB.2.4" type="verse">הנה עפלה לא־ישרה נפשו בו וצדיק באמונתו יחיה׃</seg>
          <seg id="b.HAB.2.5" type="verse">ואף כי־היין בוגד גבר יהיר ולא ינוה אשר הרחיב כשאול נפשו והוא כמות ולא ישבע ויאסף אליו כל־הגוים ויקבץ אליו כל־העמים׃</seg>
          <seg id="b.HAB.2.6" type="verse">הלוא־אלה כלם עליו משל ישאו ומליצה חידות לו ויאמר הוי המרבה לא־לו עד־מתי ומכביד עליו עבטיט׃</seg>
          <seg id="b.HAB.2.7" type="verse">הלוא פתע יקומו נשכיך ויקצו מזעזעיך והיית למשסות למו׃</seg>
          <seg id="b.HAB.2.8" type="verse">כי אתה שלות גוים רבים ישלוך כל־יתר עמים מדמי אדם וחמס־ארץ קריה וכל־ישבי בה׃ ף</seg>
          <seg id="b.HAB.2.9" type="verse">הוי בצע בצע רע לביתו לשום במרום קנו להנצל מכף־רע׃</seg>
          <seg id="b.HAB.2.10" type="verse">יעצת בשת לביתך קצות־עמים רבים וחוטא נפשך׃</seg>
          <seg id="b.HAB.2.11" type="verse">כי־אבן מקיר תזעק וכפיס מעץ יעננה׃ ף</seg>
          <seg id="b.HAB.2.12" type="verse">הוי בנה עיר בדמים וכוןן קריה בעולה׃</seg>
          <seg id="b.HAB.2.13" type="verse">הלוא הנה מאת יהוה צבאות וייגעו עמים בדי־אש ולאמים בדי־ריק יעפו׃</seg>
          <seg id="b.HAB.2.14" type="verse">כי תמלא הארץ לדעת את־כבוד יהוה כמים יכסו על־ים׃ ס</seg>
          <seg id="b.HAB.2.15" type="verse">הוי משקה רעהו מספח חמתך ואף שכר למען הביט על־מעוריהם׃</seg>
          <seg id="b.HAB.2.16" type="verse">שבעת קלון מכבוד שתה גם־אתה והערל תסוב עליך כוס ימין יהוה וקיקלון על־כבודך׃</seg>
          <seg id="b.HAB.2.17" type="verse">כי חמס לבנון יכסך ושד בהמות יחיתן מדמי אדם וחמס־ארץ קריה וכל־ישבי בה׃ ס</seg>
          <seg id="b.HAB.2.18" type="verse">מה־הועיל פסל כי פסלו יצרו מסכה ומורה שקר כי בטח יצר יצרו עליו לעשות אלילים אלמים׃ ס</seg>
          <seg id="b.HAB.2.19" type="verse">הוי אמר לעץ הקיצה עורי לאבן דוםם הוא יורה הנה־הוא תפוש זהב וכסף וכל־רוח אין בקרבו׃</seg>
          <seg id="b.HAB.2.20" type="verse">ויהוה בהיכל קדשו הס מפניו כל־הארץ׃ ף</seg>
        </div>
        <div id="b.HAB.3" type="chapter">
          <seg id="b.HAB.3.1" type="verse">תפלה לחבקוק הנביא על שגינות׃</seg>
          <seg id="b.HAB.3.2" type="verse">יהוה שמעתי שמעך יראתי יהוה פעלך בקרב שנים חייהו בקרב שנים תודיע ברגז רחם תזכור׃</seg>
          <seg id="b.HAB.3.3" type="verse">אלוה מתימן יבוא וקדוש מהר־פארן סלה כסה שמים הודו ותהלתו מלאה הארץ׃</seg>
          <seg id="b.HAB.3.4" type="verse">ונגה* כאור תהיה קרנים מידו לו ושם חביון עזה׃*</seg>
          <seg id="b.HAB.3.5" type="verse">לפניו ילך דבר ויצא רשף לרגליו׃</seg>
          <seg id="b.HAB.3.6" type="verse">עמד וימדד ארץ ראה ויתר גוים ויתפצצו הררי־עד שחו גבעות עולם הליכות עולם לו׃*</seg>
          <seg id="b.HAB.3.7" type="verse">תחת און ראיתי אהלי כושן ירגזון יריעות ארץ מדין׃ ס</seg>
          <seg id="b.HAB.3.8" type="verse">הבנהרים חרה יהוה אם בנהרים אפך אם־בים עברתך כי תרכב על־סוסיך מרכבתיך ישועה׃</seg>
          <seg id="b.HAB.3.9" type="verse">עריה תעור קשתך שבעות מטות אמר סלה נהרות תבקע־ארץ׃</seg>
          <seg id="b.HAB.3.10" type="verse">ראוך יחילו הרים זרם מים עבר נתן תהום קולו רום ידיהו נשא׃</seg>
          <seg id="b.HAB.3.11" type="verse">שמש ירח עמד זבלה לאור חציך יהלכו לנגה ברק חניתך׃</seg>
          <seg id="b.HAB.3.12" type="verse">בזעם תצעד־ארץ באף תדוש גוים׃</seg>
          <seg id="b.HAB.3.13" type="verse">יצאת לישע עמך לישע את־משיחך מחצת ראש מבית רשע ערות יסוד עד־צואר סלה׃ ף</seg>
          <seg id="b.HAB.3.14" type="verse">נקבת במטיו ראש [כ= פרזו] [ק= פרזיו] יסערו להפיצני עליצתם כמו־לאכל עני במסתר׃</seg>
          <seg id="b.HAB.3.15" type="verse">דרכת בים סוסיך חמר מים רבים׃</seg>
          <seg id="b.HAB.3.16" type="verse">שמעתי ותרגז בטני לקול צללו שפתי יבוא רקב בעצמי ותחתי ארגז אשר אנוח ליום צרה לעלות לעם יגודנו׃</seg>
          <seg id="b.HAB.3.17" type="verse">כי־תאנה לא־תפרח ואין יבול בגפנים כחש מעשה־זית ושדמות לא־עשה אכל גזר ממכלה צאן ואין בקר ברפתים׃</seg>
          <seg id="b.HAB.3.18" type="verse">ואני ביהוה אעלוזה אגילה באלהי ישעי׃</seg>
          <seg id="b.HAB.3.19" type="verse">יהוה אדני חילי וישם רגלי כאילות ועל במותי ידרכני למנצח בנגינותי׃</seg>
        </div>
      </div>
      <div id="b.ZEP" type="book">
        <div id="b.ZEP.1" type="chapter">
          <seg id="b.ZEP.1.1" type="verse">דבר־יהוה אשר היה אל־צפניה בן־כושי בן־גדליה בן־אמריה בן־חזקיה בימי יאשיהו בן־אמון מלך יהודה׃</seg>
          <seg id="b.ZEP.1.2" type="verse">אסף אסף כל מעל פני האדמה נאם־יהוה׃</seg>
          <seg id="b.ZEP.1.3" type="verse">אסף אדם ובהמה אסף עוף־השמים ודגי הים והמכשלות את־הרשעים והכרתי את־האדם מעל פני האדמה נאם־יהוה׃</seg>
          <seg id="b.ZEP.1.4" type="verse">ונטיתי ידי על־יהודה ועל כל־יושבי ירושלם והכרתי מן־המקום הזה את־שאר הבעל את־שם הכמרים עם־הכהנים׃</seg>
          <seg id="b.ZEP.1.5" type="verse">ואת־המשתחוים על־הגגות לצבא השמים ואת־המשתחוים הנשבעים ליהוה והנשבעים במלכם׃</seg>
          <seg id="b.ZEP.1.6" type="verse">ואת־הנסוגים מאחרי יהוה ואשר לא־בקשו את־יהוה ולא דרשהו׃</seg>
          <seg id="b.ZEP.1.7" type="verse">הס מפני אדני יהוה כי קרוב יום יהוה כי־הכין יהוה זבח הקדיש קראיו׃</seg>
          <seg id="b.ZEP.1.8" type="verse">והיה ביום זבח יהוה ופקדתי על־השרים ועל־בני המלך ועל כל־הלבשים מלבוש נכרי׃</seg>
          <seg id="b.ZEP.1.9" type="verse">ופקדתי על כל־הדולג על־המפתן ביום ההוא הממלאים בית אדניהם חמס ומרמה׃ ס</seg>
          <seg id="b.ZEP.1.10" type="verse">והיה ביום ההוא נאם־יהוה קול צעקה משער הדגים ויללה מן־המשנה ושבר גדול מהגבעות׃</seg>
          <seg id="b.ZEP.1.11" type="verse">הילילו ישבי המכתש כי נדמה כל־עם כנען נכרתו כל־נטילי כסף׃</seg>
          <seg id="b.ZEP.1.12" type="verse">והיה בעת ההיא אחפש את־ירושלם בנרות ופקדתי על־האנשים הקפאים על־שמריהם האמרים בלבבם לא־ייטיב יהוה ולא ירע׃</seg>
          <seg id="b.ZEP.1.13" type="verse">והיה חילם למשסה ובתיהם לשממה ובנו בתים ולא ישבו ונטעו כרמים ולא ישתו את־יינם׃</seg>
          <seg id="b.ZEP.1.14" type="verse">קרוב יום־יהוה הגדול קרוב ומהר מאד קול יום יהוה מר צרח שם גבור׃</seg>
          <seg id="b.ZEP.1.15" type="verse">יום עברה היום ההוא יום צרה ומצוקה יום שאה ומשואה יום חשך ואפלה יום עןן וערפל׃</seg>
          <seg id="b.ZEP.1.16" type="verse">יום שופר ותרועה על הערים הבצרות ועל הפנות הגבהות׃</seg>
          <seg id="b.ZEP.1.17" type="verse">והצרתי לאדם והלכו כעורים כי ליהוה חטאו ושפך דםם כעפר ולחםם כגללים׃</seg>
          <seg id="b.ZEP.1.18" type="verse">גם־כספם גם־זהבם לא־יוכל להצילם ביום עברת יהוה ובאש קנאתו תאכל כל־הארץ כי־כלה אך־נבהלה יעשה את כל־ישבי הארץ׃ ס</seg>
        </div>
        <div id="b.ZEP.2" type="chapter">
          <seg id="b.ZEP.2.1" type="verse">התקוששו וקושו הגוי לא נכסף׃</seg>
          <seg id="b.ZEP.2.2" type="verse">בטרם לדת חק כמץ עבר יום בטרם לא־יבוא עליכם חרון אף־יהוה בטרם לא־יבוא עליכם יום אף־יהוה׃</seg>
          <seg id="b.ZEP.2.3" type="verse">בקשו את־יהוה כל־ענוי הארץ אשר משפטו פעלו בקשו־צדק בקשו ענוה אולי תסתרו ביום אף־יהוה׃</seg>
          <seg id="b.ZEP.2.4" type="verse">כי עזה עזובה תהיה ואשקלון לשממה אשדוד בצהרים יגרשוה ועקרון תעקר׃ ס</seg>
          <seg id="b.ZEP.2.5" type="verse">הוי ישבי חבל הים גוי כרתים דבר־יהוה עליכם כנען ארץ פלשתים והאבדתיך מאין יושב׃</seg>
          <seg id="b.ZEP.2.6" type="verse">והיתה חבל הים נות כרת רעים וגדרות צאן׃</seg>
          <seg id="b.ZEP.2.7" type="verse">והיה חבל לשארית בית יהודה עליהם ירעון בבתי אשקלון בערב ירבצון כי יפקדם יהוה אלהיהם ושב [כ= שבותם] [ק= שביתם]׃</seg>
          <seg id="b.ZEP.2.8" type="verse">שמעתי חרפת מואב וגדופי בני עמון אשר חרפו את־עמי ויגדילו על־גבולם׃</seg>
          <seg id="b.ZEP.2.9" type="verse">לכן חי־אני נאם יהוה צבאות אלהי ישראל כי־מואב כסדם תהיה ובני עמון כעמרה ממשק חרול ומכרה־מלח ושממה עד־עולם שארית עמי יבזום ויתר [כ= גוי] [ק= גויי] ינחלום׃</seg>
          <seg id="b.ZEP.2.10" type="verse">זאת להם תחת גאונם כי חרפו ויגדלו על־עם יהוה צבאות׃</seg>
          <seg id="b.ZEP.2.11" type="verse">נורא יהוה עליהם כי רזה את כל־אלהי הארץ וישתחוו־לו איש ממקומו כל איי הגוים׃</seg>
          <seg id="b.ZEP.2.12" type="verse">גם־אתם כושים חללי חרבי המה׃</seg>
          <seg id="b.ZEP.2.13" type="verse">ויט ידו על־צפון ויאבד את־אשור וישם את־נינוה לשממה ציה כמדבר׃</seg>
          <seg id="b.ZEP.2.14" type="verse">ורבצו בתוכה עדרים כל־חיתו־גוי גם־קאת גם־קפד בכפתריה ילינו קול ישורר בחלון חרב בסף כי ארזה ערה׃</seg>
          <seg id="b.ZEP.2.15" type="verse">זאת* העיר העליזה היושבת לבטח האמרה בלבבה אני ואפסי עוד איך היתה לשמה מרבץ לחיה כל עובר עליה ישרק יניע ידו׃ ס</seg>
        </div>
        <div id="b.ZEP.3" type="chapter">
          <seg id="b.ZEP.3.1" type="verse">הוי מראה ונגאלה העיר היונה׃</seg>
          <seg id="b.ZEP.3.2" type="verse">לא שמעה בקול לא לקחה מוסר ביהוה לא בטחה אל־אלהיה לא קרבה׃</seg>
          <seg id="b.ZEP.3.3" type="verse">שריה בקרבה אריות שאגים שפטיה זאבי ערב לא גרמו לבקר׃</seg>
          <seg id="b.ZEP.3.4" type="verse">נביאיה פחזים אנשי בגדות כהניה חללו־קדש חמסו תורה׃</seg>
          <seg id="b.ZEP.3.5" type="verse">יהוה צדיק בקרבה לא יעשה עולה בבקר בבקר משפטו יתן לאור לא נעדר ולא־יודע עול בשת׃</seg>
          <seg id="b.ZEP.3.6" type="verse">הכרתי גוים נשמו פנותם החרבתי חוצותם מבלי עובר נצדו עריהם מבלי־איש מאין יושב׃</seg>
          <seg id="b.ZEP.3.7" type="verse">אמרתי אך־תיראי אותי תקחי מוסר ולא־יכרת מעונה כל אשר־פקדתי עליה אכן השכימו השחיתו כל עלילותם׃</seg>
          <seg id="b.ZEP.3.8" type="verse">לכן חכו־לי נאם־יהוה ליום קומי לעד כי משפטי לאסף גוים לקבצי ממלכות לשפך עליהם זעמי כל חרון אפי כי באש קנאתי תאכל כל־הארץ׃</seg>
          <seg id="b.ZEP.3.9" type="verse">כי־אז אהפך אל־עמים שפה ברורה לקרא כלם בשם יהוה לעבדו שכם אחד׃</seg>
          <seg id="b.ZEP.3.10" type="verse">מעבר לנהרי־כוש עתרי בת־פוצי יובלון מנחתי׃</seg>
          <seg id="b.ZEP.3.11" type="verse">ביום ההוא לא תבושי מכל עלילתיך אשר פשעת בי כי־אז אסיר מקרבך עליזי גאותך ולא־תוספי לגבהה עוד בהר קדשי׃</seg>
          <seg id="b.ZEP.3.12" type="verse">והשארתי בקרבך עם עני ודל וחסו בשם יהוה׃</seg>
          <seg id="b.ZEP.3.13" type="verse">שארית ישראל לא־יעשו עולה ולא־ידברו כזב ולא־ימצא בפיהם לשון תרמית כי־המה ירעו ורבצו ואין מחריד׃ ס</seg>
          <seg id="b.ZEP.3.14" type="verse">רני בת־ציון הריעו ישראל שמחי ועלזי בכל־לב בת ירושלם׃</seg>
          <seg id="b.ZEP.3.15" type="verse">הסיר יהוה משפטיך פנה איבך מלך ישראל יהוה בקרבך לא־תיראי רע עוד׃</seg>
          <seg id="b.ZEP.3.16" type="verse">ביום ההוא יאמר לירושלם אל־תיראי ציון אל־ירפו ידיך׃</seg>
          <seg id="b.ZEP.3.17" type="verse">יהוה אלהיך בקרבך גבור יושיע ישיש עליך בשמחה יחריש באהבתו יגיל עליך ברנה׃</seg>
          <seg id="b.ZEP.3.18" type="verse">נוגי ממועד אספתי ממך היו משאת עליה חרפה׃</seg>
          <seg id="b.ZEP.3.19" type="verse">הנני עשה את־כל־מעניך בעת ההיא והושעתי את־הצלעה והנדחה אקבץ ושמתים לתהלה ולשם בכל־הארץ בשתם׃</seg>
          <seg id="b.ZEP.3.20" type="verse">בעת ההיא אביא אתכם ובעת קבצי אתכם כי־אתן אתכם לשם ולתהלה בכל עמי הארץ בשובי את־שבותיכם לעיניכם אמר יהוה׃</seg>
        </div>
      </div>
      <div id="b.HAG" type="book">
        <div id="b.HAG.1" type="chapter">
          <seg id="b.HAG.1.1" type="verse">בשנת שתים לדריוש המלך בחדש הששי ביום אחד לחדש היה דבר־יהוה ביד־חגי הנביא אל־זרבבל בן־שאלתיאל פחת יהודה ואל־יהושע בן־יהוצדק הכהן הגדול לאמר׃</seg>
          <seg id="b.HAG.1.2" type="verse">כה אמר יהוה צבאות לאמר העם הזה אמרו לא עת־בא עת־בית יהוה להבנות׃ ף</seg>
          <seg id="b.HAG.1.3" type="verse">ויהי דבר־יהוה ביד־חגי הנביא לאמר׃</seg>
          <seg id="b.HAG.1.4" type="verse">העת לכם אתם לשבת בבתיכם ספונים והבית הזה חרב׃</seg>
          <seg id="b.HAG.1.5" type="verse">ועתה כה אמר יהוה צבאות שימו לבבכם על־דרכיכם׃</seg>
          <seg id="b.HAG.1.6" type="verse">זרעתם הרבה והבא מעט אכול ואין־לשבעה שתו ואין־לשכרה לבוש ואין־לחם לו והמשתכר משתכר אל־צרור נקוב׃ ף</seg>
          <seg id="b.HAG.1.7" type="verse">כה אמר יהוה צבאות שימו לבבכם על־דרכיכם׃</seg>
          <seg id="b.HAG.1.8" type="verse">עלו ההר והבאתם עץ ובנו הבית וארצה־בו [כ= ואכבד] [ק= ואכבדה] אמר יהוה׃</seg>
          <seg id="b.HAG.1.9" type="verse">פנה אל־הרבה והנה למעט והבאתם הבית ונפחתי בו יען מה נאם יהוה צבאות יען ביתי אשר־הוא חרב ואתם רצים איש לביתו׃</seg>
          <seg id="b.HAG.1.10" type="verse">על־כן עליכם כלאו שמים מטל והארץ כלאה יבולה׃</seg>
          <seg id="b.HAG.1.11" type="verse">ואקרא חרב על־הארץ ועל־ההרים ועל־הדגן ועל־התירוש ועל־היצהר ועל אשר תוציא האדמה ועל־האדם ועל־הבהמה ועל כל־יגיע כפים׃ ס</seg>
          <seg id="b.HAG.1.12" type="verse">וישמע זרבבל בן־שלתיאל ויהושע בן־יהוצדק הכהן הגדול וכל שארית העם בקול יהוה אלהיהם ועל־דברי חגי הנביא כאשר שלחו יהוה אלהיהם וייראו העם מפני יהוה׃</seg>
          <seg id="b.HAG.1.13" type="verse">ויאמר חגי מלאך יהוה במלאכות יהוה לעם לאמר אני אתכם נאם־יהוה׃</seg>
          <seg id="b.HAG.1.14" type="verse">ויער יהוה את־רוח זרבבל בן־שלתיאל פחת יהודה ואת־רוח יהושע בן־יהוצדק הכהן הגדול ואת־רוח כל שארית העם ויבאו ויעשו מלאכה בבית־יהוה צבאות אלהיהם׃ ף</seg>
          <seg id="b.HAG.1.15" type="verse">ביום עשרים וארבעה לחדש בששי בשנת שתים לדריוש המלך׃</seg>
        </div>
        <div id="b.HAG.2" type="chapter">
          <seg id="b.HAG.2.1" type="verse">בשביעי בעשרים ואחד לחדש היה דבר־יהוה ביד־חגי הנביא לאמר׃</seg>
          <seg id="b.HAG.2.2" type="verse">אמר־נא אל־זרבבל בן־שלתיאל פחת יהודה ואל־יהושע בן־יהוצדק הכהן הגדול ואל־שארית העם לאמר׃</seg>
          <seg id="b.HAG.2.3" type="verse">מי בכם הנשאר אשר ראה את־הבית הזה בכבודו הראשון ומה אתם ראים אתו עתה הלוא כמהו כאין בעיניכם׃</seg>
          <seg id="b.HAG.2.4" type="verse">ועתה חזק זרבבל נאם־יהוה וחזק יהושע בן־יהוצדק הכהן הגדול וחזק כל־עם הארץ נאם־יהוה ועשו כי־אני אתכם נאם יהוה צבאות׃</seg>
          <seg id="b.HAG.2.5" type="verse">את־הדבר אשר־כרתי אתכם בצאתכם ממצרים ורוחי עמדת בתוככם אל־תיראו׃ ס</seg>
          <seg id="b.HAG.2.6" type="verse">כי כה אמר יהוה צבאות עוד אחת מעט היא ואני מרעיש את־השמים ואת־הארץ ואת־הים ואת־החרבה׃</seg>
          <seg id="b.HAG.2.7" type="verse">והרעשתי את־כל־הגוים ובאו חמדת כל־הגוים ומלאתי את־הבית הזה כבוד אמר יהוה צבאות׃</seg>
          <seg id="b.HAG.2.8" type="verse">לי הכסף ולי הזהב נאם יהוה צבאות׃</seg>
          <seg id="b.HAG.2.9" type="verse">גדול יהיה כבוד הבית הזה האחרון מן־הראשון אמר יהוה צבאות ובמקום הזה אתן שלום נאם יהוה צבאות׃ ף</seg>
          <seg id="b.HAG.2.10" type="verse">בעשרים וארבעה לתשיעי בשנת שתים לדריוש היה דבר־יהוה אל־חגי הנביא לאמר׃</seg>
          <seg id="b.HAG.2.11" type="verse">כה אמר יהוה צבאות שאל־נא את־הכהנים תורה לאמר׃</seg>
          <seg id="b.HAG.2.12" type="verse">הן ישא־איש בשר־קדש בכנף בגדו ונגע בכנפו אל־הלחם ואל־הנזיד ואל־היין ואל־שמן ואל־כל־מאכל היקדש ויענו הכהנים ויאמרו לא׃</seg>
          <seg id="b.HAG.2.13" type="verse">ויאמר חגי אם־יגע טמא־נפש בכל־אלה היטמא ויענו הכהנים ויאמרו יטמא׃</seg>
          <seg id="b.HAG.2.14" type="verse">ויען חגי ויאמר כן העם־הזה וכן־הגוי הזה לפני נאם־יהוה וכן כל־מעשה ידיהם ואשר יקריבו שם טמא הוא׃</seg>
          <seg id="b.HAG.2.15" type="verse">ועתה שימו־נא לבבכם מן־היום הזה ומעלה מטרם שום־אבן אל־אבן בהיכל יהוה׃</seg>
          <seg id="b.HAG.2.16" type="verse">מהיותם בא אל־ערמת עשרים והיתה עשרה בא אל־היקב לחשף חמשים פורה והיתה עשרים׃</seg>
          <seg id="b.HAG.2.17" type="verse">הכיתי אתכם בשדפון ובירקון ובברד את כל־מעשה ידיכם ואין־אתכם אלי נאם־יהוה׃</seg>
          <seg id="b.HAG.2.18" type="verse">שימו־נא לבבכם מן־היום הזה ומעלה מיום עשרים וארבעה לתשיעי למן־היום אשר־יסד היכל־יהוה שימו לבבכם׃</seg>
          <seg id="b.HAG.2.19" type="verse">העוד הזרע במגורה ועד־הגפן והתאנה והרמון ועץ הזית לא נשא מן־היום הזה אברך׃ ס</seg>
          <seg id="b.HAG.2.20" type="verse">ויהי דבר־יהוה שנית אל־חגי בעשרים וארבעה לחדש לאמר׃</seg>
          <seg id="b.HAG.2.21" type="verse">אמר אל־זרבבל פחת־יהודה לאמר אני מרעיש את־השמים ואת־הארץ׃</seg>
          <seg id="b.HAG.2.22" type="verse">והפכתי כסא ממלכות והשמדתי חזק ממלכות הגוים והפכתי מרכבה ורכביה וירדו סוסים ורכביהם איש בחרב אחיו׃</seg>
          <seg id="b.HAG.2.23" type="verse">ביום ההוא נאם־יהוה צבאות אקחך זרבבל בן־שאלתיאל עבדי נאם־יהוה ושמתיך כחותם כי־בך בחרתי נאם יהוה צבאות׃</seg>
        </div>
      </div>
      <div id="b.ZEC" type="book">
        <div id="b.ZEC.1" type="chapter">
          <seg id="b.ZEC.1.1" type="verse">בחדש השמיני בשנת שתים לדריוש היה דבר־יהוה אל־זכריה בן־ברכיה בן־עדו הנביא לאמר׃</seg>
          <seg id="b.ZEC.1.2" type="verse">קצף יהוה על־אבותיכם קצף׃</seg>
          <seg id="b.ZEC.1.3" type="verse">ואמרת אלהם כה אמר יהוה צבאות שובו אלי נאם יהוה צבאות ואשוב אליכם אמר יהוה צבאות׃</seg>
          <seg id="b.ZEC.1.4" type="verse">אל־תהיו כאבתיכם אשר קראו־אליהם הנביאים הראשנים לאמר כה אמר יהוה צבאות שובו נא מדרכיכם הרעים [כ= ומעליליכם] [ק= ומעלליכם] הרעים ולא שמעו ולא־הקשיבו אלי נאם־יהוה׃</seg>
          <seg id="b.ZEC.1.5" type="verse">אבותיכם איה־הם והנבאים הלעולם יחיו׃</seg>
          <seg id="b.ZEC.1.6" type="verse">אך דברי וחקי אשר צויתי את־עבדי הנביאים הלוא השיגו אבתיכם וישובו ויאמרו כאשר זםם יהוה צבאות לעשות לנו כדרכינו וכמעללינו כן עשה אתנו׃ ס</seg>
          <seg id="b.ZEC.1.7" type="verse">ביום עשרים וארבעה לעשתי־עשר חדש הוא־חדש שבט בשנת שתים לדריוש היה דבר־יהוה אל־זכריה בן־ברכיהו בן־עדוא הנביא לאמר׃</seg>
          <seg id="b.ZEC.1.8" type="verse">ראיתי הלילה והנה־איש רכב על־סוס אדם והוא עמד בין ההדסים אשר במצלה ואחריו סוסים אדמים שרקים ולבנים׃</seg>
          <seg id="b.ZEC.1.9" type="verse">ואמר מה־אלה אדני ויאמר אלי המלאך הדבר בי אני אראך מה־המה אלה׃</seg>
          <seg id="b.ZEC.1.10" type="verse">ויען האיש העמד בין־ההדסימ* ויאמר אלה אשר שלח יהוה להתהלך בארץ׃</seg>
          <seg id="b.ZEC.1.11" type="verse">ויענו את־מלאך יהוה העמד בין ההדסים ויאמרו התהלכנו בארץ והנה כל־הארץ ישבת ושקטת׃</seg>
          <seg id="b.ZEC.1.12" type="verse">ויען מלאך־יהוה ויאמר יהוה צבאות עד־מתי אתה לא־תרחם את־ירושלם ואת ערי יהודה אשר זעמתה זה שבעים שנה׃</seg>
          <seg id="b.ZEC.1.13" type="verse">ויען יהוה את־המלאך הדבר בי דברים טובים דברים נחמים׃</seg>
          <seg id="b.ZEC.1.14" type="verse">ויאמר אלי המלאך הדבר בי קרא לאמר כה אמר יהוה צבאות קנאתי לירושלם ולציון קנאה גדולה׃</seg>
          <seg id="b.ZEC.1.15" type="verse">וקצף גדול אני קצף על־הגוים השאננים אשר אני קצפתי מעט והמה עזרו לרעה׃</seg>
          <seg id="b.ZEC.1.16" type="verse">לכן כה־אמר יהוה שבתי לירושלם ברחמים ביתי יבנה בה נאם יהוה צבאות [כ= וקוה] [ק= וקו] ינטה על־ירושלם׃</seg>
          <seg id="b.ZEC.1.17" type="verse">עוד קרא לאמר כה אמר יהוה צבאות עוד תפוצינה ערי מטוב ונחם יהוה עוד את־ציון ובחר עוד בירושלם׃ ס</seg>
        </div>
        <div id="b.ZEC.2" type="chapter">
          <seg id="b.ZEC.2.1" type="verse">ואשא את־עיני וארא והנה ארבע קרנות׃</seg>
          <seg id="b.ZEC.2.2" type="verse">ואמר אל־המלאך הדבר בי מה־אלה ויאמר אלי אלה הקרנות אשר זרו את־יהודה את־ישראל וירושלם׃ ס</seg>
          <seg id="b.ZEC.2.3" type="verse">ויראני יהוה ארבעה חרשים׃</seg>
          <seg id="b.ZEC.2.4" type="verse">ואמר מה אלה באים לעשות ויאמר לאמר אלה הקרנות אשר־זרו את־יהודה כפי־איש לא־נשא ראשו ויבאו אלה להחריד אתם לידות את־קרנות הגוים הנשאים קרן אל־ארץ יהודה לזרותה׃ ס</seg>
          <seg id="b.ZEC.2.5" type="verse">ואשא עיני וארא והנה־איש ובידו חבל מדה׃</seg>
          <seg id="b.ZEC.2.6" type="verse">ואמר אנה אתה הלך ויאמר אלי למד את־ירושלם לראות כמה־רחבה וכמה ארכה׃</seg>
          <seg id="b.ZEC.2.7" type="verse">והנה המלאך הדבר בי יצא ומלאך אחר יצא לקראתו׃</seg>
          <seg id="b.ZEC.2.8" type="verse">ויאמר אלוק רץ דבר אל־הנער הלז לאמר פרזות תשב ירושלם מרב אדם ובהמה בתוכה׃</seg>
          <seg id="b.ZEC.2.9" type="verse">ואני אהיה־לה נאם־יהוה חומת אש סביב ולכבוד אהיה בתוכה׃ ף</seg>
          <seg id="b.ZEC.2.10" type="verse">הוי הוי ונסו מארץ צפון נאם־יהוה כי כארבע רוחות השמים פרשתי אתכם נאם־יהוה׃</seg>
          <seg id="b.ZEC.2.11" type="verse">הוי ציון המלטי יושבת בת־בבל׃ ס</seg>
          <seg id="b.ZEC.2.12" type="verse">כי כה אמר יהוה צבאות אחר כבוד שלחני אל־הגוים השללים אתכם כי הנגע בכם נגע בבבת עינו׃</seg>
          <seg id="b.ZEC.2.13" type="verse">כי הנני מניף את־ידי עליהם והיו שלל לעבדיהם וידעתם כי־יהוה צבאות שלחני׃ ס</seg>
          <seg id="b.ZEC.2.14" type="verse">רני ושמחי בת־ציון כי הנני־בא ושכנתי בתוךך נאם־יהוה׃</seg>
          <seg id="b.ZEC.2.15" type="verse">ונלוו גוים רבים אל־יהוה ביום ההוא והיו לי לעם ושכנתי בתוךך וידעת כי־יהוה צבאות שלחני אליך׃</seg>
          <seg id="b.ZEC.2.16" type="verse">ונחל יהוה את־יהודה חלקו על אדמת הקדש ובחר עוד בירושלם׃</seg>
          <seg id="b.ZEC.2.17" type="verse">הס כל־בשר מפני יהוה כי נעור ממעון קדשו׃ ס</seg>
        </div>
        <div id="b.ZEC.3" type="chapter">
          <seg id="b.ZEC.3.1" type="verse">ויראני את־יהושע הכהן הגדול עמד לפני מלאך יהוה והשטן עמד על־ימינו לשטנו׃</seg>
          <seg id="b.ZEC.3.2" type="verse">ויאמר יהוה אל־השטן יגער יהוה בך השטן ויגער יהוה בך הבחר בירושלם הלוא זה אוד מצל מאש׃</seg>
          <seg id="b.ZEC.3.3" type="verse">ויהושע היה לבש בגדים צואים ועמד לפני המלאך׃</seg>
          <seg id="b.ZEC.3.4" type="verse">ויען ויאמר אל־העמדימ* לפניו לאמר הסירו הבגדים הצאים מעליו ויאמר* אליו ראה העברתי מעליך עונך והלבש אתך מחלצות׃</seg>
          <seg id="b.ZEC.3.5" type="verse">ואמר ישימו צניף טהור על־ראשו וישימו הצניף הטהור על־ראשו וילבשהו בגדים ומלאך יהוה עמד׃</seg>
          <seg id="b.ZEC.3.6" type="verse">ויעד מלאך יהוה ביהושע לאמר׃</seg>
          <seg id="b.ZEC.3.7" type="verse">כה־אמר יהוה צבאות אם־בדרכי תלך ואם את־משמרתי תשמר וגם־אתה תדין את־ביתי וגם תשמר את־חצרי ונתתי לך מהלכים בין העמדים האלה׃</seg>
          <seg id="b.ZEC.3.8" type="verse">שמע־נא יהושע הכהן הגדול אתה ורעיך הישבים לפניך כי־אנשי מופת המה כי־הנני מביא את־עבדי צמח׃</seg>
          <seg id="b.ZEC.3.9" type="verse">כי הנה האבן אשר נתתי לפני יהושע על־אבן אחת שבעה עינים הנני מפתח פתחה נאם יהוה צבאות ומשתי את־עון הארץ־ההיא ביום אחד׃</seg>
          <seg id="b.ZEC.3.10" type="verse">ביום ההוא נאם יהוה צבאות תקראו איש לרעהו אל־תחת גפן ואל־תחת תאנה׃</seg>
        </div>
        <div id="b.ZEC.4" type="chapter">
          <seg id="b.ZEC.4.1" type="verse">וישב המלאך הדבר בי ויעירני כאיש אשר־יעור משנתו׃</seg>
          <seg id="b.ZEC.4.2" type="verse">ויאמר אלי מה אתה ראה [כ= ויאמר] [ק= ואמר] ראיתי והנה מנורת זהב כלה וגלה על־ראשה ושבעה נרתיה עליה שבעה ושבעה מוצקות לנרות אשר על־ראשה׃</seg>
          <seg id="b.ZEC.4.3" type="verse">ושנים זיתים עליה אחד מימין הגלה ואחד על־שמאלה׃</seg>
          <seg id="b.ZEC.4.4" type="verse">ואען ואמר אל־המלאך הדבר בי לאמר מה־אלה אדני׃</seg>
          <seg id="b.ZEC.4.5" type="verse">ויען המלאך הדבר בי ויאמר אלי הלוא ידעת מה־המה אלה ואמר לא אדני׃</seg>
          <seg id="b.ZEC.4.6" type="verse">ויען ויאמר אלי לאמר זה דבר־יהוה אל־זרבבל לאמר לא בחיל ולא בכח כי אם־ברוחי אמר יהוה צבאות׃</seg>
          <seg id="b.ZEC.4.7" type="verse">מי־אתה הר־הגדול לפני זרבבל למישר והוציא את־האבן הראשה תשאות חן חן לה׃ ף</seg>
          <seg id="b.ZEC.4.8" type="verse">ויהי דבר־יהוה אלי לאמר׃</seg>
          <seg id="b.ZEC.4.9" type="verse">ידי זרבבל יסדו הבית הזה וידיו תבצענה וידעת כי־יהוה צבאות שלחני אלכם׃</seg>
          <seg id="b.ZEC.4.10" type="verse">כי מי בז ליום קטנות ושמחו וראו את־האבן הבדיל ביד זרבבל שבעה־אלה עיני יהוה המה משוטטים בכל־הארץ׃</seg>
          <seg id="b.ZEC.4.11" type="verse">ואען ואמר אליו מה־שני הזיתים האלה על־ימין המנורה ועל־שמאולה׃</seg>
          <seg id="b.ZEC.4.12" type="verse">ואען שנית ואמר אליו מה־שתי שבלי הזיתים אשר ביד שני צנתרות הזהב המריקים מעליהם הזהב׃</seg>
          <seg id="b.ZEC.4.13" type="verse">ויאמר אלי לאמר הלוא ידעת מה־אלה ואמר לא אדני׃</seg>
          <seg id="b.ZEC.4.14" type="verse">ויאמר אלה שני בני־היצהר העמדים על־אדון כל־הארץ׃</seg>
        </div>
        <div id="b.ZEC.5" type="chapter">
          <seg id="b.ZEC.5.1" type="verse">ואשוב ואשא עיני ואראה והנה מגלה עפה׃</seg>
          <seg id="b.ZEC.5.2" type="verse">ויאמר אלי מה אתה ראה ואמר אני ראה מגלה עפה ארכה עשרים באמה ורחבה עשר באמה׃</seg>
          <seg id="b.ZEC.5.3" type="verse">ויאמר אלי זאת האלה היוצאת על־פני כל־הארץ כי כל־הגנב מזה כמוה נקה וכל־הנשבע מזה כמוה נקה׃</seg>
          <seg id="b.ZEC.5.4" type="verse">הוצאתיה נאם יהוה צבאות ובאה אל־בית הגנב ואל־בית הנשבע בשמי לשקר ולנה בתוך ביתו וכלתו ואת־עציו ואת־אבניו׃</seg>
          <seg id="b.ZEC.5.5" type="verse">ויצא המלאך הדבר בי ויאמר אלי שא נא עיניך וראה מה היוצאת הזאת׃</seg>
          <seg id="b.ZEC.5.6" type="verse">ואמר מה־היא ויאמר זאת האיפה היוצאת ויאמר זאת עינם בכל־הארץ׃</seg>
          <seg id="b.ZEC.5.7" type="verse">והנה ככר עפרת נשאת וזאת אשה אחת יושבת בתוך האיפה׃</seg>
          <seg id="b.ZEC.5.8" type="verse">ויאמר זאת הרשעה וישלך אתה אל־תוך האיפה וישלך את־אבן העפרת אל־פיה׃ ס</seg>
          <seg id="b.ZEC.5.9" type="verse">ואשא עיני וארא והנה שתים נשים יוצאות ורוח בכנפיהם ולהנה כנפים ככנפי החסידה ותשאנה את־האיפה בין הארץ ובין השמים׃</seg>
          <seg id="b.ZEC.5.10" type="verse">ואמר אל־המלאך הדבר בי אנה המה מולכות את־האיפה׃</seg>
          <seg id="b.ZEC.5.11" type="verse">ויאמר אלי לבנות־לה בית בארץ שנער והוכן והניחה שם על־מכנתה׃ ס</seg>
        </div>
        <div id="b.ZEC.6" type="chapter">
          <seg id="b.ZEC.6.1" type="verse">ואשב ואשא עיני ואראה והנה ארבע מרכבות יצאות מבין שני ההרים וההרים הרי נחשת׃</seg>
          <seg id="b.ZEC.6.2" type="verse">במרכבה הראשנה סוסים אדמים ובמרכבה השנית סוסים שחרים׃</seg>
          <seg id="b.ZEC.6.3" type="verse">ובמרכבה השלשית סוסים לבנים ובמרכבה הרבעית סוסים ברדים אמצים׃</seg>
          <seg id="b.ZEC.6.4" type="verse">ואען ואמר אל־המלאך הדבר בי מה־אלה אדני׃</seg>
          <seg id="b.ZEC.6.5" type="verse">ויען המלאך ויאמר אלי אלה ארבע רחות השמים יוצאות מהתיצב על־אדון כל־הארץ׃</seg>
          <seg id="b.ZEC.6.6" type="verse">אשר־בה הסוסים השחרים יצאים אל־ארץ צפון והלבנים יצאו אל־אחריהם והברדים יצאו אל־ארץ התימן׃</seg>
          <seg id="b.ZEC.6.7" type="verse">והאמצים יצאו ויבקשו ללכת להתהלך בארץ ויאמר לכו התהלכו בארץ ותתהלכנה בארץ׃</seg>
          <seg id="b.ZEC.6.8" type="verse">ויזעק אתי וידבר אלי לאמר ראה היוצאים אל־ארץ צפון הניחו את־רוחי בארץ צפון׃ ס</seg>
          <seg id="b.ZEC.6.9" type="verse">ויהי דבר־יהוה אלי לאמר׃</seg>
          <seg id="b.ZEC.6.10" type="verse">לקוח מאת הגולה מחלדי ומאת טוביה ומאת ידעיה ובאת אתה ביום ההוא ובאת בית יאשיה בן־צפניה אשר־באו מבבל׃</seg>
          <seg id="b.ZEC.6.11" type="verse">ולקחת כסף־וזהב ועשית עטרות ושמת בראש יהושע בן־יהוצדק הכהן הגדול׃</seg>
          <seg id="b.ZEC.6.12" type="verse">ואמרת אליו לאמר כה אמר יהוה צבאות לאמר הנה־איש צמח שמו ומתחתיו יצמח ובנה את־היכל יהוה׃</seg>
          <seg id="b.ZEC.6.13" type="verse">והוא יבנה את־היכל יהוה והוא־ישא הוד וישב ומשל על־כסאו והיה כהן על־כסאו ועצת שלום תהיה בין שניהם׃</seg>
          <seg id="b.ZEC.6.14" type="verse">והעטרת תהיה לחלם ולטוביה ולידעיה ולחן בן־צפניה לזכרון בהיכל יהוה׃</seg>
          <seg id="b.ZEC.6.15" type="verse">ורחוקים יבאו ובנו בהיכל יהוה וידעתם כי־יהוה צבאות שלחני אליכם והיה אם־שמוע תשמעון בקול יהוה אלהיכם׃ ס</seg>
        </div>
        <div id="b.ZEC.7" type="chapter">
          <seg id="b.ZEC.7.1" type="verse">ויהי בשנת ארבע לדריוש המלך היה דבר־יהוה אל־זכריה בארבעה לחדש התשעי בכסלו׃</seg>
          <seg id="b.ZEC.7.2" type="verse">וישלח בית־אל שר־אצר ורגם מלך ואנשיו לחלות את־פני יהוה׃</seg>
          <seg id="b.ZEC.7.3" type="verse">לאמר אל־הכהנים אשר לבית־יהוה צבאות ואל־הנביאים לאמר האבכה בחדש החמשי הנזר כאשר עשיתי זה כמה שנים׃ ף</seg>
          <seg id="b.ZEC.7.4" type="verse">ויהי דבר־יהוה צבאות אלי לאמר׃</seg>
          <seg id="b.ZEC.7.5" type="verse">אמר אל־כל־עם הארץ ואל־הכהנים לאמר כי־צמתם וספוד בחמישי ובשביעי וזה שבעים שנה הצום צמתני אני׃</seg>
          <seg id="b.ZEC.7.6" type="verse">וכי תאכלו וכי תשתו הלוא אתם האכלים ואתם השתים׃</seg>
          <seg id="b.ZEC.7.7" type="verse">הלוא את־הדברים אשר קרא יהוה ביד הנביאים הראשנים בהיות ירושלם ישבת ושלוה ועריה סביבתיה* והנגב והשפלה ישב׃ ף</seg>
          <seg id="b.ZEC.7.8" type="verse">ויהי דבר־יהוה אל־זכריה לאמר׃</seg>
          <seg id="b.ZEC.7.9" type="verse">כה אמר יהוה צבאות לאמר משפט אמת שפטו וחסד ורחמים עשו איש את־אחיו׃</seg>
          <seg id="b.ZEC.7.10" type="verse">ואלמנה ויתום גר ועני אל־תעשקו ורעת איש אחיו אל־תחשבו בלבבכם׃</seg>
          <seg id="b.ZEC.7.11" type="verse">וימאנו להקשיב ויתנו כתף סררת ואזניהם הכבידו משמוע׃</seg>
          <seg id="b.ZEC.7.12" type="verse">ולבם שמו שמיר משמוע את־התורה ואת־הדברים אשר שלח יהוה צבאות ברוחו ביד הנביאים הראשנים ויהי קצף גדול מאת יהוה צבאות׃</seg>
          <seg id="b.ZEC.7.13" type="verse">ויהי כאשר־קרא ולא שמעו כן יקראו ולא אשמע אמר יהוה צבאות׃</seg>
          <seg id="b.ZEC.7.14" type="verse">ואסערם על כל־הגוים אשר לא־ידעום והארץ נשמה אחריהם מעבר ומשב וישימו ארץ־חמדה לשמה׃ ף</seg>
        </div>
        <div id="b.ZEC.8" type="chapter">
          <seg id="b.ZEC.8.1" type="verse">ויהי דבר־יהוה צבאות לאמר׃</seg>
          <seg id="b.ZEC.8.2" type="verse">כה אמר יהוה צבאות קנאתי לציון קנאה גדולה וחמה גדולה קנאתי לה׃</seg>
          <seg id="b.ZEC.8.3" type="verse">כה אמר יהוה שבתי אל־ציון ושכנתי בתוך ירושלם ונקראה ירושלם עיר־האמת והר־יהוה צבאות הר הקדש׃ ס</seg>
          <seg id="b.ZEC.8.4" type="verse">כה אמר יהוה צבאות עד ישבו זקנים וזקנות ברחבות ירושלם ואיש משענתו בידו מרב ימים׃</seg>
          <seg id="b.ZEC.8.5" type="verse">ורחבות העיר ימלאו ילדים וילדות משחקים ברחבתיה׃ ס</seg>
          <seg id="b.ZEC.8.6" type="verse">כה אמר יהוה צבאות כי יפלא בעיני שארית העם הזה בימים ההם גם־בעיני יפלא נאם יהוה צבאות׃ ף</seg>
          <seg id="b.ZEC.8.7" type="verse">כה אמר יהוה צבאות הנני מושיע את־עמי מארץ מזרח ומארץ מבוא השמש׃</seg>
          <seg id="b.ZEC.8.8" type="verse">והבאתי אתם ושכנו בתוך ירושלם והיו־לי לעם ואני אהיה להם לאלהים באמת ובצדקה׃ ס</seg>
          <seg id="b.ZEC.8.9" type="verse">כה־אמר יהוה צבאות תחזקנה ידיכם השמעים בימים האלה את הדברים האלה מפי הנביאים אשר ביום יסד בית־יהוה צבאות ההיכל להבנות׃</seg>
          <seg id="b.ZEC.8.10" type="verse">כי לפני הימים ההם שכר האדם לא נהיה ושכר הבהמה איננה וליוצא ולבא אין־שלום מן־הצר ואשלח את־כל־האדם איש ברעהו׃</seg>
          <seg id="b.ZEC.8.11" type="verse">ועתה לא כימים הראשנים אני לשארית העם הזה נאם יהוה צבאות׃</seg>
          <seg id="b.ZEC.8.12" type="verse">כי־זרע השלום הגפן תתן פריה והארץ תתן את־יבולה והשמים יתנו טלם והנחלתי את־שארית העם הזה את־כל־אלה׃</seg>
          <seg id="b.ZEC.8.13" type="verse">והיה כאשר הייתם קללה בגוים בית יהודה ובית ישראל כן אושיע אתכם והייתם ברכה אל־תיראו תחזקנה ידיכם׃ ס</seg>
          <seg id="b.ZEC.8.14" type="verse">כי כה אמר יהוה צבאות כאשר זממתי להרע לכם בהקציף אבתיכם אתי אמר יהוה צבאות ולא נחמתי׃</seg>
          <seg id="b.ZEC.8.15" type="verse">כן שבתי זממתי בימים האלה להיטיב את־ירושלם ואת־בית יהודה אל־תיראו׃</seg>
          <seg id="b.ZEC.8.16" type="verse">אלה הדברים אשר תעשו דברו אמת איש את־רעהו אמת ומשפט שלום שפטו בשעריכם׃</seg>
          <seg id="b.ZEC.8.17" type="verse">ואיש את־רעת רעהו אל־תחשבו בלבבכם ושבעת שקר אל־תאהבו כי את־כל־אלה אשר שנאתי נאם־יהוה׃ ס</seg>
          <seg id="b.ZEC.8.18" type="verse">ויהי דבר־יהוה צבאות אלי לאמר׃</seg>
          <seg id="b.ZEC.8.19" type="verse">כה־אמר יהוה צבאות צום הרביעי וצום החמישי וצום השביעי וצום העשירי יהיה לבית־יהודה לששון ולשמחה ולמעדים טובים והאמת והשלום אהבו׃ ף</seg>
          <seg id="b.ZEC.8.20" type="verse">כה אמר יהוה צבאות עד אשר יבאו עמים וישבי ערים רבות׃</seg>
          <seg id="b.ZEC.8.21" type="verse">והלכו ישבי אחת אל־אחת לאמר נלכה הלוך לחלות את־פני יהוה ולבקש את־יהוה צבאות אלכה גם־אני׃</seg>
          <seg id="b.ZEC.8.22" type="verse">ובאו עמים רבים וגוים עצומים לבקש את־יהוה צבאות בירושלם ולחלות את־פני יהוה׃ ס</seg>
          <seg id="b.ZEC.8.23" type="verse">כה אמר יהוה צבאות בימים ההמה אשר יחזיקו עשרה אנשים מכל לשנות הגוים והחזיקו* בכנף איש יהודי לאמר נלכה עםכם כי שמענו אלהים עםכם׃ ס</seg>
        </div>
        <div id="b.ZEC.9" type="chapter">
          <seg id="b.ZEC.9.1" type="verse">משא דבר־יהוה בארץ חדרך ודמשק מנחתו כי ליהוה עין אדם וכל שבטי ישראל׃</seg>
          <seg id="b.ZEC.9.2" type="verse">וגם־חמת תגבל־בה צר וצידון כי חכמה מאד׃</seg>
          <seg id="b.ZEC.9.3" type="verse">ותבן צר מצור לה ותצבר־כסף כעפר וחרוץ כטיט חוצות׃</seg>
          <seg id="b.ZEC.9.4" type="verse">הנה אדני יורשנה והכה בים חילה והיא באש תאכל׃</seg>
          <seg id="b.ZEC.9.5" type="verse">תרא אשקלון ותירא ועזה ותחיל מאד ועקרון כי־הביש מבטה ואבד מלך מעזה ואשקלון לא תשב׃</seg>
          <seg id="b.ZEC.9.6" type="verse">וישב ממזר באשדוד והכרתי גאון פלשתים׃</seg>
          <seg id="b.ZEC.9.7" type="verse">והסרתי דמיו מפיו ושקציו מבין שניו ונשאר גם־הוא לאלהינו והיה כאלף ביהודה ועקרון כיבוסי׃</seg>
          <seg id="b.ZEC.9.8" type="verse">וחניתי לביתי מצבה מעבר ומשב ולא־יעבר עליהם עוד נגש כי עתה ראיתי בעיני׃ ס</seg>
          <seg id="b.ZEC.9.9" type="verse">גילי מאד בת־ציון הריעי בת ירושלם הנה מלךך יבוא לך צדיק ונושע הוא עני ורכב על־חמור ועל־עיר בן־אתנות׃</seg>
          <seg id="b.ZEC.9.10" type="verse">והכרתי־רכב מאפרים וסוס מירושלם ונכרתה קשת מלחמה ודבר שלום לגוים ומשלו מים עד־ים ומנהר עד־אפסי־ארץ׃</seg>
          <seg id="b.ZEC.9.11" type="verse">גם־את בדם־בריתך שלחתי אסיריכ* מבור אין מים בו׃</seg>
          <seg id="b.ZEC.9.12" type="verse">שובו לבצרון אסירי התקוה גם־היום מגיד משנה אשיב לך׃</seg>
          <seg id="b.ZEC.9.13" type="verse">כי־דרכתי לי יהודה קשת מלאתי אפרים ועוררתי בניך ציון על־בניך יון ושמתיך כחרב גבור׃</seg>
          <seg id="b.ZEC.9.14" type="verse">ויהוה עליהם יראה ויצא כברק חצו ואדני יהוה בשופר יתקע והלך בסערות תימן׃</seg>
          <seg id="b.ZEC.9.15" type="verse">יהוה צבאות יגן עליהם ואכלו וכבשו אבני־קלע ושתו המו כמו־יין ומלאו כמזרק כזויות מזבח׃</seg>
          <seg id="b.ZEC.9.16" type="verse">והושיעם יהוה אלהיהם ביום ההוא כצאן עמו כי אבני־נזר מתנוססות על־אדמתו׃</seg>
          <seg id="b.ZEC.9.17" type="verse">כי מה־טובו ומה־יפיו דגן בחורים ותירוש ינובב בתלות׃</seg>
        </div>
        <div id="b.ZEC.10" type="chapter">
          <seg id="b.ZEC.10.1" type="verse">שאלו מיהוה מטר בעת מלקוש יהוה עשה חזיזים ומטר־גשם יתן להם לאיש עשב בשדה׃</seg>
          <seg id="b.ZEC.10.2" type="verse">כי התרפים דברו־און והקוסמים חזו שקר וחלמות השוא ידברו הבל ינחמון על־כן נסעו כמו־צאן יענו כי־אין רעה׃ ף</seg>
          <seg id="b.ZEC.10.3" type="verse">על־הרעים חרה אפי ועל־העתודים אפקוד כי־פקד יהוה צבאות את־עדרו את־בית יהודה ושם אותם כסוס הודו במלחמה׃</seg>
          <seg id="b.ZEC.10.4" type="verse">ממנו פנה ממנו יתד ממנו קשת מלחמה ממנו יצא כל־נוגש יחדו׃</seg>
          <seg id="b.ZEC.10.5" type="verse">והיו כגברים בוסים בטיט חוצות במלחמה ונלחמו כי יהוה עםם והבישו רכבי סוסים׃</seg>
          <seg id="b.ZEC.10.6" type="verse">וגברתי את־בית יהודה ואת־בית יוסף אושיע והושבותים כי רחמתים והיו כאשר לא־זנחתים כי אני יהוה אלהיהם ואענם׃</seg>
          <seg id="b.ZEC.10.7" type="verse">והיו כגבור אפרים ושמח לבם כמו־יין ובניהם יראו ושמחו יגל לבם ביהוה׃</seg>
          <seg id="b.ZEC.10.8" type="verse">אשרקה להם ואקבצם כי פדיתים ורבו כמו רבו׃</seg>
          <seg id="b.ZEC.10.9" type="verse">ואזרעם בעמים ובמרחקים יזכרוני וחיו את־בניהם ושבו׃</seg>
          <seg id="b.ZEC.10.10" type="verse">והשיבותים מארץ מצרים ומאשור אקבצם ואל־ארץ גלעד ולבנון אביאם ולא ימצא להם׃</seg>
          <seg id="b.ZEC.10.11" type="verse">ועבר בים צרה והכה בים גלים והבישו כל מצולות יאר והורד גאון אשור ושבט מצרים יסור׃</seg>
          <seg id="b.ZEC.10.12" type="verse">וגברתים ביהוה ובשמו יתהלכו נאם יהוה׃ ס</seg>
        </div>
        <div id="b.ZEC.11" type="chapter">
          <seg id="b.ZEC.11.1" type="verse">פתח לבנון דלתיך ותאכל אש בארזיך׃</seg>
          <seg id="b.ZEC.11.2" type="verse">הילל ברוש כי־נפל ארז אשר אדרים שדדו הילילו אלוני בשן כי ירד יער [כ= הבצור] [ק= הבציר]׃</seg>
          <seg id="b.ZEC.11.3" type="verse">קול יללת הרעים כי שדדה אדרתם קול שאגת כפירים כי שדד גאון הירדן׃ ס</seg>
          <seg id="b.ZEC.11.4" type="verse">כה אמר יהוה אלהי רעה את־צאן ההרגה׃</seg>
          <seg id="b.ZEC.11.5" type="verse">אשר קניהן יהרגן ולא יאשמו ומכריהן יאמר ברוך יהוה ואעשר ורעיהם לא יחמול עליהן׃</seg>
          <seg id="b.ZEC.11.6" type="verse">כי לא אחמול עוד על־ישבי הארץ נאם־יהוה והנה אנכי ממציא את־האדם איש ביד־רעהו וביד מלכו וכתתו את־הארץ ולא אציל מידם׃</seg>
          <seg id="b.ZEC.11.7" type="verse">וארעה את־צאן ההרגה לכן עניי הצאן ואקח־לי שני מקלות לאחד קראתי נעם ולאחד קראתי חבלים וארעה את־הצאן׃</seg>
          <seg id="b.ZEC.11.8" type="verse">ואכחד את־שלשת הרעים בירח אחד ותקצר נפשי בהם וגם־נפשם בחלה בי׃</seg>
          <seg id="b.ZEC.11.9" type="verse">ואמר לא ארעה אתכם המתה תמות והנכחדת תכחד והנשארות תאכלנה אשה את־בשר רעותה׃</seg>
          <seg id="b.ZEC.11.10" type="verse">ואקח את־מקלי את־נעם ואגדע אתו להפיר את־בריתי אשר כרתי את־כל־העמים׃</seg>
          <seg id="b.ZEC.11.11" type="verse">ותפר ביום ההוא וידעו כן עניי הצאן השמרים אתי כי דבר־יהוה הוא׃</seg>
          <seg id="b.ZEC.11.12" type="verse">ואמר אליהם אם־טוב בעיניכם הבו שכרי ואם־לא חדלו וישקלו את־שכרי שלשים כסף׃</seg>
          <seg id="b.ZEC.11.13" type="verse">ויאמר יהוה אלי השליכהו אל־היוצר אדר היקר אשר יקרתי מעליהם ואקחה שלשים הכסף ואשליך אתו בית יהוה אל־היוצר׃</seg>
          <seg id="b.ZEC.11.14" type="verse">ואגדע את־מקלי השני את החבלים להפר את־האחוה בין יהודה ובין ישראל׃ ס</seg>
          <seg id="b.ZEC.11.15" type="verse">ויאמר יהוה אלי עוד קח־לך כלי רעה אולי׃</seg>
          <seg id="b.ZEC.11.16" type="verse">כי הנה־אנכי מקים רעה בארץ הנכחדות לא־יפקד הנער לא־יבקש והנשברת לא ירפא הנצבה לא יכלכל ובשר הבריאה יאכל ופרסיהן יפרק׃ ס</seg>
          <seg id="b.ZEC.11.17" type="verse">הוי רעי האליל עזבי הצאן חרב על־זרועו ועל־עין ימינו זרעו יבוש תיבש ועין ימינו כהה תכהה׃ ס</seg>
        </div>
        <div id="b.ZEC.12" type="chapter">
          <seg id="b.ZEC.12.1" type="verse">משא דבר־יהוה על־ישראל נאם־יהוה נטה שמים ויסד ארץ ויצר רוח־אדם בקרבו׃ ף</seg>
          <seg id="b.ZEC.12.2" type="verse">הנה אנכי שם את־ירושלם סף־רעל לכל־העמים סביב וגם על־יהודה יהיה במצור על־ירושלם׃</seg>
          <seg id="b.ZEC.12.3" type="verse">והיה ביום־ההוא אשים את־ירושלם אבן מעמסה לכל־העמים כל־עמסיה שרוט ישרטו ונאספו עליה כל גויי הארץ׃</seg>
          <seg id="b.ZEC.12.4" type="verse">ביום ההוא נאם־יהוה אכה כל־סוס בתמהון ורכבו בשגעון ועל־בית יהודה אפקח את־עיני וכל סוס העמים אכה בעורון׃</seg>
          <seg id="b.ZEC.12.5" type="verse">ואמרו אלפי יהודה בלבם אמצה לי ישבי ירושלם ביהוה צבאות אלהיהם׃</seg>
          <seg id="b.ZEC.12.6" type="verse">ביום ההוא אשים את־אלפי יהודה ככיור אש בעצים וכלפיד אש בעמיר ואכלו על־ימין ועל־שמאול את־כל־העמים סביב וישבה ירושלם עוד תחתיה בירושלם׃ ף</seg>
          <seg id="b.ZEC.12.7" type="verse">והושיע יהוה את־אהלי יהודה בראשנה למען לא־תגדל תפארת בית־דויד ותפארת ישב ירושלם על־יהודה׃</seg>
          <seg id="b.ZEC.12.8" type="verse">ביום ההוא יגן יהוה בעד יושב ירושלם והיה הנכשל בהם ביום ההוא כדויד ובית דויד כאלהים כמלאך יהוה לפניהם׃</seg>
          <seg id="b.ZEC.12.9" type="verse">והיה ביום ההוא אבקש להשמיד את־כל־הגוים הבאים על־ירושלם׃</seg>
          <seg id="b.ZEC.12.10" type="verse">ושפכתי על־בית דויד ועל יושב ירושלם רוח חן ותחנונים והביטו אלי את אשר־דקרו וספדו עליו כמספד על־היחיד והמר עליו כהמר על־הבכור׃</seg>
          <seg id="b.ZEC.12.11" type="verse">ביום ההוא יגדל המספד בירושלם כמספד הדד־רמון בבקעת מגדון׃</seg>
          <seg id="b.ZEC.12.12" type="verse">וספדה הארץ משפחות משפחות לבד משפחת בית־דויד לבד ונשיהם לבד משפחת בית־נתן לבד ונשיהם לבד׃</seg>
          <seg id="b.ZEC.12.13" type="verse">משפחת בית־לוי לבד ונשיהם לבד משפחת השמעי לבד ונשיהם לבד׃</seg>
          <seg id="b.ZEC.12.14" type="verse">כל המשפחות הנשארות משפחת משפחת לבד ונשיהם לבד׃ ס</seg>
        </div>
        <div id="b.ZEC.13" type="chapter">
          <seg id="b.ZEC.13.1" type="verse">ביום ההוא יהיה מקור נפתח לבית דויד ולישבי ירושלם לחטאת ולנדה׃</seg>
          <seg id="b.ZEC.13.2" type="verse">והיה ביום ההוא נאם יהוה צבאות אכרית את־שמות העצבים מן־הארץ ולא יזכרו עוד וגם את־הנביאים ואת־רוח הטמאה אעביר מן־הארץ׃</seg>
          <seg id="b.ZEC.13.3" type="verse">והיה כי־ינבא איש עוד ואמרו אליו אביו ואמו ילדיו לא תחיה כי שקר דברת בשם יהוה ודקרהו אביהו ואמו ילדיו בהנבאו׃</seg>
          <seg id="b.ZEC.13.4" type="verse">והיה ביום ההוא יבשו הנביאים איש מחזינו בהנבאתו ולא ילבשו אדרת שער למען כחש׃</seg>
          <seg id="b.ZEC.13.5" type="verse">ואמר לא נביא אנכי איש־עבד אדמה אנכי כי אדם הקנני מנעורי׃</seg>
          <seg id="b.ZEC.13.6" type="verse">ואמר אליו מה המכות האלה בין ידיך ואמר אשר הכיתי בית מאהבי׃ ס</seg>
          <seg id="b.ZEC.13.7" type="verse">חרב עורי על־רעי ועל־גבר עמיתי נאם יהוה צבאות הך את־הרעה ותפוצין הצאן והשבתי ידי על־הצערים׃</seg>
          <seg id="b.ZEC.13.8" type="verse">והיה בכל־הארץ נאם־יהוה פי־שנים בה יכרתו יגועו והשלשית יותר בה׃</seg>
          <seg id="b.ZEC.13.9" type="verse">והבאתי את־השלשית באש וצרפתים כצרף את־הכסף ובחנתים כבחן את־הזהב הוא יקרא בשמי ואני אענה אתו אמרתי עמי הוא והוא יאמר יהוה אלהי׃ ס</seg>
        </div>
        <div id="b.ZEC.14" type="chapter">
          <seg id="b.ZEC.14.1" type="verse">הנה יום־בא ליהוה וחלק שללך בקרבך׃</seg>
          <seg id="b.ZEC.14.2" type="verse">ואספתי את־כל־הגוים אל־ירושלם למלחמה ונלכדה העיר ונשסו הבתים והנשים [כ= תשגלנה] [ק= תשכבנה] ויצא חצי העיר בגולה ויתר העם לא יכרת מן־העיר׃</seg>
          <seg id="b.ZEC.14.3" type="verse">ויצא יהוה ונלחם בגוים ההם כיום הלחמו ביום קרב׃</seg>
          <seg id="b.ZEC.14.4" type="verse">ועמדו רגליו ביום־ההוא על־הר הזתים אשר על־פני ירושלם מקדם ונבקע הר הזיתים מחציו מזרחה וימה גיא גדולה מאד ומש חצי ההר צפונה וחציו־נגבה׃</seg>
          <seg id="b.ZEC.14.5" type="verse">ונסתם גיא־הרי כי־יגיע גי־הרים אל־אצל ונסתם כאשר נסתם מפני הרעש בימי עזיה מלך־יהודה ובא יהוה אלהי כל־קדשים עמך׃</seg>
          <seg id="b.ZEC.14.6" type="verse">והיה ביום ההוא לא־יהיה אור יקרות [כ= יקפאון] [ק= וקפאון]׃</seg>
          <seg id="b.ZEC.14.7" type="verse">והיה יום־אחד הוא יודע ליהוה לא־יום ולא־לילה והיה לעת־ערב יהיה־אור׃</seg>
          <seg id="b.ZEC.14.8" type="verse">והיה ביום ההוא יצאו מים־חיים מירושלם חצים אל־הים הקדמוני וחצים אל־הים האחרון בקיץ ובחרף יהיה׃</seg>
          <seg id="b.ZEC.14.9" type="verse">והיה יהוה למלך על־כל־הארץ ביום ההוא יהיה יהוה אחד ושמו אחד׃</seg>
          <seg id="b.ZEC.14.10" type="verse">יסוב כל־הארץ כערבה מגבע לרמון נגב ירושלם וראמה וישבה תחתיה למשער בנימן עד־מקום שער הראשון עד־שער הפנים ומגדל חננאל עד יקבי המלך׃</seg>
          <seg id="b.ZEC.14.11" type="verse">וישבו בה וחרם לא יהיה־עוד וישבה ירושלם לבטח׃</seg>
          <seg id="b.ZEC.14.12" type="verse">וזאת תהיה המגפה אשר יגף יהוה את־כל־העמים אשר צבאו על־ירושלם המק בשרו והוא עמד על־רגליו ועיניו תמקנה בחריהן ולשונו תמק בפיהם׃</seg>
          <seg id="b.ZEC.14.13" type="verse">והיה ביום ההוא תהיה מהומת־יהוה רבה בהם והחזיקו איש יד רעהו ועלתה ידו על־יד רעהו׃</seg>
          <seg id="b.ZEC.14.14" type="verse">וגם־יהודה תלחם בירושלם ואסף חיל כל־הגוים סביב זהב וכסף ובגדים לרב מאד׃</seg>
          <seg id="b.ZEC.14.15" type="verse">וכן תהיה מגפת הסוס הפרד הגמל והחמור וכל־הבהמה אשר יהיה במחנות ההמה כמגפה הזאת׃</seg>
          <seg id="b.ZEC.14.16" type="verse">והיה כל־הנותר מכל־הגוים הבאים על־ירושלם ועלו מדי שנה בשנה להשתחות למלך יהוה צבאות ולחג את־חג הסכות׃</seg>
          <seg id="b.ZEC.14.17" type="verse">והיה אשר לא־יעלה מאת משפחות הארץ אל־ירושלם להשתחות למלך יהוה צבאות ולא עליהם יהיה הגשם׃</seg>
          <seg id="b.ZEC.14.18" type="verse">ואם־משפחת מצרים לא־תעלה ולא באה ולא עליהם תהיה המגפה אשר יגף יהוה את־הגוים אשר לא יעלו לחג את־חג הסכות׃</seg>
          <seg id="b.ZEC.14.19" type="verse">זאת תהיה חטאת מצרים וחטאת כל־הגוים אשר לא יעלו לחג את־חג הסכות׃</seg>
          <seg id="b.ZEC.14.20" type="verse">ביום ההוא יהיה על־מצלות הסוס קדש ליהוה והיה הסירות בבית יהוה כמזרקים לפני המזבח׃</seg>
          <seg id="b.ZEC.14.21" type="verse">והיה כל־סיר בירושלם וביהודה קדש ליהוה צבאות ובאו כל־הזבחים ולקחו מהם ובשלו בהם ולא־יהיה כנעני עוד בבית־יהוה צבאות ביום ההוא׃</seg>
        </div>
      </div>
      <div id="b.MAL" type="book">
        <div id="b.MAL.1" type="chapter">
          <seg id="b.MAL.1.1" type="verse">משא דבר־יהוה אל־ישראל ביד מלאכי׃</seg>
          <seg id="b.MAL.1.2" type="verse">אהבתי אתכם אמר יהוה ואמרתם במה אהבתנו הלוא־אח עשו ליעקב נאם־יהוה ואהב את־יעקב׃</seg>
          <seg id="b.MAL.1.3" type="verse">ואת־עשו שנאתי ואשים את־הריו שממה ואת־נחלתו לתנות מדבר׃</seg>
          <seg id="b.MAL.1.4" type="verse">כי־תאמר אדום רששנו ונשוב ונבנה חרבות כה אמר יהוה צבאות המה יבנו ואני אהרוס וקראו להם גבול רשעה והעם אשר־זעם יהוה עד־עולם׃</seg>
          <seg id="b.MAL.1.5" type="verse">ועיניכם תראינה ואתם תאמרו יגדל יהוה מעל לגבול ישראל׃</seg>
          <seg id="b.MAL.1.6" type="verse">בן יכבד אב ועבד אדניו ואם־אב אני איה כבודי ואם־אדונים אני איה מוראי אמר יהוה צבאות לכם הכהנים בוזי שמי ואמרתם במה בזינו את־שמך׃</seg>
          <seg id="b.MAL.1.7" type="verse">מגישים על־מזבחי לחם מגאל ואמרתם במה גאלנוך באמרכם שלחן יהוה נבזה הוא׃</seg>
          <seg id="b.MAL.1.8" type="verse">וכי־תגשון עור לזבח אין רע וכי תגישו פסח וחלה אין רע הקריבהו נא לפחתך הירצך או הישא פניך אמר יהוה צבאות׃</seg>
          <seg id="b.MAL.1.9" type="verse">ועתה חלו־נא פני־אל ויחננו מידכם היתה זאת הישא םכם פנים אמר יהוה צבאות׃</seg>
          <seg id="b.MAL.1.10" type="verse">מי גם־בכם ויסגר דלתים ולא־תאירו מזבחי חנם אין־לי חפץ בכם אמר יהוה צבאות ומנחה לא־ארצה מידכם׃</seg>
          <seg id="b.MAL.1.11" type="verse">כי ממזרח־שמש ועד־מבואו גדול שמי בגוים ובכל־מקום מקטר מגש לשמי ומנחה טהורה כי־גדול שמי בגוים אמר יהוה צבאות׃</seg>
          <seg id="b.MAL.1.12" type="verse">ואתם מחללים אותו באמרכם שלחן אדני מגאל הוא וניבו נבזה אכלו׃</seg>
          <seg id="b.MAL.1.13" type="verse">ואמרתם הנה מתלאה והפחתם אותו אמר יהוה צבאות והבאתם גזול ואת־הפסח ואת־החולה והבאתם את־המנחה הארצה אותה מידכם אמר יהוה׃ ס</seg>
          <seg id="b.MAL.1.14" type="verse">וארור נוכל ויש בעדרו זכר ונדר וזבח משחת לאדני כי מלך גדול אני אמר יהוה צבאות ושמי נורא בגוים׃</seg>
        </div>
        <div id="b.MAL.2" type="chapter">
          <seg id="b.MAL.2.1" type="verse">ועתה אליכם המצוה הזאת הכהנים׃</seg>
          <seg id="b.MAL.2.2" type="verse">אם־לא תשמעו ואם־לא תשימו על־לב לתת כבוד לשמי אמר יהוה צבאות ושלחתי בכם את־המארה וארותי את־ברכותיכם וגם ארותיה כי אינכם שמים על־לב׃</seg>
          <seg id="b.MAL.2.3" type="verse">הנני גער לכם את־הזרע וזריתי פרש על־פניכם פרש חגיכם ונשא אתכם אליו׃</seg>
          <seg id="b.MAL.2.4" type="verse">וידעתם כי שלחתי אליכם את המצוה הזאת להיות בריתי את־לוי אמר יהוה צבאות׃</seg>
          <seg id="b.MAL.2.5" type="verse">בריתי היתה אתו החיים והשלום ואתנם־לו מורא וייראני ומפני שמי נחת הוא׃</seg>
          <seg id="b.MAL.2.6" type="verse">תורת אמת היתה בפיהו ועולה לא־נמצא בשפתיו בשלום ובמישור הלך אתי ורבים השיב מעון׃</seg>
          <seg id="b.MAL.2.7" type="verse">כי־שפתי כהן ישמרו־דעת ותורה יבקשו מפיהו כי מלאך יהוה־צבאות הוא׃</seg>
          <seg id="b.MAL.2.8" type="verse">ואתם סרתם מן־הדרך הכשלתם רבים בתורה שחתם ברית הלוי אמר יהוה צבאות׃</seg>
          <seg id="b.MAL.2.9" type="verse">וגם־אני נתתי אתכם נבזים ושפלים לכל־העם כפי אשר אינכם שמרים את־דרכי ונשאים פנים בתורה׃ ף</seg>
          <seg id="b.MAL.2.10" type="verse">הלוא אב אחד לכלנו הלוא אל אחד בראנו מדוע נבגד איש באחיו לחלל ברית אבתינו׃</seg>
          <seg id="b.MAL.2.11" type="verse">בגדה יהודה ותועבה נעשתה בישראל ובירושלם כי חלל יהודה קדש יהוה אשר אהב ובעל בת־אל נכר׃</seg>
          <seg id="b.MAL.2.12" type="verse">יכרת יהוה לאיש אשר יעשנה ער וענה מאהלי יעקב ומגיש מנחה ליהוה צבאות׃ ף</seg>
          <seg id="b.MAL.2.13" type="verse">וזאת שנית תעשו כסות דמעה את־מזבח יהוה בכי ואנקה מאין עוד פנות אל־המנחה ולקחת רצון מידכם׃</seg>
          <seg id="b.MAL.2.14" type="verse">ואמרתם על־מה על כי־יהוה העיד בינך ובין אשת נעוריך אשר אתה בגדתה בה והיא חברתך ואשת בריתך׃</seg>
          <seg id="b.MAL.2.15" type="verse">ולא־אחד עשה ושאר רוח לו ומה האחד מבקש זרע אלהים ונשמרתם ברוחכם ובאשת נעוריך אל־יבגד׃</seg>
          <seg id="b.MAL.2.16" type="verse">כי־שנא שלח אמר יהוה אלהי ישראל וכסה חמס על־לבושו אמר יהוה צבאות ונשמרתם ברוחכם ולא תבגדו׃ ס</seg>
          <seg id="b.MAL.2.17" type="verse">הוגעתם יהוה בדבריכם ואמרתם במה הוגענו באמרכם כל־עשה רע טוב בעיני יהוה ובהם הוא חפץ או איה אלהי המשפט׃</seg>
        </div>
        <div id="b.MAL.3" type="chapter">
          <seg id="b.MAL.3.1" type="verse">הנני שלח מלאכי ופנה־דרך לפני ופתאם יבוא אל־היכלו האדון אשר־אתם מבקשים ומלאך הברית אשר־אתם חפצים הנה־בא אמר יהוה צבאות׃</seg>
          <seg id="b.MAL.3.2" type="verse">ומי מכלכל את־יום בואו ומי העמד בהראותו כי־הוא כאש מצרף וכברית מכבסים׃</seg>
          <seg id="b.MAL.3.3" type="verse">וישב מצרף ומטהר כסף וטהר את־בני־לוי וזקק אתם כזהב וככסף והיו ליהוה מגישי מנחה בצדקה׃</seg>
          <seg id="b.MAL.3.4" type="verse">וערבה ליהוה מנחת יהודה וירושלם כימי עולם וכשנים קדמניות׃</seg>
          <seg id="b.MAL.3.5" type="verse">וקרבתי אליכם למשפט והייתי עד ממהר במכשפים ובמנאפים ובנשבעים לשקר ובעשקי שכר־שכיר אלמנה ויתום ומטי־גר ולא יראוני אמר יהוה צבאות׃</seg>
          <seg id="b.MAL.3.6" type="verse">כי אני יהוה לא שניתי ואתם בני־יעקב לא כליתם׃</seg>
          <seg id="b.MAL.3.7" type="verse">למימי אבתיכם סרתם מחקי ולא שמרתם שובו אלי ואשובה אליכם אמר יהוה צבאות ואמרתם במה נשוב׃</seg>
          <seg id="b.MAL.3.8" type="verse">היקבע אדם אלהים כי אתם קבעים אתי ואמרתם במה קבענוך המעשר והתרומה׃</seg>
          <seg id="b.MAL.3.9" type="verse">במארה אתם נארים ואתי אתם קבעים הגוי כלו׃</seg>
          <seg id="b.MAL.3.10" type="verse">הביאו את־כל־המעשר אל־בית האוצר ויהי טרף בביתי ובחנוני נא בזאת אמר יהוה צבאות אם־לא אפתח לכם את ארבות השמים והריקתי לכם ברכה עד־בלי־די׃</seg>
          <seg id="b.MAL.3.11" type="verse">וגערתי לכם באכל ולא־ישחת לכם את־פרי האדמה ולא־תשכל לכם הגפן בשדה אמר יהוה צבאות׃</seg>
          <seg id="b.MAL.3.12" type="verse">ואשרו אתכם כל־הגוים כי־תהיו אתם ארץ חפץ אמר יהוה צבאות׃ ס</seg>
          <seg id="b.MAL.3.13" type="verse">חזקו עלי דבריכם אמר יהוה ואמרתם מה־נדברנו עליך׃</seg>
          <seg id="b.MAL.3.14" type="verse">אמרתם שוא עבד אלהים ומה־בצע כי שמרנו משמרתו וכי הלכנו קדרנית מפני יהוה צבאות׃</seg>
          <seg id="b.MAL.3.15" type="verse">ועתה אנחנו מאשרים זדים גם־נבנו עשי רשעה גם בחנו אלהים וימלטו׃</seg>
          <seg id="b.MAL.3.16" type="verse">אז נדברו יראי יהוה איש את־רעהו ויקשב יהוה וישמע ויכתב ספר זכרון לפניו ליראי יהוה ולחשבי שמו׃</seg>
          <seg id="b.MAL.3.17" type="verse">והיו לי אמר יהוה צבאות ליום אשר אני עשה סגלה וחמלתי עליהם כאשר יחמל איש על־בנו העבד* אתו׃</seg>
          <seg id="b.MAL.3.18" type="verse">ושבתם וראיתם בין צדיק לרשע בין עבד אלהים לאשר לא עבדו׃ ס</seg>
          <seg id="b.MAL.3.19" type="verse">כי־הנה היום בא בער כתנור והיו כל־זדים וכל־עשה רשעה קש ולהט אתם היום הבא אמר יהוה צבאות אשר לא־יעזב להם שרש וענף׃</seg>
          <seg id="b.MAL.3.20" type="verse">וזרחה לכם יראי שמי שמש צדקה ומרפא בכנפיה ויצאתם ופשתם כעגלי מרבק׃</seg>
          <seg id="b.MAL.3.21" type="verse">ועסותם רשעים כי־יהיו אפר תחת כפות רגליכם ביום אשר אני עשה אמר יהוה צבאות׃ ף</seg>
          <seg id="b.MAL.3.22" type="verse">זכרו תורת משה עבדי אשר צויתי אותו בחרב על־כל־ישראל חקים ומשפטים׃</seg>
          <seg id="b.MAL.3.23" type="verse">הנה אנכי שלח לכם את אליה הנביא לפני בוא יום יהוה הגדול והנורא׃</seg>
          <seg id="b.MAL.3.24" type="verse">והשיב לב־אבות על־בנים ולב בנים על־אבותם פן־אבוא והכיתי את־הארץ חרם׃</seg>
        </div>
      </div>
    </body>
  </text>
</cesDoc>
