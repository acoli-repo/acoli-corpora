<?xml version="1.0" ?>
<cesDoc version="4">
	<cesHeader version="2">
		<fileDesc>
			<titleStmt>
				<h.title>
					Bible(SHI)
				</h.title>
				<respStmt>
					<respType>
						Constructed in accordance to CES standards.
					</respType>
					<respName>
						Christos Christodoulopoulos
					</respName>
				</respStmt>
			</titleStmt>
			<extent>
				<wordCount>
					104830
				</wordCount>
				<byteCount units="bytes">
					1296034
				</byteCount>
			</extent>
			<publicationStmt>
				<distributor>
					GospelGo
				</distributor>
				<eAddress>
					http://gospelgo.com/
				</eAddress>
				<availability>
					free
				</availability>
			</publicationStmt>
			<sourceDesc/>
		</fileDesc>
		<encodingDesc>
			<projectDesc>
				This is a part of multi-lingual corpus of the bible.
			</projectDesc>
			<editorialDesc>
				<conformance level="1">
					Corpus Encoding Standard, Version 2.0
				</conformance>
				<correction method="silent" status="medium"/>
				<segmentation>
					Marked up to the level of chapter and verse.
				</segmentation>
			</editorialDesc>
			<tagsDecl/>
		</encodingDesc>
		<profileDesc>
			<langUsage>
				<language id="sh" iso639="shi">
					Tachelhit
				</language>
			</langUsage>
			<wsdUsage>
				<writingSystem id="utf-8"/>
			</wsdUsage>
		</profileDesc>
	</cesHeader>
	<text>
		<body id="Bible" lang="sh">
			<div id="b.MAT" type="book">
				<div id="b.MAT.1" type="chapter">
					<seg id="b.MAT.1.1" type="verse">
						arra n-tlalit n-yasuɛ lmasiḥ yus n-dawd yus n-ibrahim. 
					</seg>
					<seg id="b.MAT.1.2" type="verse">
						ibrahim yuru isḥaq. isḥaq yuru yaɛqub. yaɛqub yuru yahuda d-aytmas. 
					</seg>
					<seg id="b.MAT.1.3" type="verse">
						yahuda yuru fariṣ d-zaraḥ (tga innatsn tamar). fariṣ yuru ḥaṣrun, ḥaṣrun yuru aram, 
					</seg>
					<seg id="b.MAT.1.4" type="verse">
						aram yuru ɛamminadab, ɛamminadab yuru naḥšun, naḥšun yuru salmun. 
					</seg>
					<seg id="b.MAT.1.5" type="verse">
						salmun yuru buɛaz (tga innas raḥab). buɛaz yuru ɛubid (tga innas raɛut). ɛubid yuru yassa, 
					</seg>
					<seg id="b.MAT.1.6" type="verse">
						yassa yuru dawd agllid. dawd yuru suliman (innas n-suliman tkka-ttin tga tamġart n-urriyya). 
					</seg>
					<seg id="b.MAT.1.7" type="verse">
						suliman yuru raḥbɛam, raḥbɛam yuru abiyya, abiyya yuru asa, 
					</seg>
					<seg id="b.MAT.1.8" type="verse">
						asa yuru yahušafaṭ, yahušafaṭ yuru yuram, yuram yuru ɛuzziyya, 
					</seg>
					<seg id="b.MAT.1.9" type="verse">
						ɛuzziyya yuru yutam, yutam yuru aḥaz, aḥaz yuru ḥazqiyya, 
					</seg>
					<seg id="b.MAT.1.10" type="verse">
						ḥazqiyya yuru manassa, manassa yuru amun, amun yuru yušiyya, 
					</seg>
					<seg id="b.MAT.1.11" type="verse">
						yušiyya yuru yakuniyya d-aytmas ġakud lliġ nkrn ayt-babil awin kullu ayt-yudaya s-tmazirt n-babil. 
					</seg>
					<seg id="b.MAT.1.12" type="verse">
						tigira n-ma-tn-iwin s-babil yakuniyya yuru šaltil, šaltil yuru zarubbabil, 
					</seg>
					<seg id="b.MAT.1.13" type="verse">
						zarubbabil yuru abihuda, abihuda yuru alyaqim, alyaqim yuru ɛazur, 
					</seg>
					<seg id="b.MAT.1.14" type="verse">
						ɛazur yuru ṣaduq, ṣaduq yuru ah̬im, ah̬im yuru alyud. 
					</seg>
					<seg id="b.MAT.1.15" type="verse">
						alyud yuru aliɛazr, aliɛazr yuru mattan, mattan yuru yaɛqub. 
					</seg>
					<seg id="b.MAT.1.16" type="verse">
						yaɛqub yuru yusf argaz n-maryam lli-igan innas n-yasuɛ lli-mi-ttinin lmasiḥ. 
					</seg>
					<seg id="b.MAT.1.17" type="verse">
						kkuẓṭ d-mrawt n-tasut a-illan zġ-ibrahim ar dawd. kkuẓṭ d-mrawt n-tasut a-illan zġ-dawd ar akud lliġ iwin ayt-yudaya s-babil. d-kkuẓṭ d-mrawt n-tasut a-illan zġ-lliġ-tn-iwin s-babil ar akud lliġ ilul lmasiḥ. 
					</seg>
					<seg id="b.MAT.1.18" type="verse">
						ġmkad a-tga-tlalit n-yasuɛ lmasiḥ. innas maryam ttyawḍalab i-yusf, ur-ta-stt-yiwi. taf-n ih̬f-ns is-a-trbbu zġ-tḥkimt n-rruḥ lqudus n-rbbi. 
					</seg>
					<seg id="b.MAT.1.19" type="verse">
						imma yusf lli-stt-in-iḍalbn iga wad bdda iran a-irḍu rbbi. iswangm ad-as-ifru s-tntla, ašku ur-iri a-stt-iššḥššm ġ-lgddam n-mddn. 
					</seg>
					<seg id="b.MAT.1.20" type="verse">
						ar-sul-iswingim ġ-mayan s-as-d-iban yal-lmalak n-sidi rbbi ġ-twargit yini-as: «wa-yusf yus n-dawd, ad-ur-tiksaṭṭ a-tawit maryam a-tg tamġart-nnk, ašku nttat zġ-tḥkimt n-rruḥ lqudus ayn-s-tffuġ ar-trbbu. 
					</seg>
					<seg id="b.MAT.1.21" type="verse">
						ra-taru yan-warraw, tgt-as ism ‹yasuɛ› ašku ra-ijjnjm mddn-ns zġ-ddnub-nsn.» 
					</seg>
					<seg id="b.MAT.1.22" type="verse">
						kullu mayad ijra baš a-yafu maylli inna sidi rbbi f-ils n-nnabi ġayd izrin inna: 
					</seg>
					<seg id="b.MAT.1.23" type="verse">
						«ha-yat-taɛyyalt ra-tffuġ ar-trbbu, taru yan-warraw. rad-as-ttinin ‹ɛimmanuwwil›.» tga lmɛna-ns ‹rbbi didnnġ›. 
					</seg>
					<seg id="b.MAT.1.24" type="verse">
						lliġ-d-ifaq yusf zġ-iṭs iskr ġmklli-as-inna lmalak n-sidi rbbi. yawi maryam a-tg tamġart-ns 
					</seg>
					<seg id="b.MAT.1.25" type="verse">
						walaynni ur-dids-igin aylliġ turu arraw-an. ig-as ġakudan ism ‹yasuɛ›. 
					</seg>
				</div>
				<div id="b.MAT.2" type="chapter">
					<seg id="b.MAT.2.1" type="verse">
						ilul yasuɛ ġ-uwssan n-ugllid hirudus ġ-tmdint n-bitlaḥm ġ-tmazirt n-yudaya. uškan-d kra n-imajusin zġ-ššrq ġ-uwssan-an s-tmdint n-urušalim 
					</seg>
					<seg id="b.MAT.2.2" type="verse">
						ar-sqsan: «maniġ illa ġwalli-d-iluln a-ig agllid n-ayt-yudaya? nẓra itri-ns ġ-ššrq, našk-id ad-as-nsjd.» 
					</seg>
					<seg id="b.MAT.2.3" type="verse">
						lliġ isfld hirudus i-mayd nnan, ṭiyyr-as bahra ntta d-kullu ayt-urušalim. 
					</seg>
					<seg id="b.MAT.2.4" type="verse">
						issmun-d inmġurn n-tgmmi n-rbbi d-imslmdn n-ššrɛ kullutn isqsa-tn: «maniġ ra-ilal lmasiḥ n-rbbi?» 
					</seg>
					<seg id="b.MAT.2.5" type="verse">
						inin-as: «ġ-bitlaḥm ġ-tmazirt n-yudaya, ašku ġmkad a-ityaran f-ufus n-nnabi inna: 
					</seg>
					<seg id="b.MAT.2.6" type="verse">
						‹wa-bitlaḥm ġ-tmazirt n-yudaya, urd kmmin a-iggʷran ġ-tmdinin n-yudaya, ašku zġ-gim a-zġ-ra-d-yašk-unmġur lli-ra-iks mddn-inu n-ayt-yaɛqub.›» 
					</seg>
					<seg id="b.MAT.2.7" type="verse">
						yazn hirudus ġakudan mad-d-itawin imajusin s-dars s-tntla. isqsa-tn: «managu ad-awn-iban itri?» 
					</seg>
					<seg id="b.MAT.2.8" type="verse">
						yazn-tn ilmma s-bitlaḥm yini-asn: «zaydat tsigglm s-warraw-an ġ-kraygatt mani. ġakud nna-ti-tufam tawim-iyi-d lh̬bar baš ad-dduġ ad-as-n-sjdġ ula nkki.» 
					</seg>
					<seg id="b.MAT.2.9" type="verse">
						lliġ sfldn ntni i-mad-asn-inna-ugllid, munn-daġ d-uġaras-nsn. iban-asn-d-daġ itri lli-yadlli-ẓran ġ-ššrq, frḥn bahra s-lfrḥ iggutn. izwur-asn itri aylliġ ilkm iggi n-illiġ illa-uḥšmi, ibidd. 
					</seg>
					<seg id="b.MAT.2.11" type="verse">
						kšmn ntni s-tgmmi, s-ẓran aḥšmi d-innas maryam. ḍrn f-ifaddn-nsn, knun s-wakal ġ-lgddam-ns. rẓmn itlsan-nsn, fkn-as tiwafkiw n-uwrġ d-lbh̬ur d-tujjut l-lmurr. 
					</seg>
					<seg id="b.MAT.2.12" type="verse">
						iml-asn rbbi ġakudan ġ-twargit a-ur-wrrin s-dar hirudus. amẓn ilmma aġaras yaḍni s-tmazirt-nsn. 
					</seg>
					<seg id="b.MAT.2.13" type="verse">
						lliġ ddan ntni iban-d yal-lmalak n-sidi rbbi i-yusf ġ-twargit yini-as: «nkr tawit aḥšmi d-innas trwlm s-tmazirt n-miṣr, tqamam-n ġin ard-ak-iniġ a-di-twrrim, ašku hirudus ra-isiggil s-uḥšmi-ad a-t-inġ.» 
					</seg>
					<seg id="b.MAT.2.14" type="verse">
						inkr yusf ġ-iḍ-an yawi aḥšmi d-innas ftun s-miṣr. 
					</seg>
					<seg id="b.MAT.2.15" type="verse">
						qaman ġin aylliġ immut hirudus. ġmkad a-s-yuwfa maylli inna sidi rbbi f-ils n-nnabi ġayd izrin: «zġ-miṣr a-zġ-d-ġriġ i-iwi.» 
					</seg>
					<seg id="b.MAT.2.16" type="verse">
						imma hirudus, lliġ issn is-t-ġḍrn imajusin, nkrn-d gis iriyn. yazn s-bitlaḥm inġ kullu iḥšmin ġ-tsgiw-an zġ-sin isggʷasn d-ma-ikkan ddawatsn, ašku issn zġ-imajusin managu ad-asn-iban itri. 
					</seg>
					<seg id="b.MAT.2.17" type="verse">
						ġakudan a-yuwfa ma-inna nnabi irmiyya ġayd izrin: 
					</seg>
					<seg id="b.MAT.2.18" type="verse">
						«taġuyyit a-mi-n-nsfld ġ-tmdint n-rama, ar-ssġuyyun ar-tnuwwaḥn. ar-talla raḥil f-tarwa-ns, ur-tẓḍar a-tṣbr ašku ur-sul-llin.» 
					</seg>
					<seg id="b.MAT.2.19" type="verse">
						lliġ immut hirudus iban yal-lmalak n-sidi rbbi ġ-twargit i-yusf ġ-miṣr yini-as: 
					</seg>
					<seg id="b.MAT.2.20" type="verse">
						«nkr tawit aḥšmi d-innas twrrim s-tmazirt n-ayt-rbbi. ašku ġwilli ranin ad-nġn aḥšmi, hatnin mmutn.» 
					</seg>
					<seg id="b.MAT.2.21" type="verse">
						inkr ilmma yawi aḥšmi d-innas s-tmazirt n-ayt-rbbi. 
					</seg>
					<seg id="b.MAT.2.22" type="verse">
						walaynni lliġ isfld yusf is-iwrri arh̬ilaws iġli s-tgldit n-babas hirudus ġ-tsgiw n-yudaya, yiksaḍ ur-iẓḍar a-iddu s-ġin. iml-as rbbi ġ-twargit is-t-id-iqqan a-izri s-tsgiw n-jalil, 
					</seg>
					<seg id="b.MAT.2.23" type="verse">
						iddu izdġ ġ-tmdint n-naṣira. ġmkad a-s-yuwfa maylli nnan lanbiya: «rad-as-ttinin i-lmasiḥ ‹gu-naṣira›.» 
					</seg>
				</div>
				<div id="b.MAT.3" type="chapter">
					<seg id="b.MAT.3.1" type="verse">
						tiġurdin n-mayan a-d-iban yuḥanna amsddam ġ-lh̬la n-yudaya ar-itbrraḥ ar-ittini: 
					</seg>
					<seg id="b.MAT.3.2" type="verse">
						«flat kullu ma-tskarm yʷh̬šn, ašku takmur-d-tgldit n-ignna.» 
					</seg>
					<seg id="b.MAT.3.3" type="verse">
						ġwad a-f-inna nnabi išaɛya ġayd izrin yini: «ha-yan-wawal ar-itbrraḥ ġ-lh̬la ar-ittini ‹jjujadat aġaras n-siditnnġ, tssnmm tiġarasin-ns.›» 
					</seg>
					<seg id="b.MAT.3.4" type="verse">
						ar-ilssa yuḥanna taḍut n-irɛaman ar-yaggs s-ubkkas n-ilm, ar-ištta tamurġi d-tammnt l-lh̬la. 
					</seg>
					<seg id="b.MAT.3.5" type="verse">
						ffuġn-d dars mddn ggutnin zġ-tmdint n-urušalim ula tamazirt n-yudaya kullutt ula kullu tisgiw n-wasif n-urdun. 
					</seg>
					<seg id="b.MAT.3.6" type="verse">
						ar-tqrran s-ddnub-nsn, ar-tn-issddam ġ-wasif n-urdun. 
					</seg>
					<seg id="b.MAT.3.7" type="verse">
						aškin-d dars mddn ggutnin l-lmdhb n-ifarisin d-win iṣadduqin, irin ula ntni ad-ddmn ġ-waman f-ufus-ns. imma ntta lliġ-tn-iẓra, isawl srsn yini-asn: «wa-tarwa n-ifaġrn, mad-awn-innan izd ġmkad a-s-ra-tanfm i-lɛqubit lli-ra-ittut f-ddunit? 
					</seg>
					<seg id="b.MAT.3.8" type="verse">
						skarat afulki baš a-iban is-tflm ma-yʷh̬šnn. 
					</seg>
					<seg id="b.MAT.3.9" type="verse">
						a-ur-ttinim i-ngratun ‹nkkʷni nga tarwa n-ibrahim,› ašku rad-awn-iniġ, rbbi iẓḍar a-d-issnkr tarwa i-ibrahim ula zġ-iẓran-ad. 
					</seg>
					<seg id="b.MAT.3.10" type="verse">
						hay-aglzim ittrs f-uggja n-usġar. kud tasġart nna-ur-yakkan lġllt imimn, ra-stt-ibbi iluḥ-tt-in ġ-lɛafit. 
					</seg>
					<seg id="b.MAT.3.11" type="verse">
						nkki ar-kʷn-ssddamġ ġ-waman baš a-tmlm is-tflm lh̬ʷšant-nnun, walaynni yugʷr-iyi ġwalli ra-d-yašk tigira-nu, ur-sthllaġ ad-asiġ turẓiyin-ns. ra-kʷn-issddm ntta s-rruḥ lqudus d-lɛafit. 
					</seg>
					<seg id="b.MAT.3.12" type="verse">
						yasi tazzrt a-izuzzr, issmun-d irdn-ns ġ-uḥanu, ijdr alim s-lɛafit lli-ur-sar-ih̬sin.» 
					</seg>
					<seg id="b.MAT.3.13" type="verse">
						ġ-uwssan-an a-ġ-d-yuška yasuɛ zġ-tmazirt n-jalil s-wasif n-urdun baš a-iddm f-ufus n-yuḥanna. 
					</seg>
					<seg id="b.MAT.3.14" type="verse">
						ur-iri yuḥanna a-t-issddm. yini-as: «ma-s-d-dari-tuškit a-k-ssddmġ? nkkin a-iḥtajjan ad-ddmġ f-ufus-nnk.» 
					</seg>
					<seg id="b.MAT.3.15" type="verse">
						imma yasuɛ inna-yas: «a-yili ġilad ġmklli nniġ, ašku ġmkad a-s-ra-nssafu kullu ma-irḍan rbbi.» ġakudan iqbl yuḥanna awal-ns 
					</seg>
					<seg id="b.MAT.3.16" type="verse">
						issddm-t ġ-wasif. ġir inkr-d yasuɛ zġ-waman s-rẓmn ignwan, iẓr rruḥ n-rbbi igguz-d zund yan-utbir ittrs-d fllas. 
					</seg>
					<seg id="b.MAT.3.17" type="verse">
						isawl-d yan-wawal zġ-ignwan yini: «ġwad iga iwi iɛzzan. frḥġ srs bahra.» 
					</seg>
				</div>
				<div id="b.MAT.4" type="chapter">
					<seg id="b.MAT.4.1" type="verse">
						iddu yasuɛ ġakudan, yawi-t rruḥ lqudus s-lh̬la a-t-itarm iblis. 
					</seg>
					<seg id="b.MAT.4.2" type="verse">
						kkuẓ id-mraw n-wass a-yaẓum ġ-iyḍ ula azal, aylliġ iwrri yaġ-t laẓ bahra. 
					</seg>
					<seg id="b.MAT.4.3" type="verse">
						yašk-id srs ilmma iblis, yini-as: «iġ-tgit yus n-rbbi, ini i-iẓran-ad ad-wrrin gn aġrum.» 
					</seg>
					<seg id="b.MAT.4.4" type="verse">
						irar-as yasuɛ: «han ityara ġ-warra n-rbbi ‹urd aġrum ka-s-a-itddr bnadm, walaynni s-kraygatt awal nna-d-yuškan zġ-dar rbbi.›» 
					</seg>
					<seg id="b.MAT.4.5" type="verse">
						yawi-t ilmma iblis s-tmdint n-urušalim, issbidd-t f-iggi n-ukfaf n-tgmmi n-rbbi 
					</seg>
					<seg id="b.MAT.4.6" type="verse">
						yini-as: «iġ-tgit yus n-rbbi luḥ-n ih̬f-nnk s-iyzdar, ašku ityara ‹ra-d-yazn lmalayka-ns a-k-gabln. ra-k-asin f-ifassn-nsn baš a-ur-ilkm-uḍar-nnk kra n-uẓru.›» 
					</seg>
					<seg id="b.MAT.4.7" type="verse">
						irar-as yasuɛ: «han ityara ‹a-ur-tarmt rbbi sidik.›» 
					</seg>
					<seg id="b.MAT.4.8" type="verse">
						yawi-t ilmma iblis issġli-t s-yan-udrar yattuyn, iml-as kullu tiglday n-ddunit ula lmjd-nsnt, 
					</seg>
					<seg id="b.MAT.4.9" type="verse">
						yini-as: «rad-ak-fkġ kullu mayad iġ-tḍrt f-ifaddn-nnk tsjdt-iyi.» 
					</seg>
					<seg id="b.MAT.4.10" type="verse">
						irar-as yasuɛ: «itti-n zġ-gigi a-šiṭan, ašku ityara ‹rbbi sidik a-mi-ttsjadt, d-nttan waḥdut a-ttɛbadt.›» 
					</seg>
					<seg id="b.MAT.4.11" type="verse">
						ifl-t iblis ġakudan, aškin-d dars lmalayka ar-ti-tɛawann. 
					</seg>
					<seg id="b.MAT.4.12" type="verse">
						lliġ isfld yasuɛ is-ityamaẓ yuḥanna amsddam ġ-lḥbs, iwrri s-tmazirt n-jalil. 
					</seg>
					<seg id="b.MAT.4.13" type="verse">
						lliġ-n-ilkm ur-iqama ġ-naṣira walaynni izri izdġ ġ-tmdint n-kafrnaḥum, tlla ġ-tama n-umda ġ-tsga n-zabulun ula naftali. 
					</seg>
					<seg id="b.MAT.4.14" type="verse">
						ġmkan a-s-yuwfa-wawal n-nnabi išaɛya inna: 
					</seg>
					<seg id="b.MAT.4.15" type="verse">
						«way-akal n-zabulun d-wakal n-naftali lli-iwalan amda ġ-tsga yaḍni n-urdun. wa-tamazirt n-jalil tazdġt n-ibrraniyn. 
					</seg>
					<seg id="b.MAT.4.16" type="verse">
						han ġwin gawrnin ġ-tillas a-iẓran tifawt iggutn. ġwin zdġnin ġ-tmazirt n-umalu l-lmut, ntni a-f-tsfaw tifawt.» 
					</seg>
					<seg id="b.MAT.4.17" type="verse">
						ġakudan a-igra yasuɛ ar-itbrraḥ ar-ittini: «flat kullu ma-tskarm yʷh̬šn, ašku takmur-d-tgldit n-ignna.» 
					</seg>
					<seg id="b.MAT.4.18" type="verse">
						iftu yasuɛ ġ-tama n-umda n-jalil, iẓr sin aytmatn, simɛan lli-mi-ttinin bṭrus d-gʷmas andraws. ingʷmarn n-islman ad-gan, grn-in ššbkt ġ-umda. 
					</seg>
					<seg id="b.MAT.4.19" type="verse">
						isawl srsn yasuɛ yini-asn: «aškad-d munat didi, rarġ-kʷn a-tgm ingʷmarn n-mddn.» 
					</seg>
					<seg id="b.MAT.4.20" type="verse">
						ġakudan fln ššbayk-nsn, munn dids. 
					</seg>
					<seg id="b.MAT.4.21" type="verse">
						izayd iftu yan imikk s-n-iẓra sin aytmatn yaḍni, yaɛqub yus n-zabdi d-gʷmas yuḥanna. llan ġ-tanawt ntni d-babatsn zabdi ar-tɛdaln ššbayk. iġr-asn yasuɛ, 
					</seg>
					<seg id="b.MAT.4.22" type="verse">
						fln-in tanawt ula babatsn ġakudan, munn dids. 
					</seg>
					<seg id="b.MAT.4.23" type="verse">
						izayd yasuɛ ar-itkka tamazirt n-jalil kullutt, ar-isslmad ġ-tgʷmma n-tẓallit, ar-itbrraḥ s-lh̬bar ifulkin n-tgldit n-ignna, ar-ijjujji mddn zġ-kraygatt tamaḍunt ula kraygatt aṭṭan nna-gisn-illan. 
					</seg>
					<seg id="b.MAT.4.24" type="verse">
						sfldn fllas kullu mddn ġ-tmazirt n-suriyya, awin-as-d kullu ma-ihršn s-mknna tga-tmaḍunt ula aṭṭan, gn-iyt ikušamn nġd imjnan nġd ġwilli issṭar-uslay, ijjujji-tn kullutn. 
					</seg>
					<seg id="b.MAT.4.25" type="verse">
						ḍfurn-t mddn ggutnin, uškan-d zġ-tsgiw n-jalil d-tmazirt n-mrawt-tmdinin d-urušalim d-tmazirt n-yudaya ula zġ-tsga yaḍni n-wasif n-urdun. 
					</seg>
				</div>
				<div id="b.MAT.5" type="chapter">
					<seg id="b.MAT.5.1" type="verse">
						lliġ iẓra yasuɛ mddn ggutnin uškan-d s-dars, iġli s-yan-uwrir iskiws, munn-d fllas imḥḍarn-ns. 
					</seg>
					<seg id="b.MAT.5.2" type="verse">
						ibdu ar-tn-isslmad yini: 
					</seg>
					<seg id="b.MAT.5.3" type="verse">
						«imbarkin ad-gan ġwilli ssḥssanin is-ur-gin yat, ašku ntni a-mi-tlla-tgldit n-ignna. 
					</seg>
					<seg id="b.MAT.5.4" type="verse">
						imbarkin ad-gan ġwilli allanin, ašku ntni a-mi-ra-isfiḍ rbbi imṭṭawn-nsn. 
					</seg>
					<seg id="b.MAT.5.5" type="verse">
						imbarkin ad-gan ġwilli tṣbarnin, ašku ntni a-ra-išškšm rbbi s-kullu timih̬ar-ns. 
					</seg>
					<seg id="b.MAT.5.6" type="verse">
						imbarkin ad-gan ġwilli yaġ laẓ ula irifi i-ma-irḍan rbbi, ašku ntni a-ra-išbɛ. 
					</seg>
					<seg id="b.MAT.5.7" type="verse">
						imbarkin ad-gan ġwilli tḥnnunin ġ-wiyyaḍ, ašku ntni a-f-ra-d-iḥnnu rbbi. 
					</seg>
					<seg id="b.MAT.5.8" type="verse">
						imbarkin ad-gan ġwilli dar ul iġusn, ašku ntni a-ra-iẓr rbbi. 
					</seg>
					<seg id="b.MAT.5.9" type="verse">
						imbarkin ad-gan ġwilli skarnin sslamt, ašku ntni a-ra-ig rbbi d-tarwa-ns. 
					</seg>
					<seg id="b.MAT.5.10" type="verse">
						imbarkin ad-gan ġwilli trfufunnin f-ssibt n-ma-irḍan rbbi, ašku ntni a-mi-tlla-tgldit n-ignna. 
					</seg>
					<seg id="b.MAT.5.11" type="verse">
						imbarkin a-tgam iġ-kʷn-rgmn mddn ssrfufnn-kʷn inin fllawn kullu ma-yʷh̬šnn s-tkrkas f-ssibt n-ma-tgam winu. 
					</seg>
					<seg id="b.MAT.5.12" type="verse">
						thnnayat tfrḥm bahra, ašku tggut lbaraka lli-rad-awn-yili ġ-ignna. han ġmkan ad-ssrfufnn ula lanbiya lli-kʷn-d-zwarnin. 
					</seg>
					<seg id="b.MAT.5.13" type="verse">
						«kunni tgam tisnt n-ddunit. walaynni iġ-tlmus tisnt ma-s-ra-stti-tssmarġm? ur-sul-tgi i-yat. ra-stt-in-luḥn mddn ġ-brra akʷln fllas. 
					</seg>
					<seg id="b.MAT.5.14" type="verse">
						kunni tgam tifawt n-ddunit. tamdint nna-illan f-iggi n-uwrir ur-tẓḍar a-tntl. 
					</seg>
					<seg id="b.MAT.5.15" type="verse">
						ur-a-ssrġan mddn lqndil a-t-in-srsn ġ-ddu lɛbrt, walaynni f-iggi n-mani yattuyn a-f-a-t-in-srasn baš ad-isfiwn kullu ayt-tgmmi. 
					</seg>
					<seg id="b.MAT.5.16" type="verse">
						ġmkad a-s-d-iqqan tifawt-nnun a-tisfiw ġ-lgddam n-mddn, baš ad-ẓrn afulki lli-tskarm alġn babatun lli-illan ġ-ignna. 
					</seg>
					<seg id="b.MAT.5.17" type="verse">
						«ad-ur-tġalm is-d-uškiġ ad-ssittiġ ššrɛ n-musa ula arratn l-lanbiya. ur-d-uškiġ a-tn-ssittiġ. uškiġ-d a-tn-kmmlġ. 
					</seg>
					<seg id="b.MAT.5.18" type="verse">
						lḥqq a-rad-awn-iniġ, kullu mad-qaman ignwan d-wakal ur-ra-yitti kra l-lḥrf nġd kra n-tnqiṭṭ zġ-ššrɛ ard yafu kullu ma-gis-illan. 
					</seg>
					<seg id="b.MAT.5.19" type="verse">
						wanna issunfn kra l-luṣit imẓẓin zġ-luṣiyat-ad n-ššrɛ isslmd i-mddn ad-as-anfn, ra-ig nttan wad kullu imẓẓin ġ-tgldit n-ignna. imma wanna iskarn s-luṣiyat-ad isslmd mddn ad-srsnt-skarn, ra-ig nttan wad imqqurn ġ-tgldit n-ignna. 
					</seg>
					<seg id="b.MAT.5.20" type="verse">
						rad-awn-iniġ, iġ-ur-trḍim rbbi uggʷar n-imslmdn n-ššrɛ d-ifarisin ur-akkʷ-ra-tiẓḍarm a-tkšmm s-tgldit n-ignna. 
					</seg>
					<seg id="b.MAT.5.21" type="verse">
						«tsfldm is-inna musa i-willi zrinin ‹a-ur-tnġt. wanna inġan, ra-fllas-ittut lḥukm.› 
					</seg>
					<seg id="b.MAT.5.22" type="verse">
						imma nkki rad-awn-iniġ, kullu wanna ikurhan gʷmas, illa fllas lḥukm. d-wanna irgmn gʷmas iqqan-t-id a-izri zġ-lmḥkama, d-wanna-yas-innan ‹kiyi wašš a-tgit› isthlla lɛafit n-jhnnama. 
					</seg>
					<seg id="b.MAT.5.23" type="verse">
						iġ-tiwit kra n-twafka s-tgmmi n-rbbi tswangmd-d is-tskrt kra yʷh̬šnn ġ-gʷmak, 
					</seg>
					<seg id="b.MAT.5.24" type="verse">
						fl-n tawafka-nnk ġ-tama n-uẓru n-tġrsi, tddut tṣalḥt d-gʷmak, twrrid-d ilmma tfkt tawafka-nnk i-rbbi. 
					</seg>
					<seg id="b.MAT.5.25" type="verse">
						iġ-ak-iṣrḍ kra n-yan, mšaškad-d dids ġ-uġaras ur-ta-tlkimm lmḥkama, a-ur-k-in-idḥi-umṣraḍ-nnk i-lqaḍi, idḥi-k lqaḍi i-umh̬zni, iluḥ-k-in ġ-lḥbs. 
					</seg>
					<seg id="b.MAT.5.26" type="verse">
						lḥqq a-rad-ak-iniġ, ur-ra-di-tffuġt zġ-ġin ard tfrut taqaritt iggʷran. 
					</seg>
					<seg id="b.MAT.5.27" type="verse">
						«tsfldm is-inna musa ‹a-ur-tznut.› 
					</seg>
					<seg id="b.MAT.5.28" type="verse">
						imma nkki rad-awn-iniġ, wanna issmaqqln ġ-kra n-tmġart išthu-tt, han izna srs ġ-uwl-ns. 
					</seg>
					<seg id="b.MAT.5.29" type="verse">
						iġ-a-k-tssṭar tiṭ-nnk tafasit, ssukf-tt-id tluḥt-stt. yuf a-k-ih̬ṣṣa yan-ugzzum ġ-ddat-nnk ula a-n-kullu-ttyawgar ddat-nnk ġ-jhnnama. 
					</seg>
					<seg id="b.MAT.5.30" type="verse">
						iġ-a-k-issṭar-ufus-nnk afasi, bbi-t tluḥt-t. yuf a-k-ih̬ṣṣa yan-ugzzum ġ-ddat-nnk ula a-kullu-tddu ddat-nnk s-jhnnama. 
					</seg>
					<seg id="b.MAT.5.31" type="verse">
						«inna-daġ musa ‹wanna ifran i-tmġart-ns iqqan-t-id ad-as-ifk tabrat l-lfra.› 
					</seg>
					<seg id="b.MAT.5.32" type="verse">
						imma nkki rad-awn-iniġ, wanna ifran i-tmġart-ns f-kra yaḍni bla zzna, hati irur-tt a-tznu. d-wanna itahln tanna-d-ifran, han zzna ayn iskr. 
					</seg>
					<seg id="b.MAT.5.33" type="verse">
						«tsfldm is-inna musa i-willi zrinin ‹a-ur-tffuġt f-maylli-s-tggullit s-rbbi. illa fllak a-tssafut tagallit-nnk.› 
					</seg>
					<seg id="b.MAT.5.34" type="verse">
						imma nkki rad-awn-iniġ, a-ur-ttgallam, la s-ignna ašku iga lɛrš n-rbbi, 
					</seg>
					<seg id="b.MAT.5.35" type="verse">
						ula s-ddunit ašku tga aẓru lli-f-isrs iḍarn-ns, ula s-urušalim ašku tga tamdint n-ugllid imqqurn. 
					</seg>
					<seg id="b.MAT.5.36" type="verse">
						ula tggullit s-ih̬f-nnk ašku ur-tẓḍart a-trart yan-unẓaḍ a-ig umlil nġd iḍili. 
					</seg>
					<seg id="b.MAT.5.37" type="verse">
						illa fllawn a-ig-wawal-nnun ‹iyah› nġd ‹uhu›. aynna tzuydm i-mayan, han iblis a-d-ikka. 
					</seg>
					<seg id="b.MAT.5.38" type="verse">
						«tsfldm is-inna musa ‹tiṭ s-tiṭ, ula ah̬s s-wah̬s.› 
					</seg>
					<seg id="b.MAT.5.39" type="verse">
						imma nkki rad-awn-iniġ, a-ur-tmmaġm d-yan gigun iskrn ma-yʷh̬šnn. iġ-k-yut yan f-umadl afasi, gllb-as-n aẓlmaḍ. 
					</seg>
					<seg id="b.MAT.5.40" type="verse">
						iġ-ak-iṣrḍ yan yiri ad-ak-yawi aqššab, fk-as ula aslham. 
					</seg>
					<seg id="b.MAT.5.41" type="verse">
						iġ-k-yumr kra n-yan ad-as-tasit taġawsa-ns yan kilimitr, ddu dids sin. 
					</seg>
					<seg id="b.MAT.5.42" type="verse">
						wanna-zgik-iḍalbn, fk-as. d-wanna-d-yuškan ad-as-trḍlt, a-ur-ti-trart bla yat. 
					</seg>
					<seg id="b.MAT.5.43" type="verse">
						«tsfldm is-inna musa ‹a-tḥnnut ġ-umddakkʷl-nnk, tkrhut anuwwaš-nnk.› 
					</seg>
					<seg id="b.MAT.5.44" type="verse">
						imma nkki rad-awn-iniġ, ḥnnwat ġ-inuwwašn-nnun, tḍalbm rbbi a-irḥm ġwilli-kʷn-ssrfufnnin. 
					</seg>
					<seg id="b.MAT.5.45" type="verse">
						ġmkad a-s-ra-tgm zund babatun lli-illan ġ-ignna, ašku ntta ar-d-issaqlay tafukt-ns f-willi ʷh̬šnnin ula f-willi fulkinin, ar-d-yakka anẓar i-willi skarnin s-wawal-ns ula ġwilli ur-srs-skarnin. 
					</seg>
					<seg id="b.MAT.5.46" type="verse">
						iġ-a-ttḥnnum ġir ġ-willi gigun tḥnnunin, mal-lbaraka a-rad-awn-yili? is-urd ġmkan ad-skarn ayt-nkkas ula ntni? 
					</seg>
					<seg id="b.MAT.5.47" type="verse">
						iġd ġir imddukkʷal-nnun a-da-ttnsallamm, man afulki tskrm uggʷar n-mddn yaḍni? is-urd ġmkan ad-skarn ula ġwilli ur-ssinnin rbbi? 
					</seg>
					<seg id="b.MAT.5.48" type="verse">
						imma kunni, illa fllawn a-tfulkim s-ufulki ikmmln, ġmklli kullu ifulki babatun n-ignna. 
					</seg>
				</div>
				<div id="b.MAT.6" type="chapter">
					<seg id="b.MAT.6.1" type="verse">
						«rarat lɛaql a-ur-ttirim a-tskarm ifulkitn-nnun ġ-lgddam n-mddn baš a-kʷn-ẓrn. ašku iġ-a-tskarm ġmkan ur-rad-awn-tili kra l-lbaraka dar babatun lli-illan ġ-ignna. 
					</seg>
					<seg id="b.MAT.6.2" type="verse">
						iġ-tfkit i-kra n-umẓluḍ, a-ur-tutt nnaqus baš a-k-ẓrn mddn. han ġmkan ad-skarn ayt-sin-uwdmawn ġ-tgʷmma n-tẓallit ula ġ-tswak baš a-tn-alġn wiyyaḍ. lḥqq a-rad-awn-iniġ, mayan ka-rad-asn-yili. 
					</seg>
					<seg id="b.MAT.6.3" type="verse">
						imma kiyi ġakud nna-ra-tfkt i-imẓlaḍ, a-ur-yissan-ufus-nnk aẓlmaḍ ma-iskr-ufasi. 
					</seg>
					<seg id="b.MAT.6.4" type="verse">
						akka ġ-tntla, tili-ak lbaraka dar babak lli-itmnadn kullu ma-intln. 
					</seg>
					<seg id="b.MAT.6.5" type="verse">
						«iġ-ra-tẓẓallm a-ur-tgm zund ayt-sin-uwdmawn lli-dar-iɛzza ad-tbddadn ar-tẓallan ġ-tgʷmma n-tẓallit ula ġ-gr-tswak baš a-tn-ẓrn mddn. lḥqq a-rad-awn-iniġ, mayan ka-rad-asn-yili. 
					</seg>
					<seg id="b.MAT.6.6" type="verse">
						imma kiyi ġakud nna-trit a-tẓẓallt, kšm s-tḥanut-nnk tqqnt tiflut tẓẓallt i-babak lli-intln, ra-k-ibark babak lli-iẓrran ma-intln. 
					</seg>
					<seg id="b.MAT.6.7" type="verse">
						ġakud nna-ttẓallam a-ur-tssigatm iwaliwn h̬wanin ġmklli skarn ġwilli tẓallanin i-ilahat yaḍni, ġaln izd s-tuggt n-iwaliwn a-s-rad-asn-sfldn. 
					</seg>
					<seg id="b.MAT.6.8" type="verse">
						a-ur-tgm zund ntni, ašku babatun issn ma-kʷn-ih̬ṣṣan ur-ta-yas-ti-tḍalbm. 
					</seg>
					<seg id="b.MAT.6.9" type="verse">
						«imma kunni tẓallayat ġmkad: ‹wa-babatnnġ lli-illan ġ-ignna, a-yili luqr i-ism-nnk, 
					</seg>
					<seg id="b.MAT.6.10" type="verse">
						tašk-id-tgldit-nnk, yili ma-k-irḍan ġ-ddunit ġmklli illa ġ-ignna. 
					</seg>
					<seg id="b.MAT.6.11" type="verse">
						fk-aġ-d ġassad aġrum i-wass-ad, 
					</seg>
					<seg id="b.MAT.6.12" type="verse">
						tṣamḥt-aġ f-lh̬ʷšant lli-nskr, ġmklli nṣamḥ i-willi ginnġ skrnin ma-yʷh̬šnn. 
					</seg>
					<seg id="b.MAT.6.13" type="verse">
						ssanf-aġ i-ma-rad-aġ-ijllu, tjjnjmt-aġ zġ-iblis.› 
					</seg>
					<seg id="b.MAT.6.14" type="verse">
						«iġ-a-ttṣamaḥm i-mddn f-ddnub lli-gigun-skarn, rad-awn-iṣamḥ babatun n-ignna. 
					</seg>
					<seg id="b.MAT.6.15" type="verse">
						walaynni iġ-ur-a-ttṣamaḥm i-wiyyaḍ f-ddnub lli-gigun-skarn, ur-rad-awn-iṣamḥ babatun f-ddnub-nnun. 
					</seg>
					<seg id="b.MAT.6.16" type="verse">
						«iġ-a-ttaẓumm a-ur-tskarm zund ayt-sin-uwdmawn lli-kkrsnin ignzi-nsn baš ad-ssbayynn i-mddn is-aẓumn. lḥqq a-rad-awn-iniġ, mayan ka-rad-asn-yili. 
					</seg>
					<seg id="b.MAT.6.17" type="verse">
						imma kiyi ġakud nna-ttaẓumt sird udm-nnk tsrft azzar-nnk 
					</seg>
					<seg id="b.MAT.6.18" type="verse">
						a-ur-yissan yan is-taẓumt abla babak lli-intln. ra-k-ibark babak lli-itmnadn kullu ma-intln. 
					</seg>
					<seg id="b.MAT.6.19" type="verse">
						«a-ur-tssmunum ayda ġ-ddunit-ad illiġ ra-ti-tšš-twukka tġwi-t tanigt ġzn-in srs imh̬h̬arn a-t-akʷrn. 
					</seg>
					<seg id="b.MAT.6.20" type="verse">
						walaynni ssmunwat-n ayda ġ-ignna illiġ ur-ra-ti-tšš-twukka ula tġwi-t tanigt ula ġzan srs imh̬h̬arn a-t-akʷrn. 
					</seg>
					<seg id="b.MAT.6.21" type="verse">
						ašku innaġ illa-wayda-nnk a-ġ-ra-yili-uwl-nnk. 
					</seg>
					<seg id="b.MAT.6.22" type="verse">
						«tiṭ n-bnadm a-igan lqndil n-ddat-ns. iġ-tsfaw tiṭ, ra-tili ddat kullutt ġ-tifawt. 
					</seg>
					<seg id="b.MAT.6.23" type="verse">
						iġ-ur-tsfaw tiṭ, ra-tili ddat kullutt ġ-tillas. walaynni iġ-th̬si tifawt lli-gik-illan, mnšk a-s-rad-igatnt tillas-nnk. 
					</seg>
					<seg id="b.MAT.6.24" type="verse">
						«ur-ra-yiẓḍar yan a-iqasa sin id-sidis. imma ra-ikrhu yan yiri wayyaḍ, nġd ra-ituqqar yan iḥgr wayyaḍ. ur-ra-tiẓḍarm a-tgm ismgan n-rbbi d-win-wayda. 
					</seg>
					<seg id="b.MAT.6.25" type="verse">
						«rad-awn-iniġ, a-ur-tasim taġuft i-tudrt-nnun f-ma-ra-tššm ula ma-ra-tsum, ula i-ddat-nnun f-ma-rad-as-tlsm. is-ur-tuf tudrt amššu? is-ur-tuf ddat timlsit? 
					</seg>
					<seg id="b.MAT.6.26" type="verse">
						ẓrat igḍaḍ n-ignwan, ur-a-kkrzn ula-da-mggrn ula-da-ssmunun ṣṣabt ġ-iḥuna, walaynni babatun n-ignna ar-asn-yakka amššu lli-ḥtajjan. imma kunni is-ur-dars-tɛzzam uggʷar n-igḍaḍ? 
					</seg>
					<seg id="b.MAT.6.27" type="verse">
						ma-iẓḍarn a-izayd tasaɛt i-tudrt-ns s-taġuft lli-yusi? 
					</seg>
					<seg id="b.MAT.6.28" type="verse">
						mah̬ aylliġ a-ttasim taġuft f-malssa? ẓrat ijddign n-tagant mamnk a-di-tmġayn. ur-a-kkatn tammara ula-da-ẓṭṭan, 
					</seg>
					<seg id="b.MAT.6.29" type="verse">
						walaynni rad-awn-iniġ, suliman s-lhibt n-tgldit-ns ur-jju-ilsi zund yan zġ-ijddign-ad. 
					</seg>
					<seg id="b.MAT.6.30" type="verse">
						ar-isslsa rbbi tuga n-tagant lli-itmġayn ġassad ttyawgar-n azkka ġ-takat. is-ur-ra-kʷn-issls ula kunni s-uggʷar? is-ur-tuminm s-rbbi? 
					</seg>
					<seg id="b.MAT.6.31" type="verse">
						a-ur-tasim taġuft ula-da-ttinim ‹ma-ra-nšš?› ula ‹ma-ra-nsu?› ula ‹ma-ra-nls?› 
					</seg>
					<seg id="b.MAT.6.32" type="verse">
						han ġwilli ur-ssinnin rbbi, tiġawsiwin-an a-s-lhan. imma kunni, babatun n-ignna issn is-tnti-tḥtajjam kullutnt. 
					</seg>
					<seg id="b.MAT.6.33" type="verse">
						lhwat zwar s-tgldit n-rbbi ula s-ma-t-irḍan s-awn-izuyd kullu tiġawsiwin-an yaḍni. 
					</seg>
					<seg id="b.MAT.6.34" type="verse">
						a-ur-ttasim taġuft i-uzkka, ašku azkka iẓḍar i-taġuft-ns. tqadda-tmmara n-ġassad bla-di-tzuydm tin-uzkka. 
					</seg>
				</div>
				<div id="b.MAT.7" type="chapter">
					<seg id="b.MAT.7.1" type="verse">
						«a-ur-tinim f-yan is-yʷh̬šn, a-ur-fllawn-yini rbbi is-tʷh̬šnm. 
					</seg>
					<seg id="b.MAT.7.2" type="verse">
						ašku ġaylli ttinim f-wiyyaḍ a-ra-fllawn-ityawnna, ula lɛbrt lli-s-a-ttɛbbarm i-wiyyaḍ a-s-rad-awn-ityawɛbbar. 
					</seg>
					<seg id="b.MAT.7.3" type="verse">
						mah̬ a-n-ttmnadt arftus imẓẓin lli-n-illan ġ-tiṭ n-gʷmak, ur-tt-akkʷ-tiwit ġ-tggjdit lli-illan ġ-tiṭ-nnk? 
					</seg>
					<seg id="b.MAT.7.4" type="verse">
						mamnk a-trit a-tinit i-gʷmak ‹adj-iyi ad-ak-d-ssittiġ arftus-an a-k-illan ġ-tiṭ,› imma kiyi tlla-yak-tggjdit ġ-tiṭ? 
					</seg>
					<seg id="b.MAT.7.5" type="verse">
						wa-bu-sin-uwdmawn, ssitti zwar taggjdit zġ-tiṭ-nnk, baš a-tẓrt mamnk a-di-tssittit arftus zġ-tiṭ n-gʷmak. 
					</seg>
					<seg id="b.MAT.7.6" type="verse">
						«a-ur-takkam i-iḍan ma-igan win rbbi, a-ur-nkrn akʷin-d fllawn. a-ur-ttluḥm ljuhr-nnun ġ-lgddam n-walfan, a-ur-t-aḍḍrn s-iḍarn-nsn. 
					</seg>
					<seg id="b.MAT.7.7" type="verse">
						«ḍalbat rbbi rad-awn-ifk, sigglat dars ra-tafm, ssḍuqqrat-n srs rad-awn-irẓm. 
					</seg>
					<seg id="b.MAT.7.8" type="verse">
						ašku kullu wanna-t-iḍalbn rad-as-ifk, d-wanna dars isiggiln ra-dars-yaf, d-wanna-n-issḍuqqurn rad-as-irẓm. 
					</seg>
					<seg id="b.MAT.7.9" type="verse">
						is-gigun-illa ma-mi-iḍalb yus aġrum ifk-as aẓru? 
					</seg>
					<seg id="b.MAT.7.10" type="verse">
						nġd iḍalb-as aslm ifk-as algmmaḍ? 
					</seg>
					<seg id="b.MAT.7.11" type="verse">
						ẓrat kunni, wah̬h̬a da-tskarm ma-yʷh̬šnn tissanm a-tfkm timih̬ar fulkinin i-tarwa-nnun. uggʷar n-mayan a-ra-yakka babatun n-ignna ma-ifulkin i-willi-ti-tḍalabnin. 
					</seg>
					<seg id="b.MAT.7.12" type="verse">
						skarat d-kullu mddn ġmknna tram a-t-didun-skarn. awal-ad a-issmunn kullu ma-ityaran ġ-ššrɛ ula lanbiya. 
					</seg>
					<seg id="b.MAT.7.13" type="verse">
						«kšmat ġ-imi inukman. han yusɛa imi yaḍni lli-itawin s-lhalak, irh̬u-uġaras-ns, iggut ma-gis-ikššmn. 
					</seg>
					<seg id="b.MAT.7.14" type="verse">
						walaynni inukma imi lli-itawin s-tudrt, išqu-uġaras-ns, idrus ma-t-itafan. 
					</seg>
					<seg id="b.MAT.7.15" type="verse">
						«rarat lɛaql ašku rad-d-darun-aškin kra n-mddn ar-ttinin is-gan lanbiya walaynni ar-sskirkisn. uššann ad-gan, lsn-d srun timlsit n-uwlli baš a-kʷn-ġwin. 
					</seg>
					<seg id="b.MAT.7.16" type="verse">
						imma ntni zġ-lġllt-nsn a-zġ-ra-tn-ttissanm, ašku ur-a-yakka-uzggʷar aḍil, ula-da-takka-tskra ikuzarn. 
					</seg>
					<seg id="b.MAT.7.17" type="verse">
						tasġart ifulkin ar-tskar lġllt ifulkin. tasġart yʷh̬šnn ar-tskar lġllt yʷh̬šnn. 
					</seg>
					<seg id="b.MAT.7.18" type="verse">
						ur-tẓḍar-tsġart ifulkin a-tfk lġllt yʷh̬šnn, ula tẓḍar-tsġart yʷh̬šnn a-tfk lġllt ifulkin. 
					</seg>
					<seg id="b.MAT.7.19" type="verse">
						walaynni kraygatt tasġart nna-ur-yakkan lġllt ifulkin, ra-stt-ibbi-ufllaḥ iluḥ-tt-in ġ-lɛafit. 
					</seg>
					<seg id="b.MAT.7.20" type="verse">
						ġmkan a-rad-gn ula ntni, zġ-lġllt-nsn a-zġ-ra-tn-ttissanm. 
					</seg>
					<seg id="b.MAT.7.21" type="verse">
						«han urd kullu wanna-yyi-ittinin ‹wa-sidi, wa-sidi› a-ra-ikšm s-tgldit n-ignna. ur-ra-srs-ikšm abla ġwilli skarnin ma-ittiri baba lli-illan ġ-ignna. 
					</seg>
					<seg id="b.MAT.7.22" type="verse">
						iggut ma-rad-iyi-yini ġ-wass l-lḥsab ‹wa-sidi wa-sidi, ha-yaġ s-ism-nnk a-s-nsawl s-iwaliwn n-rbbi. s-ism-nnk a-s-nssufġ ljnun. s-ism-nnk a-s-nskr kigan d-lmɛjizat.› 
					</seg>
					<seg id="b.MAT.7.23" type="verse">
						ġakudan rad-asn-iniġ ‹ur-akkʷ-kʷn-ssinġ. ittiyat-n zġ-gigi kunni lli-iskarn lh̬ʷšant.› 
					</seg>
					<seg id="b.MAT.7.24" type="verse">
						«kullu wanna isfldn i-iwaliwn-ad-inu ar-srsn-iskar, irwas argaz iṭṭafn lɛaql, ibna tigmmi-ns f-isli. 
					</seg>
					<seg id="b.MAT.7.25" type="verse">
						ar-iṣwaḍ-waḍu ar-iṭṭar-unẓar ingi-d-wasif ar-kkatn tigmmi, walaynni ur-tt-ssḍirn ašku izga llsas-ns f-isli. 
					</seg>
					<seg id="b.MAT.7.26" type="verse">
						imma kullu wanna isfldn i-iwaliwn-ad-inu ur-a-srsn-iskar, irwas argaz inufln, ibna tigmmi-ns f-umlal. 
					</seg>
					<seg id="b.MAT.7.27" type="verse">
						iṣuḍ-waḍu iḍr-unẓar ingi-d-wasif utn tigmmi tḍr-d, th̬lu kullutt.» 
					</seg>
					<seg id="b.MAT.7.28" type="verse">
						lliġ ikmml yasuɛ iwaliwn-ad, ar-bahra-tɛjjabn mddn ġ-ulmmud-ns, 
					</seg>
					<seg id="b.MAT.7.29" type="verse">
						ašku ar-srsn-isawal ġmklli dars lḥqq ad-asn-ittini ma-tn-d-iqqann a-t-skarn. ur-igi ntta zund imslmdn-nsn n-ššrɛ. 
					</seg>
				</div>
				<div id="b.MAT.8" type="chapter">
					<seg id="b.MAT.8.1" type="verse">
						lliġ-d-igguz yasuɛ zġ-uwrir, ḍfurn-t mddn ggutnin. 
					</seg>
					<seg id="b.MAT.8.2" type="verse">
						yašk-id dars yan-unjdam iḍr-d ġ-lgddam-ns yini-as: «wa-sidi, tẓḍart a-yyi-tssġust iġ-trit.» 
					</seg>
					<seg id="b.MAT.8.3" type="verse">
						iggr-as yasuɛ s-ufus-ns yini-as: «riġ nkki. ġus.» yitti zġ-gis ljdam ġakudan iġus. 
					</seg>
					<seg id="b.MAT.8.4" type="verse">
						izayd yasuɛ yini-as: «ad-ur-tinit yat i-yan, walaynni ddu tmlt ih̬f-nnk i-unmġur n-tgmmi n-rbbi, tfkt-as tiġrsi lli-f-yuṣṣa musa a-tg tugga i-mddn.» 
					</seg>
					<seg id="b.MAT.8.5" type="verse">
						ikšm yasuɛ s-tmdint n-kafrnaḥum. yašk-id dars yal-lqbṭan n-iɛskrin n-rruman, iḍalb-t bahra 
					</seg>
					<seg id="b.MAT.8.6" type="verse">
						yini-as: «wa-sidi, ikušm-uh̬ddam-inu, ign ġ-tgmmi ityawmrrat bahra.» 
					</seg>
					<seg id="b.MAT.8.7" type="verse">
						yini-as yasuɛ: «ra-n-aškġ jjujjiġ-t.» 
					</seg>
					<seg id="b.MAT.8.8" type="verse">
						imma lqbṭan isawl-d yini-as: «wa-sidi, ur-sthllaġ a-tkšmt s-tgmmi-nu, walaynni ini ġir yan-wawal s-ijji-uh̬ddam-inu. 
					</seg>
					<seg id="b.MAT.8.9" type="verse">
						ha-yyi ula nkki ar-skarġ s-wawal n-ma-yyi-yugʷrn, ilin iɛskrin ġ-ddu-ufus-inu. iġ-nniġ i-yan ‹ddu› iddu. iġ-nniġ i-wayyaḍ ‹ašk-id› yašk-id. iġ-nniġ i-uh̬ddam-inu ‹skr tawuri-ad› iskr-tt.» 
					</seg>
					<seg id="b.MAT.8.10" type="verse">
						lliġ isfld yasuɛ i-mayad itɛjjb, yini i-willi dids munnin: «lḥqq a-rad-awn-iniġ, ur-jju-ufiġ kra n-yan yumnn zund ġwad, ula ġ-gr ayt-rbbi. 
					</seg>
					<seg id="b.MAT.8.11" type="verse">
						rad-awn-iniġ, ggutn ibrraniyn lli-ra-d-yašk zġ-ššrq ula lġrb munn-d d-ibrahim d-isḥaq d-yaɛqub f-imnsi imqqurn n-tgldit n-ignna. 
					</seg>
					<seg id="b.MAT.8.12" type="verse">
						imma ġwilli-f-iqṣad rbbi ġayd izrin ad-gn ayt-tgldit-ns, ra-tn-iluḥ ġ-tillas aggugnin. ġin a-ġ-rad-allan ar-tgẓaẓn uh̬san-nsn.» 
					</seg>
					<seg id="b.MAT.8.13" type="verse">
						yini ilmma yasuɛ i-lqbṭan: «zayd s-tgmmi. rad-ak-yili ġmklli tumnt.» ġakudan a-ijji-uh̬ddam-ns. 
					</seg>
					<seg id="b.MAT.8.14" type="verse">
						iftu yasuɛ s-tgmmi n-bṭrus, yaf-n taḍggʷalt n-bṭrus tgn, tuḍn s-tawla. 
					</seg>
					<seg id="b.MAT.8.15" type="verse">
						iggr-as i-ufus, titti zgis tawla, tnkr ar-fllas-ttsh̬h̬ar. 
					</seg>
					<seg id="b.MAT.8.16" type="verse">
						lliġ-di-truḥ-tdggʷat awin-d i-yasuɛ mddn ggutnin lli-ġ-llan ljnun. ar-zgisn-issufuġ ljnun s-yan-wawal, ijjujji kullu willi uḍnnin. 
					</seg>
					<seg id="b.MAT.8.17" type="verse">
						ġmkan a-s-yuwfa-wawal n-nnabi išaɛya inna «nttan a-issittin timuḍan-nnġ, yasi aṭṭan-nnġ.» 
					</seg>
					<seg id="b.MAT.8.18" type="verse">
						iẓr yasuɛ mddn ggutnin munn-d fllas, yini i-imḥḍarn-ns f-ad-skrn ad-dids-ssudun s-tsga yaḍni n-umda, 
					</seg>
					<seg id="b.MAT.8.19" type="verse">
						s-d-dars-yuška yan-umslmd n-ššrɛ yini-as: «way-amslmd, rad-didk-munġ s-innas ra-tddut.» 
					</seg>
					<seg id="b.MAT.8.20" type="verse">
						irar-as yasuɛ yini-as: «ibuġaġ darsn tansiwin-nsn, ula igḍaḍ n-ignwan darsn usudn-nsn, imma yus n-bnadm ur-dars maniġ a-isras agayyu-ns.» 
					</seg>
					<seg id="b.MAT.8.21" type="verse">
						isawl-d ilmma yan yaḍni zġ-gr willi dids itmunun yini-as: «wa-sidi, adj-iyi zwar ad-wrriġ ard-n-mḍlġ baba.» 
					</seg>
					<seg id="b.MAT.8.22" type="verse">
						imma yasuɛ inna-yas: «ašk-id mun didi. fl ġwilli ur-ṭṭafnin tudrt a-n-mḍln winna-yasn-mmutnin.» 
					</seg>
					<seg id="b.MAT.8.23" type="verse">
						ikšm yasuɛ s-tanawt, ssudun dids imḥḍarn-ns. 
					</seg>
					<seg id="b.MAT.8.24" type="verse">
						ġakudan inkr-d-waḍu itjhhdn, attuynt taḍangiwin ar-kkatnt tanawt aylliġ a-ttɛmmar s-waman. imma yasuɛ ign. 
					</seg>
					<seg id="b.MAT.8.25" type="verse">
						ddun imḥḍarn ssfaqn-t inin-as: «jjnjm-aġ a-sidi. ha-yaġ ra-nhlk.» 
					</seg>
					<seg id="b.MAT.8.26" type="verse">
						yini-asn yasuɛ: «mah̬ aylliġ tksuḍm? is-ur-tuminm?» inkr yamr aḍu ula taḍangiwin ad-zgan, s-iwrri-umda ihnna bahra. 
					</seg>
					<seg id="b.MAT.8.27" type="verse">
						iḍr-asn lɛjb ar-ttinin: «ma-iga-urgaz-ad aylliġ a-srs-isflid-waḍu ula amda?» 
					</seg>
					<seg id="b.MAT.8.28" type="verse">
						lliġ ilkm yasuɛ tamazirt n-gadara ġ-tsga yaḍni n-umda, ffuġn-d dars sin irgazn zġ-gr ismḍal. llan gisn ljnun, šqun bahra. ur-iẓḍar yan a-ik aġaras-an. 
					</seg>
					<seg id="b.MAT.8.29" type="verse">
						ġuwwtn s-jjhd inin-as-d: «wa-yus n-rbbi, ma-illan ġ-gratnnġ didk? is-di-tuškit ad-aġ-tssrfufnt ur-ta-d-ilkim-uzmz?» 
					</seg>
					<seg id="b.MAT.8.30" type="verse">
						ttyawksa ġin yat-tuwrut iggutn n-walfan, ur-n-bahra-taggug. 
					</seg>
					<seg id="b.MAT.8.31" type="verse">
						ḍalbn-t ljnun bahra inin-as: «iġ-aġ-tssufġt, taznt-aġ a-nkšm s-walfan-an.» 
					</seg>
					<seg id="b.MAT.8.32" type="verse">
						irar-asn: «zaydat.» ffuġn zġ-irgazn, kšmn s-walfan. tazzl-tuwrut ġakudan s-jjhd zġ-ujarif s-umda, h̬sin-in kullu ġ-waman. 
					</seg>
					<seg id="b.MAT.8.33" type="verse">
						rwln imksawn, wrrin s-tmdint, awin lh̬bar f-kullu mayan ula f-ma-ijran i-imjnan. 
					</seg>
					<seg id="b.MAT.8.34" type="verse">
						aškin-d kullu ayt-tmdint ad-ẓrn yasuɛ. lliġ-t-in-mnaggarn ḍalbn-t bahra a-iffuġ tamazirt-nsn. 
					</seg>
				</div>
				<div id="b.MAT.9" type="chapter">
					<seg id="b.MAT.9.1" type="verse">
						ikšm yasuɛ s-tanawt iwrri-d s-tsga-yad n-umda, iruḥ-d tamdint lli-ġ-izdġ. 
					</seg>
					<seg id="b.MAT.9.2" type="verse">
						aškin-d dars kra n-mddn awin-as-d yan-urgaz ikušmn ign f-imjdin-ns. yasuɛ iẓra mamnk ad-bahra-srs-umnn, isawl s-ukušam yini-as: «thnna a-iwi, ittin fllak ddnub-nnk.» 
					</seg>
					<seg id="b.MAT.9.3" type="verse">
						ilin ġin kra n-imslmdn n-ššrɛ, inin d-ih̬f-nsn: «ġwad, awal l-lkufr ayd inna.» 
					</seg>
					<seg id="b.MAT.9.4" type="verse">
						imma yasuɛ issn mad-swangmn, yini-asn: «mah̬ aylliġ tudjam iswingimn ʷh̬šnnin ad-kšmn s-ih̬fawn-nnun? 
					</seg>
					<seg id="b.MAT.9.5" type="verse">
						ma-gisn-irh̬an, ad-iniġ ‹ittin fllak ddnub-nnk› nġd ad-iniġ ‹nkr ar-ttidut›? 
					</seg>
					<seg id="b.MAT.9.6" type="verse">
						imma ġilad rad-awn-mlġ is-dari taẓḍḍart ġ-ddunit ad-ssittiġ ddnub, nkki lli-igan yus n-bnadm.» isawl ilmma s-ukušam yini-as: «nkr, tasit imjdin-nnk, tddut s-tgmmi.» 
					</seg>
					<seg id="b.MAT.9.7" type="verse">
						inkr ġakudan iddu s-tgmmi-ns. 
					</seg>
					<seg id="b.MAT.9.8" type="verse">
						lliġ-t-ẓran, ġuwḍn mddn-an kullutn ar-talġn rbbi lli-ifkan taẓḍḍart-ad iggutn i-bnadm. 
					</seg>
					<seg id="b.MAT.9.9" type="verse">
						iftu yasuɛ zġ-ġin, s-iẓra yan bu-nkkas ism-ns matta, iskiws ġ-illiġ a-tamẓn iqaridn n-nkkas. yini-as yasuɛ: «ašk-id mun didi.» inkr ġakudan imun dids. 
					</seg>
					<seg id="b.MAT.9.10" type="verse">
						igawr yasuɛ ġ-tgmmi n-matta, aškin-d id-bu-nkkas ggutnin d-wiyyaḍ ʷh̬šnnin, drun d-yasuɛ d-imḥḍarn-ns. 
					</seg>
					<seg id="b.MAT.9.11" type="verse">
						lliġ-t-ẓran ifarisin, sqsan imḥḍarn-ns: «mah̬ aylliġ a-ištta-umslmd-nnun d-ayt-nkkas d-wiyyaḍ ʷh̬šnnin?» 
					</seg>
					<seg id="b.MAT.9.12" type="verse">
						imma yasuɛ, lliġ isfld i-mad-nnan irar-asn: «urd ġwilli dusnin a-iḥtajjan aṭbib walaynni ġwilli uḍnnin. 
					</seg>
					<seg id="b.MAT.9.13" type="verse">
						zaydat tswangmm ġ-warra n-rbbi lli-innan ‹riġ darun lḥnant, urd tiġrsi.› imma nkki, ur-d-uškiġ a-n-ġrġ i-willi ġalnin is-fulkin, walaynni uškiġ-d a-n-ġrġ i-willi ʷh̬šnnin.» 
					</seg>
					<seg id="b.MAT.9.14" type="verse">
						aškin-d imḥḍarn n-yuḥanna amsddam s-dar yasuɛ inin-as: «ar-ntaẓum nkkʷni d-ifarisin. mah̬ aylliġ ur-a-taẓumn imḥḍarn-nnk?» 
					</seg>
					<seg id="b.MAT.9.15" type="verse">
						yini-asn: «is-ra-ṭiyyr i-ayt-tmġra d-usli didsn? walaynni rad-d-aškin-uwssan lli-ġ-ra-fllasn-yitti-usli. ġakudan a-rad-taẓumn. 
					</seg>
					<seg id="b.MAT.9.16" type="verse">
						ur-illi ma-itggan tadġart n-ttub l-ljdid i-tmlsit taqdimt, ašku ra-tkkis-tdġart l-ljdid zġ-tqdimt, tbbi s-uggʷar. 
					</seg>
					<seg id="b.MAT.9.17" type="verse">
						ur-illi ma-itggan aman n-waḍil iktin l-ljdid ġ-ilmawn iqdimn, ašku rad-stġn ilmawn iqdimn, ffin-waman h̬srn ilmawn. walaynni ar-tggan aman n-waḍil l-ljdid ġ-ilmawn l-ljdid. ġmkan a-s-rad-qaman fulkin s-sin.» 
					</seg>
					<seg id="b.MAT.9.18" type="verse">
						sul a-isawal yasuɛ s-d-yuška yan-umġar, iḍr-d ġ-dar iḍarn-ns yini-as: «tasaɛt-ad tmmut illi imẓẓin. walaynni ašk-id tgt fllas afus-nnk tddr.» 
					</seg>
					<seg id="b.MAT.9.19" type="verse">
						inkr yasuɛ imun dids ntta d-imḥḍarn-ns. 
					</seg>
					<seg id="b.MAT.9.20" type="verse">
						tlla ġin yat-tmġart tuḍn, yili-bdda-gis-usggʷrd n-idammn sin d-mraw n-usggʷas. truḥ-d tiġurdin n-yasuɛ tggr i-tama n-tmlsit-ns, 
					</seg>
					<seg id="b.MAT.9.21" type="verse">
						tini d-ih̬f-ns: «iġ-n-ggrġ ġir i-tmlsit-ns rad-jjiġ.» 
					</seg>
					<seg id="b.MAT.9.22" type="verse">
						igrawl yasuɛ issmaqql gis yini-as: «thnna a-illi, tjjit ġilad ašku tumnt.» ġakudan a-tjji-tmġart. 
					</seg>
					<seg id="b.MAT.9.23" type="verse">
						lliġ ilkm yasuɛ tigmmi n-umġar yaf-n ġwilli kkatnin taɛuwwatt d-mddn ggutnin ar-ssġuyyun. 
					</seg>
					<seg id="b.MAT.9.24" type="verse">
						yini-asn: «ittiyat. han tafruh̬t ur-tmmut. ġir tgn.» imma ntni ar-gis-ḍṣṣan. 
					</seg>
					<seg id="b.MAT.9.25" type="verse">
						lliġ ssufġn mddn-an kullutn, ikšm yasuɛ s-dar-tfruh̬t. yamẓ-as ġ-ufus, tnkr-d. 
					</seg>
					<seg id="b.MAT.9.26" type="verse">
						awin ilmma lh̬bar-ns s-tmazirt-an kullutt. 
					</seg>
					<seg id="b.MAT.9.27" type="verse">
						iftu yasuɛ zġ-ġin, ḍfurn-t sin ibukaḍn ar-tġuwwatn ar-ttinin: «ḥnnu ginnġ a-yus n-dawd.» 
					</seg>
					<seg id="b.MAT.9.28" type="verse">
						lliġ ikšm yasuɛ s-yat-tgmmi ruḥn-t-id ibukaḍn-lli. isqsa-tn: «is-tumnm is-ẓḍarġ ad-skrġ mayad?» inin-as: «numn a-sidi.» 
					</seg>
					<seg id="b.MAT.9.29" type="verse">
						iggr i-walln-nsn yini-asn: «ad-awn-yili ma-s-tumnm.» 
					</seg>
					<seg id="b.MAT.9.30" type="verse">
						wrrin sfawn ġakudan. yuṣṣa-tn ilmma s-lmɛqul yini-asn: «rarat lɛaql, a-ur-tinim i-yan f-mayad.» 
					</seg>
					<seg id="b.MAT.9.31" type="verse">
						imma ntni ddan ar-sawaln f-yasuɛ ġ-tmazirt-an kullutt. 
					</seg>
					<seg id="b.MAT.9.32" type="verse">
						ġir ddan ntni s-d-uškan kra n-mddn yaḍni, awin-as-d yan-urgaz aẓnẓum, yili gis yal-ljnn. 
					</seg>
					<seg id="b.MAT.9.33" type="verse">
						lliġ-zgis-iffuġ ljnn iwrri-uẓnẓum ar-isawal. ar-tɛjjabn mddn kullutn ar-ttinin: «ur-jju-illi zund mayad ġ-dar ayt-rbbi.» 
					</seg>
					<seg id="b.MAT.9.34" type="verse">
						imma ifarisin ar-ttinin: «nttan s-tḥkimt n-ugllid l-ljnun a-s-a-issufuġ ljnun.» 
					</seg>
					<seg id="b.MAT.9.35" type="verse">
						ar-itkka yasuɛ kullu timdinin ula iduran, ar-isslmad ġ-tgʷmma n-tẓallit ar-itbrraḥ s-lh̬bar ifulkin n-tgldit n-ignna, ar-ijjujji mddn zġ-kraygatt tamaḍunt ula kraygatt aṭṭan nna-gisn-illan. 
					</seg>
					<seg id="b.MAT.9.36" type="verse">
						lliġ imnad ġ-mddn-an ggutnin, qaman gis bahra, ašku iẓra tammara d-taġuft lli-ġ-llan zund ulli bla amksa. 
					</seg>
					<seg id="b.MAT.9.37" type="verse">
						yini ilmma i-imḥḍarn-ns: «tggut-tmgra walaynni drusn ih̬ddamn. 
					</seg>
					<seg id="b.MAT.9.38" type="verse">
						ḍalbat bu-tmgra a-yazn ih̬ddamn ad-ssmunn tamgra-ns.» 
					</seg>
				</div>
				<div id="b.MAT.10" type="chapter">
					<seg id="b.MAT.10.1" type="verse">
						iġr-d yasuɛ i-imḥḍarn-ns s-sin d-mraw s-dars, ifk-asn taẓḍḍart ad-ssufuġn ljnun ʷh̬šnnin ar-jjujjin kraygatt tamaḍunt ula aṭṭan. 
					</seg>
					<seg id="b.MAT.10.2" type="verse">
						ġmkad ad-gan ismawn n-irqqasn s-sin d-mraw: amzwaru simɛan lli-mi-ttinin bṭrus, ntta d-gʷmas andraws, d-yaɛqub yus n-zabdi, ntta d-gʷmas yuḥanna, 
					</seg>
					<seg id="b.MAT.10.3" type="verse">
						d-filibbus, d-bartulamaws, d-tuma, d-matta lli-sttin-ikkan iga bu-nkkas, d-yaɛqub yus n-ḥalfa, d-taddaws, 
					</seg>
					<seg id="b.MAT.10.4" type="verse">
						d-simɛan awaṭani, ntni d-yahuda ish̬aryuṭ lli-ra-izznz yasuɛ tigira. 
					</seg>
					<seg id="b.MAT.10.5" type="verse">
						ġakudan a-yuzn yasuɛ irqqasn-ns s-sin d-mraw yuṣṣa-tn: «a-ur-tddum s-tmizar yaḍni ula tkšmm s-tmdinin n-samira. 
					</seg>
					<seg id="b.MAT.10.6" type="verse">
						walaynni ddwat dar-uwlli n-tuwrut ijlan lli-igan ayt-rbbi, 
					</seg>
					<seg id="b.MAT.10.7" type="verse">
						ar-ttbrraḥm ġ-uġaras ar-ttinim ‹takmur-d-tgldit n-ignna.› 
					</seg>
					<seg id="b.MAT.10.8" type="verse">
						jjujjiyat imuḍan-nsn, ar-tssnkarm ġwilli mmutnin, ar-tssġusm injdamn, ar-tssufuġm ljnun. akkayat bla-da-ttamẓm yat, ašku tumẓm bla tfkam yat. 
					</seg>
					<seg id="b.MAT.10.9" type="verse">
						a-ur-tawim urġ ula nnuqrt ula anas ġ-ubkkas-nnun. 
					</seg>
					<seg id="b.MAT.10.10" type="verse">
						a-ur-tasim aqʷrab i-uġaras nġd sin iqšban nġd turẓiyin nġd aɛmud, ašku ah̬ddam isthlla amššu-ns. 
					</seg>
					<seg id="b.MAT.10.11" type="verse">
						tamdint nna-tlkmm nġd aduwwar, sigglat gis s-manwa gis isthllan, tgawrm dars ar akud nna-ra-tmuddum zġ-ġin. 
					</seg>
					<seg id="b.MAT.10.12" type="verse">
						tigmmi nna-s-tkšmm iniyat-asn ‹ad-awn-tili sslamt.› 
					</seg>
					<seg id="b.MAT.10.13" type="verse">
						iġ-tt-sthllan ayt-tgmmi-an rad-asn-tili sslamt lli-s-tnnam. iġ-ur-tt-sthllan ur-ra-n-ġin-tqama sslamt-nnun. 
					</seg>
					<seg id="b.MAT.10.14" type="verse">
						walaynni innaġ-kʷn-ur-rin mddn ula sfldn s-wawal-nnun, ffuġat zġ-tgmmi-an ula tamdint-an tssusm agdrur n-iḍarn-nnun. 
					</seg>
					<seg id="b.MAT.10.15" type="verse">
						lḥqq a-rad-awn-iniġ, ra-išqu ġ-wass l-lḥsab f-ayt-tmdint-an uggʷar n-ayt-sadum ula ayt-ɛamura. 
					</seg>
					<seg id="b.MAT.10.16" type="verse">
						«uznġ-kʷn ġilad zund ilqqaġn ġ-gr-uwššann. rarat lɛaql zund algmmaḍ, tzrim s-sslamt zund atbir. 
					</seg>
					<seg id="b.MAT.10.17" type="verse">
						rarat lɛaql-nnun zġ-bnadm, ašku ra-kʷn-in-dḥayn s-lmḥkamat, ssġuršn-kʷn ġ-tgʷmma n-tẓallit, 
					</seg>
					<seg id="b.MAT.10.18" type="verse">
						jurrn-kʷn s-lgddam l-lḥukkam d-igldan f-ssibt-inu, baš a-flla-takkam tugga i-mddn-an ula i-ayt-tmizar yaḍni. 
					</seg>
					<seg id="b.MAT.10.19" type="verse">
						iġ-kʷn-dḥin s-lmḥkama, ad-ur-tasim taġuft f-ma-ra-tinim ula ma-f-ra-tsawlm, ašku rbbi a-rad-awn-iml ġ-tasaɛt-an ma-ra-tinim. 
					</seg>
					<seg id="b.MAT.10.20" type="verse">
						urd kunni a-ra-isawal walaynni ra-d-zgigun-isawal rruḥ n-rbbi babatun. 
					</seg>
					<seg id="b.MAT.10.21" type="verse">
						ra-yili ma-ra-n-idḥi gʷmas i-lmut, yili ma-ra-n-idḥi yus, nkrn-d tarwa f-ayt-darsn nġn-tn. 
					</seg>
					<seg id="b.MAT.10.22" type="verse">
						ra-kʷn-tkrhun kullu mddn f-ssibt n-ma-tgam winu, walaynni wanna ibiddn izga ar isiggʷra ra-injm. 
					</seg>
					<seg id="b.MAT.10.23" type="verse">
						iġ-kʷn-ssrfufnn ġ-yat-tmdint, rwlat s-tayyaḍ. lḥqq a-rad-awn-iniġ, ur-ta-ra-tkmmlm tabrraḥt ġ-tmdinin n-ayt-rbbi ard-d-wrriġ nkki lli-igan yus n-bnadm. 
					</seg>
					<seg id="b.MAT.10.24" type="verse">
						«amḥḍar ur-yugʷr amslmd-ns. ah̬ddam ur-yugʷr sidis. 
					</seg>
					<seg id="b.MAT.10.25" type="verse">
						ra-iqnɛu-umḥḍar iġ-irwas amslmd-ns, iqnɛu-uh̬ddam iġ-irwas sidis. walaynni iġ-a-ttinin mddn f-bu-tgmmi ‹bɛl-zabul› (šiṭan), ur-rad-ḥšmn a-t-inin f-ayt-tgmmi-ns. 
					</seg>
					<seg id="b.MAT.10.26" type="verse">
						«a-ur-zgisn-tiksaḍm, ašku kullu ma-irgsn ra-d-iban, d-kullu ma-intln ra-ityawssan. 
					</seg>
					<seg id="b.MAT.10.27" type="verse">
						aynna-yawn-nniġ ġ-griyi didun, iniyat-t i-kullu mddn. aynna mi tsfldm ġ-tntla, brrḥat srs f-iggi n-tgʷmma. 
					</seg>
					<seg id="b.MAT.10.28" type="verse">
						a-ur-tiksaḍm zġ-willi nqqanin ddat, ašku ur-ẓḍarn ad-hlkn rruḥ. walaynni iksaḍat zġ-ġwalli iẓḍarn a-ihlk rruḥ ula ddat ġ-jhnnama. 
					</seg>
					<seg id="b.MAT.10.29" type="verse">
						is-ur-a-nzzan sin-waÿÿawÿn s-yat-tqaritt? walaynni ur-ra-gisn-iḍr yan s-wakal iġ-ur-t-yudji rbbi babatun. 
					</seg>
					<seg id="b.MAT.10.30" type="verse">
						imma kunni, zġ-inẓaḍn n-ih̬f-nnun iḥasb-tn babatun. 
					</seg>
					<seg id="b.MAT.10.31" type="verse">
						a-ur-tiksaḍm, ašku tɛzzam dars uggʷar n-waÿÿawÿn ggutnin. 
					</seg>
					<seg id="b.MAT.10.32" type="verse">
						«wanna ittinin is-iga winu ġ-gr mddn, ula nkki ra-ttiniġ iga winu ġ-dar baba rbbi ġ-ignna. 
					</seg>
					<seg id="b.MAT.10.33" type="verse">
						imma wanna ittinin ur-igi winu ġ-gr mddn, ra-ttiniġ ula nkki ur-igi winu ġ-dar baba rbbi ġ-ignna. 
					</seg>
					<seg id="b.MAT.10.34" type="verse">
						«a-ur-tġalm is-d-uškiġ ad-skrġ lhna ġ-ddunit. urd lhna a-rad-skrġ walaynni tibḍit. 
					</seg>
					<seg id="b.MAT.10.35" type="verse">
						uškiġ-d ad-bḍuġ afruh̬ d-babas, bḍuġ tafruh̬t d-innas, bḍuġ tamġart d-tḍggʷalt-ns. 
					</seg>
					<seg id="b.MAT.10.36" type="verse">
						han ayt-tgmmi-nnun a-ra-ig inuwwašn-nnun. 
					</seg>
					<seg id="b.MAT.10.37" type="verse">
						wanna ittirin babas nġd innas uggʷar-inu ur-isthlla a-ig winu. wanna ittirin iwis nġd illis uggʷar-inu ur-isthlla a-ig winu. 
					</seg>
					<seg id="b.MAT.10.38" type="verse">
						wanna ur-yusin aggjdi-ns imun didi, ur-isthlla a-ig winu. 
					</seg>
					<seg id="b.MAT.10.39" type="verse">
						wanna iġwin ġ-tudrt-ns ra-stt-ijlu. imma wanna ijlan tudrt-ns f-ssibt-inu ra-stt-yaf. 
					</seg>
					<seg id="b.MAT.10.40" type="verse">
						«wanna-kʷn-iqbln, iqbl-iyi. d-wanna-yyi-iqbln, iqbl ġwalli-yyi-d-yuznn. 
					</seg>
					<seg id="b.MAT.10.41" type="verse">
						wanna issbrrkn s-kra n-nnabi f-ssibt n-ma-iga nnabi, lbaraka n-nnabi a-rad-as-yili. d-wanna issbrrkn s-yan irḍan rbbi f-ssibt n-ma-irḍa rbbi, lbaraka n-yan irḍan rbbi a-rad-as-yili. 
					</seg>
					<seg id="b.MAT.10.42" type="verse">
						lḥqq a-rad-awn-iniġ, wanna ifkan i-yan ġ-imẓẓiyn-ad a-isu f-ssibt n-ma-iga amḥḍar-inu, wah̬h̬a-yas-ifka ġir yal-lkas n-waman smmiḍnin, rad-as-tili lbaraka-ns.» 
					</seg>
				</div>
				<div id="b.MAT.11" type="chapter">
					<seg id="b.MAT.11.1" type="verse">
						lliġ ikmml yasuɛ iwaliwn-an lli-s-yuṣṣa imḥḍarn-ns s-sin d-mraw, iddu ar-itbrraḥ ar-isslmad ġ-tmdinin n-tmazirt-an. 
					</seg>
					<seg id="b.MAT.11.2" type="verse">
						imma yuḥanna amsddam illa ġ-lḥbs. lliġ isfld f-ma-iskar lmasiḥ, yazn kra n-imḥḍarn-ns a-t-sqsan: 
					</seg>
					<seg id="b.MAT.11.3" type="verse">
						«izd kiyin a-igan ġwalli ra-d-yašk, nġd a-sul-ntql s-yan yaḍni?» 
					</seg>
					<seg id="b.MAT.11.4" type="verse">
						isawl yasuɛ yini-asn: «zaydat tinim i-yuḥanna f-ma-mi-tsfldm ula ma-tẓram. 
					</seg>
					<seg id="b.MAT.11.5" type="verse">
						ha-ibukaḍn ar-ttisfiwn, ikušamn ar-fttun, injdamn ar-tġusn, iḍrḍar ar-sflidn, ġwilli mmutnin ar-d-nkkrn ula imẓlaḍ ar-tn-ilkkm lh̬bar ifulkin. 
					</seg>
					<seg id="b.MAT.11.6" type="verse">
						ambarki a-iga wanna ur-gigi-yufin ma-f-a-yas-ṭiyyar.» 
					</seg>
					<seg id="b.MAT.11.7" type="verse">
						lliġ ftan ntni, isawl yasuɛ f-yuḥanna i-mddn ggutnin lli-d-fllas-munnin. isqsa-tn: «ġakud lliġ a-ttidum s-lh̬la ma-tram a-tẓrm? izd kra n-taẓẓmayt ar-tt-issmussu-waḍu? 
					</seg>
					<seg id="b.MAT.11.8" type="verse">
						ma-s-a-ttidum? izd a-tẓrm kra n-urgaz ilsan ibrdan šwanin? han ġwilli dar ibrdan šwanin, ġ-tgʷmma n-igldan a-ġ-llan. 
					</seg>
					<seg id="b.MAT.11.9" type="verse">
						walaynni ma-s-a-ttidum? is-urd yan-nnabi a-ttirim a-ti-tẓrm? rad-awn-iniġ, iga yan imqqurn ġ-lanbiya. 
					</seg>
					<seg id="b.MAT.11.10" type="verse">
						ašku yuḥanna a-f-ityara ġ-warra n-rbbi ‹hati rad-aznġ arqqas-inu ad-ak-izwur, ijjujad-ak aġaras-nnk.› 
					</seg>
					<seg id="b.MAT.11.11" type="verse">
						lḥqq a-rad-awn-iniġ, ur-illi ġ-tarwa n-tmġarin yan yugʷrn yuḥanna amsddam. imma wad kullu imẓẓin ġ-tgldit n-ignna, yugʷr yuḥanna. 
					</seg>
					<seg id="b.MAT.11.12" type="verse">
						«zġ-uwssan n-yuḥanna amsddam sul s-ġassad mmaġn mddn ad-kšmn s-tgldit n-ignna, ar-ttirin ayt-imiġ a-stt-ġwin s-jjhd. 
					</seg>
					<seg id="b.MAT.11.13" type="verse">
						kkan-ttin lanbiya ula ššrɛ n-musa ar-kullu-malan awal n-rbbi i-mddn aylliġ-d-yuška yuḥanna. 
					</seg>
					<seg id="b.MAT.11.14" type="verse">
						walaynni iġ-tram a-tamnm awal-nsn, tissanm izd yuḥanna a-igan ‹nnabi iliyya› lli-s-nnan ra-d-yašk. 
					</seg>
					<seg id="b.MAT.11.15" type="verse">
						wanna dar imzgan a-srsn-isflid, illa fllas a-isfld. 
					</seg>
					<seg id="b.MAT.11.16" type="verse">
						«walaynni ma-s-rad-awn-ssrwasġ tasut-ad? trwas tarwa lli-skiwsnin ġ-ssuq ar-n-aqran i-imddukkʷal-nsn ar-ttinin 
					</seg>
					<seg id="b.MAT.11.17" type="verse">
						‹nut-awn taɛuwwatt ur-a-ttḥušm, nasi-awn amarg ur-a-tallam.› 
					</seg>
					<seg id="b.MAT.11.18" type="verse">
						yuška-d yuḥanna ur-a-ištta ula-da-issa, ar-fllas-ttinin ‹illa gis yal-ljnn.› 
					</seg>
					<seg id="b.MAT.11.19" type="verse">
						aškġ-d nkki lli-igan yus n-bnadm ar-šttaġ ar-ssaġ, ar-flla-ttinin ‹ġwad iga bu-udis ig askayri, ig amddakkʷl n-ayt-nkkas d-wiyyaḍ ʷh̬šnnin.› walaynni taḥkimt n-rbbi, kullu willi srs skarnin ar-tt-in-tafan tʷġẓan.» 
					</seg>
					<seg id="b.MAT.11.20" type="verse">
						ġakudan ar-itẓi yasuɛ ayt-tmdinin lli-ġ-iskr kigan d-lmɛjizat-ns, ašku ur-rin ad-fln kullu mad-skarn yʷh̬šn. 
					</seg>
					<seg id="b.MAT.11.21" type="verse">
						yini-asn: «taguḍi a-rad-awn-yili ay-ayt-kurazin. taguḍi a-rad-awn-yili ay-ayt-bitṣayda. han lmɛjizat lli-skrġ ġ-darun, mrad is-tnt-skrġ ġ-tmdinin n-ṣur d-ṣayda, ikun lsan lh̬iš ġakudan, gn iġd f-ih̬fawn-nsn, fln kullu mad-skarn yʷh̬šn. 
					</seg>
					<seg id="b.MAT.11.22" type="verse">
						rad-awn-iniġ, ra-fllawn-išqu-wass l-lḥsab uggʷar n-ayt-ṣur d-ayt-ṣayda. 
					</seg>
					<seg id="b.MAT.11.23" type="verse">
						imma kunni ay-ayt-kafrnaḥum, is-tram a-tlkm ignwan? han ra-kʷn-in-iluḥ rbbi ġ-tdrut n-wakal. han lmɛjizat lli-skrġ ġ-darun, mrad is-tnt-skrġ ġ-tmdint n-sadum, ikun tqama sul s-ġassad. 
					</seg>
					<seg id="b.MAT.11.24" type="verse">
						rad-awn-iniġ, ra-fllawn-išqu-wass l-lḥsab uggʷar n-ayt-sadum.» 
					</seg>
					<seg id="b.MAT.11.25" type="verse">
						iẓẓall yasuɛ ġ-tasaɛt-an yini: «wa-baba, sidis n-ignna d-wakal, ulġġ-k ašku tssntlt tiġawsiwin-ad f-ayt-lɛaql d-lfhmt tssmlt-tnt i-ibujadiyn. 
					</seg>
					<seg id="b.MAT.11.26" type="verse">
						ašku ġmkad a-s-trḍit a-baba.» 
					</seg>
					<seg id="b.MAT.11.27" type="verse">
						yini ilmma: «ġ-ddu-ufus-inu a-ġ-iga baba kullu ma-illan. ur-illi ma-issnn yus n-rbbi abla babas, ula illa ma-issnn baba abla nkki lli-igan yus d-willi qṣadġ ad-asn-t-mlġ. 
					</seg>
					<seg id="b.MAT.11.28" type="verse">
						aškad-d sri, a-kullu willi kkatnin tammara asin taẓayt išqan, ssunfuġ-awn. 
					</seg>
					<seg id="b.MAT.11.29" type="verse">
						gat-n fllawn iḥlasn-inu ar-zgigi-ttlmadm, ašku ihnna-uwl-inu iɛmmr s-ṣṣbr, tafm gigi asunfu i-ih̬f-nnun. 
					</seg>
					<seg id="b.MAT.11.30" type="verse">
						hati rh̬an iḥlasn-inu, ifssus-usitti lli-rad-flawn-srsġ.» 
					</seg>
				</div>
				<div id="b.MAT.12" type="chapter">
					<seg id="b.MAT.12.1" type="verse">
						yan-wass ġ-uwssan-an, iga ass n-usunfu, ifta yasuɛ ġ-igran ġ-gr imndi. inġ laẓ imḥḍarn-ns, bdun ar-tkkisn tizlfin ar-šttan. 
					</seg>
					<seg id="b.MAT.12.2" type="verse">
						ẓrn-tn kra n-ifarisin inin-as-d: «ẓr imḥḍarn-nnk, ar-skarn ġ-wass n-usunfu ġaylli ur-gis-iḥllan.» 
					</seg>
					<seg id="b.MAT.12.3" type="verse">
						isawl yasuɛ yini-asn: «is-ur-tġrim f-dawd ma-iskr lliġ-t-bahra-inġa laẓ, ntta d-willi dids munnin? 
					</seg>
					<seg id="b.MAT.12.4" type="verse">
						ikšm s-tgmmi n-rbbi išš aġrum lli-ityawfkan i-rbbi, ur-iḥlla a-t-išš ntta ula asmun-ns. ġir inmġurn n-tgmmi n-rbbi a-mi-iḥlla. 
					</seg>
					<seg id="b.MAT.12.5" type="verse">
						is-ur-tġrim ġ-ššrɛ n-musa f-mamnk a-th̬damn inmġurn n-tgmmi n-rbbi ġ-wass n-usunfu? walaynni ur-tn-iẓi rbbi f-mayan. 
					</seg>
					<seg id="b.MAT.12.6" type="verse">
						imma ġilad rad-awn-iniġ, illa ġid ma-yugʷrn tigmmi n-rbbi. 
					</seg>
					<seg id="b.MAT.12.7" type="verse">
						ityara ġ-warra n-rbbi ‹riġ darun lḥnant, urd tiġrsi.› mrad is-tssnm lmɛna n-wawal-an, ikun ur-tḥkamm f-ġwid ur-skirnin kra yʷh̬šnn. 
					</seg>
					<seg id="b.MAT.12.8" type="verse">
						imma nkki lli-igan yus n-bnadm, giġ sidis n-wass n-usunfu.» 
					</seg>
					<seg id="b.MAT.12.9" type="verse">
						iftu yasuɛ ikšm s-tgmmi n-tẓallit. 
					</seg>
					<seg id="b.MAT.12.10" type="verse">
						illa ġin yan-urgaz immut-as-ufus. ilin ula kra n-mddn ran ad-afn ġ-yasuɛ ma-s-a-yas-ṣraḍn. sqsan-t: «is-iḥlla a-tjjujjit ġ-wass n-usunfu?» 
					</seg>
					<seg id="b.MAT.12.11" type="verse">
						isawl yasuɛ yini-asn: «is-gigun-illa ma-iṭṭafn alqqaġ iḍr-as-n ġ-ugḍi ġ-wass n-usunfu ifl-t ġin? is-ur-ra-t-id-iġwi yasi-t-id? 
					</seg>
					<seg id="b.MAT.12.12" type="verse">
						walaynni iɛzza bnadm dar rbbi uggʷar n-ulqqaġ. hati iḥlla a-nskar afulki ġ-wass n-usunfu.» 
					</seg>
					<seg id="b.MAT.12.13" type="verse">
						isawl ilmma s-urgaz-lli yini-as: «mdi-d afus-nnk.» imdi-as-t-id s-ijji idus zund wayyaḍ. 
					</seg>
					<seg id="b.MAT.12.14" type="verse">
						ffuġn ifarisin ġakudan, ar-tmšawarn i-ngratsn f-mamnk a-rad-nġn yasuɛ. 
					</seg>
					<seg id="b.MAT.12.15" type="verse">
						issn yasuɛ mad-qṣadn, iftu zġ-ġin. ḍfurn-t mddn ggutnin, ijjujji kullu ma-ġ-llant-tmuḍan, 
					</seg>
					<seg id="b.MAT.12.16" type="verse">
						yini-asn a-ur-fllas-sawaln. 
					</seg>
					<seg id="b.MAT.12.17" type="verse">
						ġmkad a-s-yuwfa ma-inna rbbi ġayd izrin f-imi n-nnabi išaɛya inna: 
					</seg>
					<seg id="b.MAT.12.18" type="verse">
						«hay-ah̬ddam-inu lli-ẓliġ. nttan a-dari-iɛzzan, frḥġ srs bahra. ra-t-ɛmmrġ s-rruḥ-inu, ar-itbrraḥ i-kullu ayt-tmizar s-lḥqq lli-rad-asn-yili. 
					</seg>
					<seg id="b.MAT.12.19" type="verse">
						ur-ra-itjaḥad ula-da-itġuwwat. ur-ra-itall awal-ns ġ-tswak. 
					</seg>
					<seg id="b.MAT.12.20" type="verse">
						taẓẓmayt nna-ibrin, ur-ra-stt-ibbi. ula tiftilt nna-iskarn aggu, ur-ra-stt-issh̬si, ard izzga lḥqq ġ-kraygatt mani. 
					</seg>
					<seg id="b.MAT.12.21" type="verse">
						ġ-ism-ns a-ġ-ra-n-rjun kullu ayt-tmizar.» 
					</seg>
					<seg id="b.MAT.12.22" type="verse">
						uškan-d kra n-mddn ġ-uwssan-an, awin-as-d yan-urgaz ibukḍn, ig aẓnẓum yili gis yal-ljnn. ijjujji-t yasuɛ, iwrri-uẓnẓum ar-isawal yisfiw. 
					</seg>
					<seg id="b.MAT.12.23" type="verse">
						ggutn ġwilli-t-ẓranin, iḍr-asn lɛjb kullutn ar-ssmqsan i-ngratsn ar-ttinin: «izd ġwad a-igan yus n-dawd lli-s-a-ntql?» 
					</seg>
					<seg id="b.MAT.12.24" type="verse">
						imma ifarisin, lliġ sfldn f-ma-iskr ar-ttinin: «ġwad, ġir s-tḥkimt n-bɛl-zabul agllid l-ljnun a-s-a-issufuġ ljnun.» 
					</seg>
					<seg id="b.MAT.12.25" type="verse">
						imma yasuɛ issn iswingimn-nsn yini-asn: «tagldit nna-itmmaġn d-ih̬f-ns ra-th̬lu. tamdint nġd tigmmi nna-itmmaġn d-ih̬f-ns ur-tẓḍar a-tqama. 
					</seg>
					<seg id="b.MAT.12.26" type="verse">
						ula šiṭan, iġ-a-issufuġ šiṭan, hati ar-itmmaġ d-ih̬f-ns. mamnk a-ra-tqama-tgldit-ns? 
					</seg>
					<seg id="b.MAT.12.27" type="verse">
						walaynni iġd s-tḥkimt n-bɛl-zabul a-s-a-ssufuġġ ljnun, iniyat-iyi ma-s-a-tn-ssufuġn ayt-darun? ntni a-rad-awn-iml is-tjlam. 
					</seg>
					<seg id="b.MAT.12.28" type="verse">
						walaynni iġd s-rruḥ n-rbbi a-s-a-ssufuġġ ljnun, issanat is-d-darun-tuška-tgldit n-rbbi. 
					</seg>
					<seg id="b.MAT.12.29" type="verse">
						«ma-iẓḍarn a-ikšm s-tgmmi n-yan idusn a-d-yakʷr ayda-ns iġ-ur-zwar-ikrs ġwalli idusn? iġ-t-ikrs, ġakudan a-rad-as-d-yakʷr ayda-ns. 
					</seg>
					<seg id="b.MAT.12.30" type="verse">
						han wanna ur-didi-illin, iga ḍiḍḍ-inu. d-wanna ur-didi-issmunun, ar-izzmzar. 
					</seg>
					<seg id="b.MAT.12.31" type="verse">
						f-mayad a-f-rad-awn-iniġ, kullu ddnub n-bnadm ula kullu tirggam nna-s-rgmn rbbi, iẓḍar ad-asn-iṣamḥ fllasn, walaynni yan irggmn rruḥ lqudus ur-sar-as-fllas-iṣamḥ. 
					</seg>
					<seg id="b.MAT.12.32" type="verse">
						wanna isawln ġ-yus n-bnadm, iẓḍar rbbi ad-as-iṣamḥ. walaynni yan irggmn rruḥ lqudus, ur-rad-as-iṣamḥ, la ġ-ddunit ula ġ-lih̬rt. 
					</seg>
					<seg id="b.MAT.12.33" type="verse">
						«iġ-tfulki lġllt, tissanm is-tfulki-tsġart. iġ-tʷh̬šn lġllt, tissanm is-tʷh̬šn-tsġart. ašku zġ-lġllt-ns a-zġ-a-ttyawssan-tsġart. 
					</seg>
					<seg id="b.MAT.12.34" type="verse">
						wa-tarwa n-ifaġrn, mamnk a-ra-tiẓḍarm a-tsawalm s-ufulki d-kunni tʷh̬šnm? hati aynna-s-iɛmmr-uwl a-s-a-d-isawal imi. 
					</seg>
					<seg id="b.MAT.12.35" type="verse">
						yan ifulkin, ar-d-issufuġ ma-ifulkin zġ-lh̬zin n-ufulki-ns. imma yan yʷh̬šnn, ar-d-issufuġ ma-yʷh̬šnn zġ-lh̬zin l-lh̬ʷšant-ns. 
					</seg>
					<seg id="b.MAT.12.36" type="verse">
						rad-awn-iniġ, rad-rarn mddn lḥsab ġ-wass l-lḥukm f-kraygatt awal ih̬wan lli-s-nnan. 
					</seg>
					<seg id="b.MAT.12.37" type="verse">
						f-iwaliwn-nnun a-f-rad-awn-yili rrḍa. f-iwaliwn-nnun a-f-rad-awn-yili lhalak.» 
					</seg>
					<seg id="b.MAT.12.38" type="verse">
						sawln-d ilmma kra n-imslmdn n-ššrɛ d-ifarisin inin-as: «way-amslmd, nra a-dark-nẓr kra l-lmɛjizt ad-aġ-tg tamatart n-izd rbbi a-k-id-yuznn.» 
					</seg>
					<seg id="b.MAT.12.39" type="verse">
						imma ntta irur-asn: «tasut yʷh̬šnn ifsadn ayad, tḍalb tamatart. ur-rad-as-ttyawfka kra n-tmatart abla tamatart n-nnabi yuna. 
					</seg>
					<seg id="b.MAT.12.40" type="verse">
						ġmklli-n-ikka yuna kraḍ-uwssan d-kraḍ-waḍan ġ-waḥlig n-uslm imqqurn, ġmkan a-rad-iyi-ijru ula nkki lli-igan yus n-bnadm. ra-n-kġ kraḍ-uwssan d-kraḍ-waḍan ġ-tdrut n-wakal. 
					</seg>
					<seg id="b.MAT.12.41" type="verse">
						walaynni rad-nkrn ayt-ninwa ġ-wass l-lḥsab ġ-gr mddn n-tasut-ad, aštkkan srsn, ašku fln ntni kullu mad-skarn yʷh̬šn ġakud lliġ sfldn i-tbrraḥt n-yuna. imma ġilad illa ġid ma-yugʷrn yuna. 
					</seg>
					<seg id="b.MAT.12.42" type="verse">
						ra-tnkr-tgllitt l-ljanub ġ-wass l-lḥsab ġ-gr mddn n-tasut-ad, taštkka srsn, ašku tuška-d nttat zġ-ttmi n-ddunit a-tsfld i-tḥkimt n-suliman. imma ġilad illa ġid ma-yugʷrn suliman. 
					</seg>
					<seg id="b.MAT.12.43" type="verse">
						«iġ-iffuġ ljnn zġ-kra n-bnadm, ra-izray ġ-lh̬la ġ-ur-llin-waman, ar-isiggil s-maniġ a-izddġ. iġ-ur-yufi man, 
					</seg>
					<seg id="b.MAT.12.44" type="verse">
						ra-yini d-ih̬f-ns: ‹rad-wrriġ s-tgmmi lli-ġ-ttin-kkiġ.› yašk-id yaf-d tigmmi th̬wa ttyaras tngadda. 
					</seg>
					<seg id="b.MAT.12.45" type="verse">
						iddu ilmma yawi-d dids ssa l-ljnun yaḍni lli-t-yugʷrn ġ-lh̬ʷšant, kšmn kullutn zdġn ġ-urgaz-an ard iwrri isiggʷra-ns yʷh̬šn f-isizwar-ns. ġmkad a-ra-yili i-tasut-ad yʷh̬šnn.» 
					</seg>
					<seg id="b.MAT.12.46" type="verse">
						ar-sul-isawal yasuɛ s-di-tuška innas d-aytmas, biddn-d ġ-brra ḍalbn a-dids-sawln. 
					</seg>
					<seg id="b.MAT.12.47" type="verse">
						yini-as-d yan zġ-gr willi-as-sflidnin: «ha-innak d-aytmak biddn-in ġ-brra, ḍalbn a-didk-sawln.» 
					</seg>
					<seg id="b.MAT.12.48" type="verse">
						imma ntta inna-yasn: «ma-igan inna ula aytma?» 
					</seg>
					<seg id="b.MAT.12.49" type="verse">
						imdi afus-ns s-dar imḥḍarn-ns yini-asn: «ha-inna d-aytma. 
					</seg>
					<seg id="b.MAT.12.50" type="verse">
						ašku wanna iskarn ma-ira baba rbbi n-ignna, nttan a-igan gʷma, ig ulltma, ig inna.» 
					</seg>
				</div>
				<div id="b.MAT.13" type="chapter">
					<seg id="b.MAT.13.1" type="verse">
						ġassan iffuġ yasuɛ zġ-tgmmi, iftu igawr ġ-tama n-umda. 
					</seg>
					<seg id="b.MAT.13.2" type="verse">
						munn-d fllas mddn ggutnin aylliġ-t-id-iqqan a-ikšm s-yat tanawt. iskiws gis, biddn mddn-an kullutn ġ-tama n-waman. 
					</seg>
					<seg id="b.MAT.13.3" type="verse">
						ibdu ar-tn-isslmad s-lmɛni f-kigan d-tġawsiwin. yini-asn: «hay-afllaḥ iffuġ a-n-iluḥ amud. 
					</seg>
					<seg id="b.MAT.13.4" type="verse">
						lliġ-t-iluḥ iḍr-n kra ġ-uġaras aškin-d igḍaḍ grun-t. 
					</seg>
					<seg id="b.MAT.13.5" type="verse">
						iḍr-n kra ġ-gr iẓran ġ-illiġ idrus-wakal, imġi-d ḥayna ašku ur-t-bahra-idil-wakal. 
					</seg>
					<seg id="b.MAT.13.6" type="verse">
						walaynni lliġ-di-tġli tafukt tjdr-t, yiqar ašku ur dars iẓuran. 
					</seg>
					<seg id="b.MAT.13.7" type="verse">
						iḍr-n kra ġ-uzggʷar, iġli d-uzggʷar iššqajji-t. 
					</seg>
					<seg id="b.MAT.13.8" type="verse">
						iḍr-n kra ġ-wakal ifulkin ifk ṣṣabt. ifk yan miyya, ifk yan sḍiṣ id-mraw, ifk yan kraḍ id-mraw. 
					</seg>
					<seg id="b.MAT.13.9" type="verse">
						wanna dar imzgan a-srsn-isflid, illa fllas a-isfld.» 
					</seg>
					<seg id="b.MAT.13.10" type="verse">
						aškin-d dars imḥḍarn-ns sqsan-t: «mah̬ aylliġ a-srsn-tsawalt s-lmɛni?» 
					</seg>
					<seg id="b.MAT.13.11" type="verse">
						yini-asn yasuɛ: «kunni ityawfka-yawn a-tissanm f-tgldit n-rbbi ma-intln, imma ntni ur-asn-ityawfka. 
					</seg>
					<seg id="b.MAT.13.12" type="verse">
						ašku wanna dar illa, rad-as-izayd rbbi, yili-as uggʷar. imma wanna ur-dar-illi, rad-as-ikkis ula maylli dars illan. 
					</seg>
					<seg id="b.MAT.13.13" type="verse">
						mayad a-f-a-srsn-sawalġ s-lmɛni. ašku ar-tmnadn ur-a-ẓrran yat, ar-sflidn ur-a-tsllan i-yat ula-da-tfhamn yat. 
					</seg>
					<seg id="b.MAT.13.14" type="verse">
						illa gisn ġaylli-f-inna rbbi f-imi n-nnabi išaɛya inna: ‹rad-bahra-tsflidm walaynni ur-ra-tfhmm ma-mi-tsfldm. rad-bahra-ttmnadm walaynni ur-ra-tissanm ma-tmnadm. 
					</seg>
					<seg id="b.MAT.13.15" type="verse">
						wrrin mddn-an iqqur ih̬f-nsn, ẓẓayn imzgan-nsn, qqnnt-walln-nsn. ur-rin ad-ẓrnt-walln-nsn ula sfldn imzgan-nsn ula fhmn ġ-ih̬f-nsn. ur-rin ad-d-sri-wrrin a-tn-jjujjiġ.› 
					</seg>
					<seg id="b.MAT.13.16" type="verse">
						imma kunni, timbarkiyin ad-gant-walln-nnun ašku ar-ẓrrant. imbarkin ad-gan imzgan-nnun ašku ar-sflidn. 
					</seg>
					<seg id="b.MAT.13.17" type="verse">
						lḥqq a-rad-awn-iniġ, ggutn lanbiya d-mddn rḍanin rbbi ẓuẓḍn ad-ẓrn mayd tẓrram walaynni ur-t-ẓrin, ẓuẓḍn ad-sfldn i-mayd mi tsflidm walaynni ur-as-sfldn. 
					</seg>
					<seg id="b.MAT.13.18" type="verse">
						«ġmkad a-tga lmɛna n-ufllaḥ. 
					</seg>
					<seg id="b.MAT.13.19" type="verse">
						amud lli-iḍrn ġ-uġaras, iga ntta zund yan isfldn i-wawal n-tgldit n-ignna ur-t-ifhim. yašk-id iblis ikkis-as awal lli-illan ġ-ih̬f-ns. 
					</seg>
					<seg id="b.MAT.13.20" type="verse">
						imma amud lli-iḍrn ġ-gr iẓran, iga ntta zund yan isfldn i-wawal yamẓ-t ḥayna ifrḥ srs, 
					</seg>
					<seg id="b.MAT.13.21" type="verse">
						walaynni ur-ikšim-wawal-an s-uwl-ns. iqama ġir kra n-uwssan ard tili tassast nġd tarfufnt f-ssibt n-wawal s-iknuki. 
					</seg>
					<seg id="b.MAT.13.22" type="verse">
						imma amud lli-iḍrn ġ-uzggʷar, iga ntta zund yan isfldn i-wawal, walaynni idda yasi tiġufiwin n-ddunit ilhu s-wayda. ġayan a-iššqajjin awal aylliġ ur-d-yiwi ṣṣabt. 
					</seg>
					<seg id="b.MAT.13.23" type="verse">
						walaynni amud lli-iḍrn ġ-wakal ifulkin, iga ntta zund yan isfldn i-wawal ifhm-t, ifk ṣṣabt. ra-yili ma-ifkan miyya, yili ma-ifkan sḍiṣ id-mraw, yili ma-ifkan kraḍ id-mraw.» 
					</seg>
					<seg id="b.MAT.13.24" type="verse">
						izayd yasuɛ yut-asn lmɛna-yad yaḍni yini-asn: «tagldit n-ignna tga zund yan-urgaz ifta iluḥ-n amud ifulkin ġ-igr-ns. 
					</seg>
					<seg id="b.MAT.13.25" type="verse">
						lliġ ign ġ-iyḍ yašk-id yan-unuwwaš-ns, iluḥ-n wazkkun ġ-gr irdn, iddu ifl-t. 
					</seg>
					<seg id="b.MAT.13.26" type="verse">
						lliġ-d-mġin irdn ssufġn tizlfin, imġi didsn wazkkun. 
					</seg>
					<seg id="b.MAT.13.27" type="verse">
						aškin-d ih̬ddamn s-dar bab n-igr inin-as: ‹wa-sidi, is-urd amud ifulkin a-tgit ġ-igr-nnk? mani-d-ikka wazkkun-ad?› 
					</seg>
					<seg id="b.MAT.13.28" type="verse">
						yini-asn: ‹kra n-unuwwaš a-iskrn ġayad.› inin-as ih̬ddamn: ‹is-trit a-nddu nsussi nssukf wazkkun-an?› 
					</seg>
					<seg id="b.MAT.13.29" type="verse">
						irar-asn: ‹uhu, a-ur-tssukfm wazkkun a-ur-imil tssukfm dids irdn. 
					</seg>
					<seg id="b.MAT.13.30" type="verse">
						adjat-tn ad-kullu-mqqurn ard truḥ-tmgra. ġakudan rad-iniġ i-išuwwaln: ssmunat-zwar wazkkun tgm-t d-taggʷatin baš a-ijdr, tzaydm ilmma tmgrm irdn tssmunm-tn-d ġ-uḥanu-nu.›» 
					</seg>
					<seg id="b.MAT.13.31" type="verse">
						yut-asn lmɛna-yad yaḍni yini-asn: «tagldit n-ignna tga zund yat taqqayt l-lh̬rdl, yiwi-tt yan-urgaz iẓẓu-tt ġ-wakal-ns. 
					</seg>
					<seg id="b.MAT.13.32" type="verse">
						nttat tmẓẓi f-kullu taqqayin lli-llanin, walaynni iġ-di-tmġi ra-tagʷr išddran kullutn, twrri tg tasġart. ar-di-ttaškin igḍaḍ n-ignwan ar-zddġn ġ-gr-tṣṭṭwin-ns.» 
					</seg>
					<seg id="b.MAT.13.33" type="verse">
						yut-asn-daġ lmɛna-yad yaḍni yini-asn: «tagldit n-ignna tga zund tah̬mirt lli-di-tusi yat-tmġart tg-tt-in ġ-kraṭṭ lɛbrat mqqurnin n-uggurn, tsskti lɛjin kullut.» 
					</seg>
					<seg id="b.MAT.13.34" type="verse">
						kullu mayad, s-lmɛni a-s-t-inna yasuɛ i-mddn ggutnin lli-d-fllas-munnin. ur-a-srsn-isawal abla s-lmɛni. 
					</seg>
					<seg id="b.MAT.13.35" type="verse">
						ġmkad a-s-yuwfa-wawal n-nnabi lli-innan: «s-lmɛni a-s-rad-asn-sawlġ, mlġ-asn ma-intln zġ-isizwar n-ddunit.» 
					</seg>
					<seg id="b.MAT.13.36" type="verse">
						ġakudan ifl yasuɛ mddn-an ikšm s-tgmmi, aškin-d dars imḥḍarn-ns inin-as: «ml-aġ ma-tqṣadt s-lmɛna n-wazkkun ġ-igr.» 
					</seg>
					<seg id="b.MAT.13.37" type="verse">
						isawl yasuɛ yini-asn: «ġwalli iluḥn amud ifulkin iga-t yus n-bnadm, 
					</seg>
					<seg id="b.MAT.13.38" type="verse">
						igr tga-t ddunit. aqqayn n-wamud ifulkin gan-tn ayt-tgldit n-ignna, imma aqqayn n-wazkkun gan-tn ayt-iblis. 
					</seg>
					<seg id="b.MAT.13.39" type="verse">
						anuwwaš lli-tn-in-iluḥn iga-t iblis. tamgra tga isiggʷra n-ddunit, išuwwaln gan lmalayka. 
					</seg>
					<seg id="b.MAT.13.40" type="verse">
						ġmklli ssmunn wazkkun a-ijdr ġ-lɛafit, ġmkan a-ra-ijru ġ-isiggʷra n-ddunit. 
					</seg>
					<seg id="b.MAT.13.41" type="verse">
						ašku yus n-bnadm ra-yazn lmalayka-ns, ssittin zġ-tgldit-ns kullu ma-issṭarn mddn ula kullu ma-iskarn lh̬ʷšant, 
					</seg>
					<seg id="b.MAT.13.42" type="verse">
						luḥn-tn-in ġ-ufarnu l-lɛafit. ġin a-ġ-rad-allan ar-tgẓaẓn uh̬san-nsn. 
					</seg>
					<seg id="b.MAT.13.43" type="verse">
						imma ġwilli-f-irḍa rbbi, ġakudan a-rad-isfiwn zund tafukt ġ-tgldit n-babatsn. wanna dar imzgan a-srsn-isflid, illa fllas a-isfld. 
					</seg>
					<seg id="b.MAT.13.44" type="verse">
						«tagldit n-ignna tga zund lknz ityawmḍaln ġ-igr, yaf-t-in yan-urgaz iḥḍu-t-daġ. iddu ifrḥ bahra, izznz kullu ma-dars-illan, isġ igr-an. 
					</seg>
					<seg id="b.MAT.13.45" type="verse">
						«tagldit n-ignna tga zund ttajr ar-isiggil s-ljuhr iġʷlan. 
					</seg>
					<seg id="b.MAT.13.46" type="verse">
						lliġ yufa yat taljuhrt iggut-bahra-watig-ns, iddu izznz kullu ma-dars-illan isġ taljuhrt-an. 
					</seg>
					<seg id="b.MAT.13.47" type="verse">
						«tagldit n-ignna tga zund ššbkt, luḥn-tt-in ingʷmarn ġ-umda ssmunn-d gis kraygatt rrhḍ n-islman. 
					</seg>
					<seg id="b.MAT.13.48" type="verse">
						lliġ tɛmmr ššbkt awin-tt-id s-wakal, gawrn ar-ẓlayn ġwilli šwanin ar-tn-tgan ġ-tislla, imma ġwilli ʷh̬šnnin luḥn-tn-in. 
					</seg>
					<seg id="b.MAT.13.49" type="verse">
						ġmkan a-ra-ijru ġ-isiggʷra n-ddunit. rad-ddun lmalayka ẓlin mddn ʷh̬šnnin zġ-gr willi rḍanin rbbi, 
					</seg>
					<seg id="b.MAT.13.50" type="verse">
						luḥn-tn-in ġ-ufarnu l-lɛafit. ġin a-ġ-rad-allan ar-tgẓaẓn uh̬san-nsn.» 
					</seg>
					<seg id="b.MAT.13.51" type="verse">
						yini-asn yasuɛ: «is-tfhmm kullu tiġawsiwin-ad ġila?» inin-as: «nfhm-tnt.» 
					</seg>
					<seg id="b.MAT.13.52" type="verse">
						izayd yini-asn: «kraygatt amslmd lli-ilmdn f-tgldit n-ignna, iga zund bu-tgmmi lli-d-issufuġn zġ-lh̬zin-ns ma-igan l-ljdid ula ma-igan aqdim.» 
					</seg>
					<seg id="b.MAT.13.53" type="verse">
						lliġ ikmml yasuɛ kullu lmɛni-ad, iftu zġ-ġin, 
					</seg>
					<seg id="b.MAT.13.54" type="verse">
						iwrri-d s-tmazirt-ns. ar-isslmad ġ-tgmmi n-tẓallit, ar-gis-tɛjjabn mddn ar-ttinin: «argaz-ad, mani-d-kullu-srs-tkka-tḥkimt-ad ula lmɛjizat-ad iskar? 
					</seg>
					<seg id="b.MAT.13.55" type="verse">
						is-urd yus n-unjjar ayad? is-urd maryam a-igan innas? is-urd yaɛqub d-yusf d-simɛan d-yahuda a-igan aytmas? 
					</seg>
					<seg id="b.MAT.13.56" type="verse">
						is-urd istmas kullutnt ayd-didnnġ-illan ġid? imma kullu mayad, mani-d-srs-ikka?» 
					</seg>
					<seg id="b.MAT.13.57" type="verse">
						ntni bzgn fllas. imma yasuɛ inna-yasn: «nnabi nna-illan ar-ti-tuqqarn mddn, walaynni ur-a-ti-tuqqarn ayt-tmazirt-ns d-ayt-tgmmi-ns.» 
					</seg>
					<seg id="b.MAT.13.58" type="verse">
						ur-ġin-iskir kra l-lmɛjizat ggutnin, ašku ur-rin ad-srs-amnn. 
					</seg>
				</div>
				<div id="b.MAT.14" type="chapter">
					<seg id="b.MAT.14.1" type="verse">
						ġ-uwssan-an isfld-ugllid hirudus f-kullu ma-iskar yasuɛ. 
					</seg>
					<seg id="b.MAT.14.2" type="verse">
						yini fllas i-ih̬ddamn-ns: «yuḥanna amsddam ayad, inkr-d zġ-lmut. mayan a-f-gis-llant lquwwat-ad.» 
					</seg>
					<seg id="b.MAT.14.3" type="verse">
						ašku hirudus a-yuznn ad-amẓn yuḥanna krsn-t luḥn-t-in ġ-lḥbs f-ssibt n-hirudiyya tamġart n-gʷmas filibbus. 
					</seg>
					<seg id="b.MAT.14.4" type="verse">
						ašku yuḥanna ikka-ttin ar-ittini i-hirudus: «ur-ak-iḥlla a-tawit tamġart n-gʷmak.» 
					</seg>
					<seg id="b.MAT.14.5" type="verse">
						yiri hirudus a-inġ yuḥanna walaynni iksuḍ zġ-mddn ašku ar-kullu-ttinin izd yuḥanna yan-nnabi a-iga. 
					</seg>
					<seg id="b.MAT.14.6" type="verse">
						walaynni lliġ-d-iruḥ-wass lli-ġ-ilul hirudus, tkšm-n illis n-hirudiyya ar-ttḥuš ġ-lgddam n-hirudus d-willi dids gawrnin, tssfraḥ-t. 
					</seg>
					<seg id="b.MAT.14.7" type="verse">
						isawl s-tfruh̬t iggall-as ard-as-ifk aynna tḍalb. 
					</seg>
					<seg id="b.MAT.14.8" type="verse">
						tffuġ nttat tsqsa-n innas, twrri-d tini-as: «fk-iyi-d ġ-yat-tqṣriyt ih̬f n-yuḥanna amsddam.» 
					</seg>
					<seg id="b.MAT.14.9" type="verse">
						ṭiyyr-as i-ugllid bahra, walaynni f-ssibt n-tgallit lli-s-iggulla ġ-lgddam n-inbgiwn-ns yuṣṣa ad-as-ityawfka. 
					</seg>
					<seg id="b.MAT.14.10" type="verse">
						yazn ad-bbin ih̬f n-yuḥanna ġ-lḥbs. 
					</seg>
					<seg id="b.MAT.14.11" type="verse">
						awin-d ih̬f-ns ġ-yat-tqṣriyt, ifk-t i-tfruh̬t tawi-t-tfruh̬t i-innas. 
					</seg>
					<seg id="b.MAT.14.12" type="verse">
						aškin-d ilmma imḥḍarn n-yuḥanna, awin ddat-ns mḍln-tt-in. ddun inin-t i-yasuɛ. 
					</seg>
					<seg id="b.MAT.14.13" type="verse">
						lliġ isfld yasuɛ f-mayd ijran, iftu issudu ġ-yat tanawt s-yan-udġar ġ-ur-illi yan. sfldn mddn is-idda, ftun f-uḍar zġ-iduran-an ḍfurn-t. 
					</seg>
					<seg id="b.MAT.14.14" type="verse">
						lliġ iffuġ zġ-tanawt iẓr-n kigan d-mddn, qaman gis bahra, ijjujji-asn imuḍan-nsn. 
					</seg>
					<seg id="b.MAT.14.15" type="verse">
						lliġ takmur takʷya n-tafukt aškin-d dars imḥḍarn-ns inin-as: «yaġ-uzal, ur-illi yat ġ-lh̬la-yad. azn mddn ad-ddun s-iduran-an ad-d-sġn mad-šttan.» 
					</seg>
					<seg id="b.MAT.14.16" type="verse">
						isawl yasuɛ yini-asn: «ur-tn-d-iqqan ad-ddun. fkat-asn kunni mad-šttan.» 
					</seg>
					<seg id="b.MAT.14.17" type="verse">
						inin-as: «ur-darnnġ ġir smmust-tngʷal d-snat-tslmin.» 
					</seg>
					<seg id="b.MAT.14.18" type="verse">
						yini-asn: «awiyat-tnd-d s-dari.» 
					</seg>
					<seg id="b.MAT.14.19" type="verse">
						yuṣṣa mddn-an ggutnin ad-gawrn ġ-tuga. yasi smmust-tngʷal-lli d-tslmin-lli s-snat, yall alln-ns s-ignwan iškr rbbi. ibbi tingʷal ifk-tnt i-imḥḍarn-ns. bḍun-tnt imḥḍarn f-mddn-an ggutnin. 
					</seg>
					<seg id="b.MAT.14.20" type="verse">
						ššn kullu aylliġ šbɛan. ssmunn-d tuffaẓ lli-d-qamanin, ɛmmrn snat d-mrawt n-tasllit. 
					</seg>
					<seg id="b.MAT.14.21" type="verse">
						ġwilli ššanin rad-gn ma-itggan smmus id-walf n-urgaz, ilint ula timġarin d-tarwa mẓẓinin. 
					</seg>
					<seg id="b.MAT.14.22" type="verse">
						yini yasuɛ ilmma i-imḥḍarn-ns ad-kšmn s-tanawt zwurn-t s-tsga yaḍni n-umda. imma ntta iqama ġin a-imsafaḍ d-mddn. 
					</seg>
					<seg id="b.MAT.14.23" type="verse">
						tiġurdin n-ma-imsafaḍ yasuɛ d-mddn-an, iġli s-yan-uwrir waḥdut a-ġin-iẓẓall. ḍrnd-d tillas, sul illa ġin waḥdut. 
					</seg>
					<seg id="b.MAT.14.24" type="verse">
						imma imḥḍarn-ns ġ-tasaɛt-an, taggug-n tanawt-nsn f-wakal. ar-tt-kkatnt taḍangiwin, ar-tt-itrara-waḍu tiġurdin. 
					</seg>
					<seg id="b.MAT.14.25" type="verse">
						ġakudan ġ-ṭuẓẓunt n-iyḍ yašk-id darsn yasuɛ iftu f-iggi n-waman. 
					</seg>
					<seg id="b.MAT.14.26" type="verse">
						lliġ-t-ẓran imḥḍarn-ns ifta f-iggi n-waman iksaḍn bahra, gn taġuyyit inin: «kra n-waġʷẓn ayad.» 
					</seg>
					<seg id="b.MAT.14.27" type="verse">
						ġakudan isawl-d yasuɛ yini-asn: «ad-ur-tiksaḍm. thnnayat, nkkin aya.» 
					</seg>
					<seg id="b.MAT.14.28" type="verse">
						yini-as bṭrus: «wa-sidi, iġd kiyi ayan, amr-iyi a-n-dark-ftuġ f-iggi n-waman.» 
					</seg>
					<seg id="b.MAT.14.29" type="verse">
						yini-as-d: «ašk-id.» iffuġ bṭrus zġ-tanawt iftu f-iggi n-waman s-dar yasuɛ. 
					</seg>
					<seg id="b.MAT.14.30" type="verse">
						walaynni iẓra aḍu itjhhd yiksaḍ, s-a-itddm ġ-waman. iġr i-yasuɛ yini-as: «wa-sidi, jjnjm-iyi.» 
					</seg>
					<seg id="b.MAT.14.31" type="verse">
						ġakudan imdi-as-n yasuɛ afus-ns, yamẓ gis yini-as: «is-ur-tumint? mah̬ aylliġ tškkat?» 
					</seg>
					<seg id="b.MAT.14.32" type="verse">
						ġlin ilmma s-tanawt, ibbi-n-waḍu. 
					</seg>
					<seg id="b.MAT.14.33" type="verse">
						sjdn-as ġwilli llanin ġ-tanawt ar-ttinin: «s-ṣṣaḥt kiyi tgit yus n-rbbi.» 
					</seg>
					<seg id="b.MAT.14.34" type="verse">
						lliġ bbin amda lkmn tamazirt n-ganisaraṭ. 
					</seg>
					<seg id="b.MAT.14.35" type="verse">
						akʷzn-t mddn n-ġin, ssufġn lh̬bar s-kullu tisgiw n-tmazirt-an. ar-as-di-tawin kullu ma-ġ-llant-tmuḍan. 
					</seg>
					<seg id="b.MAT.14.36" type="verse">
						ar-zgis-tḍalabn bahra a-yadj imuḍan-nsn ad-as-ggrn, wah̬h̬a ġir i-tama n-tmlsit-ns. kullu mad-as-iggrn ijji. 
					</seg>
				</div>
				<div id="b.MAT.15" type="chapter">
					<seg id="b.MAT.15.1" type="verse">
						aškin-d kra n-ifarisin d-imslmdn n-ššrɛ zġ-tmdint n-urušalim s-dar yasuɛ. sqsan-t: 
					</seg>
					<seg id="b.MAT.15.2" type="verse">
						«mah̬ aylliġ a-tffuġn imḥḍarn-nnk zġ-lɛada n-imzwura-nnġ lli-zrinin? ha-ntni ar-šttan bla-da-ssġusn ifassn-nsn s-isirid lli-tn-d-iqqann.» 
					</seg>
					<seg id="b.MAT.15.3" type="verse">
						isawl yasuɛ yini-asn: «imma kunni, mah̬ aylliġ a-ttffuġm zġ-luṣit n-rbbi baš a-tskarm s-lɛada-nnun? 
					</seg>
					<seg id="b.MAT.15.4" type="verse">
						han rbbi a-innan ‹awi-tt ġ-babak d-innak.› yini-daġ ‹wanna irgmn babas nġd innas illa fllas a-immt.› 
					</seg>
					<seg id="b.MAT.15.5" type="verse">
						imma kunni, iġ-inna kra n-yan i-babas nġd innas ‹fkiġ i-rbbi maylli tram ad-awn-t-fkġ,› 
					</seg>
					<seg id="b.MAT.15.6" type="verse">
						iġ-inna awal-ad ar-as-ttinim ur-sul-t-ih̬ṣṣa a-stt-itawi ġ-babas. ġmkad a-s-tunfm i-wawal n-rbbi s-lɛada-nnun. 
					</seg>
					<seg id="b.MAT.15.7" type="verse">
						wa-id-bu-sin-uwdmawn, s-lḥqq a-s-fllawn-inna rbbi f-imi n-nnabi išaɛya, inna 
					</seg>
					<seg id="b.MAT.15.8" type="verse">
						‹mddn-ad ar-iyi-talġn s-ils-nsn, imma ul-nsn yaggug-n flla. 
					</seg>
					<seg id="b.MAT.15.9" type="verse">
						bla lfaytt a-yyi-tɛbadn ašku ur-a-sslmadn ġ-ulmmud-nsn abla tinbaḍin n-bnadm.›» 
					</seg>
					<seg id="b.MAT.15.10" type="verse">
						iġr-d yasuɛ i-mddn s-dars yini-asn: «sfldat-iyi a-tissanm. 
					</seg>
					<seg id="b.MAT.15.11" type="verse">
						urd maylli ikššmn zġ-imi n-bnadm a-t-issḥramn. walaynni ġaylli-d-itffuġn zġ-imi-ns, nttan a-t-issḥramn.» 
					</seg>
					<seg id="b.MAT.15.12" type="verse">
						aškin-d dars ilmma imḥḍarn-ns inin-as: «is-ur-tssint is-tti-tssṭiyyrt i-ifarisin s-wawal-ad?» 
					</seg>
					<seg id="b.MAT.15.13" type="verse">
						isawl yasuɛ yini-asn: «ra-yakuf kud asġar nna-ur-iẓẓi baba rbbi n-ignna. 
					</seg>
					<seg id="b.MAT.15.14" type="verse">
						ġir thnnayat zġ-gisn. ntni gan ibukaḍn ar-zggurun i-ibukaḍn. iġ-izwar-ubukaḍ i-wayyaḍ ra-n-ḍrn s-sin ġ-ugḍi.» 
					</seg>
					<seg id="b.MAT.15.15" type="verse">
						yini-as bṭrus: «ml-aġ ma-tqṣadt s-lmɛna-yad.» 
					</seg>
					<seg id="b.MAT.15.16" type="verse">
						irar-asn yasuɛ: «izd ula kunni ur-ta-tfhimm? 
					</seg>
					<seg id="b.MAT.15.17" type="verse">
						is-ur-tssinm izd kullu ma-ikššmn zġ-imi n-bnadm ar-izray zġ-waḥlig-ns s-lh̬la? 
					</seg>
					<seg id="b.MAT.15.18" type="verse">
						imma ġaylli-d-itffuġn zġ-imi, ul-ns a-d-itkka. nttan a-issḥramn bnadm. 
					</seg>
					<seg id="b.MAT.15.19" type="verse">
						ašku zġ-uwl-ns a-zġ-a-di-tffuġn iswingimn ʷh̬šnnin ula tanaġa d-zzna d-lfsad d-tmh̬h̬art d-tugga n-tkrkas d-trggam. 
					</seg>
					<seg id="b.MAT.15.20" type="verse">
						ġwid a-issḥramn bnadm. imma yan iššan ur-isird ifassn-ns, ur-ra-t-issḥrm mayan.» 
					</seg>
					<seg id="b.MAT.15.21" type="verse">
						inkr yasuɛ iffuġ zġ-tmazirt n-ayt-rbbi iftu s-tsga n-ṣur d-ṣayda. 
					</seg>
					<seg id="b.MAT.15.22" type="verse">
						tašk-id dars yat-tmġart ullt-tmazirt-an n-kanɛan, ar-as-di-taqra ar-ttini: «ḥnnu zġ-gigi a-yus n-dawd. ha-illi illa gis yal-ljnn, tmrrt bahra.» 
					</seg>
					<seg id="b.MAT.15.23" type="verse">
						imma yasuɛ ifssa, ur-as-inni yat. munn-d ilmma imḥḍarn-ns inin-as: «ssmsr-tt a-sidi, ašku sul-aġ-tḍfar ar-tssġuyyu.» 
					</seg>
					<seg id="b.MAT.15.24" type="verse">
						isawl srs yasuɛ yini-as: «ġir ulli n-tuwrut ijlan lli-igan ayt-rbbi a-f-di-tyazanġ.» 
					</seg>
					<seg id="b.MAT.15.25" type="verse">
						imma nttat tuška-d tḍr-d ġ-lgddam-ns tini-as: «wa-sidi, ɛawn-iyi.» 
					</seg>
					<seg id="b.MAT.15.26" type="verse">
						yini-as: «ur-išwi a-namẓ aġrum n-tarwa, nluḥ-t-in i-iyḍan.» 
					</seg>
					<seg id="b.MAT.15.27" type="verse">
						tini-as: «wa-sidi, ula iḍan ar-šttan ibruziyn lli-ṭṭarnin zġ-lmida n-siditsn.» 
					</seg>
					<seg id="b.MAT.15.28" type="verse">
						isawl yasuɛ yini-as: «wa-tamġart, tumnt bahra. ad-am-yili ġmklli trit.» tjji illis ġakudan. 
					</seg>
					<seg id="b.MAT.15.29" type="verse">
						iftu yasuɛ zġ-ġin izri zġ-tama n-umda n-jalil, iġli s-yan-uwrir igawr gis. 
					</seg>
					<seg id="b.MAT.15.30" type="verse">
						munn-d fllas mddn ggutnin, awin-as-d ikušamn d-ibiḍarn d-ibukaḍn d-iẓnẓam d-wiyyaḍ ggutnin, srsn-tn-d ġ-dar iḍarn-ns ijjujji-tn. 
					</seg>
					<seg id="b.MAT.15.31" type="verse">
						ar-kullu-tɛjjabn mddn-an lliġ ẓran iẓnẓam ar-sawaln, d-ikušamn ar-tdusn, d-ibiḍarn ar-fttun, d-ibukaḍn ar-ttisfiwn. ar-kullu-talġn rbbi n-ayt-yudaya. 
					</seg>
					<seg id="b.MAT.15.32" type="verse">
						iġr-d yasuɛ ilmma i-imḥḍarn-ns s-dars, yini-asn: «ha-mddn-ad qaman gigi bahra, ašku kraḍ-uwssan ayd didi llan, ur-darsn mad-šttan. ur-riġ a-tn-aznġ d-ntni inġa-tn laẓ a-ur-tġašan ġ-uġaras.» 
					</seg>
					<seg id="b.MAT.15.33" type="verse">
						inin-as imḥḍarn-ns: «ġir lh̬la ayad. maniġ ra-naf aġrum ma-s-a-nššbaɛ kullu mddn-ad ggutnin?» 
					</seg>
					<seg id="b.MAT.15.34" type="verse">
						isqsa-tn yasuɛ: «mnnawt-tngʷal ad-darun?» inin-as: «ssa n-tngʷal d-kra n-tslmin mẓẓinin.» 
					</seg>
					<seg id="b.MAT.15.35" type="verse">
						yuṣṣa mddn ad-skiwsn s-wakal 
					</seg>
					<seg id="b.MAT.15.36" type="verse">
						yasi ssa n-tngʷal d-tslmin, iškr rbbi ibbi-tnt ifk i-imḥḍarn-ns, bḍun-tnt f-mddn. 
					</seg>
					<seg id="b.MAT.15.37" type="verse">
						ššn kullu mddn-an aylliġ šbɛan. ssmunn-d tuffaẓ lli-d-qamanin, ɛmmrn ssa n-tryalin. 
					</seg>
					<seg id="b.MAT.15.38" type="verse">
						ġwilli ššanin, kkuẓ id-walf n-urgaz ad-gan, ilint ula timġarin d-tarwa mẓẓinin. 
					</seg>
					<seg id="b.MAT.15.39" type="verse">
						inkr yasuɛ ilmma, imsafaḍ d-mddn. ikšm s-tanawt issudu ġ-umda s-tsgiw n-magadan. 
					</seg>
				</div>
				<div id="b.MAT.16" type="chapter">
					<seg id="b.MAT.16.1" type="verse">
						aškin-d kra n-ifarisin d-kra n-mddn l-lmdhb n-iṣadduqin, irin ad-armn yasuɛ. ḍalbn zġ-gis a-iskr kra l-lmɛjizt ad-asn-tg tamatart n-izd rbbi a-t-id-yuznn. 
					</seg>
					<seg id="b.MAT.16.2" type="verse">
						imma ntta isawl yini-asn: «ha-kunni ġ-tdggʷat ar-ttinim ‹ra-iṣfu lḥal azkka ašku ẓggʷaġn ignwan.› 
					</seg>
					<seg id="b.MAT.16.3" type="verse">
						ula zikk ṣbaḥ ar-ttinim ‹ra-yili-unẓar ġassad ašku ẓggʷaġn imdla ġ-ignwan.› kunni tssnm lmɛni n-ignwan, walaynni ur-akkʷ-tssinm lmɛna n-kullu mayd darun ijran ġ-uwssan-ad. 
					</seg>
					<seg id="b.MAT.16.4" type="verse">
						tasut yʷh̬šnn ifsadn ayad, tḍalb tamatart. ur-rad-as-ttyawfka kra n-tmatart abla tamatart n-nnabi yuna.» ifl-tn ilmma iddu. 
					</seg>
					<seg id="b.MAT.16.5" type="verse">
						lliġ lkmn tasga yaḍni n-umda ktin-d imḥḍarn ur-didsn-iwin aġrum. 
					</seg>
					<seg id="b.MAT.16.6" type="verse">
						yini-asn yasuɛ: «awiyat-stt ġ-ih̬f-nnun, trarm lɛaql zġ-th̬mirt n-ifarisin d-iṣadduqin.» 
					</seg>
					<seg id="b.MAT.16.7" type="verse">
						imma ntni ar-ssmqsan i-ngratsn ar-ttinin: «ur-d-niwi aġrum, mayan a-f-inna awal-ad.» 
					</seg>
					<seg id="b.MAT.16.8" type="verse">
						issn yasuɛ ma-ttinin, yini-asn: «mah̬ aylliġ a-tssmqsam ġmkad f-uġrum ur-darun-illi? is-ur-tuminm? 
					</seg>
					<seg id="b.MAT.16.9" type="verse">
						is-ur-ta-tfhimm? is-ur-di-tswangmm smmust-tngʷal lli-bbiġ i-smmus id-walf, ula mnšk n-tasllit a-tusim n-tuffaẓ? 
					</seg>
					<seg id="b.MAT.16.10" type="verse">
						nġd ssa n-tngʷal lli-bbiġ i-kkuẓ id-walf, ula mnšk n-tryalt a-tusim n-tuffaẓ? 
					</seg>
					<seg id="b.MAT.16.11" type="verse">
						mah̬ ur-tssinm is-urd aġrum a-f-a-sawalġ lliġ-awn-nniġ ‹rarat lɛaql-nnun zġ-th̬mirt n-ifarisin d-iṣadduqin›?» 
					</seg>
					<seg id="b.MAT.16.12" type="verse">
						fhmn imḥḍarn ġakudan is-urd tah̬mirt n-uġrum a-f-asn-inna a-zgis-traran lɛaql walaynni almmud n-ifarisin d-iṣadduqin. 
					</seg>
					<seg id="b.MAT.16.13" type="verse">
						izayd yasuɛ iddu s-tsgiw n-qayṣriyya filibbi. isqsa imḥḍarn-ns: «ma-ttinin mddn f-yus n-bnadm? mad-giġ nkki?» 
					</seg>
					<seg id="b.MAT.16.14" type="verse">
						sawln imḥḍarn inin-as: «kra ar-ittini tgit yuḥanna amsddam. kra ar-ittini tgit nnabi iliyya. kra ar-ittini tgit irmiyya nġd kra n-yan zġ-lanbiya n-zman.» 
					</seg>
					<seg id="b.MAT.16.15" type="verse">
						yini-asn yasuɛ: «imma kunni, ma-flla-ttinim? mad-giġ nkki?» 
					</seg>
					<seg id="b.MAT.16.16" type="verse">
						isawl simɛan bṭrus yini-as: «tgit lmasiḥ yus n-rbbi lli-iddrn.» 
					</seg>
					<seg id="b.MAT.16.17" type="verse">
						yini-as yasuɛ: «ambarki a-tgit a-simɛan yus n-yuna, ašku urd bnadm ad-ak-imlan mayad, walaynni imla-yak-t baba rbbi lli-illan ġ-ignna. 
					</seg>
					<seg id="b.MAT.16.18" type="verse">
						rad-ak-iniġ, kiyi tgit ‹bṭrus›, tgt aẓru lli-f-rad-bnuġ amnaggar-inu, d-ur-sar-t-nrint lquwwat l-lmut. 
					</seg>
					<seg id="b.MAT.16.19" type="verse">
						rad-ak-fkġ tisura n-tgldit n-ignna. aynna tkrst ġ-ddunit ityawkras ġ-ignna, d-aynna tfsit ġ-ddunit ityawfsay ġ-ignna.» 
					</seg>
					<seg id="b.MAT.16.20" type="verse">
						yuṣṣa imḥḍarn-ns ilmma yini-asn s-lmɛqul: «a-ur-tinim i-yan izd nkkin a-igan lmasiḥ lli-s-a-tqln.» 
					</seg>
					<seg id="b.MAT.16.21" type="verse">
						zġ-ġassan a-ibda yasuɛ ar-imala i-imḥḍarn-ns ma-rad-as-ijru, yini-asn: «iqqan-iyi-d ad-dduġ s-tmdint n-urušalim, rfufnġ bahra f-ufus n-imġarn n-tmazirt d-inmġurn n-tgmmi n-rbbi d-imslmdn n-ššrɛ. ra-yyi-nġn, walaynni wis kraḍ-uwssan ra-d-nkrġ zġ-lmut.» 
					</seg>
					<seg id="b.MAT.16.22" type="verse">
						yawi-t ilmma bṭrus a-t-iẓi f-wawal-ad yini-as: «ad-ak-yili lh̬ir a-sidi, ula ijra-yak ġayan.» 
					</seg>
					<seg id="b.MAT.16.23" type="verse">
						igrawl-d gis yasuɛ yini-as: «itti-n zġ-gigi a-šiṭan. tabayḍḍrt ad-iyi-tgit. ašku ur-a-tskart s-ma-ira rbbi, walaynni s-ma-ira bnadm ka-s-a-tskart.» 
					</seg>
					<seg id="b.MAT.16.24" type="verse">
						izayd yasuɛ isawl s-imḥḍarn-ns yini-asn: «wanna iran a-didi-yili, iqqan-t-id a-ittu ih̬f-ns, yasi aggjdi-ns, imun didi. 
					</seg>
					<seg id="b.MAT.16.25" type="verse">
						wanna iran a-ijjnjm tudrt-ns ra-stt-ijlu. imma wanna ijlan tudrt-ns f-ssibt-inu, ra-stt-yaf. 
					</seg>
					<seg id="b.MAT.16.26" type="verse">
						ma-ra-yili i-bnadm iġ-iwrri iṭṭaf ddunit kullutt ih̬sr ih̬f-ns? ma-ra-ifk bnadm baš a-ijjnjm ih̬f-ns? 
					</seg>
					<seg id="b.MAT.16.27" type="verse">
						imma nkki lli-igan yus n-bnadm rad-d-aškġ s-lmjd n-baba rbbi d-lmalayka-nu, baš ad-rarġ i-kraygatt yan f-ma-iskr. 
					</seg>
					<seg id="b.MAT.16.28" type="verse">
						lḥqq a-rad-awn-iniġ, illa ġ-ġwid biddnin ġid ma-ur-ra-immt ard iẓr yus n-bnadm yuška-d ġ-tgldit-ns.» 
					</seg>
				</div>
				<div id="b.MAT.17" type="chapter">
					<seg id="b.MAT.17.1" type="verse">
						zrin sḍiṣ-uwssan, iddu yasuɛ yawi dids bṭrus d-yaɛqub d-gʷmas yuḥanna, ġlin waḥdutn s-yan-uwrir yattuyn. 
					</seg>
					<seg id="b.MAT.17.2" type="verse">
						tbddl ssift n-yasuɛ ġ-lgddam-nsn, ar-issmrqiqiy-uwdm-ns zund tafukt, wrrint-tmlsa-ns mllulnt bahra zund tifawt n-wass. 
					</seg>
					<seg id="b.MAT.17.3" type="verse">
						ġakudan ẓran nnabi musa ula nnabi iliyya ar-sawaln d-yasuɛ. 
					</seg>
					<seg id="b.MAT.17.4" type="verse">
						inkr bṭrus yini-as: «wa-siditnnġ, ifulki a-nili ġid. is-trit ad-awn-nskr kraḍ iḥšaš, yan-nnk d-yan n-musa d-yan n-iliyya?» 
					</seg>
					<seg id="b.MAT.17.5" type="verse">
						sul a-isawal s-d-fllasn-tgguz yat-tmdlut issmrġan tdl-tn. isawl-d yan-wawal zġ-tmdlut yini: «ġwad iga iwi iɛzzan. nttan a-s-bahra-frḥġ. sflidat srs.» 
					</seg>
					<seg id="b.MAT.17.6" type="verse">
						lliġ sllan imḥḍarn i-mayan ḍrn s-wakal f-uwdmawn-nsn, ggʷdn bahra. 
					</seg>
					<seg id="b.MAT.17.7" type="verse">
						imma yasuɛ ifta-d s-darsn isrs fllasn afus-ns yini-asn: «nkrat. ad-ur-tiksaḍm.» 
					</seg>
					<seg id="b.MAT.17.8" type="verse">
						lliġ ssmaqqln ur-ẓrin yan, abla yasuɛ waḥdut. 
					</seg>
					<seg id="b.MAT.17.9" type="verse">
						lliġ-d-ftan ġ-ugsar n-uwrir, yuṣṣa-tn yasuɛ: «ad-ur-tinim i-yan f-ma-tẓram ard-d-inkr yus n-bnadm zġ-lmut.» 
					</seg>
					<seg id="b.MAT.17.10" type="verse">
						sqsan-t imḥḍarn-ns: «mah̬ aylliġ a-ttinin imslmdn n-ššrɛ iqqan-d nnabi iliyya a-d-yašk izwur-d ġwalli igan lmasiḥ?» 
					</seg>
					<seg id="b.MAT.17.11" type="verse">
						yini-asn: «s-ṣṣaḥt iliyya a-d-izwarn a-ijjujad kraygatt kra. 
					</seg>
					<seg id="b.MAT.17.12" type="verse">
						walaynni rad-awn-iniġ, yuška-d-yad iliyya, ur-t-ukʷzn mddn. skrn srs kullu ġaylli ran. ġmkan a-s-rad-rfufnġ ula nkki lli-igan yus n-bnadm f-ufus-nsn.» 
					</seg>
					<seg id="b.MAT.17.13" type="verse">
						ssnn imḥḍarn ġakudan izd yuḥanna amsddam a-f-a-yasn-isawal. 
					</seg>
					<seg id="b.MAT.17.14" type="verse">
						lliġ wrrin s-dar mddn yaḍni, yašk-id yan-urgaz iḍr-d ġ-lgddam n-yasuɛ yini-as: 
					</seg>
					<seg id="b.MAT.17.15" type="verse">
						«wa-sidi, ḥnnu ġ-iwi. han illa-gis-uslay ar-bahra-itrfufun. mnnawt-twal a-n-iṭṭar ġ-lɛafit ula ġ-waman. 
					</seg>
					<seg id="b.MAT.17.16" type="verse">
						iwiġ-t-id i-imḥḍarn-nnk walaynni ur-ẓḍarn ntni a-t-jjujjin.» 
					</seg>
					<seg id="b.MAT.17.17" type="verse">
						isawl yasuɛ yini-asn: «wa-tasut-ad ijlan, ur-akkʷ-trit a-tamnt. mnšk a-ra-sul-didun-qamaġ? mnšk a-rad-didun-ṣbrġ? awiyat-t-id s-dari.» 
					</seg>
					<seg id="b.MAT.17.18" type="verse">
						yamr ljnn, iffuġ zġ-gis s-ijji-ufruh̬ ḥayna. 
					</seg>
					<seg id="b.MAT.17.19" type="verse">
						aškin-d imḥḍarn s-dar yasuɛ waḥdutn sqsan-t: «mah̬ aylliġ ur-nẓḍar nkkʷni a-t-nssufġ?» 
					</seg>
					<seg id="b.MAT.17.20" type="verse">
						yini-asn: «ašku idrus liman-nnun. lḥqq a-rad-awn-iniġ, iġ-gigun-illa liman unšk n-taqqayt imẓẓin l-lh̬rdl, ra-tinim i-uwrir-ad ‹itti zġ-ġid s-ġin› ra-iskr s-mad-as-tnnam. ur-ra-yili kra mi ur-tẓḍarm. 
					</seg>
					<seg id="b.MAT.17.21" type="verse">
						walaynni wan ljnn-an, ur-ra-itffuġ abla iġ-taẓumm ar-ttḍalabm rbbi.» 
					</seg>
					<seg id="b.MAT.17.22" type="verse">
						munn-daġ imḥḍarn d-yasuɛ ġ-tmazirt n-jalil, isawl srsn yini-asn: «nkki lli-igan yus n-bnadm ra-yyi-n-dḥin s-gr ifassn n-mddn 
					</seg>
					<seg id="b.MAT.17.23" type="verse">
						nġn-iyi, nkrġ-d ilmma ġ-wis kraḍ-uwssan.» imma ntni ṭiyyr-asn bahra f-ma-inna. 
					</seg>
					<seg id="b.MAT.17.24" type="verse">
						ddun ilmma s-tmdint n-kafrnaḥum. aškin-d ġwilli tamẓnin ššrd n-tgmmi n-rbbi, lkmn-d bṭrus inin-as: «is-ur-a-yakka-umslmd-nnun ššrd n-tgmmi n-rbbi?» 
					</seg>
					<seg id="b.MAT.17.25" type="verse">
						yini-asn: «ar-t-yakka.» lliġ-d-iruḥ bṭrus tigmmi isawl srs yasuɛ, izwur-as ġ-wawal isqsa-t: «manwi tġalt a-simɛan, ar-zgisn-tamẓn igldan n-ddunit ššrd ula ḍabiyt? izd zġ-tarwa-nsn nġd zġ-wiyyaḍ?» 
					</seg>
					<seg id="b.MAT.17.26" type="verse">
						yini-as bṭrus: «zġ-wiyyaḍ.» izayd yasuɛ yini-as: «ula ġmkan ur-illi f-tarwa n-tgldit. 
					</seg>
					<seg id="b.MAT.17.27" type="verse">
						walaynni a-stt-ur-nssṭiyyar i-mddn-an. zayd s-umda, tluḥt-n yat tukṭṭ ġ-waman. taslmt tamzwarut nna-di-tumẓt, trẓmt imi-ns ra-n-taft yan-uqarid. awi-t tfrut srs mad-aġ-ḍfarn nkki ula kiyi.» 
					</seg>
				</div>
				<div id="b.MAT.18" type="chapter">
					<seg id="b.MAT.18.1" type="verse">
						aškin-d imḥḍarn s-dar yasuɛ ġ-tasaɛt-an sqsan-t: «ma-ra-ig anmġur ġ-tgldit n-ignna?» 
					</seg>
					<seg id="b.MAT.18.2" type="verse">
						iġr-d yasuɛ i-yan-warraw imẓẓin s-dars, yawi-t-id s-wammas-nsn 
					</seg>
					<seg id="b.MAT.18.3" type="verse">
						yini-asn: «lḥqq a-rad-awn-iniġ, iġ-ur-tbddilm twrrim tgm zund tarwa mẓẓinin, ur-sar-tkšimm s-tgldit n-ignna. 
					</seg>
					<seg id="b.MAT.18.4" type="verse">
						wanna iẓẓimẓin ih̬f-ns zund arraw-ad, nttan a-imqqurn ġ-tgldit n-ignna. 
					</seg>
					<seg id="b.MAT.18.5" type="verse">
						d-wanna iqbln yan-warraw imẓẓin zund ġwad s-ism-inu, hati iqbl-iyi. 
					</seg>
					<seg id="b.MAT.18.6" type="verse">
						«walaynni wanna issḍrn yan zġ-imẓẓiyn-ad lli-sri-umnnin, yuf-as mrad is-as-ityaggal-uẓru n-uzrg imqqurn ġ-umggrḍ-ns ih̬si-n ġ-tdrut n-umda. 
					</seg>
					<seg id="b.MAT.18.7" type="verse">
						taguḍi a-ra-yili i-ddunit f-ssibt n-kullu ma-gis-issṭarn bnadm. iqqan-d-nnit a-yili ma-issṭarn mddn, walaynni taguḍi a-ra-yili i-willi-tn-ssḍrnin. 
					</seg>
					<seg id="b.MAT.18.8" type="verse">
						iġ-a-k-issṭar-ufus-nnk nġd aḍar-nnk, bbi-t tluḥt-t-in. yuf-ak a-tkšmt s-tudrt tgit abiḍar nġd bla n-yan-ufus, ula a-dark-ilin sin ifassn d-sin iḍarn ttyawgart-n ġ-lɛafit lli-ur-sar-ih̬sin. 
					</seg>
					<seg id="b.MAT.18.9" type="verse">
						iġ-a-k-tssṭar tiṭ-nnk ssukf-tt-id tluḥt-stt-in. yuf-ak a-tkšmt s-tudrt tgit abukaḍ, ula a-dark-ilint snat-walln ttyawgart-n ġ-lɛafit n-jhnnama. 
					</seg>
					<seg id="b.MAT.18.10" type="verse">
						awiyat-stt ġ-ih̬f-nnun a-ur-tḥgrm yan ġ-imẓẓiyn-ad. ašku rad-awn-iniġ, lmalayka-nsn ar-n-bdda-tmunun d-baba rbbi lli-illan ġ-ignna. 
					</seg>
					<seg id="b.MAT.18.11" type="verse">
						«uškiġ-d nkki lli-igan yus n-bnadm baš ad-jjnjamġ ġwilli jlanin. 
					</seg>
					<seg id="b.MAT.18.12" type="verse">
						ma-ra-tinim? ma-ra-iskr yan dar miyya n-ih̬f n-uwlli iġ-as-tjla yat gisnt? is-ur-ra-ifl tẓa n-id-mraw d-tẓa (99) frdnt ġ-iwrar, iddu ar-isiggil s-talli ijlan? 
					</seg>
					<seg id="b.MAT.18.13" type="verse">
						rad-awn-iniġ, ġakud nna-stt-yufa ra-srs-ifrḥ uggʷar n-tẓa n-id-mraw d-tẓa lli-ur-jlinin. 
					</seg>
					<seg id="b.MAT.18.14" type="verse">
						ġmkad a-ira babatun lli-illan ġ-ignna a-ur-ityawhlak yan ġ-imẓẓiyn-ad. 
					</seg>
					<seg id="b.MAT.18.15" type="verse">
						«iġ-gik-iskr gʷmak kra yʷh̬šnn, ddu s-dars tinit-as ma-iskr ġ-grak dids waḥdukn. iġ-srk-isfld, hati trurd-d gʷmak. 
					</seg>
					<seg id="b.MAT.18.16" type="verse">
						walaynni iġ-yagʷi a-srk-isfld, ddu dars tis snat-twal, tawit didk yan nġd sin mddn yaḍni ġmklli ityaran baš ‹a-tzga-tġawsa nna-illan s-tugga n-sin nġd kraḍ inagan.› 
					</seg>
					<seg id="b.MAT.18.17" type="verse">
						iġ-yagʷi a-srsn-isfld ula ntni, ini-t i-umnaggar n-aytmatn. iġ-yagʷi a-isfld s-umnaggar, ig-iyt dark zund yan ur-akkʷ-yuminn nġd zund yan itamẓn nkkas. 
					</seg>
					<seg id="b.MAT.18.18" type="verse">
						«lḥqq a-rad-awn-iniġ, aynna tkrsm ġ-ddunit ityawkras ġ-ignna, d-aynna tfsim ġ-ddunit ityawfsay ġ-ignna. 
					</seg>
					<seg id="b.MAT.18.19" type="verse">
						rad-awn-iniġ kra yaḍni, iġ-d-mšaškan sin gigun ġ-ddunit f-kra ḍalbn i-baba rbbi n-ignna, rad-asn-yili. 
					</seg>
					<seg id="b.MAT.18.20" type="verse">
						ašku innaġ-d-munn sin nġd kraḍ s-ism-inu, rad-iliġ nkki ġ-wammas-nsn.» 
					</seg>
					<seg id="b.MAT.18.21" type="verse">
						yašk-id bṭrus isqsa-t: «wa-sidi, iġ-a-bahra-gigi-iskar gʷma kra yʷh̬šnn, mnnawt-twal a-yyi-d-iqqann ad-as-ṣamḥġ? izd ar ssa n-twal?» 
					</seg>
					<seg id="b.MAT.18.22" type="verse">
						isawl yasuɛ yini-as: «urd ssa n-twal a-s-rad-ak-iniġ walaynni ssa n-id-mraw f-ssa n-twal. 
					</seg>
					<seg id="b.MAT.18.23" type="verse">
						ašku tagldit n-ignna tga zund yan-ugllid ira a-inḥasab d-ih̬ddamn-ns. 
					</seg>
					<seg id="b.MAT.18.24" type="verse">
						lliġ ibda ar-didsn-itnḥasab awin-as-d yan iḍfar-as-ugllid mraw id-walf n-uqarid n-uwrġ. 
					</seg>
					<seg id="b.MAT.18.25" type="verse">
						lliġ ur-dars-illi ma-s-a-yas-itrara ġunškan, yamr-ugllid a-inz ntta d-tmġart-ns d-tarwa-ns ula kullu mad-dars-illan, a-zgis-yamẓ ġunšk lli-as-iḍfar. 
					</seg>
					<seg id="b.MAT.18.26" type="verse">
						ġakudan iḍr-uh̬ddam-lli ġ-lgddam n-ugllid iḍalb-t bahra yini-as ‹wa-sidi, ṣbr didi, rad-ak-t-id-rarġ kullut.› 
					</seg>
					<seg id="b.MAT.18.27" type="verse">
						iḥnnu-gis-ugllid yut f-lḥsab-ns irẓm-as. 
					</seg>
					<seg id="b.MAT.18.28" type="verse">
						imma ah̬ddam-an, iffuġ imnaggar yan-uh̬ddam yaḍni, d-nttan iḍfar i-uh̬ddam-an yaḍni miyya n-tqaritt. yamẓ-t zġ-uqrjuḍ yini-as ‹rar-iyi-d mad-ak-ḍfarġ.› 
					</seg>
					<seg id="b.MAT.18.29" type="verse">
						iḍr-d-uh̬ddam-an yaḍni ġ-lgddam-ns iḍalb-t bahra yini-as ‹ṣbr didi, rad-ak-t-id-rarġ.› 
					</seg>
					<seg id="b.MAT.18.30" type="verse">
						imma ntta yagʷi ad-as-iṣamḥ, iddu iluḥ-t-in ġ-lḥbs ar-d-ifru kullu mad-as-iḍfar. 
					</seg>
					<seg id="b.MAT.18.31" type="verse">
						imma ih̬ddamn yaḍni, lliġ ẓran ma-iskr ṭiyyr-asn bahra, ddun s-dar-ugllid inin-as f-kullu ma-ijran. 
					</seg>
					<seg id="b.MAT.18.32" type="verse">
						iġr-d-ugllid i-uh̬ddam-lli s-dars yini-as ‹way-ah̬ddam yʷh̬šnn. utġ f-lḥsab-nnk kullut ašku tḍalbt-iyi bahra. 
					</seg>
					<seg id="b.MAT.18.33" type="verse">
						is-ur-fllak-illi ula kiyi a-tḥnnut zġ-gʷmak ġmklli zgik ḥnnaġ nkki?› 
					</seg>
					<seg id="b.MAT.18.34" type="verse">
						ibzg-fllas-ugllid idḥi-t-in a-irfufn ġ-lḥbs ar-d-ifru kullu mad-as-iḍfar. 
					</seg>
					<seg id="b.MAT.18.35" type="verse">
						ġmkan a-ra-iskr baba rbbi n-ignna i-kullu wanna gigun ur-iṣamḥn i-gʷmas s-nnit n-uwl-ns.» 
					</seg>
				</div>
				<div id="b.MAT.19" type="chapter">
					<seg id="b.MAT.19.1" type="verse">
						lliġ ikmml yasuɛ ma-ittini i-mddn-an, iffuġ jalil iddu s-tmazirt n-yudaya s-tsga yaḍni n-wasif n-urdun. 
					</seg>
					<seg id="b.MAT.19.2" type="verse">
						ḍfurn-t mddn ggutnin ar-ġin-ijjujji imuḍan. 
					</seg>
					<seg id="b.MAT.19.3" type="verse">
						aškin-d kra n-ifarisin irin a-t-armn, inin-as: «is-iḥlla a-ifru-urgaz i-tmġart-ns f-ssibt nna-dars-illan?» 
					</seg>
					<seg id="b.MAT.19.4" type="verse">
						irar-asn yasuɛ: «is-ur-tġrim f-rbbi mamnk a-ih̬lq bnadm ġ-isizwar? iskr awtm d-tawtmt, 
					</seg>
					<seg id="b.MAT.19.5" type="verse">
						yini fllasn ‹mayad a-f-ra-ifl-urgaz babas d-innas imun d-tmġart-ns. hatnin sin rad-wrrin gn yat ddat.› 
					</seg>
					<seg id="b.MAT.19.6" type="verse">
						ur-sul-gin sin walaynni yat ddat ad-gan. f-mayan a-f-rad-awn-iniġ, aynna issmun rbbi, a-t-ur-ibḍu bnadm.» 
					</seg>
					<seg id="b.MAT.19.7" type="verse">
						sqsan-t ilmma inin-as: «iġ-iga ġmkad, mah̬ aylliġ yuṣṣa musa f-tbrat l-lfra, a-stt-yara-urgaz ifru i-tmġart-ns?» 
					</seg>
					<seg id="b.MAT.19.8" type="verse">
						irar-asn yasuɛ: «yudj-kʷn musa a-tfrum i-tmġart-nnun ašku qqurn-uwlawn-nnun, walaynni ur-igi ġmkan ġ-isizwar. 
					</seg>
					<seg id="b.MAT.19.9" type="verse">
						rad-awn-iniġ, wanna ifran i-tmġart-ns f-kra yaḍni bla zzna itahl tayyaḍ, hatin izna.» 
					</seg>
					<seg id="b.MAT.19.10" type="verse">
						inin-as imḥḍarn: «iġ-iga ġmkad ġ-gr-urgaz d-tmġart-ns, yuf-as a-ur-akkʷ-itahl.» 
					</seg>
					<seg id="b.MAT.19.11" type="verse">
						irar-asn yasuɛ: «awal-ad, ur-ra-t-irin abla ġwilli mi ifka rbbi a-t-irin. 
					</seg>
					<seg id="b.MAT.19.12" type="verse">
						llan lasbab lli-ur-ra-yadj mddn ad-tahln. kra gisn ilul ġmkan. kra skrn-as mddn ġmkan. kra yagʷi a-itahl ašku ira a-ilhu d-ih̬f-ns ġir s-tgldit n-ignna. wanna iẓḍarn a-iqbl awal-ad, iqbl-t.» 
					</seg>
					<seg id="b.MAT.19.13" type="verse">
						aškin-d kra n-mddn ġ-tasaɛt-an awin-d tarwa mẓẓinin, irin yasuɛ a-n-fllasn-isrs ifassn-ns ibark-tn. nkrn imḥḍarn-ns rarn-tn inin-asn: «a-tn-d-ur-tawim.» 
					</seg>
					<seg id="b.MAT.19.14" type="verse">
						imma yasuɛ inna-yasn: «adjat tarwa mẓẓinin a-d-dari-aškin. a-tn-ur-tḥṣarm, ašku zund ġwid a-mi-tlla-tgldit n-ignna.» 
					</seg>
					<seg id="b.MAT.19.15" type="verse">
						isrs fllasn ifassn-ns. ifl-tn ġakudan iddu s-mani yaḍni. 
					</seg>
					<seg id="b.MAT.19.16" type="verse">
						yašk-id yan-uɛyyal s-dar yasuɛ yini-as: «way-amslmd, man afulki a-rad-skrġ baš ad-ṭṭafġ tudrt l-lih̬rt?» 
					</seg>
					<seg id="b.MAT.19.17" type="verse">
						isawl yasuɛ yini-as: «mah̬ a-yyi-tsqsat f-ufulki? yan waḥdut a-igan afulki. iġ-trit a-tkšmt s-tudrt, skar s-luṣiyat-ns.» 
					</seg>
					<seg id="b.MAT.19.18" type="verse">
						isqsa-t-uɛyyal: «mal-luṣiyat?» yini-as yasuɛ: «‹a-ur-tnġt. a-ur-tznut. a-ur-takʷrt, a-ur-tfkt tugga n-tkrkas.› 
					</seg>
					<seg id="b.MAT.19.19" type="verse">
						‹awi-tt ġ-babak d-innak.› ‹tirit adjar-nnk zund ih̬f-nnk.›» 
					</seg>
					<seg id="b.MAT.19.20" type="verse">
						isawl-uɛyyal yini-as: «mayad ar-t-skarġ kullut. ma-yyi-sul-ih̬ṣṣan?» 
					</seg>
					<seg id="b.MAT.19.21" type="verse">
						yini-as yasuɛ: «iġ-trit a-tgt wad ikmmln, zayd tzznzt kullu mad-dark-illan, tfkt-t i-imẓlaḍ yili-ak-wayda ġ-ignna. taškid-d ilmma tmunt didi.» 
					</seg>
					<seg id="b.MAT.19.22" type="verse">
						lliġ isfld-uɛyyal i-mayad, iddu ṭiyyr-as ašku iggut-wayda-ns. 
					</seg>
					<seg id="b.MAT.19.23" type="verse">
						isawl yasuɛ s-imḥḍarn-ns yini-asn: «lḥqq a-rad-awn-iniġ, rad-bahra-išqu i-yan dar iggut-wayda a-ikšm s-tgldit n-ignna. 
					</seg>
					<seg id="b.MAT.19.24" type="verse">
						iniġ-awn, ra-irh̬u f-urɛam a-ikšm zġ-tiṭ n-tasmi ula ikšm yan dar ayda iggutn s-tgldit n-rbbi.» 
					</seg>
					<seg id="b.MAT.19.25" type="verse">
						lliġ sfldn imḥḍarn i-mayad, ggʷdn bahra, ar-ttinin i-ngratsn: «iġ-iga ġmkad ma-ra-yiẓḍar a-injm?» 
					</seg>
					<seg id="b.MAT.19.26" type="verse">
						issmaqql gisn yasuɛ yini-asn: «ġ-dar bnadm ur-iẓḍar a-yili. imma rbbi, ur-illi kra mi ur-iẓḍar a-t-iskr ntta.» 
					</seg>
					<seg id="b.MAT.19.27" type="verse">
						isawl bṭrus yini-as: «ha-nkkʷni nfl-n kullu ma-darnnġ-illan, našk-id nmun didk. ma-rad-aġ-yili nkkʷni?» 
					</seg>
					<seg id="b.MAT.19.28" type="verse">
						yini-asn yasuɛ: «lḥqq a-rad-awn-iniġ, ġakud lliġ rad-gawrġ nkki lli-igan yus n-bnadm f-lɛrš l-lmjd-inu ġ-ddunit l-ljdid, ra-tgawrm ula kunni lli-didi-itmunun f-sin d-mraw l-lɛrš ar-ttḥkamm f-kullu ayt-rbbi. 
					</seg>
					<seg id="b.MAT.19.29" type="verse">
						kullu wanna-n-ifln tigmmi-ns nġd aytmas nġd istmas nġd babas nġd innas nġd tarwa-ns nġd igran-ns f-ssibt-inu, rad-as-yili ma-yugʷrn mayan f-miyya n-twal, iṭṭaf tudrt idumn. 
					</seg>
					<seg id="b.MAT.19.30" type="verse">
						walaynni kigan d-imzwura a-ra-iggʷru, d-kigan d-imggura a-ra-izwur.» 
					</seg>
				</div>
				<div id="b.MAT.20" type="chapter">
					<seg id="b.MAT.20.1" type="verse">
						«tagldit n-ignna tga zund yan-urgaz bab n-igr, iffuġ zikk ṣbaḥ a-d-ikru ih̬ddamn i-igr-ns n-waḍil. 
					</seg>
					<seg id="b.MAT.20.2" type="verse">
						imšaška-d d-ih̬ddamn ad-asn-ifk yan-uqarid i-wass, yazn-tn ilmma s-igr-ns. 
					</seg>
					<seg id="b.MAT.20.3" type="verse">
						iffuġ-daġ ġ-tasaɛt tis tẓa, iẓr wiyyaḍ biddn ġ-tasuqt ur-a-skarn yat. 
					</seg>
					<seg id="b.MAT.20.4" type="verse">
						yini-asn: ‹aškad-d th̬dmm ula kunni ġ-igr n-waḍil, rad-awn-fkġ tiġrad nna-yawn-igan.› ddun ula ntni s-igr. 
					</seg>
					<seg id="b.MAT.20.5" type="verse">
						iffuġ-daġ ġ-tasaɛt tis snat d-mrawt, ula ġ-tis kraṭṭ n-tdggʷat, iskr-daġ ġmkan. 
					</seg>
					<seg id="b.MAT.20.6" type="verse">
						ma-d-yad-truḥ tasaɛt tis smmust n-tdggʷat iddu-daġ s-tasuqt, iẓr kra n-mddn sul biddn ġin. yini-asn: ‹mah̬ aylliġ tbiddm ġid ass kullut ur-a-tskarm yat?› 
					</seg>
					<seg id="b.MAT.20.7" type="verse">
						inin-as: ‹ur-aġ-yiwi yan.› yini-asn: ‹wah̬h̬a, aškad-d ula kunni th̬dmm ġ-igr-inu n-waḍil.› 
					</seg>
					<seg id="b.MAT.20.8" type="verse">
						lliġ-n-tḍr tafukt isawl bab n-igr s-ungabal-ns yini-as: ‹ġr-d i-ih̬ddamn tfkt-asn tiġrad-nsn, tbdut zġ-willi ggʷranin ġ-twuri ard tlkmt ġwilli zwarnin.› 
					</seg>
					<seg id="b.MAT.20.9" type="verse">
						ġakudan uškan-d dars imggura lli-ur-kšimnin ar tis smmust n-tdggʷat, ifk i-kraygatt yan gisn yan-uqarid. 
					</seg>
					<seg id="b.MAT.20.10" type="verse">
						aškin-d ilmma ġwilli zwarnin, ġaln is-rad-asn-ifk uggʷar, walaynni ifka-yasn yan-uqarid i-yan zund wiyyaḍ. 
					</seg>
					<seg id="b.MAT.20.11" type="verse">
						bdun ar-tngmugn f-bab n-igr 
					</seg>
					<seg id="b.MAT.20.12" type="verse">
						inin-as: ‹ġwid ggʷranin ur-h̬dimn ġir yat tasaɛt, walaynni tfkit-asn ġunšk lli-aġ-tfkit nkkʷni lli-iklan ar-nkkat tammara ass kullut ġ-tafukt-ad iḥrran.› 
					</seg>
					<seg id="b.MAT.20.13" type="verse">
						irar-asn bab n-igr, yini i-yan gisn: ‹wa-gʷma, ur-ak-ukʷiġ f-yat. is-urd yan-uqarid a-f-d-didi-tmšaškat? 
					</seg>
					<seg id="b.MAT.20.14" type="verse">
						amẓ ma-igan winnk tddut. ašku riġ ad-fkġ i-ġwad iggʷran zund kiyi. 
					</seg>
					<seg id="b.MAT.20.15" type="verse">
						is-ur-izri ad-skarġ mad-riġ s-ma-igan winu? is-tusit tanuwwašt f-ssibt n-mad-skrġ afulki?›» 
					</seg>
					<seg id="b.MAT.20.16" type="verse">
						yini-asn yasuɛ: «ġmkad a-s-rad-zwurn imggura, ggʷrun imzwura.» 
					</seg>
					<seg id="b.MAT.20.17" type="verse">
						imun yasuɛ d-uġaras n-tmdint n-urušalim. yawi sin d-mraw n-umḥḍar-ns waḥdutn, isawl srsn ġ-uġaras yini-asn: 
					</seg>
					<seg id="b.MAT.20.18" type="verse">
						«sfldat, ra-nddu s-urušalim. imma nkki lli-igan yus n-bnadm, ra-yyi-dḥin s-gr ifassn n-inmġurn n-tgmmi n-rbbi d-imslmdn n-ššrɛ. rad-flla-ḥkamn s-lmut, 
					</seg>
					<seg id="b.MAT.20.19" type="verse">
						fkn-iyi i-ibrraniyn a-gigi-tṭnaẓn ssġuršn-iyi agʷln-iyi f-uggjdi ard mmtġ. walaynni ġ-wis kraḍ-uwssan rad-d-nkrġ zġ-lmut.» 
					</seg>
					<seg id="b.MAT.20.20" type="verse">
						tašk-id innas n-tarwa n-zabdi s-dar yasuɛ, nttat d-tarwa-ns s-sin. tknu s-wakal ġ-lgddam-ns tḍalb-t ad-as-ifk kra. 
					</seg>
					<seg id="b.MAT.20.21" type="verse">
						irar-as: «ma-trit ad-am-t-fkġ?» tini-as: «fk i-sin tarwa-yad-inu ad-skiwsn yan f-ufasiy-nnk d-yan f-uẓlmaḍ-nnk ġakud lliġ ra-tkšmt s-tgldit-nnk.» 
					</seg>
					<seg id="b.MAT.20.22" type="verse">
						isawl yasuɛ yini-asn: «ur-tssinm mayd tḍalbm. is-tẓḍarm a-tsum lkas n-urfufn lli-rad-suġ nkki?» inin-as: «nẓḍar-as.» 
					</seg>
					<seg id="b.MAT.20.23" type="verse">
						irar-asn yasuɛ: «s-ṣṣaḥt, lkas lli-rad-suġ nkki ra-ti-tsum kunni, walaynni askiws f-ufasiy-inu ula f-uẓlmaḍ-inu ur-igi winu baš a-t-fkġ abla i-willi-mi-t-iskr baba rbbi.» 
					</seg>
					<seg id="b.MAT.20.24" type="verse">
						lliġ sfldn mraw yaḍni i-mayd nnan sin aytmatn-an, bzgn fllasn. 
					</seg>
					<seg id="b.MAT.20.25" type="verse">
						imma yasuɛ iġra-yasn-d kullutn yini-asn: «tssnm igldan n-ddunit-ad ar-tḥkamn f-ayt-tmizar-nsn, tissanm inmġurn-nsn ar-tamrn mddn ad-skarn s-iwaliwn-nsn. 
					</seg>
					<seg id="b.MAT.20.26" type="verse">
						imma kunni a-ur-yili ġmkan ġ-gratun. wanna iran a-gigun-yimġur, illa fllas a-ig ah̬ddam-nnun. 
					</seg>
					<seg id="b.MAT.20.27" type="verse">
						d-wanna gigun iran a-izwur, illa fllas a-ig ismg i-wiyyaḍ. 
					</seg>
					<seg id="b.MAT.20.28" type="verse">
						ula nkki lli-igan yus n-bnadm, ur-d-uškiġ ad-flla-th̬damn mddn. uškiġ-d ad-th̬damġ, fkġ tudrt-inu ad-fukkuġ ma-iggutn.» 
					</seg>
					<seg id="b.MAT.20.29" type="verse">
						zrin ilmma zġ-tmdint n-ariḥa, ḍfurn-t mddn ggutn. 
					</seg>
					<seg id="b.MAT.20.30" type="verse">
						ilin ġin sin ibukaḍn gawrn ġ-tama n-uġaras. lliġ sfldn izd yasuɛ ayd izrin, ar-tġuwwatn ar-ttinin: «wa-yus n-dawd, ḥnnu ginnġ.» 
					</seg>
					<seg id="b.MAT.20.31" type="verse">
						akʷin gisn mddn inin-asn ad-fssan. imma ntni zuydn ar-tġuwwatn s-uggʷar ar-ttinin: «wa-sidi, ḥnnu ginnġ a-yus n-dawd.» 
					</seg>
					<seg id="b.MAT.20.32" type="verse">
						ibidd yasuɛ iġr-asn-d s-dars yini-asn: «ma-tram ad-awn-t-skrġ?» 
					</seg>
					<seg id="b.MAT.20.33" type="verse">
						inin-as: «wa-sidi, a-nisfiw.» 
					</seg>
					<seg id="b.MAT.20.34" type="verse">
						qaman ġ-yasuɛ bahra. iggr i-walln-nsn, isfiwn ġakudan. nkrn ḍfurn-t ġ-uġaras. 
					</seg>
				</div>
				<div id="b.MAT.21" type="chapter">
					<seg id="b.MAT.21.1" type="verse">
						akmurn-in s-tmdint n-urušalim. lliġ lkmn awrir n-zzitun ġ-tsga n-bitfaji, yazn yasuɛ sin zġ-imḥḍarn-ns 
					</seg>
					<seg id="b.MAT.21.2" type="verse">
						yini-asn: «zaydat s-uduwwar-an l-lgddam-nnun. ra-n-tafm yat-tġiyyult tqqn nttat d-usnus-ns. fsiyat-asn tawim-tn-d s-dari. 
					</seg>
					<seg id="b.MAT.21.3" type="verse">
						iġ-kʷn-isqsa kra n-yan, tinim-as ‹ira-tn siditnnġ,› ra-kʷn-yadj a-tn-di-tawim.» 
					</seg>
					<seg id="b.MAT.21.4" type="verse">
						ijra kullu mayad baš a-yafu ma-inna rbbi f-ils n-nnabi ġayd izrin inna: 
					</seg>
					<seg id="b.MAT.21.5" type="verse">
						«iniyat i-tmdint n-ayt-rbbi, hay-agllid-nnm yuška-d srm. yudr i-ih̬f-ns, ini f-uġiyyul ula f-usnus n-tġiyyult.» 
					</seg>
					<seg id="b.MAT.21.6" type="verse">
						ddun imḥḍarn skrn ġmklli-s-asn-inna yasuɛ. 
					</seg>
					<seg id="b.MAT.21.7" type="verse">
						awin-d taġiyyult d-usnus, grn-in fllasn islhamn-nsn, ini fllasn yasuɛ. 
					</seg>
					<seg id="b.MAT.21.8" type="verse">
						munn-d mddn ggutnin, ar-sswan islhamn-nsn ġ-uġaras. kra gisn ar-d-itbbi tiṣṭṭwin zġ-isġarn, ar-tnt-sswan ġ-uġaras. 
					</seg>
					<seg id="b.MAT.21.9" type="verse">
						frḥn bahra ġwilli zwarnin i-yasuɛ ġ-uġaras ula ġwilli-as-ggʷranin, ar-talln awal-nsn ar-ttinin: «huṣanna i-yus n-dawd. ambarki a-iga ġwad-d-yuškan s-ism n-sidi rbbi. huṣanna ġ-ignna yattuyn.» 
					</seg>
					<seg id="b.MAT.21.10" type="verse">
						lliġ-n-ilkm yasuɛ urušalim, tqrbl-tmdint kullutt. ar-ssmqsan mddn i-ngratsn: «ma-iga ġwad?» 
					</seg>
					<seg id="b.MAT.21.11" type="verse">
						sawln-d kullu willi dids munnin ar-ttinin: «ġwad iga nnabi yasuɛ gu-naṣira ġ-jalil.» 
					</seg>
					<seg id="b.MAT.21.12" type="verse">
						ikšm yasuɛ s-tgmmi n-rbbi, inkr ar-zgis-iṭṭay ġwilli gis zznzanin ar-gis-saġn. igllb lmyadi n-willi tṣrrafnin iqaridn, igllb lkʷrasa n-willi zznzanin itbirn. 
					</seg>
					<seg id="b.MAT.21.13" type="verse">
						yini-asn: «han ityara ġ-warra n-rbbi ‹tigmmi-nu rad-as-ttinim tigmmi n-tẓallit.› imma kunni, hati trurm-tt tga ifri n-imh̬h̬arn.» 
					</seg>
					<seg id="b.MAT.21.14" type="verse">
						aškin-d dars ibukaḍn d-ikušamn ġ-tgmmi n-rbbi, ijjujji-tn. 
					</seg>
					<seg id="b.MAT.21.15" type="verse">
						imma inmġurn n-tgmmi n-rbbi d-imslmdn n-ššrɛ, ṭiyyr-asn bahra lliġ ẓran lmɛjizat lli-iskr, ẓrn tarwa mẓẓinin ar-talln awal-nsn ġ-tgmmi n-rbbi ar-ttinin: «huṣanna i-yus n-dawd.» 
					</seg>
					<seg id="b.MAT.21.16" type="verse">
						sawln ilmma s-yasuɛ inin-as: «is-ur-tsfldt i-mayd ttinin mddn-ad?» irar-asn yasuɛ: «sfldġ-asn. imma kunni is-ur-tġrim arra n-rbbi lli-innan ‹tfkit i-iḥšmay d-wazzann a-ki-talġn s-nniyt d-lḥqq›?» 
					</seg>
					<seg id="b.MAT.21.17" type="verse">
						ifl-tn ġakudan iffuġ tamdint, iddu s-uduwwar n-bitɛanya ins ġin. 
					</seg>
					<seg id="b.MAT.21.18" type="verse">
						zikk ṣbaḥ iwrri-d yasuɛ s-tmdint, yaġ-t laẓ. 
					</seg>
					<seg id="b.MAT.21.19" type="verse">
						iẓr-n yat tazart ġ-tama n-uġaras, iftu srs walaynni ur-n-gis-yufi ġir ifrawn. yini-as: «zayd a-ur-sar-gim-tili lġllt.» tiqar tazart ġakudan. 
					</seg>
					<seg id="b.MAT.21.20" type="verse">
						lliġ ẓran imḥḍarn-ns mayan, iḍr-asn lɛjb inin: «mamnk a-s-tqqur tazart-ad ḥayna?» 
					</seg>
					<seg id="b.MAT.21.21" type="verse">
						isawl yasuɛ yini-asn: «lḥqq a-rad-awn-iniġ, iġ-tumnm bla tškkam ra-tskrm zund mad-skrġ i-tazart-ad, rad-nnit-tskarm uggʷar n-mayad. iġ-tnnam i-uwrir-ad ‹itti zġ-ġid tḍrt-n ġ-umda› rad-as-yili mad-as-tnnam. 
					</seg>
					<seg id="b.MAT.21.22" type="verse">
						ġakud nna-ttẓallam rad-awn-yili kullu ma-tḍalbm iġ-nnit-tumnm.» 
					</seg>
					<seg id="b.MAT.21.23" type="verse">
						ikšm-daġ yasuɛ s-tgmmi n-rbbi ar-gis-isslmad. aškin-d inmġurn d-imġarn n-tmazirt-an sqsan-t: «ma-k-id-yuznn a-tskart kullu ġayad? awal n-mi ayd-s-a-ti-tskart?» 
					</seg>
					<seg id="b.MAT.21.24" type="verse">
						isawl yasuɛ yini-asn: «ula nkki ra-kʷn-sqsaġ yan-usqsi. rarat-iyi-d iniġ-awn ma-yyi-d-yuznn ad-skarġ mayad. 
					</seg>
					<seg id="b.MAT.21.25" type="verse">
						yuḥanna, ma-t-id-yuznn a-issddam mddn? izd rbbi nġd bnadm?» bdun ntni ar-ssmqsan i-ngratsn ar-ttinin: «iġ-nenna ‹rbbi a-t-id-yuznn› rad-aġ-yini ‹mah̬ aylliġ ur-tuminm mad-awn-inna?› 
					</seg>
					<seg id="b.MAT.21.26" type="verse">
						walaynni iġ-nenna ‹bnadm a-t-id-yuznn› ra-niksaḍ zġ-mddn-an ggutnin, ašku ar-kullu-ttinin izd yuḥanna yan-nnabi a-iga.» 
					</seg>
					<seg id="b.MAT.21.27" type="verse">
						sawln ilmma inin-as: «ur-nssin ma-t-id-yuznn.» irar-asn yasuɛ: «ula nkki ur-rad-awn-iniġ ma-yyi-d-yuznn ad-skarġ kullu mayad.» 
					</seg>
					<seg id="b.MAT.21.28" type="verse">
						izayd yini-asn: «ma-ra-tinim? ha-yan-urgaz, dars sin tarwa. iftu dar-umzwaru yini-as: ‹zayd a-iwi, th̬dmt ġassad ġ-igr n-waḍil.› 
					</seg>
					<seg id="b.MAT.21.29" type="verse">
						imma ntta irur-as: ‹ur-riġ.› ik imikk tʷgraẓ-t f-wawal-an iddu ih̬dm. 
					</seg>
					<seg id="b.MAT.21.30" type="verse">
						iftu-urgaz ilmma dar wis sin tarwa-ns, yini-as ġmklli inna i-umzwaru. irar-as yus-lli wis sin: ‹ha-yyi ddiġ a-sidi,› walaynni ur-iddi.» 
					</seg>
					<seg id="b.MAT.21.31" type="verse">
						isqsa-tn yasuɛ: «manwa ġ-sin-ad a-iskrn ma-ira babas?» inin-as: «amzwaru.» irar-asn yasuɛ: «lḥqq a-rad-awn-iniġ, ar-kʷn-zggurunt-tmgganin d-ayt-nkkas s-tgldit n-rbbi. 
					</seg>
					<seg id="b.MAT.21.32" type="verse">
						yuška-d darun yuḥanna iml-awn aġaras n-ufulki, ur-ti-tuminm. imma ayt-nkkas d-tmgganin, ntni umnn yuḥanna. tẓrm-tn ar-ti-tamnn, sul ur-trim a-ti-tamnm kunni twrrim-d s-uġaras.» 
					</seg>
					<seg id="b.MAT.21.33" type="verse">
						yini-asn yasuɛ: «sfldat i-yat lmɛna yaḍni. ha-yan-urgaz iẓẓa aḍil ġ-igr-ns, isslulli-as ifrig iġza agʷḍi i-lmɛṣṣrt ibnu yal-lbrj, ifl-t i-ih̬ʷmmaṣn iftu imuddu. 
					</seg>
					<seg id="b.MAT.21.34" type="verse">
						lliġ-d-iruḥ-uzmz l-lġllt, yazn kra n-ih̬ddamn-ns s-dar ih̬ʷmmaṣn ad-as-d-awin ma-t-id-yuškan ġ-lġllt. 
					</seg>
					<seg id="b.MAT.21.35" type="verse">
						walaynni ih̬ʷmmaṣn ġwin ih̬ddamn-an, ssġuršn yan gisn, nġn yan, utn yan s-iẓran. 
					</seg>
					<seg id="b.MAT.21.36" type="verse">
						yazn-asn ilmma kra n-ih̬ddamn yaḍni uggʷar n-willi zwarnin, skrn-asn ula ntni ġmklli skrn i-imzwura. 
					</seg>
					<seg id="b.MAT.21.37" type="verse">
						ġ-isiggʷra yazn-asn yus, yini d-ih̬f-ns ‹rad-uqqrn iwi.› 
					</seg>
					<seg id="b.MAT.21.38" type="verse">
						walaynni ih̬ʷmmaṣn-an, lliġ ẓran yus mšawarn i-ngratsn inin ‹ġwad a-ra-iwrt igr. aškad-d a-t-nnġ ig lwrt winnġ.› 
					</seg>
					<seg id="b.MAT.21.39" type="verse">
						ġwin-t luḥn-t-in s-brra n-igr nġn-t.» 
					</seg>
					<seg id="b.MAT.21.40" type="verse">
						isqsa-tn yasuɛ: «ma-ra-iskr bab n-igr i-ih̬ʷmmaṣn-an ġakud nna-d-iwrri.» 
					</seg>
					<seg id="b.MAT.21.41" type="verse">
						inin-as: «ra-ihlk mddn-an ʷh̬šnnin s-yat lmut yʷh̬šnn, ifk igr i-ih̬ʷmmaṣn yaḍni lli-rad-as-yakka lġllt ġ-uzmz-ns.» 
					</seg>
					<seg id="b.MAT.21.42" type="verse">
						irar-asn yasuɛ: «is-ur-tġrim ma-ityaran ġ-warra n-rbbi? ‹aẓru lli-n-luḥn ibnnayn, nttan a-iwrrin iga ih̬f n-uġẓu. mayad, sidi rbbi a-t-iskrn. nẓra-t ar-gis-ntɛjjab.› 
					</seg>
					<seg id="b.MAT.21.43" type="verse">
						f-mayan a-f-rad-awn-iniġ, ra-kʷn-issufġ rbbi zġ-tgldit-ns, ifk-tt i-mddn yaḍni lli-ra-yakka lġllt-ns. 
					</seg>
					<seg id="b.MAT.21.44" type="verse">
						imma aẓru-ad, wanna fllas iḍrn ra-irẓ, d-wanna-f-iḍr ra-t-ilbj d-wakal.» 
					</seg>
					<seg id="b.MAT.21.45" type="verse">
						lliġ sfldn inmġurn n-tgmmi n-rbbi d-ifarisin i-lmɛni-ad, issann izd fllasn a-f-isawl yasuɛ. 
					</seg>
					<seg id="b.MAT.21.46" type="verse">
						irin a-t-amẓn walaynni ksuḍn zġ-mddn, ašku ar-kullu-ttinin izd yan-nnabi a-iga. 
					</seg>
				</div>
				<div id="b.MAT.22" type="chapter">
					<seg id="b.MAT.22.1" type="verse">
						isawl-daġ yasuɛ s-lmɛni yini-asn: 
					</seg>
					<seg id="b.MAT.22.2" type="verse">
						«tagldit n-ignna tga zund yan-ugllid iskr tamġra i-yus. 
					</seg>
					<seg id="b.MAT.22.3" type="verse">
						yazn ih̬ddamn-ns ad-d-ġrn i-willi tyawɛraḍnin, imma ntni ur-rin ad-d-aškin s-tmġra. 
					</seg>
					<seg id="b.MAT.22.4" type="verse">
						yazn ilmma kra n-ih̬ddamn yaḍni yuṣṣa-tn ad-inin i-willi tyawɛraḍnin ‹ha-tirmt tujad, ġrsġ i-imugayn ula i-igayzn ḍninin. yujad kullu, aškad-d s-tmġra.› 
					</seg>
					<seg id="b.MAT.22.5" type="verse">
						imma ntni rẓmn i-ih̬f-nsn ur-d-uškin, iddu kra s-igran-ns, iddu kra s-twuri-ns, 
					</seg>
					<seg id="b.MAT.22.6" type="verse">
						nkrn wiyyaḍ amẓn ih̬ddamn-an ssrfufnn-tn nġn-tn. 
					</seg>
					<seg id="b.MAT.22.7" type="verse">
						ṭiyyr-as i-ugllid bahra, yazn imh̬zniyn-ns hlkn imnġan-an, jdrn tamdint-nsn. 
					</seg>
					<seg id="b.MAT.22.8" type="verse">
						yini ilmma i-ih̬ddamn-ns ‹tamġra tujad, walaynni ur-tt-sthllan ġwilli mi ɛrḍġ. 
					</seg>
					<seg id="b.MAT.22.9" type="verse">
						zaydat ġilad s-iswak, tɛrḍm i-kullu wanna-n-tufam, tawim-tn-d s-tmġra.› 
					</seg>
					<seg id="b.MAT.22.10" type="verse">
						ġakudan ffuġn ih̬ddamn s-tswak ssmunn-d kullu ma-n-ufan, gn-iyt wid ʷh̬šnnin ula wid šwanin, aylliġ tɛmmr-tgmmi n-tmġra s-inbgiwn. 
					</seg>
					<seg id="b.MAT.22.11" type="verse">
						ikka ma-ikka, ikšm-ugllid a-issmaqql ayt-tmġra, s-n-iẓra yan-urgaz ġ-gratsn ur-ilsi timlsit n-tmġra. 
					</seg>
					<seg id="b.MAT.22.12" type="verse">
						isqsa-t-ugllid: ‹wa-gu-darnnġ, mamnk a-di-tkšmt s-ġid bla timlsit n-tmġra?› imma ntta ġir ifssa. 
					</seg>
					<seg id="b.MAT.22.13" type="verse">
						yini-ugllid i-ih̬ddamn-ns ‹krfat-t zġ-ifassn ula iḍarn, tluḥm-t-in ġ-tillas aggugnin. ġin a-ġ-rad-allan ar-tgẓaẓn uh̬san-nsn.› 
					</seg>
					<seg id="b.MAT.22.14" type="verse">
						han iggut ma-mi-iɛrḍ rbbi, yidrus ma-iẓli ad-gn wins.» 
					</seg>
					<seg id="b.MAT.22.15" type="verse">
						ddun ilmma ifarisin ar-tmšawarn i-ngratsn f-mamnk a-rad-ssmuttln yasuɛ f-wawal-ns. 
					</seg>
					<seg id="b.MAT.22.16" type="verse">
						aznn-d dars kra n-mddn-nsn d-kra n-imddukkʷal n-ugllid hirudus inin-as: «way-amslmd, nssn izd lḥqq ayd ttinit, ar-tsslmadt aġaras n-rbbi ġmklli iga. ur-a-tskart f-mad-swingimn mddn, ašku ur-a-ttmnadt udmawn n-mddn. 
					</seg>
					<seg id="b.MAT.22.17" type="verse">
						imma ġilad ma-ra-tinit? is-iḥlla a-nakka ḍabiyt i-qayṣr nġd uhu?» 
					</seg>
					<seg id="b.MAT.22.18" type="verse">
						imma yasuɛ issn tanuwwašt lli-gisn-illan, yini-asn: «wa-id-bu-sin-uwdmawn, mah̬ a-yyi-ttarmm? 
					</seg>
					<seg id="b.MAT.22.19" type="verse">
						mlat-iyi-d yan-uqarid n-ḍabiyt.» fkn-as-d yan-uqarid. 
					</seg>
					<seg id="b.MAT.22.20" type="verse">
						yini-asn: «win-mit a-iga-uwdm-ad d-ism-ad gis illan?» 
					</seg>
					<seg id="b.MAT.22.21" type="verse">
						inin-as: «win qayṣr.» irar-asn yasuɛ: «fkat i-qayṣr ma-igan win qayṣr, tfkm i-rbbi ma-igan win rbbi.» 
					</seg>
					<seg id="b.MAT.22.22" type="verse">
						lliġ sfldn i-mayad ar-gis-tɛjjabn, ddun fln-t. 
					</seg>
					<seg id="b.MAT.22.23" type="verse">
						aškin-d dars ġassan kra n-iṣadduqin. ntni ġ-lmdhb-nsn ar-ttinin «ur-illi ma-ra-d-inkr zġ-lmut.» sqsan-t: 
					</seg>
					<seg id="b.MAT.22.24" type="verse">
						«way-amslmd, inna musa ‹iġ-immut kra n-yan ifl-d tamġart-ns bla tarwa, illa f-gʷmas n-urgaz-an a-stt-itahl a-dids-iskr tarwa f-ism n-gʷmas lli-immutn.› 
					</seg>
					<seg id="b.MAT.22.25" type="verse">
						llan darnnġ ssa n-aytmatn. yiwi-umzwaru tamġart immt bla tarwa, ifl tamġart-ns i-gʷmas. 
					</seg>
					<seg id="b.MAT.22.26" type="verse">
						immt wis sin bla tarwa ula ntta d-wis kraḍ, aylliġ-tt-iwin kullutn s-ssa ur-d-filn tarwa. 
					</seg>
					<seg id="b.MAT.22.27" type="verse">
						ġ-isiggʷra tmmt-tmġart. 
					</seg>
					<seg id="b.MAT.22.28" type="verse">
						ini-aġ ġilad, ġ-tnkra lli-ġ-rad-nkrn kullutn, tamġart n-manwa ġ-ssa-yad a-ra-tg? hatti tkka-ttin tga tamġart-nsn kullutn.» 
					</seg>
					<seg id="b.MAT.22.29" type="verse">
						isawl yasuɛ yini-asn: «ġayad a-f-tjlam, ašku ur-tssinm arratn n-rbbi ula tssnm taẓḍḍart n-rbbi. 
					</seg>
					<seg id="b.MAT.22.30" type="verse">
						ġakud lliġ rad-nkrn ur-ra-tahaln ula-da-tahalnt, walaynni zund lmalayka n-ignna a-rad-gn. 
					</seg>
					<seg id="b.MAT.22.31" type="verse">
						imma tankra n-willi mmutnin, is-ur-tġrim ma-fllas-inna rbbi? 
					</seg>
					<seg id="b.MAT.22.32" type="verse">
						inna ‹nkki giġ rbbi n-ibrahim, gġ rbbi n-isḥaq, gġ rbbi n-yaɛqub.› awal-an imla-yaġ is-ddrn ntni ġ-lgddam n-rbbi, wah̬h̬a mmutn.» 
					</seg>
					<seg id="b.MAT.22.33" type="verse">
						lliġ sfldn mddn-an ggutnin i-mayd inna yasuɛ, tɛjjbn ġ-ulmmud-ns. 
					</seg>
					<seg id="b.MAT.22.34" type="verse">
						munn-d fllas ifarisin lliġ sfldn f-mamnk a-issfssa iṣadduqin. 
					</seg>
					<seg id="b.MAT.22.35" type="verse">
						inkr yan-umslmd n-ššrɛ zġ-gisn, yiri a-yarm yasuɛ ġ-wawal-ns. isqsa-t: 
					</seg>
					<seg id="b.MAT.22.36" type="verse">
						«way-amslmd, mal-luṣit a-kullu-ihiyyan ġ-ššrɛ n-rbbi?» 
					</seg>
					<seg id="b.MAT.22.37" type="verse">
						isawl yasuɛ yini-as: «‹a-ttirit rbbi sidik zġ-ttmi n-ih̬f-nnk d-ttmi n-uwl-nnk d-ttmi l-lɛaql-nnk.› 
					</seg>
					<seg id="b.MAT.22.38" type="verse">
						h̬tad a-igan luṣit imqqurn ihiyyan. 
					</seg>
					<seg id="b.MAT.22.39" type="verse">
						trwas-tt tis snat, ‹a-ttirit adjar-nnk zund ih̬f-nnk.› 
					</seg>
					<seg id="b.MAT.22.40" type="verse">
						snat luṣiyat-ad a-igan llsas n-kullu ma-illan ġ-ššrɛ d-warratn l-lanbiya.» 
					</seg>
					<seg id="b.MAT.22.41" type="verse">
						ġakudan sul dars qaman ifarisin, isqsa-tn yasuɛ: 
					</seg>
					<seg id="b.MAT.22.42" type="verse">
						«ma-ttinim kunni f-walli igan lmasiḥ? tasut n-mi a-zġ-ra-ig?» inin-as: «zġ-tasut n-ugllid dawd.» 
					</seg>
					<seg id="b.MAT.22.43" type="verse">
						irar-asn yasuɛ: «imma dawd, lliġ-t-iguwwd rruḥ lqudus a-isawl f-lmasiḥ, ig-t d-sidis 
					</seg>
					<seg id="b.MAT.22.44" type="verse">
						inna ‹ha-sidi rbbi inna i-sidi, skiws f-ufasiy-inu ard gġ inuwwašn-nnk ġ-ddu iḍarn-nnk.› 
					</seg>
					<seg id="b.MAT.22.45" type="verse">
						ha-dawd s-ih̬f-ns ibdr ġwalli igan lmasiḥ, ig-t d-sidis. mamnk a-ra-ig ġir yan zġ-tasut-ns?» 
					</seg>
					<seg id="b.MAT.22.46" type="verse">
						ur-iẓḍar yan ad-as-d-irar awal. zġ-ġassan ur-sul-izɛm yan a-t-isqsa. 
					</seg>
				</div>
				<div id="b.MAT.23" type="chapter">
					<seg id="b.MAT.23.1" type="verse">
						isawl-daġ yasuɛ s-mddn-an ggutnin, ntni d-imḥḍarn-ns yini-asn: 
					</seg>
					<seg id="b.MAT.23.2" type="verse">
						«imslmdn n-ššrɛ d-ifarisin, ntni a-dar awal n-musa ar-t-sslmadn. 
					</seg>
					<seg id="b.MAT.23.3" type="verse">
						sflidat s-iwaliwn-nsn ar-tskarm s-ma-ttinin, walaynni a-ur-tskarm mad-skarn ašku iskkirn-nsn ur-a-di-tmšaškan d-iwaliwn-nsn. 
					</seg>
					<seg id="b.MAT.23.4" type="verse">
						ar-tassn taggʷatin ẓẓaynin ar-tnt-in-srasn f-tġʷraḍ n-mddn. mnšk a-bahra-ẓẓaynt, walaynni imslmdn-an ur-rin a-n-gn ula yan-uḍaḍ ad-asn-ɛawnn. 
					</seg>
					<seg id="b.MAT.23.5" type="verse">
						kullu iskkirn-nsn ar-tn-skarn baš a-tn-ẓrn wiyyaḍ. ar-ssimġurn lḥruz n-ignzi-nsn, ar-ssiġzzifn tamiw n-islhamn-nsn. 
					</seg>
					<seg id="b.MAT.23.6" type="verse">
						iɛzza darsn ad-tgawarn f-lkʷrasa mqqurnin ġ-imnsiwn, iɛzzu darsn ad-zggurun s-lgddam ġ-tgʷmma n-tẓallit. 
					</seg>
					<seg id="b.MAT.23.7" type="verse">
						iɛzzu darsn a-fllasn-tsllamn mddn ġ-laswaq ar-asn-ttinin ‹amslmd›. 
					</seg>
					<seg id="b.MAT.23.8" type="verse">
						imma kunni, a-ur-tadjm yan ad-awn-ittini ‹amslmd›, ašku yan-umslmd kad-darun-illan, d-kunni aytmatn a-tgam. 
					</seg>
					<seg id="b.MAT.23.9" type="verse">
						a-ur-ttinim i-yan ġ-ddunit-ad ‹baba›, ašku yan babatun kad-darun-illan, a-t-igan d-babatun n-ignna. 
					</seg>
					<seg id="b.MAT.23.10" type="verse">
						a-ur-tadjm yan ad-awn-ittini ‹anmġur›, ašku yan-unmġur kad-darun-illan, a-t-igan d-lmasiḥ. 
					</seg>
					<seg id="b.MAT.23.11" type="verse">
						wanna gigun imqqurn, nttan a-ra-ig ah̬ddam-nnun. 
					</seg>
					<seg id="b.MAT.23.12" type="verse">
						wanna issimġurn ih̬f-ns ra-t-iẓẓimẓay rbbi, imma wanna iẓẓimẓayn ih̬f-ns ra-t-issimġur. 
					</seg>
					<seg id="b.MAT.23.13" type="verse">
						«taguḍi a-rad-awn-yili a-imslmdn n-ššrɛ d-ifarisin. ayt-sin-uwdmawn a-tgam. ar-tqqnm imi n-tgldit n-ignna f-mddn, ur-a-di-tkššmm kunni ula-da-ttadjm ġwilli ranin ad-d-kšmn. 
					</seg>
					<seg id="b.MAT.23.14" type="verse">
						wa-id-bu-sin-uwdmawn, taguḍi a-rad-awn-yili a-imslmdn n-ššrɛ d-ifarisin. ar-tšttam tigʷmma n-thjjalin, ar-tssiġzzifm tiẓulla-nnun baš a-tssbayynm ih̬fawn-nnun is-tfulkim. f-ġayan a-s-ra-fllawn-ittut lḥukm s-uggʷar. 
					</seg>
					<seg id="b.MAT.23.15" type="verse">
						wa-id-bu-sin-uwdmawn, taguḍi a-rad-awn-yili a-imslmdn n-ššrɛ d-ifarisin. ar-ttbbim imdwan d-ikalln baš a-trarm ġir yan s-uġaras-nnun, d-ntta iġ-ti-trurm tsswrrim-t iga yus n-jhnnama uggʷar-nnun s-snat-twal. 
					</seg>
					<seg id="b.MAT.23.16" type="verse">
						«taguḍi a-rad-awn-yili a-iguwwadn bukḍnin. ar-ttinim ‹yan iggullan s-tgmmi n-rbbi ur-fllas-illi yat, walaynni yan iggullan s-uwrġ lli-illan ġ-tgmmi n-rbbi iqqan-t-id a-issafu tagallit-ns.› 
					</seg>
					<seg id="b.MAT.23.17" type="verse">
						way-inafaln, wa-ibukaḍn, iniyat-iyi ma-yugʷrn, izd urġ nġd tigmmi n-rbbi lli-irurn urġ-an a-ig win rbbi? 
					</seg>
					<seg id="b.MAT.23.18" type="verse">
						ar-ttinim ‹yan iggullan s-uẓru n-tġrsi, ur-fllas-illi yat, walaynni yan iggullan s-twafka lli-ittrsn f-uẓru iqqan-t-id a-issafu tagallit-ns.› 
					</seg>
					<seg id="b.MAT.23.19" type="verse">
						way-ibukaḍn, ma-yugʷrn, izd tawafka nġd aẓru lli-irurn tawafka-yan a-tg tin rbbi? 
					</seg>
					<seg id="b.MAT.23.20" type="verse">
						wanna iggullan s-uẓru n-tġrsi, s-uẓru a-s-iggulla ula s-kullu ma-fllas-illan. 
					</seg>
					<seg id="b.MAT.23.21" type="verse">
						d-wanna iggullan s-tgmmi n-rbbi, s-tgmmi a-s-iggulla ula s-rbbi lli-gis-illan. 
					</seg>
					<seg id="b.MAT.23.22" type="verse">
						d-wanna iggullan s-ignna, s-lɛrš n-rbbi a-s-iggulla ula s-walli fllas igawrn. 
					</seg>
					<seg id="b.MAT.23.23" type="verse">
						«taguḍi a-rad-awn-yili a-imslmdn n-ššrɛ d-ifarisin. ayt-sin-uwdmawn a-tgam. ar-takkam i-rbbi yat zġ-kraygatt mrawt l-liqamt d-lbsbas d-lkmmun, walaynni ar-tettum tinbaḍin timzwura n-ššrɛ zund lḥqq ula laman ula lḥnant. ha-tiġawsiwin-ad a-fllawn-illan a-srsnti-tskarm, bla tflm tiyyaḍ. 
					</seg>
					<seg id="b.MAT.23.24" type="verse">
						wa-iguwwadn bukḍnin, ha-kunni ar-tstaym tizit zġ-waman, ar-tṣratm arɛam. 
					</seg>
					<seg id="b.MAT.23.25" type="verse">
						wa-id-bu-sin-uwdmawn, taguḍi a-rad-awn-yili a-imslmdn n-ššrɛ d-ifarisin. ar-tssġusm lkas d-tmkilt zġ-brra, imma agʷns iɛmmr s-tmh̬h̬art d-lbaḍl. 
					</seg>
					<seg id="b.MAT.23.26" type="verse">
						way-afarisi abukaḍ, ssġus zwar lkas ula timkilt zġ-ugʷns, iġus ilmma ula brra. 
					</seg>
					<seg id="b.MAT.23.27" type="verse">
						wa-id-bu-sin-uwdmawn, taguḍi a-rad-awn-yili a-imslmdn n-ššrɛ d-ifarisin. tgam zund imḍḍaln mllulnin s-ljir, ar-tbann zġ-brra is-fulkin, imma agʷns-nsn iɛmmr s-ih̬san n-willi mmutnin d-kullu ma-ijlh̬n. 
					</seg>
					<seg id="b.MAT.23.28" type="verse">
						ha-kunni tbanm zġ-brra is-tfulkim, imma agʷns-nnun iɛmmr s-ddnub d-lh̬ʷšant lli-gigun-irgsn. 
					</seg>
					<seg id="b.MAT.23.29" type="verse">
						«taguḍi a-rad-awn-yili a-imslmdn n-ššrɛ d-ifarisin. ayt-sin-uwdmawn a-tgam. ar-tbnnum imḍḍaln šwanin i-lanbiya lli-zrinin, ar-tkllum lqubbat n-willi skrnin afulki. 
					</seg>
					<seg id="b.MAT.23.30" type="verse">
						ar-ttinim ‹mrad is-nlla nkkʷni ġ-uwssan-an n-imzwura-nnġ, ur-akkʷ-ra-nskr ġmklli skarn ntni, ar-nqqan lanbiya.› 
					</seg>
					<seg id="b.MAT.23.31" type="verse">
						walaynni s-wawal-ad a-s-a-takkam tugga f-ih̬fawn-nnun n-is-tgam tarwa n-willi nġanin lanbiya. 
					</seg>
					<seg id="b.MAT.23.32" type="verse">
						zaydat tkmmlm ġaylli bdan imzwura-nnun. 
					</seg>
					<seg id="b.MAT.23.33" type="verse">
						wa-ilgmmaḍn, wa-tarwa n-ifaġrn, mamnk a-ra-tnjmm zġ-lhalak n-jhnnama? 
					</seg>
					<seg id="b.MAT.23.34" type="verse">
						rad-awn-d-aznġ lanbiya d-ayt-lfhmt d-imslmdn, tnġm gisn kra, tagʷlm kra f-uggjdi, tssġuršm kra ġ-tgʷmma n-tẓallit, ar-tn-teṭṭaym zġ-tmdint s-tmdint. 
					</seg>
					<seg id="b.MAT.23.35" type="verse">
						kunni a-f-ra-d-tettut lɛqubit f-ssibt n-kullu idammn ġusnin lli-ffinin ġ-ddunit-ad, zġ-idammn n-habil lli-irḍan rbbi ar idammn n-zakariyya yus n-barah̬iyya lli-tnġam ġ-gr-tḥanut tamẓlayt d-udġar n-tġrsi. 
					</seg>
					<seg id="b.MAT.23.36" type="verse">
						lḥqq ayd-awn-nniġ, tasut-ad a-f-ra-d-kullu-tettut lɛqubit-an. 
					</seg>
					<seg id="b.MAT.23.37" type="verse">
						«wa-urušalim, wa-urušalim, wa-talli inqqan lanbiya n-rbbi ar-tkkatt s-iẓran ġwilli-d-srm-yuzn. mnnawt-twal ad-riġ ad-d-ssmunġ tarwa-nnm ġmklli-di-tssmunu-tfullust ikiyyawn ġ-ddu ifrawn-ns, imma kunni ur-trim. 
					</seg>
					<seg id="b.MAT.23.38" type="verse">
						han tigmmi n-rbbi ġ-wammas-nnun rad-kullu-th̬lu. 
					</seg>
					<seg id="b.MAT.23.39" type="verse">
						rad-awn-iniġ, ur-ra-yyi-tẓrm-daġ ard tinim ‹ambarki a-iga ġwad-d-yuškan s-ism n-sidi rbbi.›» 
					</seg>
				</div>
				<div id="b.MAT.24" type="chapter">
					<seg id="b.MAT.24.1" type="verse">
						iffuġ yasuɛ zġ-tgmmi n-rbbi iftu. munn dids imḥḍarn-ns, mln-as iġurban mqqurnin n-tgmmi n-rbbi. 
					</seg>
					<seg id="b.MAT.24.2" type="verse">
						imma ntta inna-yasn: «kullu mayd ttmnadm, lḥqq a-rad-awn-iniġ, rad-kullu-ityawgar s-wakal. ur-ra-gis-iqama-uẓru f-uẓru.» 
					</seg>
					<seg id="b.MAT.24.3" type="verse">
						lliġ iskiws yasuɛ ġ-uwrir n-zzitun aškin-d dars imḥḍarn-ns waḥdutn sqsan-t: «ini-aġ managu a-ra-yili ġayd-s-tnnit? ma-ra-ig tamatart n-is-d-yakmur-wass lli-ġ-ra-di-twrrit kiyi ula isiggʷra n-ddunit?» 
					</seg>
					<seg id="b.MAT.24.4" type="verse">
						isawl yasuɛ yini-asn: «awiyat-stt ġ-ih̬f-nnun a-kʷn-ur-ijlu yan. 
					</seg>
					<seg id="b.MAT.24.5" type="verse">
						ašku ggutn ġwilli ra-d-yašk asin-d ism-inu, kud yan ar-ittini izd nttan a-igan lmasiḥ. ntni rad-jllun mddn ggutnin. 
					</seg>
					<seg id="b.MAT.24.6" type="verse">
						ra-tsfldm f-imaġn ula lh̬barat n-imaġn. rarat lɛaql a-ur-tġuwḍm, ašku iqqan-d a-yili ġayan, walaynni ur-ta-d-iruḥ isiggʷra. 
					</seg>
					<seg id="b.MAT.24.7" type="verse">
						ra-di-tnkr-tqbilt s-tqbilt tnkr-d-tgldit s-tgldit, yili-uġni ilint zznzalat ġ-kra n-tmizar. 
					</seg>
					<seg id="b.MAT.24.8" type="verse">
						walaynni kullu ġayan iga ġir azbbar amzwaru n-tlalit. 
					</seg>
					<seg id="b.MAT.24.9" type="verse">
						«ġakudan ra-kʷn-dḥayn s-lmḥkamat ar-kʷn-ssrfufunn nġn-kʷn. ra-kʷn-tkrhun ġ-kullu timizar n-ddunit f-ssibt n-ma-tgam winu. 
					</seg>
					<seg id="b.MAT.24.10" type="verse">
						iggut gigun ma-ra-tut-tbayḍḍrt iḍr ġ-uwssan-an. ra-n-idḥay kra kra, ar-itkrhu kra kra. 
					</seg>
					<seg id="b.MAT.24.11" type="verse">
						ggutn id-bu-tkrkas lli-ra-d-yašk ar-ttinin is-gan lanbiya, ar-jllun kigan d-mddn. 
					</seg>
					<seg id="b.MAT.24.12" type="verse">
						rad-bahra-ttigat lh̬ʷšant ard idrusn ġwilli dar tqama lḥnant ġ-uwl-nsn. 
					</seg>
					<seg id="b.MAT.24.13" type="verse">
						imma wanna ibiddn izga ar isiggʷra ra-injm. 
					</seg>
					<seg id="b.MAT.24.14" type="verse">
						ra-ttbrraḥm ġ-kullu ddunit s-lh̬bar ifulkin n-tgldit n-ignna ard lkmnt tugga-nnun kraygatt tamazirt. ġakudan a-ra-d-iruḥ isiggʷra. 
					</seg>
					<seg id="b.MAT.24.15" type="verse">
						«ra-tẓrm tajlh̬it lli-ifnnun tnkr ġ-udġar amẓlay n-rbbi, ġmklli inna nnabi danyal ġayd izrin. wanna yaqran, illa fllas a-yissan lmɛna. 
					</seg>
					<seg id="b.MAT.24.16" type="verse">
						ġakudan winna llanin ġ-tmazirt n-yudaya, iqqan-tn-d ad-rwln s-idrarn. 
					</seg>
					<seg id="b.MAT.24.17" type="verse">
						wanna illan ġ-iggi n-tgmmi, iqqan-t-id a-ur-ikšm a-d-yasi kra. 
					</seg>
					<seg id="b.MAT.24.18" type="verse">
						wanna-n-illan ġ-igran, iqqan-t-id a-ur-iwrri tiġurdin a-d-yawi timlsit-ns. 
					</seg>
					<seg id="b.MAT.24.19" type="verse">
						rad-bahra-šqun-uwssan-an f-tilli gisn rbbunin ula tilli gisn ssngaynin. 
					</seg>
					<seg id="b.MAT.24.20" type="verse">
						ḍalbat i-rbbi a-ur-awn-di-tašk-trula-yan ġ-tgrst ula ġ-wass n-usunfu. 
					</seg>
					<seg id="b.MAT.24.21" type="verse">
						ašku ra-tili-tnukmut ġ-uwssan-an, ur-jju-tlli zund nttat zġ-isizwar n-ddunit sul s-ġilad, ula rad-daġ-tili zund nttat. 
					</seg>
					<seg id="b.MAT.24.22" type="verse">
						mrad is-ur-issidrus rbbi ussan-an ur-ra-injm yan. walaynni f-ssibt n-mddn-ns lli-iẓli, hati issidrus ussan-an f-ssibt-nsn. 
					</seg>
					<seg id="b.MAT.24.23" type="verse">
						«ġakudan iġ-awn-inna kra n-yan ‹ha-lmasiḥ illa ġid› nġd ‹hatin illa ġin› a-t-ur-tamnm. 
					</seg>
					<seg id="b.MAT.24.24" type="verse">
						ašku rad-d-nkrn kra n-mddn, kud yan ar-ittini f-ih̬f-ns izd lmasiḥ a-iga nġd kra n-nnabi, walaynni ar-sskirkisn. rad-skarn timitar mqqurnin d-lmɛjizat iġ-ufan ad-jllun ula ġwilli ganin win rbbi. 
					</seg>
					<seg id="b.MAT.24.25" type="verse">
						hati nniġ-awn-t ur-ta-ijri. 
					</seg>
					<seg id="b.MAT.24.26" type="verse">
						ġakudan iġ-awn-nnan ‹hatin ġ-lh̬la› a-ur-tffuġm s-ġin. iġ-awn-nnan ‹hati ġ-ugʷns n-tgmmi› a-tn-ur-tamnm. 
					</seg>
					<seg id="b.MAT.24.27" type="verse">
						ašku ġmklli kkatn-uwsmann ġ-ššrq ar-n-ttisfiwn i-lġrb, ġmkan a-rad-d-aškġ nkki lli-igan yus n-bnadm. 
					</seg>
					<seg id="b.MAT.24.28" type="verse">
						innaġ illa miḍrus, a-ġ-a-n-tmunun igadrn. 
					</seg>
					<seg id="b.MAT.24.29" type="verse">
						«ġakudan tigira n-tnukmut n-uwssan-an, ra-tllas tafukt, ur-ra-ifaw-wayyur. rad-ḍrn itran zġ-ignwan, tyattaynt tifawin n-ignwan. 
					</seg>
					<seg id="b.MAT.24.30" type="verse">
						ġakudan a-ra-di-tban-tmatart n-yus n-bnadm ġ-ignwan, ar-allan kullu imzdġn n-ddunit, ẓrn-iyi ftiġ-d ġ-gr imdla n-ignwan s-lquwwa d-lmjd iggutn. 
					</seg>
					<seg id="b.MAT.24.31" type="verse">
						ra-ittut nnffar itjhhdn, aznġ lmalayka-nu ad-ssmunn ġwilli ganin winu zġ-kraygatt tasga, zġ-ttmi n-ddunit ar ttmi yaḍni. 
					</seg>
					<seg id="b.MAT.24.32" type="verse">
						«hati tazart a-zġ-ra-tissanm lmɛna. iġ-lggʷiġnt-tṣṭṭwin-ns tssufġ-d tifrawin-ns tissanm is-d-yakmur ṣṣif. 
					</seg>
					<seg id="b.MAT.24.33" type="verse">
						ġmkan a-ra-yili. iġ-tẓram kullu timitar-ad s-awn-nniġ, tissanm is-d-yakmur, hatin ġ-imi. 
					</seg>
					<seg id="b.MAT.24.34" type="verse">
						lḥqq a-rad-awn-iniġ, ur-ra-tzri tasut-ad ard kullu ijru mayad. 
					</seg>
					<seg id="b.MAT.24.35" type="verse">
						rad-ittin ignwan d-wakal, walaynni ur-sar-ittin iwaliwn-inu. 
					</seg>
					<seg id="b.MAT.24.36" type="verse">
						walaynni ass-an ula tasaɛt-an, ur-tn-issin yan, la lmalayka n-ignna ula yus n-bnadm. ġir baba lli-illan ġ-ignna, nttan waḥdut a-issnn. 
					</seg>
					<seg id="b.MAT.24.37" type="verse">
						«zund ġaylli illan ġ-uwssan n-nuḥ a-ra-yili ġ-uwssan-an ġ-rad-d-aškġ nkki lli-igan yus n-bnadm. 
					</seg>
					<seg id="b.MAT.24.38" type="verse">
						ġ-uwssan n-nuḥ, ur-ta-d-ġlin-waman f-ddunit, ar-šttan ar-ssan ar-ttahaln ar-ttahalnt, ar ass lli-ġ-ikšm nuḥ s-wanaw. 
					</seg>
					<seg id="b.MAT.24.39" type="verse">
						mddn-an ur-tt-gis-iwin aylliġ ġlin-waman tyawhlakn kullutn. ġmkan a-ra-ijru ġ-wass-an ġ-rad-d-aškġ nkki lli-igan yus n-bnadm. 
					</seg>
					<seg id="b.MAT.24.40" type="verse">
						ġakudan rad-ilin sin irgazn ġ-igr, ra-yitti yan iqama yan. 
					</seg>
					<seg id="b.MAT.24.41" type="verse">
						rad-ilint snat-tmġarin ar-ẓẓaḍnt s-uzrg, ra-titti yat tqama yat. 
					</seg>
					<seg id="b.MAT.24.42" type="verse">
						ḍufat ašku ur-tssinm man ass a-ra-d-yašk siditun. 
					</seg>
					<seg id="b.MAT.24.43" type="verse">
						rad-awn-iniġ, mrad is-issn bu-tgmmi man tasaɛt ġ-iyḍ a-ra-d-yašk-umh̬h̬ar, rad-bahra-iḍuf. ur-ra-t-yadj a-inqb tigmmi-ns. 
					</seg>
					<seg id="b.MAT.24.44" type="verse">
						ula kunni illa fllawn a-bdda-tujadm, ašku ra-d-yašk yus n-bnadm ġ-kra n-tasaɛt lli-ur-tġalm. 
					</seg>
					<seg id="b.MAT.24.45" type="verse">
						«manwa igan ah̬ddam ifulkin bab-lɛaql? nttan a-mi-ra-ifl sidis tigmmi ġ-ddu-ufus-ns, baš a-yakka i-ih̬ddamn yaḍni ad-šttan kraygatt yan ġ-tasaɛt-ns. 
					</seg>
					<seg id="b.MAT.24.46" type="verse">
						ambarki a-iga-uh̬ddam nna-mi-d-iwrri sidis yaf-t-id ar-iskar mayan. 
					</seg>
					<seg id="b.MAT.24.47" type="verse">
						lḥqq a-rad-awn-iniġ, rad-as-ifl sidis ayda-ns kullut ġ-ddu-ufus-ns. 
					</seg>
					<seg id="b.MAT.24.48" type="verse">
						walaynni iġ-yʷh̬šn-uh̬ddam-an yini d-ih̬f-ns ‹imaṭl-n sidi› 
					</seg>
					<seg id="b.MAT.24.49" type="verse">
						ar-ikkat ih̬ddamn yaḍni ar-ištta ar-issa d-willi ssnufulnin ih̬fawn-nsn s-tissi, 
					</seg>
					<seg id="b.MAT.24.50" type="verse">
						han ra-d-iwrri sidis ġ-yan-wass lli-f-ur-iskir ula yat tasaɛt lli-ur-iġal. 
					</seg>
					<seg id="b.MAT.24.51" type="verse">
						ġakudan ra-t-ibri sidis, ig-t-in d-ayt-sin-uwdmawn ġ-illiġ allan ar-tgẓaẓn uh̬san-nsn.» 
					</seg>
				</div>
				<div id="b.MAT.25" type="chapter">
					<seg id="b.MAT.25.1" type="verse">
						«ġ-uwssan-an ra-tg-tgldit n-ignna zund mrawt-tfrh̬in, usint lqnadl ffuġnt a-n-mnaggarnt asli. 
					</seg>
					<seg id="b.MAT.25.2" type="verse">
						smmust gisnt gant ist-lɛaql, smmust ur-swangmnt ġ-ma-ra-tnd-d-iqqan. 
					</seg>
					<seg id="b.MAT.25.3" type="verse">
						ist-lɛaql, lliġ usint lqnadl-nsnt awint didsnt tabuqqalt n-zzit. imma h̬tilli ur-swangmnin ur-didsnt-iwint zzit. 
					</seg>
					<seg id="b.MAT.25.5" type="verse">
						lliġ-n-imaṭl-usli, yawi-tnt iṭs kullutnt gnnt. 
					</seg>
					<seg id="b.MAT.25.6" type="verse">
						ġ-ṭuẓẓunt n-iyḍ sfldnt i-kra n-yan yull awal-ns inna ‹hay-asli yuška-d, ffuġamd-d a-t-in-tmnaggarmt.› 
					</seg>
					<seg id="b.MAT.25.7" type="verse">
						nkrnt-tfrh̬in kullutnt, ssngaddant tiftilin i-lqnadl-nsnt. 
					</seg>
					<seg id="b.MAT.25.8" type="verse">
						inint ilmma h̬tilli ur-swangmnin i-tiyyaḍ ‹fkamt-aġ imikk zġ-zzit-nnunt ašku rad-aġ-h̬sin lqnadl-nnġ.› 
					</seg>
					<seg id="b.MAT.25.9" type="verse">
						imma ist-lɛaql nnant-asnt ‹is-rad-aġ-kullu-tuwdu zzit-ad nkkʷninti ula kunninti? zaydamt s-dar id-bu-zzit tsġmd-d ma-kʷnt-ih̬ṣṣan.› 
					</seg>
					<seg id="b.MAT.25.10" type="verse">
						ddunt ntnti, s-d-iruḥ-usli. nkrnt h̬tilli ujadnin munnt dids s-tmġra. iqqn-d imi n-tgmmi. 
					</seg>
					<seg id="b.MAT.25.11" type="verse">
						aškind-d-tfrh̬in-lli yaḍni ar-aqrant ar-ttinint ‹wa-sidi, wa-sidi, rẓm-aġ.› 
					</seg>
					<seg id="b.MAT.25.12" type="verse">
						imma ntta irur-asnd-d ‹lḥqq a-rad-awnt-iniġ, ur-kʷnt-ssinġ.›» 
					</seg>
					<seg id="b.MAT.25.13" type="verse">
						izayd yasuɛ yini-asn: «ḍufat ašku ur-tssinm man ass ula man tasaɛt a-rad-d-aškġ. 
					</seg>
					<seg id="b.MAT.25.14" type="verse">
						«ra-tg-tgldit n-ignna zund yan-urgaz ira a-imuddu, iġr-d i-ih̬ddamn-ns s-dars, ifl kullu ayda-ns ġ-ifassn-nsn. 
					</seg>
					<seg id="b.MAT.25.15" type="verse">
						ifk i-yan smmust luznat n-nnuqrt, ifk i-wayyaḍ snat, ifk i-wayyaḍ yat, kraygatt yan d-ġunšk nna-mi-iẓḍar, iffuġ ilmma imuddu. 
					</seg>
					<seg id="b.MAT.25.16" type="verse">
						iddu ġwalli mi ifka smmust luznat n-nnuqrt ar-srsnt-isaġ ar-izznza aylliġ-d-srsnt-irur smmust luznat yaḍni. 
					</seg>
					<seg id="b.MAT.25.17" type="verse">
						ġmkad a-iskr ula ġwalli dar snat luznat, irar-d srsnt snat yaḍni. 
					</seg>
					<seg id="b.MAT.25.18" type="verse">
						imma ġwalli dar yat luznt idda iġza ġ-wakal iḥḍu nnuqrt n-sidis. 
					</seg>
					<seg id="b.MAT.25.19" type="verse">
						izri ma-izrin s-d-iwrri siditsn, inḥasab d-ih̬ddamn-ns. 
					</seg>
					<seg id="b.MAT.25.20" type="verse">
						yašk-id ġwalli mi ifka smmust luznat, yasi-d didsnt smmust yaḍni yini-as ‹wa-sidi, ha-smmust luznat lli-dari-tflt, rurġ-d srsnt smmust yaḍni nnigatsnt.› 
					</seg>
					<seg id="b.MAT.25.21" type="verse">
						yini-as sidis ‹išwa mayad, ay-ah̬ddam ifulkin iṣlḥn. tskrt ma-k-id-iqqann s-maylli idrusn. imma ġilad rad-flġ ġ-ufus-nnk ma-iggutn. kšm-d tfrḥt d-sidik.› 
					</seg>
					<seg id="b.MAT.25.22" type="verse">
						yašk-id ilmma ġwalli dar snat luznat yini-as ‹wa-sidi, ha-snat luznat lli-dari-tflt, rurġ-d srsnt snat yaḍni nnigatsnt.› 
					</seg>
					<seg id="b.MAT.25.23" type="verse">
						yini-as sidis ‹išwa mayad, ay-ah̬ddam ifulkin iṣlḥn. tskrt ma-k-id-iqqann s-maylli idrusn. imma ġilad rad-flġ ġ-ufus-nnk ma-iggutn. kšm-d tfrḥt d-sidik.› 
					</seg>
					<seg id="b.MAT.25.24" type="verse">
						yašk-id ilmma ġwalli mi ifka yat luznt yini-as ‹wa-sidi ssnġ izd argaz išqan a-tgit, ar-tmggrt ma-ur-tkrzt, ar-tssmunut ma-ur-tluḥt. 
					</seg>
					<seg id="b.MAT.25.25" type="verse">
						ksuḍġ ġakudan, dduġ ḥḍuġ luznt-nnk ġ-ddu-wakal. ha-lamant-nnk iwiġ-ak-tt-id.› 
					</seg>
					<seg id="b.MAT.25.26" type="verse">
						irar-as sidis ‹way-ah̬ddam yʷh̬šnn iddullan, is-tssnt is-a-d-mggrġ ma-ur-krzġ, ar-d-ssmunuġ ma-ur-n-luḥġ? 
					</seg>
					<seg id="b.MAT.25.27" type="verse">
						lliġ tssnt mayad, illa fllak a-n-tsrst nnuqrt-inu ġ-dar iṣrrarfin, akud nna-d-wrriġ amẓġ-d lamant-inu nttat d-ma-di-trur ikka nnigas.› 
					</seg>
					<seg id="b.MAT.25.28" type="verse">
						yini ilmma: ‹kkissat-as luznt-an, tfkm-tt i-walli dar mrawt luznat. 
					</seg>
					<seg id="b.MAT.25.29" type="verse">
						ašku wanna dar illa, rad-as-ityawfka uggʷar, yili-as ma-iggutn. imma wanna ur-dar-illi, rad-as-ityawkkas ula ma-dars-illan. 
					</seg>
					<seg id="b.MAT.25.30" type="verse">
						imma ah̬ddam-ad ur-iskirn yat, luḥat-t-in ġ-tuggugt n-tillas. ġin a-ġ-rad-allan ar-tgẓaẓn uh̬san-nsn.›» 
					</seg>
					<seg id="b.MAT.25.31" type="verse">
						izayd yasuɛ yini-asn: «ġakud lliġ rad-d-wrriġ s-ddunit-ad, munn-d didi kullu lmalayka s-lmjd iggutn, rad-skiwsġ nkki lli-igan yus n-bnadm f-lɛrš n-tgldit-inu, 
					</seg>
					<seg id="b.MAT.25.32" type="verse">
						aškin-d s-lgddam-inu kullu ayt-tmizar n-ddunit. ra-tn-aṭṭuġ i-ngratsn ġmklli yaṭṭu-umksa ihray zġ-waġaḍn. 
					</seg>
					<seg id="b.MAT.25.33" type="verse">
						rad-gġ ihray f-ufasiy-inu, gġ aġaḍn f-uẓlmaḍ-inu, 
					</seg>
					<seg id="b.MAT.25.34" type="verse">
						sawlġ ilmma, nkki lli-igan agllid, s-willi llanin f-ufasi iniġ-asn ‹aškad-d a-imbarkin n-baba rbbi, kšmat s-tgldit lli-awn-ijjujad zġ-isizwar n-ddunit. 
					</seg>
					<seg id="b.MAT.25.35" type="verse">
						ašku yaġ-iyi laẓ tfkm-iyi ad-ššġ, yaġ-iyi irifi tfkm-iyi ad-suġ, giġ aġrib tšškšmm-iyi s-darun, 
					</seg>
					<seg id="b.MAT.25.36" type="verse">
						yaġ-iyi-usmmiḍ tfkm-iyi mad-lssaġ, uḍnġ tgablm-iyi, lliġ-n ġ-lḥbs taškim-n s-dari.› 
					</seg>
					<seg id="b.MAT.25.37" type="verse">
						ġakudan ra-yyi-sqsan ġwilli f-irḍa rbbi ‹managu a-sidi, a-k-nẓra yaġ-k laẓ nfk-ak a-tššt, nġd yaġ-k irifi nfk-ak a-tsut? 
					</seg>
					<seg id="b.MAT.25.38" type="verse">
						managu a-k-nẓra tgit aġrib nšškšm-k-id s-darnnġ, nġd yaġ-k-usmmiḍ nfk-ak ma-tlssat? 
					</seg>
					<seg id="b.MAT.25.39" type="verse">
						managu a-k-nẓra tuḍnt nġd tllit ġ-lḥbs našk-in dark?› 
					</seg>
					<seg id="b.MAT.25.40" type="verse">
						rad-asn-rarġ, nkki lli-igan agllid, ‹lḥqq a-rad-awn-iniġ, ġakud nna-ti-tskrm ġ-yan zġ-aytma-yad mẓẓinin, hati tskrm-t gigi nkki.› 
					</seg>
					<seg id="b.MAT.25.41" type="verse">
						iniġ ilmma i-willi llanin f-uẓlmaḍ ‹ittyat-n zġ-gigi a-willi ih̬za rbbi, tddum s-lɛafit lli-ur-ra-sar-ih̬si, ttyawskar i-iblis d-lmalayka-ns. 
					</seg>
					<seg id="b.MAT.25.42" type="verse">
						ašku yaġ-iyi laẓ ur-iyi-tfkim ad-ššġ, yaġ-iyi irifi ur-iyi-tfkim ad-suġ, 
					</seg>
					<seg id="b.MAT.25.43" type="verse">
						giġ aġrib ur-iyi-tšškšimm s-darun, yaġ-iyi-usmmiḍ ur-iyi-tfkim mad-lssaġ, uḍnġ iliġ-n ġ-lḥbs ur-iyi-tgablm.› 
					</seg>
					<seg id="b.MAT.25.44" type="verse">
						ġakudan ra-yyi-sqsan ula ntni ‹managu a-sidi a-k-nẓra yaġ-k laẓ nġd irifi, nġd tgit aġrib nġd yaġ-k-usmmiḍ nġd tuḍnt nġd tllit ġ-lḥbs ur-n-dark-nuški a-k-nɛawn?› 
					</seg>
					<seg id="b.MAT.25.45" type="verse">
						rad-asn-rarġ ‹lḥqq a-rad-awn-iniġ, lliġ ur-ti-tskirm ġ-yan ġ-imẓẓiyn-ad, ur-t-gigi-tskirm nkki.› 
					</seg>
					<seg id="b.MAT.25.46" type="verse">
						rad-ddun ntni s-lɛqubit l-lih̬rt. imma ġwilli-f-irḍa rbbi rad-d-kšmn s-tudrt idumn.» 
					</seg>
				</div>
				<div id="b.MAT.26" type="chapter">
					<seg id="b.MAT.26.1" type="verse">
						lliġ ikmml yasuɛ iwaliwn-ad kullutn, yini i-imḥḍarn-ns: 
					</seg>
					<seg id="b.MAT.26.2" type="verse">
						«tssnm izd sin-uwssan a-iqaman i-lɛid n-usurf. ġakudan a-ra-yyi-n-dḥin nkki lli-igan yus n-bnadm a-yyi-nġn f-uggjdi.» 
					</seg>
					<seg id="b.MAT.26.3" type="verse">
						munn-d inmġurn n-tgmmi n-rbbi d-imġarn n-tmazirt-an ġ-tgmmi n-qayafa lli-igan anmġur ihiyyan n-tgmmi n-rbbi. 
					</seg>
					<seg id="b.MAT.26.4" type="verse">
						mšawarn f-mamnk a-s-rad-amẓn yasuɛ s-lḥilt a-t-nġn. 
					</seg>
					<seg id="b.MAT.26.5" type="verse">
						walaynni nnan i-ngratsn: «urd ġ-uwssan l-lɛid baš a-ur-duyn mddn.» 
					</seg>
					<seg id="b.MAT.26.6" type="verse">
						illa yasuɛ ġ-uduwwar n-bitɛanya ġ-tgmmi n-simɛan lli-sttin-ikkan iga anjdam, 
					</seg>
					<seg id="b.MAT.26.7" type="verse">
						iskiws ar-ištta. tkšm-d dars yat-tmġart tusi-d yat-tbuqqalt n-uẓru tili gis tujjut iṣfan, iggut-bahra-watig-ns. tffi-tt-id f-ih̬f n-yasuɛ. 
					</seg>
					<seg id="b.MAT.26.8" type="verse">
						lliġ ẓran imḥḍarn ma-tskr, bzgn fllas, inin i-ngratsn: «mah̬ a-stti-tjla? 
					</seg>
					<seg id="b.MAT.26.9" type="verse">
						mrad is-tnza tujjut-ad ra-di-tawi kigan, nfk-t i-imẓlaḍ.» 
					</seg>
					<seg id="b.MAT.26.10" type="verse">
						imma yasuɛ issn mad-swangmn yini-asn: «mah̬ aylliġ tšqam d-tmġart-ad? hatti tskr gigi afulki. 
					</seg>
					<seg id="b.MAT.26.11" type="verse">
						imẓlaḍ rad-bdda-didun-ilin, imma nkki ur-rad-bdda-didun-iliġ. 
					</seg>
					<seg id="b.MAT.26.12" type="verse">
						hatti tujjut-ad flla tffi, tẓġur srs ddat-inu i-umḍḍal. 
					</seg>
					<seg id="b.MAT.26.13" type="verse">
						lḥqq a-rad-awn-iniġ, innaġ a-tbrraḥn mddn s-lh̬bar-ad ifulkin ġ-kullu ddunit, ra-ttinin f-mayd tskr h̬tad, ar-tt-id-srs-kttin.» 
					</seg>
					<seg id="b.MAT.26.14" type="verse">
						ġakudan a-inkr yan zġ-gr sin d-mraw n-umḥḍar, ism-ns yahuda ish̬aryuṭ, iddu s-dar inmġurn n-tgmmi n-rbbi. 
					</seg>
					<seg id="b.MAT.26.15" type="verse">
						yini-asn: «mnšk a-rad-iyi-tfkm ad-awn-t-zznzġ?» fkn-as kraḍ id-mraw n-uqarid n-nnuqrt. 
					</seg>
					<seg id="b.MAT.26.16" type="verse">
						ġakudan a-iwrri ar-iswingim mamnk a-ra-tn-iɛawn ad-amẓn yasuɛ. 
					</seg>
					<seg id="b.MAT.26.17" type="verse">
						ilkm-d-wass amzwaru ġ-uwssan n-urh̬ṣiṣ. aškin-d imḥḍarn s-dar yasuɛ sqsan-t: «mani trit ad-ak-n-gis-njjujad imnsi l-lɛid n-usurf?» 
					</seg>
					<seg id="b.MAT.26.18" type="verse">
						yini-asn: «zaydat s-dar flan ġ-tmdint tinim-as ‹hati inna-yak-d-umslmd: tlkm-d tasaɛt-inu. rad-ššġ imnsi n-usurf ġ-tgmmi-nnk, nkki d-imḥḍarn-inu.›» 
					</seg>
					<seg id="b.MAT.26.19" type="verse">
						skrn imḥḍarn s-ma-f-tn-yuṣṣa yasuɛ, jjujadn imnsi n-usurf. 
					</seg>
					<seg id="b.MAT.26.20" type="verse">
						truḥ-d-tdggʷat iskiws yasuɛ a-išš d-imḥḍarn-ns s-sin d-mraw. 
					</seg>
					<seg id="b.MAT.26.21" type="verse">
						lliġ a-šttan yini-asn: «lḥqq a-rad-awn-iniġ, ra-yyi-izznz yan ġ-gratun.» 
					</seg>
					<seg id="b.MAT.26.22" type="verse">
						ṭiyyr-asn bahra, bdun ar-t-sqsan kullutn, kud yan ar-ittini: «yak, urd nkki a-sidi?» 
					</seg>
					<seg id="b.MAT.26.23" type="verse">
						yini-asn: «yan zġ-willi didi dranin ġ-uruku-ad a-ra-yyi-izznz. 
					</seg>
					<seg id="b.MAT.26.24" type="verse">
						ha-yus n-bnadm ra-immt ġmklli fllas ityaran, walaynni taguḍi a-ra-yili i-urgaz lli-izznzan yus n-bnadm. yuf-as i-urgaz-an mrad is-ur-akkʷ-ilul.» 
					</seg>
					<seg id="b.MAT.26.25" type="verse">
						isawl yahuda lli-ra-t-izznz yini-as: «izd nkki a-sidi?» irar-as: «kiyi a-t-innan.» 
					</seg>
					<seg id="b.MAT.26.26" type="verse">
						lliġ a-šttan yasi yasuɛ tangult, iškr rbbi ibbi-tt, ifk-tt i-imḥḍarn-ns yini-asn: «amẓat tššm. h̬tad tga ddat-inu.» 
					</seg>
					<seg id="b.MAT.26.27" type="verse">
						yasi lkas, iškr rbbi ifk-asn-t yini-asn: «swat zġ-gis kullukn. 
					</seg>
					<seg id="b.MAT.26.28" type="verse">
						ġwid gan idammn-inu lli-ra-iffi f-ssibt n-mddn ggutnin baš ad-gn lɛhd l-ljdid ġ-gratun d-rbbi ma-s-a-fllawn-issitti ddnub-nnun. 
					</seg>
					<seg id="b.MAT.26.29" type="verse">
						rad-awn-iniġ, ur-sul-rad-suġ zġ-lġllt n-waḍil ar ass lli-ġ-ra-t-didun-suġ zġ-ljdid ġ-tgldit n-baba rbbi.» 
					</seg>
					<seg id="b.MAT.26.30" type="verse">
						asin ilmma yan-umarg zġ-imurign n-rbbi, ffuġn s-uwrir n-zzitun. 
					</seg>
					<seg id="b.MAT.26.31" type="verse">
						yini-asn yasuɛ: «ha-kunni ġ-iḍ-ad ra-yyi-kullu-tflm, ašku ityara ‹rad-utġ amksa, tmzr-tuwrut n-uwlli.› 
					</seg>
					<seg id="b.MAT.26.32" type="verse">
						walaynni tigira n-mad-d-nkrġ zġ-lmut ra-kʷn-zwurġ s-tmazirt n-jalil.» 
					</seg>
					<seg id="b.MAT.26.33" type="verse">
						isawl bṭrus yini-as: «wah̬h̬a-k-kullu-fln, ur-sar-k-filġ nkki.» 
					</seg>
					<seg id="b.MAT.26.34" type="verse">
						imma yasuɛ irur-as: «lḥqq a-rad-ak-iniġ, ġ-iḍ-ad ur-ra-iġr-ufullus ard tinit kraṭṭ-twal ur-iyi-tssint.» 
					</seg>
					<seg id="b.MAT.26.35" type="verse">
						yini-as bṭrus: «wah̬h̬a rad-didk-mmtġ, ur-rad-iniġ ur-k-ssinġ.» ġmkad ad-nnan imḥḍarn kullutn. 
					</seg>
					<seg id="b.MAT.26.36" type="verse">
						ġakudan idda didsn yasuɛ s-yan-udġar lli-mi-ttinin ‹gatsimani›, yini i-imḥḍarn-ns: «gawrat ġid. rad-ftuġ yan imikk ad-ẓẓallġ.» 
					</seg>
					<seg id="b.MAT.26.37" type="verse">
						yawi dids bṭrus d-sin tarwa n-zabdi. iġuwḍ yasuɛ ġ-tasaɛt-an, mmaġn iswingimn bahra ġ-uwl-ns. 
					</seg>
					<seg id="b.MAT.26.38" type="verse">
						yini-asn: «tẓẓay flla taġuft-ad ar lmut. gawrat ġid tawzm didi.» 
					</seg>
					<seg id="b.MAT.26.39" type="verse">
						izayd iftu yan imikk iḍr f-uwdm-ns s-wakal iẓẓall yini: «wa-baba, ssitti flla lkas-ad n-urfufn iġ-iẓḍar a-yitti. walaynni a-yili ma-trit, urd mad-riġ nkki.» 
					</seg>
					<seg id="b.MAT.26.40" type="verse">
						iwrri s-dar imḥḍarn yaf-tn-in ṭṭasn. isawl s-bṭrus yini-as: «is-ur-tẓḍarm a-didi-tawzm yat tasaɛt? 
					</seg>
					<seg id="b.MAT.26.41" type="verse">
						awzat tḍalbm rbbi a-kʷn-issanf i-kullu ma-ra-kʷn-ijllu. hati ul n-bnadm ar-ittiri a-iskar afulki, imma ddat-ns tḍɛf.» 
					</seg>
					<seg id="b.MAT.26.42" type="verse">
						iddu tis snat-twal iẓẓall yini: «wa-baba, iġ-ur-iẓḍar ad-iyi-yanf lkas-ad bla-t-swiġ, a-yili ma-trit kiyi.» 
					</seg>
					<seg id="b.MAT.26.43" type="verse">
						iwrri-daġ yaf-tn-in ṭṭasn, inra-tn iṭs. 
					</seg>
					<seg id="b.MAT.26.44" type="verse">
						ifl-tn iddu tis kraṭṭ-twal iẓẓall yini ġmklli inna tiwaliw timzwura. 
					</seg>
					<seg id="b.MAT.26.45" type="verse">
						iwrri ilmma s-dar imḥḍarn-ns yini-asn: «ṭṭasat ġila tsunfum. hati tlkm-d tasaɛt. inza yus n-bnadm s-gr ifassn n-mddn ʷh̬šnnin. 
					</seg>
					<seg id="b.MAT.26.46" type="verse">
						nkrat a-nddu. ha-walli-yyi-izznzan yuška-d.» 
					</seg>
					<seg id="b.MAT.26.47" type="verse">
						sul a-isawal s-d-iruḥ yahuda lli-igan yan zġ-sin d-mraw n-umḥḍar. munn-d dids kigan d-mddn asin-d lkmami d-iɛmad. uznn-tn-d inmġurn n-tgmmi n-rbbi d-imġarn n-tmazirt-an. 
					</seg>
					<seg id="b.MAT.26.48" type="verse">
						ġwalli izznzan yasuɛ imla-yasn-yad tamatart-ad yini-asn «wanna ssudnġ, ġwan a-t-igan. amẓat-t.» 
					</seg>
					<seg id="b.MAT.26.49" type="verse">
						yašk-id yahuda iftu s-dar yasuɛ yini-as: «sslam ay-amslmd,» issudn-t. 
					</seg>
					<seg id="b.MAT.26.50" type="verse">
						isawl yasuɛ yini-as: «way-amddakkʷl-inu, izd mayad a-f-di-tuškit s-ġid?» lkmn-t-in wiyyaḍ, grn-in ifassn fllas amẓn-t. 
					</seg>
					<seg id="b.MAT.26.51" type="verse">
						inkr ilmma yan zġ-willi llanin d-yasuɛ ildi-d lkummit-ns, yut ah̬ddam n-unmġur n-tgmmi n-rbbi ibbi-as amẓẓuġ. 
					</seg>
					<seg id="b.MAT.26.52" type="verse">
						imma yasuɛ inna-yas: «rar lkummit-an s-uġlaf-ns. han kullu wanna yusin lkummit, s-lkummit a-s-ra-immt. 
					</seg>
					<seg id="b.MAT.26.53" type="verse">
						is-ur-tssinm is-ẓḍarġ ad-ḍalbġ baba rbbi, yazn-iyi-d uggʷar n-sin d-mraw n-ukabar l-lmalayka? 
					</seg>
					<seg id="b.MAT.26.54" type="verse">
						walaynni iġ-skrġ mayan, mamnk a-rad-afun-warratn n-rbbi lli-mlanin is-d-iqqan a-ijru kullu mayad?» 
					</seg>
					<seg id="b.MAT.26.55" type="verse">
						isawl yasuɛ ġakudan s-mddn-an ggutnin yini-asn: «ma-s-di-tffuġm s-lkmami d-iɛmad a-yyi-tġwim zund iġ-giġ amh̬h̬ar? gawrġ-n-bdda ġ-tgmmi n-rbbi kraygatt ass ar-sslmadġ, ur-iyi-tumẓm ġ-uwssan-an. 
					</seg>
					<seg id="b.MAT.26.56" type="verse">
						walaynni ijra kullu mayad baš a-yafu ma-ityaran ġ-warratn l-lanbiya.» ġakudan rwln kullu imḥḍarn-ns fln-t. 
					</seg>
					<seg id="b.MAT.26.57" type="verse">
						ġwilli umẓnin yasuɛ iwin-t s-dar qayafa anmġur n-tgmmi n-rbbi, munn-d imslmdn n-ššrɛ d-imġarn n-tmazirt kullutn. 
					</seg>
					<seg id="b.MAT.26.58" type="verse">
						iḍfur-t bṭrus zġ-tuggugt ar ammas n-tgmmi n-unmġur, ikšm ula ntta iskiws d-imh̬zniyn a-iẓr ma-ra-ijru. 
					</seg>
					<seg id="b.MAT.26.59" type="verse">
						imma inmġurn n-tgmmi n-rbbi d-imġarn l-lmḥkama kullutn ar-siggiln s-kra n-tugga n-tkrkas f-yasuɛ ma-f-a-t-nqqan. 
					</seg>
					<seg id="b.MAT.26.60" type="verse">
						nkrn kigan d-mddn ar-fllas-sskirkisn, walaynni ur-gisn-ufin kra n-tugga izgan. ġ-isiggʷra nkrn sin inagan 
					</seg>
					<seg id="b.MAT.26.61" type="verse">
						inin: «argaz-ad nsfld-as inna ‹nkki ẓḍarġ ad-h̬luġ tigmmi n-rbbi bnuġ-tt-daġ ġ-kraḍ-uwssan.›» 
					</seg>
					<seg id="b.MAT.26.62" type="verse">
						ibidd-unmġur n-tgmmi n-rbbi isqsa yasuɛ: «is-ur-ra-d-fllasn-trart s-yat? mayd-fllak-ttinin ġwid ġ-tugga-nsn?» 
					</seg>
					<seg id="b.MAT.26.63" type="verse">
						imma yasuɛ ġir ifssa. isawl-daġ-unmġur yini-as: «giġ-n srk rbbi lli-iddrn. ini-aġ, izd kiyi a-igan lmasiḥ yus n-rbbi?» 
					</seg>
					<seg id="b.MAT.26.64" type="verse">
						irar-as yasuɛ: «kiyi a-t-innan. walaynni rad-awn-iniġ, yan imikk ra-tẓrm yus n-bnadm iskiws f-ufasi n-rbbi itjhhdn, iftu-d ġ-gr imdla n-ignwan.» 
					</seg>
					<seg id="b.MAT.26.65" type="verse">
						lliġ isfld-unmġur n-tgmmi n-rbbi i-mayad, ibbi timlsa-ns yini-asn: «lkufr ayad. ma-sul-nra inagan? kunni tsfldm ġilad i-wawal-ns l-lkufr. 
					</seg>
					<seg id="b.MAT.26.66" type="verse">
						ma-fllas-tnnam?» rarn-as: «iqqan-t-id a-immt.» 
					</seg>
					<seg id="b.MAT.26.67" type="verse">
						ssufsn ġ-uwdm-ns ar-t-kkatn. kra yut-t s-ibariqn 
					</seg>
					<seg id="b.MAT.26.68" type="verse">
						ar-as-ttinin: «wa-kiyi-ad igan lmasiḥ, iġ-tgit nnabi ml-aġ manwa-k-yutn.» 
					</seg>
					<seg id="b.MAT.26.69" type="verse">
						imma bṭrus sul igawr ġ-brra ġ-wammas n-tgmmi. tašk-id yat-th̬ddamt tini-as: «ula kiyi tllit d-yasuɛ gu-jalil.» 
					</seg>
					<seg id="b.MAT.26.70" type="verse">
						irar-as ntta ġ-lgddam n-willi-d-illa: «ur-ssinġ ma-s-tnnit.» 
					</seg>
					<seg id="b.MAT.26.71" type="verse">
						iffuġ s-uġgʷmmi. tẓr-t yat-th̬ddamt yaḍni, tini i-willi biddnin ġin: «ġwad illa d-yasuɛ gu-naṣira.» 
					</seg>
					<seg id="b.MAT.26.72" type="verse">
						irar-daġ bṭrus s-tgallit: «ur-ssinġ argaz-an.» 
					</seg>
					<seg id="b.MAT.26.73" type="verse">
						yan imikk s-as-nnan ġwilli biddnin ġin: «s-ṣṣaḥt tgit kiyi zġ-gisn, ašku ar-tsawalt ġmklli sawaln ayt-jalil.» 
					</seg>
					<seg id="b.MAT.26.74" type="verse">
						inkr bṭrus ar-itgalla ar-ittini s-jjhd: «nkki ur-ssinġ argaz-an f-a-tsawalm.» iġr-ufullus ġakudan. 
					</seg>
					<seg id="b.MAT.26.75" type="verse">
						ikti-d bṭrus maylli-s-as-inna yasuɛ: «ur-ra-iġr-ufullus ard tinit kraṭṭ-twal ur-iyi-tssint.» iffuġ ar-yalla bahra. 
					</seg>
				</div>
				<div id="b.MAT.27" type="chapter">
					<seg id="b.MAT.27.1" type="verse">
						lliġ ifaw zzman munn-d inmġurn n-tgmmi n-rbbi d-imġarn n-tmazirt-an kullutn, mšawarn f-mamnk a-rad-nġn yasuɛ. 
					</seg>
					<seg id="b.MAT.27.2" type="verse">
						krfn-t awin-t dḥin-t-in i-bilaṭus lḥakm n-rruman. 
					</seg>
					<seg id="b.MAT.27.3" type="verse">
						imma yahuda lli-izznzan yasuɛ, lliġ isfld is-fllas-ḥkamn s-lmut tʷgraẓ-t. yawi kraḍ id-mraw n-uqarid-lli n-nnuqrt, irar-tn i-inmġurn d-imġarn 
					</seg>
					<seg id="b.MAT.27.4" type="verse">
						yini-asn: «hati ddnub ayd skrġ. zznziġ i-lmut yan ur-iskirn kra yʷh̬šnn.» rarn-as: «mad-aġ-gis-illan nkkʷni? dbbr i-ih̬f-nnk.» 
					</seg>
					<seg id="b.MAT.27.5" type="verse">
						iddu yahuda iluḥ-n iqaridn ġ-tgmmi n-rbbi, iffuġ yagʷl ih̬f-ns s-yan-izikr immt. 
					</seg>
					<seg id="b.MAT.27.6" type="verse">
						asin inmġurn iqaridn-an inin: «ur-ḥllan a-tn-in-ng ġ-ṣṣnduq n-tgmmi n-rbbi ašku atig n-idammn ad-gan.» 
					</seg>
					<seg id="b.MAT.27.7" type="verse">
						mšawarn-daġ i-ngratsn, sġn srsn ‹igr n-ufh̬h̬ar› a-gis-tmḍaln iġribn. 
					</seg>
					<seg id="b.MAT.27.8" type="verse">
						sul s-ġassad ar-ttinin mddn i-igr-an ‹akal n-idammn›. 
					</seg>
					<seg id="b.MAT.27.9" type="verse">
						ġmkad a-s-yuwfa-wawal n-nnabi irmiyya lli-innan: «rad-d-mšaškan mddn-an n-ayt-rbbi a-d-fllas-fkn atig n-kraḍ id-mraw n-uqarid n-nnuqrt, awin-tn ilmma 
					</seg>
					<seg id="b.MAT.27.10" type="verse">
						sġn srsn igr n-ufh̬h̬ar. ġmkad a-yyi-yuṣṣa sidi rbbi.» 
					</seg>
					<seg id="b.MAT.27.11" type="verse">
						ibidd yasuɛ ġ-lgddam l-lḥakm bilaṭus. isqsa-t lḥakm yini-as: «is-tgit agllid n-ayt-yudaya?» irar-as yasuɛ: «kiyi a-t-innan.» 
					</seg>
					<seg id="b.MAT.27.12" type="verse">
						nkrn inmġurn n-tgmmi n-rbbi d-imġarn n-tmazirt ar-srs-taštkkan s-kigan d-tġawsiwin, imma ntta ur-asn-irur s-yat. 
					</seg>
					<seg id="b.MAT.27.13" type="verse">
						yini-as bilaṭus: «is-ur-tsfldt i-mnnawt-tġawsiwin ayd-fllak-ttinin?» 
					</seg>
					<seg id="b.MAT.27.14" type="verse">
						imma ntta ifssa ur-asn-irur s-yat aylliġ itɛjjb bilaṭus bahra. 
					</seg>
					<seg id="b.MAT.27.15" type="verse">
						ikka-ttin lḥakm ġ-kraygatt lɛid n-usurf ar-asn-gis-irẓẓm i-yan-uḥbbas nna-ran. 
					</seg>
					<seg id="b.MAT.27.16" type="verse">
						illa yan ġ-lḥbs ġ-uwssan-an ism-ns barabbas, ityawssan bahra. 
					</seg>
					<seg id="b.MAT.27.17" type="verse">
						lliġ-d-munn mddn ggutnin, isqsa-tn bilaṭus: «manwa tram ad-awn-as-rẓmġ, izd barabbas nġd yasuɛ lli-mi-ttinim lmasiḥ?» 
					</seg>
					<seg id="b.MAT.27.18" type="verse">
						ašku bilaṭus issn inmġurn-nsn is-ḥsadn yasuɛ, ġayan ka-f-t-id-dḥin. 
					</seg>
					<seg id="b.MAT.27.19" type="verse">
						walaynni ġ-tasaɛt-an sul iskiws bilaṭus ġ-lkursi l-lḥukm s-d-srs-tuzn-tmġart-ns tini-as-d: «ad-ur-tkšmt ssuq n-urgaz-an ifulkin, ašku tuška-yyi-d taġuft iggutn ġassad f-ssibt-ns ġ-yat-twargit.» 
					</seg>
					<seg id="b.MAT.27.20" type="verse">
						imma inmġurn n-tgmmi n-rbbi d-imġarn n-tmazirt-an zuydn sshiyysn mddn baš a-t-ḍalbn ad-asn-d-irẓm i-barabbas idḥi-n yasuɛ s-lmut. 
					</seg>
					<seg id="b.MAT.27.21" type="verse">
						isqsa-tn-daġ lḥakm: «manwa tram ġ-sin-ad ad-awn-as-rẓmġ?» rarn-as: «barabbas.» 
					</seg>
					<seg id="b.MAT.27.22" type="verse">
						yini-asn bilaṭus: «ma-tram a-t-skrġ i-yasuɛ lli-mi-ttinim lmasiḥ?» rarn-as kullutn: «a-ityaggal f-uggjdi.» 
					</seg>
					<seg id="b.MAT.27.23" type="verse">
						yini-asn: «mah̬? ma-iskr yʷh̬šnn?» imma ntni ar-ssġuyyun s-uggʷar ar-ttinin: «a-ityaggal f-uggjdi a-immt.» 
					</seg>
					<seg id="b.MAT.27.24" type="verse">
						iẓr bilaṭus is-ur-isugir yat, ġir zuydn mddn duyn s-uggʷar. yasi-d aman isird ifassn-ns ġ-lgddam-nsn yini-asn: «ha-nkki ur-flla-llin idammn n-urgaz-ad. ẓrat kunni ma-ra-tskrm.» 
					</seg>
					<seg id="b.MAT.27.25" type="verse">
						rarn-as kullutn: «a-fllannġ-ilin idammn-ns nkkʷni d-tarwa-nnġ.» 
					</seg>
					<seg id="b.MAT.27.26" type="verse">
						irẓm-asn ġakudan i-barabbas. imma yasuɛ, issġurš-t issufġ-t a-immt f-uggjdi. 
					</seg>
					<seg id="b.MAT.27.27" type="verse">
						nkrn iɛskrin l-lḥakm awin yasuɛ s-ṭuẓẓunt l-lqṣr, ssmunn-d kullu lɛskr lli-illan ġin. 
					</seg>
					<seg id="b.MAT.27.28" type="verse">
						kkisn-as timlsit-ns sslsn-as yan-uslham iẓggʷaġn, 
					</seg>
					<seg id="b.MAT.27.29" type="verse">
						skrn yan-ttaj zġ-uzggʷar gn-as-t f-ih̬f, gn-as yat-tġanimt ġ-ufus-ns afasi. ar-ṭṭarn f-ifaddn-nsn ġ-lgddam-ns ar-gis-ḍṣṣan ar-ttinin: «sslam fllak ay-agllid n-ayt-yudaya.» 
					</seg>
					<seg id="b.MAT.27.30" type="verse">
						ar-fllas-ssufusn, asin taġanimt-lli ar-t-in-srs-kkatn f-ih̬f. 
					</seg>
					<seg id="b.MAT.27.31" type="verse">
						lliġ gis šbɛan taḍṣa, kkisn-as aslham sslsn-as timlsit-ns, awin-t a-t-nġn f-uggjdi. 
					</seg>
					<seg id="b.MAT.27.32" type="verse">
						lliġ ffuġn ntni, mnaggarn yan-urgaz gu-kurini ism-ns simɛan, amrn-t a-yasi aggjdi n-yasuɛ. 
					</seg>
					<seg id="b.MAT.27.33" type="verse">
						lkmn adġar lli-mi-ttinin ‹gulguta›. tga lmɛna-ns ‹adġar n-tʷh̬šašt n-ih̬f›. 
					</seg>
					<seg id="b.MAT.27.34" type="verse">
						irin ad-fkn i-yasuɛ aman n-waḍil iktin lli-ġ-illa-usafar ismmumn, imma ntta lliġ-t-imḍi yagʷi a-t-isu. 
					</seg>
					<seg id="b.MAT.27.35" type="verse">
						qqnn-t f-uggjdi alln-t. bḍun timlsa-ns i-ngratsn grn-d fllasnt asġar. 
					</seg>
					<seg id="b.MAT.27.36" type="verse">
						gawrn ġin ḍufn-t. 
					</seg>
					<seg id="b.MAT.27.37" type="verse">
						gn yat talluḥt ġ-nnig ih̬f-ns a-tml aṣraḍ lli-s-as-ṣrḍn, ityara gis: «ġwad iga yasuɛ agllid n-ayt-yudaya.» 
					</seg>
					<seg id="b.MAT.27.38" type="verse">
						awin-d sin imh̬h̬arn agʷln-tn f-iggjda, yan f-ufasi n-yasuɛ d-yan f-uẓlmaḍ-ns. 
					</seg>
					<seg id="b.MAT.27.39" type="verse">
						ar-t-rggmn mddn lli-zraynin, ar-ssmussun ih̬fawn-nsn ar-as-ttinin: 
					</seg>
					<seg id="b.MAT.27.40" type="verse">
						«wa-kiyi lli-ra-ih̬lu tigmmi n-rbbi tbnut-stt ġ-kraḍ-uwssan, jjnjm ih̬f-nnk. gguz-d zġ-uggjdi iġ-tgit yus n-rbbi.» 
					</seg>
					<seg id="b.MAT.27.41" type="verse">
						ġmkad-daġ a-s-a-gis-tṭnaẓn inmġurn n-tgmmi n-rbbi d-imslmdn n-ššrɛ d-imġarn n-tmazirt ar-ttinin: 
					</seg>
					<seg id="b.MAT.27.42" type="verse">
						«hati ijjnjm wiyyaḍ walaynni ur-iẓḍar a-ijjnjm ih̬f-ns. izd agllid n-ayt-rbbi a-iga? iniyat-as a-d-igguz zġ-uggjdi ġilad baš a-srs-namn. 
					</seg>
					<seg id="b.MAT.27.43" type="verse">
						hatin isstamn ġ-rbbi, ig ih̬f-ns d-yus n-rbbi. iniyat-as a-t-ijjnjm rbbi ġilad iġ-fllas-irḍa.» 
					</seg>
					<seg id="b.MAT.27.44" type="verse">
						ula imh̬h̬arn lli-dids-tyaggalnin f-iggjda ar-t-rggmn ula ntni. 
					</seg>
					<seg id="b.MAT.27.45" type="verse">
						lliġ tlkm tasaɛt tis snat d-mrawt, ḍrnd-d tillas f-tmazirt-an kullutt ar tasaɛt tis kraṭṭ n-tdggʷat. 
					</seg>
					<seg id="b.MAT.27.46" type="verse">
						tasaɛt tis kraṭṭ yut yasuɛ s-yat-tġuyyit itjhhdn yini: «aluy, aluy, lama šabaqtani?» tga lmɛna-ns «wa-rbbi-nu, wa-rbbi-nu, mah̬ a-yyi-tflt?» 
					</seg>
					<seg id="b.MAT.27.47" type="verse">
						kra zġ-willi biddnin ġin, lliġ-as-sfldn inin: «hati ar-yaqra i-nnabi iliyya.» 
					</seg>
					<seg id="b.MAT.27.48" type="verse">
						yazzl yan gisn yasi-d yan-ušrwiḍ iɛmmr-t s-waman l-lh̬ll ig-t ġ-yat-tġanimt imdi-t-in i-yasuɛ a-isu. 
					</seg>
					<seg id="b.MAT.27.49" type="verse">
						inin wiyyaḍ: «zgayat, a-nẓr is-ra-d-yašk iliyya a-t-ijjnjm.» 
					</seg>
					<seg id="b.MAT.27.50" type="verse">
						imma yasuɛ yut-daġ s-yat-tġuyyit itjhhdn idḥi rruḥ-ns. 
					</seg>
					<seg id="b.MAT.27.51" type="verse">
						ġakudan yut-ušrrig lh̬amiya n-tḥanut tamẓlayt ġ-tgmmi n-rbbi, tbḍu f-sin zġ-uflla ar izdar. immass-wakal stġn ijarifn, 
					</seg>
					<seg id="b.MAT.27.52" type="verse">
						rẓmn ismḍal nkrn kigan d-imẓlayn n-rbbi lli-mmutnin. 
					</seg>
					<seg id="b.MAT.27.53" type="verse">
						ntni, lliġ-d-inkr yasuɛ zġ-lmut, ffuġn-d zġ-ismḍal kšmn-d s-tmdint n-urušalim, ẓrn-tn mddn ggutnin. 
					</seg>
					<seg id="b.MAT.27.54" type="verse">
						imma lqbṭan n-iɛskrin d-willi dids ḍufnin yasuɛ, lliġ ẓran akal ar-itmussu ula kullu mayd ijran, iksaḍn bahra ar-ttinin: «s-ṣṣaḥt iga ġwad yus n-rbbi.» 
					</seg>
					<seg id="b.MAT.27.55" type="verse">
						ilint-ġin-tmġarin ggutnin, biddnt ġ-tuggugt ar-tmnadnt kullu ma-ijran. munnd-d ntnti d-yasuɛ zġ-tmazirt n-jalil ar-ti-tɛawannt. 
					</seg>
					<seg id="b.MAT.27.56" type="verse">
						tlla gisnt maryam ullt-magdala, d-maryam innas n-aytmatn yaɛqub d-yusf, tili ula innas n-tarwa n-zabdi. 
					</seg>
					<seg id="b.MAT.27.57" type="verse">
						lliġ-di-truḥ-tdggʷat yašk-id yan-urgaz ism-ns yusf. iga gu-rama, iggut dars lh̬ir, ig ula ntta amḥḍar n-yasuɛ. 
					</seg>
					<seg id="b.MAT.27.58" type="verse">
						ikšm s-dar bilaṭus iḍalb zġ-gis ddat n-yasuɛ, yamr bilaṭus ad-as-tt-fkn. 
					</seg>
					<seg id="b.MAT.27.59" type="verse">
						iddu yusf yawi ddat issmuttl-tt ġ-lkttan išwan iġusn, 
					</seg>
					<seg id="b.MAT.27.60" type="verse">
						isrs-tt-in ġ-umḍḍal-ns l-ljdid ityawġza ġ-ujarif. issknuki-d yan-ifir imqqurn iqqn srs imi n-umḍḍal iddu. 
					</seg>
					<seg id="b.MAT.27.61" type="verse">
						tili ġin maryam ullt-magdala d-maryam-lli yaḍni, gawrnt ġ-lgddam n-umḍḍal. 
					</seg>
					<seg id="b.MAT.27.62" type="verse">
						izri-wass-an ġ-ujadn i-lɛid. munn-d inmġurn n-tgmmi n-rbbi d-ifarisin, ddun s-dar bilaṭus 
					</seg>
					<seg id="b.MAT.27.63" type="verse">
						inin-as: «a-sidi, ur-nttu ma-inna bu-tkrkas-an lliġ sul iddr, inna ‹ġ-wis kraḍ-uwssan rad-d-nkrġ zġ-lmut.› 
					</seg>
					<seg id="b.MAT.27.64" type="verse">
						nḍalb-k ġilad a-taznt iɛskrin a-n-ḍufn amḍḍal-ns ard izri wis kraḍ-uwssan, a-ur-imil ddun imḥḍarn-ns akʷrn ddat inin is-d-inkr zġ-lmut, jlun mddn uggʷar n-ġmklli jlan.» 
					</seg>
					<seg id="b.MAT.27.65" type="verse">
						irar-asn bilaṭus: «hatin darun imh̬zniyn. zaydat tḍufm kunni ġmknna tram.» 
					</seg>
					<seg id="b.MAT.27.66" type="verse">
						ddun ilmma, ġwin tiḍaf f-umḍḍal, ɛllmn ifir baš ad-issann is-illa ma-t-irẓẓmn, ssbiddn imh̬zniyn ġ-lgddam-ns. 
					</seg>
				</div>
				<div id="b.MAT.28" type="chapter">
					<seg id="b.MAT.28.1" type="verse">
						lliġ izri-wass n-usunfu, zikk ṣbaḥ n-wass l-lḥdd, tnkr maryam ullt-magdala d-maryam-lli yaḍni ddunt ad-ẓrnt amḍḍal. 
					</seg>
					<seg id="b.MAT.28.2" type="verse">
						s-immussa-wakal ġ-tasaɛt-an s-jjhd, igguz-d yal-lmalak n-sidi rbbi zġ-ignwan, issknuki ifir zġ-imi n-umḍḍal, igawr fllas. 
					</seg>
					<seg id="b.MAT.28.3" type="verse">
						ar-issmrqiqiy lmalak zund usmann tmllul-tmlsit-ns zund adfl. 
					</seg>
					<seg id="b.MAT.28.4" type="verse">
						ggʷdn imh̬zniyn lli-ḍufnin amḍḍal ar-trgigiyn s-tawda, ḍrn s-wakal zund iġ-mmutn. 
					</seg>
					<seg id="b.MAT.28.5" type="verse">
						isawl lmalak s-tmġarin yini-asnt: «ad-ur-tiksaḍmt. ssnġ is-a-tsiggilmt yasuɛ lli-immutn f-uggjdi. 
					</seg>
					<seg id="b.MAT.28.6" type="verse">
						ur-sul-illi ġid ašku inkr-n ġmklli-s-inna. aškamd-d a-tẓrmt illiġ-t-id-srsn.» 
					</seg>
					<seg id="b.MAT.28.7" type="verse">
						yini-asnt ilmma: «ddwamt ġilad s-dar imḥḍarn-ns, tinimt-asn is-d-inkr zġ-lmut. ra-kʷn-izwur s-tmazirt n-jalil. ġin a-ġ-ra-ti-tẓrm. ha-yyi nniġ-awnt-t.» 
					</seg>
					<seg id="b.MAT.28.8" type="verse">
						ffuġnd-d-tmġarin ḥayna zġ-dar-umḍḍal, ggʷdnt s-lfrḥ iggutn. ddunt ar-tazzalnt ad-awint lh̬bar i-imḥḍarn-ns. 
					</seg>
					<seg id="b.MAT.28.9" type="verse">
						sul llant ġ-uġaras s-asnt-iban yasuɛ yini-asnt: «ad-awnt-tili sslamt.» ruḥnt-in ḍrnt-as-n f-iḍarn sjdnt-as. 
					</seg>
					<seg id="b.MAT.28.10" type="verse">
						yini-asnt yasuɛ: «ad-ur-tiksaḍmt. zaydamt tinimt i-aytma ad-ddun s-jalil. ġin a-ġ-ra-yyi-ẓrn.» 
					</seg>
					<seg id="b.MAT.28.11" type="verse">
						lliġ ddant-tmġarin, iwrri kra zġ-imh̬zniyn lli-ḍufnin amḍḍal s-tmdint, inin i-inmġurn n-tgmmi n-rbbi f-ma-ijran. 
					</seg>
					<seg id="b.MAT.28.12" type="verse">
						munn-d ntni d-imġarn n-tmazirt mšawarn i-ngratsn, fkn i-imh̬zniyn iqaridn 
					</seg>
					<seg id="b.MAT.28.13" type="verse">
						uṣṣan-tn inin-asn: «iniyat i-mddn ‹uškan-d imḥḍarn-ns ġ-iyḍ, afn-aġ-d ngn, akʷrn ddat-ns.› 
					</seg>
					<seg id="b.MAT.28.14" type="verse">
						a-ur-tiksaḍm zġ-lḥakm. iġ-iffuġ isfld i-ġayan, ra-t-nssfhm is-ur-fllawn-illi yat.» 
					</seg>
					<seg id="b.MAT.28.15" type="verse">
						amẓn iqaridn, skrn ġmklli-tn-uṣṣan. ilin iwaliwn-ad ġ-dar ayt-yudaya sul s-ġassad. 
					</seg>
					<seg id="b.MAT.28.16" type="verse">
						nkrn ilmma imḥḍarn s-yan d-mraw, ddun s-tmazirt n-jalil s-uwrir lli-s-asn-inna yasuɛ. 
					</seg>
					<seg id="b.MAT.28.17" type="verse">
						ẓrn-t ġin ḍrn s-wakal sjdn-as, walaynni illa sul gisn ma-iškkan. 
					</seg>
					<seg id="b.MAT.28.18" type="verse">
						imma yasuɛ iruḥ-tn yini-asn: «hati ġ-ufus-inu a-ġ-ityawfka kullu ma-illan ġ-ignwan ula ġ-wakal. 
					</seg>
					<seg id="b.MAT.28.19" type="verse">
						ddwat ġilad s-kraygatt tamazirt, trarm mddn ad-gn imḥḍarn-inu, tssddmm-tn ġ-waman s-ism n-baba d-yus d-rruḥ lqudus, 
					</seg>
					<seg id="b.MAT.28.20" type="verse">
						ar-tn-tsslmadm ad-skarn kullu ma-f-kʷn-uṣṣaġ. ha-yyi bdda didun ar isiggʷra n-ddunit.» 
					</seg>
				</div>
			</div>
			<div id="b.MAR" type="book">
				<div id="b.MAR.1" type="chapter">
					<seg id="b.MAR.1.1" type="verse">
						lh̬bar ifulkin n-yasuɛ lmasiḥ yus n-rbbi. 
					</seg>
					<seg id="b.MAR.1.2" type="verse">
						ibda ġmklli ityaran ġayd izrin f-ufus n-nnabi išaɛya, inna rbbi: «rad-aznġ arqqas-inu ad-ak-izwur ijjujad-ak aġaras-nnk. 
					</seg>
					<seg id="b.MAR.1.3" type="verse">
						ha-yan-wawal ar-itbrraḥ ġ-lh̬la ar-ittini ‹jjujadat aġaras n-siditnnġ, tssnmm tiġarasin-ns.›» 
					</seg>
					<seg id="b.MAR.1.4" type="verse">
						ġmkan a-s-d-iban yuḥanna amsddam ġ-lh̬la ar-itbrraḥ ar-ittini: «flat kullu ma-tskarm yʷh̬šn, tddmm ġ-waman, baš ad-awn-iṣamḥ rbbi f-ddnub-nnun.» 
					</seg>
					<seg id="b.MAR.1.5" type="verse">
						ffuġn-d s-dars mddn ggutnin zġ-tmazirt n-yudaya d-imzdġn n-tmdint n-urušalim, ar-tqrran s-ddnub-nsn, ddmn kullutn f-ufus-ns ġ-wasif n-urdun. 
					</seg>
					<seg id="b.MAR.1.6" type="verse">
						yuḥanna ar-ilssa taḍut n-irɛaman ar-yaggs s-ubkkas n-ilm, ar-ištta tamurġi d-tammnt l-lh̬la. 
					</seg>
					<seg id="b.MAR.1.7" type="verse">
						ar-itbrraḥ ar-ittini: «ra-d-yašk tigira-nu yan yugʷr-iyi. ur-sthllaġ ad-knuġ ad-rẓmġ ifalan n-turẓiyin-ns. 
					</seg>
					<seg id="b.MAR.1.8" type="verse">
						nkki ssddmġ-kʷn ġ-waman, imma ntta ra-kʷn-issddm s-rruḥ lqudus n-rbbi.» 
					</seg>
					<seg id="b.MAR.1.9" type="verse">
						yan-wass ġ-uwssan-an iffuġ yasuɛ tamdint n-naṣira lli-illan ġ-tmazirt n-jalil, yašk-id iddm ġ-wasif n-urdun f-ufus n-yuḥanna. 
					</seg>
					<seg id="b.MAR.1.10" type="verse">
						ġir inkr-d zġ-waman s-iẓra ignwan rẓmn, igguz-d fllas rruḥ lqudus n-rbbi zund yan-utbir, 
					</seg>
					<seg id="b.MAR.1.11" type="verse">
						isawl-d yan-wawal zġ-ignwan yini: «kiyi tgit iwi iɛzzan. frḥġ srk bahra.» 
					</seg>
					<seg id="b.MAR.1.12" type="verse">
						iddu yasuɛ idḥi-t rruḥ lqudus ġakudan s-lh̬la. 
					</seg>
					<seg id="b.MAR.1.13" type="verse">
						ikka-n ġ-dar luḥuš ġ-lh̬la kkuẓ id-mraw n-wass, ar-t-itarm šiṭan, ar-ti-tɛawann lmalayka. 
					</seg>
					<seg id="b.MAR.1.14" type="verse">
						lliġ ityamaẓ yuḥanna ġ-lḥbs yašk-id yasuɛ s-tmazirt n-jalil ar-itbrraḥ s-lh̬bar ifulkin n-rbbi 
					</seg>
					<seg id="b.MAR.1.15" type="verse">
						ar-ittini: «ikmml zzman, takmur-d-tgldit n-rbbi. flat kullu ma-tskarm yʷh̬šn, tġwim ġ-lh̬bar-ad ifulkin.» 
					</seg>
					<seg id="b.MAR.1.16" type="verse">
						iftu ġ-tama n-umda n-jalil, iẓr simɛan ntta d-gʷmas andraws. ingʷmarn n-islman ad-gan. grn-in ššbkt ġ-umda. 
					</seg>
					<seg id="b.MAR.1.17" type="verse">
						isawl yasuɛ yini-asn: «aškad-d munat didi, rarġ-kʷn a-tgm ingʷmarn n-mddn.» 
					</seg>
					<seg id="b.MAR.1.18" type="verse">
						fln ššbayk-nsn ġakudan, munn dids. 
					</seg>
					<seg id="b.MAR.1.19" type="verse">
						izayd iftu yan imikk s-n-iẓra yaɛqub yus n-zabdi ntta d-gʷmas yuḥanna. llan ġ-tanawt-nsn ar-tɛdaln ššbayk. 
					</seg>
					<seg id="b.MAR.1.20" type="verse">
						iġr-asn ġakudan, fln-in babatsn zabdi ġ-tanawt ntta d-ih̬ddamn-ns, munn d-yasuɛ. 
					</seg>
					<seg id="b.MAR.1.21" type="verse">
						ruḥn tamdint n-kafrnaḥum. ġ-wass n-usunfu ikšm yasuɛ s-tgmmi n-tẓallit ar-isslmad mddn. 
					</seg>
					<seg id="b.MAR.1.22" type="verse">
						ar-tɛjjabn ġ-ulmmud-ns ašku ar-srsn-isawal ġmklli dars lḥqq ad-asn-yini ma-tn-d-iqqann a-t-skarn. ur-igi ntta zund imslmdn n-ššrɛ. 
					</seg>
					<seg id="b.MAR.1.23" type="verse">
						ġ-tasaɛt-an illa ġ-tgmmi n-tẓallit yan-urgaz lli-ġ-illa yal-ljnn yʷh̬šnn bahra. 
					</seg>
					<seg id="b.MAR.1.24" type="verse">
						yut s-yat-tġuyyit yini: «wa-yasuɛ gu-naṣira, ma-illan ġ-gratnnġ didk? is-di-tuškit ad-aġ-thlkt? ssnġ ma-tgit kiyi. amẓlay n-rbbi a-tgit.» 
					</seg>
					<seg id="b.MAR.1.25" type="verse">
						isawl yasuɛ yamr ljnn yini-as: «fssa, tffuġt zġ-gis.» 
					</seg>
					<seg id="b.MAR.1.26" type="verse">
						issmḥakka-t ljnn bahra, yut s-yat-tġuyyit itjhhdn iffuġ zġ-gis. 
					</seg>
					<seg id="b.MAR.1.27" type="verse">
						ar-tɛjjabn mddn kullutn ar-ssmqsan i-ngratsn ar-ttinin: «ma-iga mayad? kra n-ulmmud l-ljdid ayad. hati dars taẓḍḍart iggutn aylliġ a-itamr ljnun ʷh̬šnnin, ar-skarn s-wawal-ns.» 
					</seg>
					<seg id="b.MAR.1.28" type="verse">
						ġakudan ar-bahra-sawaln mddn f-yasuɛ, awin lh̬bar-ns s-kraygatt mani ġ-tmazirt n-jalil kullutt. 
					</seg>
					<seg id="b.MAR.1.29" type="verse">
						lliġ iffuġ zġ-tgmmi n-tẓallit yašk-id s-tgmmi n-simɛan d-andraws. kšmn srs ntni d-yaɛqub d-yuḥanna. 
					</seg>
					<seg id="b.MAR.1.30" type="verse">
						afn-in taḍggʷalt n-simɛan tgn tuḍn s-tawla, inin-as fllas. 
					</seg>
					<seg id="b.MAR.1.31" type="verse">
						yakmur s-tama-ns yamẓ-as ġ-ufus issnkr-tt-id. titti zgis tawla, tnkr ar-fllasn-ttsh̬h̬ar. 
					</seg>
					<seg id="b.MAR.1.32" type="verse">
						ġ-tdggʷat n-ġassan lliġ-n-tḍr tafukt aškin-d mddn s-dar yasuɛ, awin-as-d imuḍan kullutn ula ġwilli-ġ-llan ljnun. 
					</seg>
					<seg id="b.MAR.1.33" type="verse">
						munn-d kullu ayt-tmdint ġ-imi n-tgmmi. 
					</seg>
					<seg id="b.MAR.1.34" type="verse">
						ijjujji imuḍan ggutnin zġ-kullu timuḍan lli-gisn-llanin issufġ kigan d-ljnun. ur-yudji ljnun a-fllas-sawaln, ašku ssnn ntni ma-iga. 
					</seg>
					<seg id="b.MAR.1.35" type="verse">
						inkr-d yasuɛ ġ-tillas n-ṣṣbaḥ, iffuġ iftu s-yan mani ġ-ur-illi yan, ar-ġin-itẓalla. 
					</seg>
					<seg id="b.MAR.1.36" type="verse">
						iḍfur-t simɛan d-willi dids llanin. 
					</seg>
					<seg id="b.MAR.1.37" type="verse">
						lliġ-t-in-ufan inin-as: «ha-mddn kullutn ar-srk-siggiln.» 
					</seg>
					<seg id="b.MAR.1.38" type="verse">
						imma yasuɛ irur-asn: «a-nddu s-iduran-an yaḍni a-n-tbrraḥġ ġin-daġ, ašku mayad a-f-d-uškiġ.» 
					</seg>
					<seg id="b.MAR.1.39" type="verse">
						izayd ar-itkka kullu tamazirt n-jalil ar-itbrraḥ ġ-tgʷmma n-tẓallit ar-issufuġ ljnun. 
					</seg>
					<seg id="b.MAR.1.40" type="verse">
						yan-wass yuška-d dars yan-unjdam, iḍr ġ-lgddam-ns iḍalb-t bahra yini-as: «tẓḍart a-yyi-tssġust iġ-trit.» 
					</seg>
					<seg id="b.MAR.1.41" type="verse">
						iḥnnu gis yasuɛ bahra, iggr-as s-ufus-ns, yini-as: «riġ nkki. ġus.» 
					</seg>
					<seg id="b.MAR.1.42" type="verse">
						ġakudan yitti zġ-gis ljdam iġus. 
					</seg>
					<seg id="b.MAR.1.43" type="verse">
						yazn-t yasuɛ yuṣṣa-t s-lmɛqul 
					</seg>
					<seg id="b.MAR.1.44" type="verse">
						yini-as: «rar lɛaql ad-ur-tinit yat i-yan, walaynni ddu tmlt ih̬f-nnk i-unmġur n-tgmmi n-rbbi tfkt f-usġus-nnk tiġrsi lli-f-yuṣṣa musa, a-tg tugga i-mddn.» 
					</seg>
					<seg id="b.MAR.1.45" type="verse">
						imma ntta iffuġ ġakudan ar-isawal bahra f-yasuɛ, ar-itawi lh̬bar n-mad-as-ijran aylliġ ur-sul-iẓḍar yasuɛ a-ikšm ibayyn s-kra n-uduwwar. iqama ġ-lh̬la ar-n-dars-ttaškin mddn zġ-kraygatt tasga. 
					</seg>
				</div>
				<div id="b.MAR.2" type="chapter">
					<seg id="b.MAR.2.1" type="verse">
						iwrri-d yasuɛ s-tmdint n-kafrnaḥum. zrin kra n-uwssan s-sfldn mddn is-illa ġ-tgmmi. 
					</seg>
					<seg id="b.MAR.2.2" type="verse">
						munn-d fllas mddn ggutnin aylliġ ur-iqama kra n-uġẓu ġ-ugʷns ula ġ-imi n-brra. ar-tn-isslmad s-wawal n-rbbi. 
					</seg>
					<seg id="b.MAR.2.3" type="verse">
						aškin-d kkuẓ mddn asin-d yan-urgaz ikušmn. 
					</seg>
					<seg id="b.MAR.2.4" type="verse">
						ur-ẓḍarn a-t-in-ssakmurn i-yasuɛ ašku tɛmmr-tgmmi s-mddn ggutnin. ġlin ilmma s-ukfaf, ssittin yan-uwzun ġ-iggi n-illiġ illa yasuɛ, rẓmn anqubbi, zzugzn-in imjdin lli-f-ign-ukušam. 
					</seg>
					<seg id="b.MAR.2.5" type="verse">
						yasuɛ iẓra mamnk a-bahra-srs-umnn, isawl s-ukušam yini-as: «way-iwi, ittin fllak ddnub-nnk.» 
					</seg>
					<seg id="b.MAR.2.6" type="verse">
						llan ġin kra n-imslmdn n-ššrɛ, gawrn ar-swingimn d-ih̬f-nsn: 
					</seg>
					<seg id="b.MAR.2.7" type="verse">
						«mah̬ a-isawl ġwad s-ġmkad? awal l-lkufr ayd inna. ma-iẓḍarn a-issitti ddnub abla rbbi waḥdut?» 
					</seg>
					<seg id="b.MAR.2.8" type="verse">
						imma yasuɛ issn ġ-rruḥ-ns ma-ġ-a-swingimn, yini-asn: «mah̬ aylliġ a-tswingimm d-ih̬fawn-nnun ġmkad? 
					</seg>
					<seg id="b.MAR.2.9" type="verse">
						ma-gisn-irh̬an, ad-iniġ i-ġwad ikušmn ‹ittin fllak ddnub-nnk› nġd ad-iniġ ‹nkr, tasit imjdin-nnk ar-ttidut›? 
					</seg>
					<seg id="b.MAR.2.10" type="verse">
						walaynni rad-awn-mlġ is-dari taẓḍḍart ġ-ddunit ad-ssittiġ ddnub, nkki lli-igan yus n-bnadm.» igrawl ġ-ukušam yini-as: 
					</seg>
					<seg id="b.MAR.2.11" type="verse">
						«nniġ-ak, nkr tasit imjdin-nnk, tddut s-tgmmi-nnk.» 
					</seg>
					<seg id="b.MAR.2.12" type="verse">
						inkr ġakudan yasi imjdin-ns iffuġ ġ-lgddam n-mddn-an. ar-tɛjjabn kullutn ar-talġn rbbi ar-ttinin: «ur-jju-nẓri zund mayad.» 
					</seg>
					<seg id="b.MAR.2.13" type="verse">
						iffuġ-daġ yasuɛ s-tama n-umda, aškin-d dars mddn ggutnin ar-tn-isslmad. 
					</seg>
					<seg id="b.MAR.2.14" type="verse">
						iftu yan imikk iẓr lawi yus n-ḥalfa iskiws ġ-illiġ a-tamẓn iqaridn n-nkkas. yini-as: «ašk-id, mun didi.» inkr lawi imun dids. 
					</seg>
					<seg id="b.MAR.2.15" type="verse">
						igawr yasuɛ d-imḥḍarn-ns ġ-tgmmi n-lawi, idru d-id-bu-nkkas ggutnin d-wiyyaḍ ʷh̬šnnin. iggut gisn ma-itmunun d-yasuɛ. 
					</seg>
					<seg id="b.MAR.2.16" type="verse">
						imma imslmdn n-ššrɛ l-lmdhb n-ifarisin, lliġ-t-ẓran ar-ištta d-mddn ʷh̬šnnin d-willi tamẓnin nkkas, sqsan imḥḍarn-ns: «mah̬ aylliġ a-ištta d-id-bu-nkkas d-mddn-an ʷh̬šnnin?» 
					</seg>
					<seg id="b.MAR.2.17" type="verse">
						lliġ isfld yasuɛ i-mad-nnan yini-asn: «urd ġwilli dusnin a-iḥtajjan aṭbib walaynni ġwilli uḍnnin. ur-d-uškiġ a-n-ġrġ i-willi ġalnin is-fulkin, walaynni uškiġ-d a-n-ġrġ i-willi ʷh̬šnnin.» 
					</seg>
					<seg id="b.MAR.2.18" type="verse">
						ġ-uwssan-an ar-taẓumn imḥḍarn n-yuḥanna amsddam, ntni d-ifarisin. aškin-d kra n-mddn sqsan yasuɛ: «mah̬ aylliġ a-taẓumn imḥḍarn n-yuḥanna ntni d-ifarisin, imma imḥḍarn-nnk kiyi ur-a-taẓumn?» 
					</seg>
					<seg id="b.MAR.2.19" type="verse">
						isawl yasuɛ yini-asn: «is-ẓḍarn ayt-tmġra ad-aẓumn d-usli didsn? iġ-sul-didsn-illa-usli ur-ẓḍarn ad-aẓumn. 
					</seg>
					<seg id="b.MAR.2.20" type="verse">
						walaynni rad-d-aškin-uwssan lli-ġ-ra-fllasn-yitti-usli. ġ-uwssan-an a-ġ-rad-taẓumn. 
					</seg>
					<seg id="b.MAR.2.21" type="verse">
						ur-illi ma-ignnun tadġart n-ttub l-ljdid f-tmlsit taqdimt. iġ-iskr ġmkan ra-tkkis-tdġart l-ljdid zġ-tqdimt tbbi s-uggʷar. 
					</seg>
					<seg id="b.MAR.2.22" type="verse">
						ur-illi ma-itggan aman n-waḍil iktin l-ljdid ġ-ilmawn iqdimn. iġ-iskr ġmkan rad-stġn-waman l-ljdid ilmawn iqdimn ffin-waman h̬srn ilmawn. walaynni ar-tggan aman n-waḍil l-ljdid ġ-ilmawn l-ljdid.» 
					</seg>
					<seg id="b.MAR.2.23" type="verse">
						yan-wass n-usunfu ifta yasuɛ d-imḥḍarn-ns ġ-igran ġ-gr imndi. lliġ a-ttidun ar-tkkisn imḥḍarn tizlfin. 
					</seg>
					<seg id="b.MAR.2.24" type="verse">
						sawln-d kra n-ifarisin inin-as: «ẓr, mah̬ aylliġ a-skarn ġ-wass n-usunfu ġaylli ur-gis-iḥllan?» 
					</seg>
					<seg id="b.MAR.2.25" type="verse">
						irar-asn yasuɛ: «is-ur-tġrim f-dawd ma-iskr ġakud lliġ-t-bahra-inġa laẓ, ntta d-willi dids munnin? 
					</seg>
					<seg id="b.MAR.2.26" type="verse">
						ikšm s-tgmmi n-rbbi ġ-uwssan n-abyatar anmġur n-tgmmi n-rbbi, išš aġrum lli-ityawfkan i-rbbi. ur-iḥlla a-t-išš yan abla inmġurn n-tgmmi n-rbbi. išša-t dawd ifk-t i-usmun-ns.» 
					</seg>
					<seg id="b.MAR.2.27" type="verse">
						izayd yasuɛ yini-asn: «rbbi iskr ass n-usunfu f-ssibt n-bnadm, urd bnadm f-ssibt n-wass n-usunfu. 
					</seg>
					<seg id="b.MAR.2.28" type="verse">
						mayad a-f-giġ sidis ula n-wass n-usunfu, nkki lli-igan yus n-bnadm.» 
					</seg>
				</div>
				<div id="b.MAR.3" type="chapter">
					<seg id="b.MAR.3.1" type="verse">
						ikšm-daġ yasuɛ s-tgmmi n-tẓallit. illa ġin yan-urgaz immut-as-ufus. 
					</seg>
					<seg id="b.MAR.3.2" type="verse">
						ilin kra n-mddn ran ad-afn ġ-yasuɛ ma-s-a-yas-ṣraḍn, gabln-t ad-ẓrn is-ra-t-ijjujji ġ-wass n-usunfu. 
					</seg>
					<seg id="b.MAR.3.3" type="verse">
						isawl yasuɛ s-walli mi immut-ufus yini-as: «ašk-id s-wammas.» 
					</seg>
					<seg id="b.MAR.3.4" type="verse">
						isawl ilmma s-wiyyaḍ yini-asn: «ma-iḥllan ġ-wass n-usunfu? a-nskar ma-ifulkin nġd a-nskar ma-yʷh̬šnn? izd a-njjnjm yan nġd a-t-nhlk?» imma ntni fssan. 
					</seg>
					<seg id="b.MAR.3.5" type="verse">
						igrawl gisn ṭiyyr-as tʷgraẓ-t ašku qqurn-uwlawn-nsn bahra. isawl s-urgaz-lli yini-as: «mdi-d afus-nnk.» imdi-as-t-id s-ijji, idus-ufus-ns. 
					</seg>
					<seg id="b.MAR.3.6" type="verse">
						ffuġn ifarisin ġakudan, ddun ar-tmšawarn d-imddukkʷal n-ugllid hirudus f-mamnk a-rad-nġn yasuɛ. 
					</seg>
					<seg id="b.MAR.3.7" type="verse">
						iftu yasuɛ d-imḥḍarn-ns s-umda, ḍfurn-t mddn ggutnin zġ-tmazirt-an n-jalil. 
					</seg>
					<seg id="b.MAR.3.8" type="verse">
						lliġ sfldn wiyyaḍ f-ma-iskr, aškin-d zġ-yudaya d-tmdint n-urušalim ula tamazirt n-idumiyya d-tsga yaḍni n-wasif n-urdun ula tisgiw n-ṣur d-ṣayda. 
					</seg>
					<seg id="b.MAR.3.9" type="verse">
						yini ilmma yasuɛ i-imḥḍarn-ns ad-as-d-awin yat tanawt, a-tili ġ-tama-ns baš a-srs-ikšm iġ-t-ssnukman mddn bahra. 
					</seg>
					<seg id="b.MAR.3.10" type="verse">
						ašku ġ-uwssan-an ar-ijjujji mddn ggutnin aylliġ a-d-fllas-ṭṭarn kullu ma-ġ-llant-tmuḍan baš ad-as-ggrn. 
					</seg>
					<seg id="b.MAR.3.11" type="verse">
						ula ljnun ġakud nna-t-ẓran ḍrn-d ġ-dar iḍarn-ns ar-ssġuyyun ar-ttinin: «kiyi tgit yus n-rbbi.» 
					</seg>
					<seg id="b.MAR.3.12" type="verse">
						imma yasuɛ ar-tn-itamr a-ur-inin i-yan f-ma-iga. 
					</seg>
					<seg id="b.MAR.3.13" type="verse">
						iġli yasuɛ s-yan-uwrir iġr-d i-willi ira, aškin-d s-dars. 
					</seg>
					<seg id="b.MAR.3.14" type="verse">
						isti sin d-mraw ad-gn irqqasn-ns, baš ad-dids-tmunun yazn-tn ilmma a-tbrraḥn 
					</seg>
					<seg id="b.MAR.3.15" type="verse">
						tili-asn-tẓḍḍart ad-ssufuġn ljnun. 
					</seg>
					<seg id="b.MAR.3.16" type="verse">
						isti simɛan, ifk-as ism l-ljdid ‹bṭrus›. 
					</seg>
					<seg id="b.MAR.3.17" type="verse">
						isti yaɛqub yus n-zabdi d-yuḥanna gʷmas n-yaɛqub, ifk-asn ism l-ljdid ‹bu-anarjis›, tga lmɛna-ns ‹tarwa n-iggig›. 
					</seg>
					<seg id="b.MAR.3.18" type="verse">
						isti andraws d-filibbus d-bartulamaws d-matta d-tuma d-yaɛqub yus n-ḥalfa d-taddaws d-simɛan awaṭani, 
					</seg>
					<seg id="b.MAR.3.19" type="verse">
						ntni d-yahuda ish̬aryuṭ lli-ra-izznz yasuɛ tigira. 
					</seg>
					<seg id="b.MAR.3.20" type="verse">
						iwrri-d yasuɛ ġakudan s-tgmmi. munn-d-daġ fllas mddn ggutnin aylliġ ur-akkʷ-ẓḍarn ad-ššn aġrum. 
					</seg>
					<seg id="b.MAR.3.21" type="verse">
						ula aytmas n-yasuɛ sfldn fllas. aškin-d ntni a-t-awin ašku nnan: «iffuġ ih̬f-ns.» 
					</seg>
					<seg id="b.MAR.3.22" type="verse">
						imma imslmdn n-ššrɛ lli-d-uškanin zġ-tmdint n-urušalim, ar-ttinin: «illa gis ‹bɛl-zabul.› hati s-tḥkimt n-ugllid l-ljnun a-s-a-issufuġ ljnun.» 
					</seg>
					<seg id="b.MAR.3.23" type="verse">
						imma yasuɛ iġra-yasn-d s-dars, ar-srsn-isawal s-lmɛni yini-asn: «mamnk a-ra-yiri šiṭan a-issufuġ ih̬f-ns? 
					</seg>
					<seg id="b.MAR.3.24" type="verse">
						iġ-a-ttmmaġ yat-tgldit d-ih̬f-ns ur-ra-tqama-tgldit-an. 
					</seg>
					<seg id="b.MAR.3.25" type="verse">
						iġ-a-ttmmaġ yat-tgmmi d-ih̬f-ns ur-ra-tqama-tgmmi-an. 
					</seg>
					<seg id="b.MAR.3.26" type="verse">
						ula šiṭan, iġ-immaġ d-ih̬f-ns ur-ra-iqama walaynni ra-iḍr. 
					</seg>
					<seg id="b.MAR.3.27" type="verse">
						ur-iẓḍar yan a-ikšm s-tgmmi n-yan-idusn a-d-yakʷr ayda-ns iġ-ur-zwar-ikrs ġwalli idusn. iġ-t-ikrs, ġakudan a-rad-as-d-yakʷr tigmmi-ns. 
					</seg>
					<seg id="b.MAR.3.28" type="verse">
						«lḥqq a-rad-awn-iniġ, kullu ddnub n-bnadm, iẓḍar rbbi ad-asn-iṣamḥ fllasn, ula tirggam lli-s-a-rggmn rbbi. 
					</seg>
					<seg id="b.MAR.3.29" type="verse">
						walaynni yan irggmn rruḥ lqudus ur-sar-as-fllas-iṣamḥ. ntta rad-bdda-fllas-yili lḥukm n-rbbi.» 
					</seg>
					<seg id="b.MAR.3.30" type="verse">
						isawl ġmkad ašku ar-ttinin: «illa gis yan-rruḥ yʷh̬šnn.» 
					</seg>
					<seg id="b.MAR.3.31" type="verse">
						tašk-id innas n-yasuɛ d-aytmas, biddn-d ġ-brra n-tgmmi, aznn-d mad-as-d-yaqran. 
					</seg>
					<seg id="b.MAR.3.32" type="verse">
						imma ntta sutln-as mddn, iskiws ġ-wammas-nsn. inin-as-d: «ha-innak d-aytmak ġ-brra, ar-srk-siggiln.» 
					</seg>
					<seg id="b.MAR.3.33" type="verse">
						isawl yasuɛ yini-asn: «ma-igan inna ula aytma?» 
					</seg>
					<seg id="b.MAR.3.34" type="verse">
						issmaqql ġ-willi dids skiwsnin yini-asn: «ha-inna d-aytma. 
					</seg>
					<seg id="b.MAR.3.35" type="verse">
						ašku wanna iskarn ma-ira rbbi, nttan a-igan gʷma ig ulltma ig inna.» 
					</seg>
				</div>
				<div id="b.MAR.4" type="chapter">
					<seg id="b.MAR.4.1" type="verse">
						izayd yasuɛ ar-isslmad ġ-tama n-umda. munn-d fllas mddn ggutnin aylliġ-t-id-iqqan a-ikšm s-tanawt, iskiws gis ġ-umda, akmurn-d mddn ar tama n-waman. 
					</seg>
					<seg id="b.MAR.4.2" type="verse">
						ar-tn-isslmad s-lmɛni f-tġawsiwin ggutnin, yini-asn: 
					</seg>
					<seg id="b.MAR.4.3" type="verse">
						«sfldat, hay-afllaḥ iffuġ a-n-iluḥ amud. 
					</seg>
					<seg id="b.MAR.4.4" type="verse">
						lliġ-t-iluḥ iḍr-n kra ġ-uġaras aškin-d igḍaḍ grun-t. 
					</seg>
					<seg id="b.MAR.4.5" type="verse">
						iḍr-n kra ġ-gr iẓran ġ-illiġ idrus-wakal, imġi-d ḥayna ašku ur-t-bahra-idil-wakal. 
					</seg>
					<seg id="b.MAR.4.6" type="verse">
						walaynni lliġ-di-tġli tafukt, tjdr-t, yiqar ašku ur dars iẓuran. 
					</seg>
					<seg id="b.MAR.4.7" type="verse">
						iḍr-n kra ġ-uzggʷar, iġli d-uzggʷar iššqajji-t ur-d-yiwi ṣṣabt. 
					</seg>
					<seg id="b.MAR.4.8" type="verse">
						iḍr-n kra ġ-wakal ifulkin, imġi-d yimġur ifk ṣṣabt, ifk yan kraḍ id-mraw, ifk wayyaḍ sḍiṣ id-mraw, ifk wayyaḍ miyya.» 
					</seg>
					<seg id="b.MAR.4.9" type="verse">
						yini-asn: «wanna dar imzgan a-srsn-isflid, illa fllas a-isfld.» 
					</seg>
					<seg id="b.MAR.4.10" type="verse">
						lliġ iffuġ yasuɛ zġ-gr mddn-an ggutnin aškin-d dars imḥḍarn-ns s-sin d-mraw, ntni d-wiyyaḍ zġ-usmun-ns, sqsan-t f-lmɛni-ad. 
					</seg>
					<seg id="b.MAR.4.11" type="verse">
						yini-asn yasuɛ: «kunni ityawfka-yawn a-tissanm f-tgldit n-rbbi ma-intln f-mddn yaḍni. imma ġwin n-brra rad-asn-kullu-ityawnna s-lmɛni. 
					</seg>
					<seg id="b.MAR.4.12" type="verse">
						ġmklli ityaran ‹rad-bahra-tmnadn walaynni ur-rad-issann mad-mnadn. rad-bahra-sflidn walaynni ur-rad-fhmn ma-mi-sfldn. ur-rin a-d-sri-wrrin a-fllasn-ssittiġ ddnub-nsn.›» 
					</seg>
					<seg id="b.MAR.4.13" type="verse">
						izayd yini-asn: «is-ur-tssinm ula lmɛna-yad? mamnk a-s-ra-tissanm lmɛni yaḍni kullutnt? 
					</seg>
					<seg id="b.MAR.4.14" type="verse">
						afllaḥ iga-t wad izraɛn awal n-rbbi. 
					</seg>
					<seg id="b.MAR.4.15" type="verse">
						kra n-mddn gan zund amud lli-iḍrn ġ-uġaras. lliġ sfldn i-wawal yašk-id šiṭan, ikkis-asn awal lli-darsn-illan. 
					</seg>
					<seg id="b.MAR.4.16" type="verse">
						kra n-mddn gan zund amud lli-iḍrn ġ-gr iẓran. sfldn i-wawal amẓn-t ḥayna, frḥn srs. 
					</seg>
					<seg id="b.MAR.4.17" type="verse">
						walaynni ur-ikšim-wawal-an s-uwl-nsn. qaman ġir kra n-uwssan ard tili tassast nġd tarfufnt f-ssibt n-wawal s-knukin. 
					</seg>
					<seg id="b.MAR.4.18" type="verse">
						kra n-mddn gan zund amud lli-iḍrn ġ-uzggʷar. sfldn i-wawal 
					</seg>
					<seg id="b.MAR.4.19" type="verse">
						walaynni ddan asin tiġufiwin n-ddunit lhun s-wayda irin tiġawsiwin yaḍni. ġayan a-iššqajjin awal-an aylliġ ur-d-yiwi ṣṣabt. 
					</seg>
					<seg id="b.MAR.4.20" type="verse">
						walaynni kra n-mddn gan zund amud lli-iḍrn ġ-wakal ifulkin. sfldn i-wawal n-rbbi skrn srs fkn ṣṣabt. ifk yan kraḍ id-mraw, ifk wayyaḍ sḍiṣ id-mraw, ifk wayyaḍ miyya.» 
					</seg>
					<seg id="b.MAR.4.21" type="verse">
						isawl-daġ yasuɛ yini-asn: «is-ra-di-tawim lqndil a-ti-tsrsm ġ-ddu lɛbrt nġd ġ-ddu tisi? is-urd f-iggi n-mani yattuyn a-f-ra-t-in-tsrsm? 
					</seg>
					<seg id="b.MAR.4.22" type="verse">
						han kullu ma-intln ra-t-ẓrn mddn tigira, d-kullu ma-idln ra-t-zzudfn. 
					</seg>
					<seg id="b.MAR.4.23" type="verse">
						yan dar imzgan a-srsn-isflid, illa fllas a-isfld.» 
					</seg>
					<seg id="b.MAR.4.24" type="verse">
						izayd yini-asn: «rarat lɛaql s-mayd mi tsflidm. hati s-lɛbrt lli-s-a-ttɛbbarm a-s-rad-awn-ityawɛbbar ityawfka-yawn s-uggʷar. 
					</seg>
					<seg id="b.MAR.4.25" type="verse">
						ašku wanna dar illa, rad-as-izayd rbbi, imma wanna ur-dar-illi, rad-as-ikkis ula maylli dars illan.» 
					</seg>
					<seg id="b.MAR.4.26" type="verse">
						izayd yasuɛ yini-asn: «ġmkad a-tga-tgldit n-rbbi. tga zund yan-urgaz ar-itluḥ amud ġ-wakal. 
					</seg>
					<seg id="b.MAR.4.27" type="verse">
						ar-igan ar-inkkr ġ-iyḍ ula azal, imġi-d-wamud ar-itimġur, imma argaz-an ur-issin mamnk. 
					</seg>
					<seg id="b.MAR.4.28" type="verse">
						hati akal a-t-id-issmġayn. ġ-isizwar gant agʷlas, yan kra gnt tizlfin, ġ-isiggʷra gnt ṭumẓẓin ɛmmrnin. 
					</seg>
					<seg id="b.MAR.4.29" type="verse">
						iġ-nwant-ṭmẓẓin ra-d-yasi asmmawd ašku truḥ-tmgra.» 
					</seg>
					<seg id="b.MAR.4.30" type="verse">
						yini-asn yasuɛ: «ma-s-ra-nssrwas tagldit n-rbbi? mal-lmɛna a-s-ra-fllas-nsawl? 
					</seg>
					<seg id="b.MAR.4.31" type="verse">
						trwas yat taqqayt l-lh̬rdl. lliġ-n-tḍr ġ-wakal, tmẓẓi f-kullu taqqayin n-imadn lli-llanin. 
					</seg>
					<seg id="b.MAR.4.32" type="verse">
						walaynni yan kra ar-di-ttmġay ar-ttimġur, twrri tagʷr kullu imndi. ar-tskar tiṣṭṭwin mqqurnin aylliġ a-srsnt-kššmn igḍaḍ n-ignwan, zdġn ġ-umalu-ns.» 
					</seg>
					<seg id="b.MAR.4.33" type="verse">
						ar-srsn-isawal yasuɛ s-lmɛni ggutnin zund h̬tid, yawi-asn-d awal n-rbbi s-unšknna mi ẓḍarn a-t-fhmn. 
					</seg>
					<seg id="b.MAR.4.34" type="verse">
						mddn-an ġir s-lmɛni a-s-a-srsn-isawal. walaynni imḥḍarn-ns, lliġ llan waḥdutn ar-asn-imala tiġawsiwin-ad kullutnt baš a-tnt-issann ġmklli gant. 
					</seg>
					<seg id="b.MAR.4.35" type="verse">
						lliġ tlkm-tdggʷat n-ġassan yini-asn: «a-nddu s-tsga-yan yaḍni n-umda.» 
					</seg>
					<seg id="b.MAR.4.36" type="verse">
						fln mddn ġin, kšmn imḥḍarn s-tanawt lli-ġ-illa yasuɛ. munn didsn kra n-mddn ġ-tanawin yaḍni. 
					</seg>
					<seg id="b.MAR.4.37" type="verse">
						ġakudan inkr-d-waḍu itjhhdn, attuynt taḍangiwin ar-kkatnt tanawt aylliġ a-ttɛmmar s-waman. 
					</seg>
					<seg id="b.MAR.4.38" type="verse">
						yasuɛ illa ġ-tġurdin ġ-tanawt, isrs ih̬f-ns f-yat lmh̬dda, ign. ssfaqn-t imḥḍarn-ns inin-as: «is-ur-ak-ginnġ-illi yat ra-nhlk?» 
					</seg>
					<seg id="b.MAR.4.39" type="verse">
						inkr yasuɛ yamr aḍu a-ifssa, yini i-umda: «zga, thnnat.» s-ibbi-waḍu iwrri-umda ihnna bahra. 
					</seg>
					<seg id="b.MAR.4.40" type="verse">
						yini i-imḥḍarn-ns: «mah̬ aylliġ tksuḍm? is-ur-tuminm?» 
					</seg>
					<seg id="b.MAR.4.41" type="verse">
						imma ntni ggʷdn s-uggʷar ar-ttinin i-ngratsn: «ma-iga ġwad aylliġ a-srs-isflid-waḍu ula amda?» 
					</seg>
				</div>
				<div id="b.MAR.5" type="chapter">
					<seg id="b.MAR.5.1" type="verse">
						lkmn tamazirt n-garasa ġ-tsga yaḍni n-umda n-jalil. 
					</seg>
					<seg id="b.MAR.5.2" type="verse">
						bḥra-d-iffuġ yasuɛ zġ-tanawt s-t-id-imnaggar yan-urgaz iffuġ-d zġ-gr ismḍal. illa gis yal-ljnn yʷh̬šnn bahra, 
					</seg>
					<seg id="b.MAR.5.3" type="verse">
						izdġ ġ-gr ismḍal, ur-iẓḍar yan a-t-iqqn nġd a-t-ikrf s-ssnasl. 
					</seg>
					<seg id="b.MAR.5.4" type="verse">
						mnnawt-twal a-ityawkrraf s-lgyud d-ssnasl, walaynni ar-itbbi ssnasl ar-irẓẓa lgyud aylliġ ur-iẓḍar yan a-t-iḥṣar. 
					</seg>
					<seg id="b.MAR.5.5" type="verse">
						ġ-iyḍ ula azal ar-itlli ġ-gr ismḍal ula ġ-iwrar, ar-issġuyyu ar-issyaggas ih̬f-ns s-iẓran. 
					</seg>
					<seg id="b.MAR.5.6" type="verse">
						lliġ iẓra yasuɛ sul-n-yaggug yazzl-d iḍr f-ifaddn ġ-lgddam-ns, 
					</seg>
					<seg id="b.MAR.5.7" type="verse">
						iġuwwt s-jjhd yini-as: «wa-yasuɛ yus n-rbbi amattuy, ma-illan ġ-griyi didk? giġ-n srk sidi rbbi a-ur-iyi-tssrfufnt.» 
					</seg>
					<seg id="b.MAR.5.8" type="verse">
						ašku yasuɛ inna-yas: «wa-ljnn-an yʷh̬šnn, ffuġ zġ-urgaz-ad.» 
					</seg>
					<seg id="b.MAR.5.9" type="verse">
						isqsa-t yasuɛ ġakudan: «ma-iga ism-nnk?» yini-as: «iga ism-inu ‹mnnaw› ašku nkkʷni nggut.» 
					</seg>
					<seg id="b.MAR.5.10" type="verse">
						iḍalb-t bahra a-ur-iṭṭay ljnun zġ-tmazirt-an. 
					</seg>
					<seg id="b.MAR.5.11" type="verse">
						tlla ġin yat-tuwrut iggutn n-walfan, ttyawksa ġ-uwrir-an. 
					</seg>
					<seg id="b.MAR.5.12" type="verse">
						ḍalbn-t ljnun bahra inin-as: «azn-aġ s-walfan-an. adj-aġ a-srsn-nkšm.» 
					</seg>
					<seg id="b.MAR.5.13" type="verse">
						irar-asn: «zaydat.» ffuġn ljnun ġakudan, kšmn s-walfan, tazzl-tuwrut s-jjhd zġ-ujarif s-umda. sin id-walf n-ilf ad-gan, h̬sin-in kullutn ġ-umda. 
					</seg>
					<seg id="b.MAR.5.14" type="verse">
						rwln imksawn awin lh̬bar i-mddn ġ-tmdint ula ġ-igran. ffuġn-d kullu ad-ẓrn ma-illan. 
					</seg>
					<seg id="b.MAR.5.15" type="verse">
						aškin-d s-dar yasuɛ, afn-d ġwalli-ġ-ttin kkan ‹mnnaw› l-ljnun iskiws ils timlsit-ns yili s-ih̬f-ns. ggʷdn bahra. 
					</seg>
					<seg id="b.MAR.5.16" type="verse">
						imma ġwilli ẓranin ma-ijran, nnan-asn f-umjnun ula alfan. 
					</seg>
					<seg id="b.MAR.5.17" type="verse">
						nkrn ilmma ḍalbn yasuɛ bahra a-iffuġ tamazirt-nsn. 
					</seg>
					<seg id="b.MAR.5.18" type="verse">
						ikšm ġakudan s-tanawt. imma ġwalli-ġ-ttin-kkan ljnun iḍalb-t bahra a-t-yadj ad-dids-imun, 
					</seg>
					<seg id="b.MAR.5.19" type="verse">
						walaynni yasuɛ ur-t-yudji, yini-as: «ddu s-tgmmi s-dar ayt-dark tinit-asn f-mayd-ak-iskr sidik ifulki ula ġmklli gik iḥnna.» 
					</seg>
					<seg id="b.MAR.5.20" type="verse">
						iddu-urgaz ar-itlulli ġ-tmazirt n-mrawt-tmdinin ar-isawal f-kullu mad-as-iskr yasuɛ, ar-tɛjjabn mddn kullutn. 
					</seg>
					<seg id="b.MAR.5.21" type="verse">
						iwrri-d yasuɛ ġ-tanawt s-tsga-yad n-umda, munn-d dars mddn ggutnin ġ-tama n-umda. 
					</seg>
					<seg id="b.MAR.5.22" type="verse">
						yašk-id yan zġ-imġarn n-tgmmi n-tẓallit, iga ism-ns yayrus. lliġ iẓra yasuɛ iḍr-d ġ-dar iḍarn-ns. 
					</seg>
					<seg id="b.MAR.5.23" type="verse">
						iḍalb-t bahra yini-as: «illi imẓẓin tuḍn bahra, ar-ttmtat. ašk-id tsrst fllas ifassn-nnk a-tjji tddr.» 
					</seg>
					<seg id="b.MAR.5.24" type="verse">
						iftu yasuɛ imun dids, ḍfurn-t mddn ggutnin ar-t-ssnukmun bahra. 
					</seg>
					<seg id="b.MAR.5.25" type="verse">
						tlla ġ-gratsn yat-tmġart tuḍn yili-bdda-gis-usggʷrd n-idammn sin d-mraw n-usggʷas. 
					</seg>
					<seg id="b.MAR.5.26" type="verse">
						trfufn ġ-dar iṭbibn ggutnin, tfk kullu ma-dars-illan, sul-ur-tjji walaynni ar-ġir-ttzayad-tmaḍunt-ns. 
					</seg>
					<seg id="b.MAR.5.27" type="verse">
						tsfld nttat f-ma-iskar yasuɛ, tzri ġ-gr mddn-an aylliġ truḥ tiġurdin-ns, tggr i-tmlsit-ns. 
					</seg>
					<seg id="b.MAR.5.28" type="verse">
						tini d-ih̬f-ns: «iġ-n-ggrġ ġir i-tmlsa-ns rad-jjiġ.» 
					</seg>
					<seg id="b.MAR.5.29" type="verse">
						tggr-as, s-bbin idammn, tssḥssa ġ-ddat-ns is-tjji zġ-tmaḍunt-ns. 
					</seg>
					<seg id="b.MAR.5.30" type="verse">
						issḥssa yasuɛ is-zgis-tffuġ kra l-lbaraka, igrawl ġ-mddn-an yini-asn: «ma-d-iggrn i-tmlsit-inu?» 
					</seg>
					<seg id="b.MAR.5.31" type="verse">
						rarn-as imḥḍarn-ns: «ẓr mddn-ad kullutn, ar-k-id-ssnukmun bahra. mah̬ a-tnnit ‹mad-iyi-d-iggrn?›» 
					</seg>
					<seg id="b.MAR.5.32" type="verse">
						imma yasuɛ ar-issmuqqul ġ-gr ġwilli-as-sutlnin a-iẓr mad-as-iggrn. 
					</seg>
					<seg id="b.MAR.5.33" type="verse">
						tiksaḍ-tmġart-lli ar-ttrgigiy s-tawda, tssn mad-as-ijran. tašk-id tḍr-d ġ-dar iḍarn-ns tini-as kullu mad-as-ijran. 
					</seg>
					<seg id="b.MAR.5.34" type="verse">
						yini-as ilmma yasuɛ: «wa-illi, ha-kmmi tjjit ġilad ašku tumnt. zayd s-sslamt tdust zġ-tmaḍunt-nnm.» 
					</seg>
					<seg id="b.MAR.5.35" type="verse">
						sul a-dids-isawal s-d-uškan kra n-mddn zġ-tgmmi n-umġar yayrus inin-as: «han illik tmmut. a-ur-sul-tssiḥlt amslmd.» 
					</seg>
					<seg id="b.MAR.5.36" type="verse">
						imma yasuɛ isfld i-mad-nnan i-umġar, yini-as: «ad-ur-tiksaṭṭ. ġir amn.» 
					</seg>
					<seg id="b.MAR.5.37" type="verse">
						ur-yudji yan a-dids-imun abla bṭrus d-yaɛqub d-yuḥanna gʷmas n-yaɛqub. 
					</seg>
					<seg id="b.MAR.5.38" type="verse">
						lliġ lkmn tigmmi n-umġar yaf-n mddn ar-ttidun ar-di-ttaškin ar-allan ar-ssġuyyun. 
					</seg>
					<seg id="b.MAR.5.39" type="verse">
						ikšm-n yini-asn: «mah̬ a-tallam tskrm ṣṣḍaɛ? han tafruh̬t ur-tmmut, ġir tgn.» 
					</seg>
					<seg id="b.MAR.5.40" type="verse">
						imma ntni ar-gis-ḍṣṣan. issufġ-tn kullutn yawi-d babas n-tfruh̬t d-innas ntni d-imḥḍarn-ns s-kraḍ, kšmn s-illiġ tgn-tfruh̬t. 
					</seg>
					<seg id="b.MAR.5.41" type="verse">
						yamẓ-as ġ-ufus yini-as: «ṭalita qumi.» tga lmɛna-ns «wa-tafruh̬t nniġ-am, nkr-d.» 
					</seg>
					<seg id="b.MAR.5.42" type="verse">
						ġakudan tnkr-tfruh̬t ar-tfttu. nttat tga illis n-sin d-mraw n-usggʷas. ar-bahra-tɛjjabn mddn. 
					</seg>
					<seg id="b.MAR.5.43" type="verse">
						yuṣṣa-tn ad-ur-inin i-yan f-ma-ijran, yini-asn ad-as-fkn ma-tštta. 
					</seg>
				</div>
				<div id="b.MAR.6" type="chapter">
					<seg id="b.MAR.6.1" type="verse">
						iffuġ yasuɛ zġ-ġin iwrri-d s-tmazirt-ns, munn-d dids imḥḍarn-ns. 
					</seg>
					<seg id="b.MAR.6.2" type="verse">
						inkr ġ-wass n-usunfu ar-isslmad ġ-tgmmi n-tẓallit. lliġ-as-sfldn mddn ar-tɛjjabn kullutn, ar-ttinin i-ngratsn: «argaz-ad, mani-d-srs-ikka kullu mayad? ma-tga taḥkimt-ad lli-as-ityawfkan ula lmɛjizat lli-iskar? 
					</seg>
					<seg id="b.MAR.6.3" type="verse">
						is-urd anjjar ayad, yus n-maryam, gʷmas n-yaɛqub d-yusi d-yahuda d-simɛan? is-urd istmas ayd-didnnġ-illan ġid?» ntni bzgn fllas. 
					</seg>
					<seg id="b.MAR.6.4" type="verse">
						imma yasuɛ inna-yasn: «nnabi nna-illan, ar-ti-tuqqarn mddn, walaynni ur-a-ti-tuqqarn ayt-tmazirt-ns d-ayt-dars d-ayt-tgmmi-ns.» 
					</seg>
					<seg id="b.MAR.6.5" type="verse">
						ur-yufi a-ġin-iskr kra l-lmɛjizat abla isrs ifassn-ns f-kra n-imuḍan drusnin ijjujji-tn. 
					</seg>
					<seg id="b.MAR.6.6" type="verse">
						itɛjjb yasuɛ ġ-mddn-an, ašku ur-rin a-srs-amnn. iddu ar-itkka iduran n-tmazirt-an ar-isslmad. 
					</seg>
					<seg id="b.MAR.6.7" type="verse">
						iġr-d i-imḥḍarn-ns s-sin d-mraw s-dars, yazn-tn sin s-sin ifk-asn taẓḍḍart ad-ssufuġn ljnun ʷh̬šnnin. 
					</seg>
					<seg id="b.MAR.6.8" type="verse">
						yini-asn: «a-ur-tasim yat i-uġaras, abla aɛmud. a-ur-tawim aġrum nġd aqʷrab nġd iqaridn ġ-ubkkas-nnun. 
					</seg>
					<seg id="b.MAR.6.9" type="verse">
						qqnat turẓiyin-nnun walaynni ad-ur-tlsm snat-tmlsa.» 
					</seg>
					<seg id="b.MAR.6.10" type="verse">
						yini-asn: «tigmmi nna-s-tkšmm, gawrat gis ar akud nna-ra-tmuddum zġ-tmdint-an. 
					</seg>
					<seg id="b.MAR.6.11" type="verse">
						tamdint nna-kʷn-ur-irin tagʷi a-srun-tsfld, ffuġat zġ-gis tssusm agdrur lli-usin iḍarn-nnun, ad-asn-ig tamatart ma-ġ-a-swingimn.» 
					</seg>
					<seg id="b.MAR.6.12" type="verse">
						ġakudan ad-ftan imḥḍarn ar-tbrraḥn ar-ttinin i-mddn ad-fln kullu mad-skarn yʷh̬šn, 
					</seg>
					<seg id="b.MAR.6.13" type="verse">
						ar-ssufuġn ljnun ggutnin ar-ẓġġurn kigan d-imuḍan s-zzit ar-tn-jjujjin. 
					</seg>
					<seg id="b.MAR.6.14" type="verse">
						isfld-ugllid hirudus f-mayad ašku ar-bahra-sawaln mddn f-yasuɛ. kra ar-ittini: «yuḥanna amsddam ayad-d-inkrn zġ-lmut. mayad a-f-gis-llant lquwwat-ad.» 
					</seg>
					<seg id="b.MAR.6.15" type="verse">
						ar-ttinin wiyyaḍ: «nnabi iliyya a-iga.» ar-ttinin wiyyaḍ: «kra n-nnabi a-iga, zund lanbiya n-zman.» 
					</seg>
					<seg id="b.MAR.6.16" type="verse">
						imma hirudus, lliġ isfld f-yasuɛ yini: «yuḥanna lli-mi-bbiġ ih̬f ayad, inkr-d.» 
					</seg>
					<seg id="b.MAR.6.17" type="verse">
						ašku hirudus a-yuznn ad-amẓn yuḥanna krsn-t-in ġ-lḥbs f-ssibt n-hirudiyya. nttat yiwi-tt hirudus wah̬h̬a tga tamġart n-gʷmas filibbus. 
					</seg>
					<seg id="b.MAR.6.18" type="verse">
						yuḥanna ikka-ttin ar-ittini i-hirudus: «ur-ak-tḥlla-tmġart n-gʷmak.» 
					</seg>
					<seg id="b.MAR.6.19" type="verse">
						imma tamġart-lli hirudiyya, ar-tt-iẓẓaḍ ssmm, tiri a-tnġ yuḥanna walaynni ur-tẓḍar. 
					</seg>
					<seg id="b.MAR.6.20" type="verse">
						imma hirudus ar-ituqqar yuḥanna, yissan is-iga argaz ifulkin ig win rbbi. ar-fllas-itḥṣar ġ-laman. ar-ittiri ad-as-isflid walaynni ġakud nna-yas-isfld ar-bahra-itġuwḍ. 
					</seg>
					<seg id="b.MAR.6.21" type="verse">
						yan-wass iruḥ-uzmz. iskr hirudus imnsi n-wass lli-ġ-ilul. issmun imġarn n-tgldit-ns d-inmġurn n-imh̬zniyn d-id-bu-wayda zġ-tmazirt n-jalil. 
					</seg>
					<seg id="b.MAR.6.22" type="verse">
						tkšm-n illis n-hirudiyya ar-ttḥuš ġ-lgddam-nsn, tssfrḥ hirudus d-willi dids gawrnin. isawl-ugllid s-tfruh̬t yini-as: «ḍalb zġ-gigi aynna trit, fkġ-am-t.» 
					</seg>
					<seg id="b.MAR.6.23" type="verse">
						izayd iggall-as: «aynna zġ-gigi tḍalbt rad-am-t-fkġ, wah̬h̬a iga mnaṣṣ n-tgldit-inu.» 
					</seg>
					<seg id="b.MAR.6.24" type="verse">
						tffuġ nttat tsqsa-n innas tini-as: «ma-rad-ḍalbġ?» tini-as innas: «ih̬f n-yuḥanna amsddam.» 
					</seg>
					<seg id="b.MAR.6.25" type="verse">
						tazzl-tfruh̬t tkšm-daġ s-dar-ugllid tini-as: «riġ ad-iyi-tfkt ġilad ġ-yat-tqṣriyt ih̬f n-yuḥanna amsddam.» 
					</seg>
					<seg id="b.MAR.6.26" type="verse">
						iggʷd-ugllid ṭiyyr-as bahra, walaynni f-ssibt n-tgallit lli-s-iggulla ġ-lgddam n-inbgiwn-ns ur-iri a-stt-irar. 
					</seg>
					<seg id="b.MAR.6.27" type="verse">
						inkr ġakudan yazn amh̬zni yini-as: «awi-d ih̬f n-yuḥanna.» iddu s-lḥbs ibbi ih̬f-ns 
					</seg>
					<seg id="b.MAR.6.28" type="verse">
						yawi-t-id ġ-yat-tqṣriyt ifk-t i-tfruh̬t tfk-t-tfruh̬t i-innas. 
					</seg>
					<seg id="b.MAR.6.29" type="verse">
						lliġ sfldn imḥḍarn n-yuḥanna f-mayad, aškin-d awin ddat-ns mḍln-tt-in. 
					</seg>
					<seg id="b.MAR.6.30" type="verse">
						wrrin-d irqqasn lli-yuzn yasuɛ, inin-as f-kullu mad-skrn d-kullu mad-sslmadn. 
					</seg>
					<seg id="b.MAR.6.31" type="verse">
						yini-asn: «aškad-d kunni waḥdukn s-kra n-mani ġ-ur-llin mddn, a-tsunfum imikk.» ašku ġ-uwssan-an ggutn mddn ar-ttidun ar-di-ttaškin aylliġ ur-ufin mamnk ad-šttan. 
					</seg>
					<seg id="b.MAR.6.32" type="verse">
						ssudun ilmma ġ-tanawt waḥdutn s-yan-udġar lli-ġ-ur-illi yan. 
					</seg>
					<seg id="b.MAR.6.33" type="verse">
						walaynni ẓran-tn mddn lliġ ddan, iggut ma-tn-issnn. aškin-d zġ-kullu iduran-an, azzln f-uḍar zwurn-tn s-udġar-an. 
					</seg>
					<seg id="b.MAR.6.34" type="verse">
						lliġ iffuġ yasuɛ zġ-tanawt iẓr-n mddn-an ggutnin, qaman gis bahra ašku ntni gan zund ulli bla amksa. ibdu ar-tn-isslmad f-kigan d-tġawsiwin. 
					</seg>
					<seg id="b.MAR.6.35" type="verse">
						lliġ idda-wass aškin-d dars imḥḍarn-ns inin-as: «yaġ-uzal, ur-illi yat ġ-lh̬la-yad. 
					</seg>
					<seg id="b.MAR.6.36" type="verse">
						azn mddn ad-ddun s-igran d-iduran-ad akmurnin baš ad-sġn mad-šttan.» 
					</seg>
					<seg id="b.MAR.6.37" type="verse">
						imma yasuɛ inna-yasn: «fkat-asn kunni mad-šttan.» inin-as: «is-a-nddu ad-asn-d-nawi mad-šttan? han atig-ns ra-ig snat id-miyya n-nnuqrt.» 
					</seg>
					<seg id="b.MAR.6.38" type="verse">
						yini-asn: «mnnawt-tngʷal ad-darun? zaydat tẓrm.» lliġ ssnn inin-as: «smmust-tngʷal d-snat-tslmin.» 
					</seg>
					<seg id="b.MAR.6.39" type="verse">
						yini-asn: «ssgawrat mddn ġ-tuga tgm-tn d-tġamatin.» 
					</seg>
					<seg id="b.MAR.6.40" type="verse">
						skiwsn ġmkad s-tġamatin n-miyya ula tin smmus id-mraw. 
					</seg>
					<seg id="b.MAR.6.41" type="verse">
						yasi smmust-tngʷal-lli d-tslmin-lli s-snat, yall alln-ns s-ignwan iškr rbbi. ibbi tingʷal ifk i-imḥḍarn-ns a-n-srasn i-mddn, ibḍu snat-tslmin fllasn kullutn. 
					</seg>
					<seg id="b.MAR.6.42" type="verse">
						ššn kullu mddn-an aylliġ šbɛan. 
					</seg>
					<seg id="b.MAR.6.43" type="verse">
						ssmunn-d maylli iqaman n-tuffaẓ d-tslmin, ɛmmrn snat d-mrawt n-tasllit. 
					</seg>
					<seg id="b.MAR.6.44" type="verse">
						ġwilli ššanin tingʷal, smmus id-walf n-urgaz ad-gan. 
					</seg>
					<seg id="b.MAR.6.45" type="verse">
						yini yasuɛ ġakudan i-imḥḍarn-ns ad-kšmn s-tanawt a-t-zwurn s-tsga yaḍni n-umda, s-tmdint n-bitṣayda. imma ntta iqama ġin a-imsafaḍ d-mddn. 
					</seg>
					<seg id="b.MAR.6.46" type="verse">
						tiġurdin n-ma-didsn-ibḍa iddu s-yan-uwrir a-iẓẓall. 
					</seg>
					<seg id="b.MAR.6.47" type="verse">
						ḍrnd-d tillas, truḥ tanawt ammas n-umda. imma yasuɛ iqama-n waḥdut ġ-wakal. 
					</seg>
					<seg id="b.MAR.6.48" type="verse">
						iẓr imḥḍarn-ns mmaġn bahra s-tʷgla n-tanawt ašku ar-tn-itrara-waḍu tiġurdin. ġakudan ġ-ṭuẓẓunt n-iyḍ yašk-id darsn iftu f-iggi n-waman. iskr zund iġ-ra-tn-izri. 
					</seg>
					<seg id="b.MAR.6.49" type="verse">
						lliġ-t-ẓran ifta f-iggi n-waman, ġaln izd kra n-waġʷẓn a-iga, ar-ssġuyyun. 
					</seg>
					<seg id="b.MAR.6.50" type="verse">
						ẓran-t kullutn, ksuḍn bahra. ġakudan isawl-d yasuɛ yini-asn: «ad-ur-tiksaḍm. thnnayat, nkkin aya.» 
					</seg>
					<seg id="b.MAR.6.51" type="verse">
						iġli s-darsn ġ-tanawt ibbi-n-waḍu. iḍr-asn lɛjb bahra, 
					</seg>
					<seg id="b.MAR.6.52" type="verse">
						ašku ur-ta-ssinn lmɛna n-ma-ijran i-tngʷal, qqurn ih̬fawn-nsn. 
					</seg>
					<seg id="b.MAR.6.53" type="verse">
						lliġ bbin amda lkmn tamazirt n-ganisaraṭ, qqnn tanawt f-wakal. 
					</seg>
					<seg id="b.MAR.6.54" type="verse">
						ġir ffuġn zġ-tanawt s-t-id-ukʷzn mddn. 
					</seg>
					<seg id="b.MAR.6.55" type="verse">
						ar-di-tazzaln zġ-tmazirt-an kullutt, ar-di-tawin imuḍan f-imjdan-nsn s-illi mi sfldn illa gis yasuɛ. 
					</seg>
					<seg id="b.MAR.6.56" type="verse">
						innas idda ġ-iduran nġd timdinin nġd timizar, ar-as-d-srasn imuḍan ġ-laswaq ar-ti-tḍalabn a-tn-yadj ad-as-ggrn, wah̬h̬a ġir i-tama n-tmlsit-ns. kullu mad-as-iggrn ijji. 
					</seg>
				</div>
				<div id="b.MAR.7" type="chapter">
					<seg id="b.MAR.7.1" type="verse">
						munn-d ifarisin f-yasuɛ ntni d-kra n-imslmdn n-ššrɛ lli-d-uškanin zġ-tmdint n-urušalim. 
					</seg>
					<seg id="b.MAR.7.2" type="verse">
						ẓran kra zġ-imḥḍarn-ns ar-šttan aġrum s-ifassn-nsn sul ḥrmn, ašku ur-tn-sirdn ġmklli siridn mddn-an. 
					</seg>
					<seg id="b.MAR.7.3" type="verse">
						ifarisin d-ayt-yudaya kullutn, iġ-ur-bahra-sirdn ifassn-nsn ur-rad-ššn. ntni ar-skarn s-lɛada n-imġarn lli-zrinin. 
					</seg>
					<seg id="b.MAR.7.4" type="verse">
						ġakud nna-d-uškan zġ-ssuq ur-rad-ššn ard sirdn. ggutnt lɛadat yaḍni lli-tamẓn, ar-siridn lkisan d-tmkilin d-irukutn n-wanas d-ibrdan. 
					</seg>
					<seg id="b.MAR.7.5" type="verse">
						sqsan-t ifarisin d-imslmdn n-ššrɛ inin-as: «mah̬ aylliġ ur-a-fttun imḥḍarn-nnk f-lɛada n-imzwura-nnġ lli-zrinin? ha-ntni ar-šttan aġrum s-ifassn-nsn sul ḥrmn.» 
					</seg>
					<seg id="b.MAR.7.6" type="verse">
						isawl yasuɛ yini-asn: «wa-id-bu-sin-uwdmawn, s-lḥqq a-s-fllawn-inna rbbi f-imi n-nnabi išaɛya, inna ‹mddn-ad ar-iyi-talġn s-ils-nsn, imma ul-nsn yaggug-n flla. 
					</seg>
					<seg id="b.MAR.7.7" type="verse">
						bla lfaytt a-yyi-tɛbadn ašku ur-a-sslmadn ġ-ulmmud-nsn abla tinbaḍin n-bnadm.› 
					</seg>
					<seg id="b.MAR.7.8" type="verse">
						ha-kunni ar-tfalm luṣiyat n-rbbi, ar-tamẓm lɛadat n-bnadm.» 
					</seg>
					<seg id="b.MAR.7.9" type="verse">
						izayd yini-asn: «ġmkad a-s-a-ttanfm i-luṣiyat n-rbbi baš a-tskarm s-lɛadat-nnun. 
					</seg>
					<seg id="b.MAR.7.10" type="verse">
						yuṣṣa-kʷn musa inna ‹awi-tt ġ-babak d-innak.› yini-daġ ‹wanna irgmn babas nġd innas illa fllas a-immt.› 
					</seg>
					<seg id="b.MAR.7.11" type="verse">
						imma kunni, iġ-inna kra n-yan i-babas nġd innas ‹fkiġ i-rbbi maylli tram ad-awn-t-fkġ, win rbbi a-iga,› 
					</seg>
					<seg id="b.MAR.7.12" type="verse">
						iġ-inna awal-ad ar-as-ttinim a-ur-sul-iskar yat f-babas d-innas. 
					</seg>
					<seg id="b.MAR.7.13" type="verse">
						ġmkad a-s-a-ttanfm i-wawal n-rbbi s-lɛada-nnun. kigan d-tġawsiwin a-tskarm zund ġayad.» 
					</seg>
					<seg id="b.MAR.7.14" type="verse">
						iġr-daġ yasuɛ i-mddn s-dars yini-asn: «sfldat-iyi kullukn a-tissanm. 
					</seg>
					<seg id="b.MAR.7.15" type="verse">
						ur-illi yat ġ-brra n-bnadm iẓḍarn a-t-issḥrm iġ-srs-ikšm. walaynni ġaylli-d-itffuġn zġ-bnadm, nttan a-t-issḥramn. 
					</seg>
					<seg id="b.MAR.7.16" type="verse">
						yan dar imzgan a-srsn-isflid, illa fllas a-isfld.» 
					</seg>
					<seg id="b.MAR.7.17" type="verse">
						lliġ ifl mddn-an ikšm s-tgmmi, sqsan-t imḥḍarn-ns f-lmɛna-yad. 
					</seg>
					<seg id="b.MAR.7.18" type="verse">
						yini-asn: «izd ula kunni ur-tfhimm? is-ur-tssinm izd kullu ma-ikššmn s-bnadm zġ-brra ur-iẓḍar a-t-issḥrm? 
					</seg>
					<seg id="b.MAR.7.19" type="verse">
						ašku urd ul a-s-a-ikššm walaynni s-waḥlig, ar-izray zġ-ddat s-lh̬la.» imla yasuɛ s-wawal-ad is-iḥlla kullu mad-šttan mddn. 
					</seg>
					<seg id="b.MAR.7.20" type="verse">
						izayd yini-asn: «ġaylli-d-itffuġn zġ-bnadm nttan a-t-issḥramn, 
					</seg>
					<seg id="b.MAR.7.21" type="verse">
						ašku zġ-ugʷns n-uwl n-bnadm, a-zġ-a-di-tffuġn iswingimn ʷh̬šnnin d-lfsad d-tmh̬h̬art d-tnaġa d-zzna 
					</seg>
					<seg id="b.MAR.7.22" type="verse">
						d-ṭṭmaɛ d-lmunkr d-lġʷšš d-ššhwat d-tnuwwašt d-tkndawt d-lkibr d-unufl. 
					</seg>
					<seg id="b.MAR.7.23" type="verse">
						kullu lh̬ʷšanat-ad ar-di-tffuġnt zġ-ugʷns n-bnadm ar-t-ssḥramnt.» 
					</seg>
					<seg id="b.MAR.7.24" type="verse">
						inkr yasuɛ iffuġ zġ-ġin iftu s-tsga n-ṣur d-ṣayda. ikšm s-yat-tgmmi. ur-iri a-t-akʷzn mddn, walaynni ur-iẓḍar a-irgs. 
					</seg>
					<seg id="b.MAR.7.25" type="verse">
						ġakudan tsfld fllas yat-tmġart, dars illis imẓẓin illa-yas gis yal-ljnn yʷh̬šnn bahra. tašk-id tḍr-d ġ-dar iḍarn n-yasuɛ. 
					</seg>
					<seg id="b.MAR.7.26" type="verse">
						tga nttat tabrranit tg ullt-finiqiyya zġ-tmazirt n-ššam. tḍalb-t bahra a-issufġ ljnn zġ-illis, 
					</seg>
					<seg id="b.MAR.7.27" type="verse">
						imma yasuɛ inna-yas: «adj tarwa ad-zwar-šbɛan, ašku ur-išwi a-namẓ aġrum n-tarwa nluḥ-t-in i-iyḍan.» 
					</seg>
					<seg id="b.MAR.7.28" type="verse">
						tsawl-d nttat tini-as: «wa-sidi, ula iḍan ġ-ddu lmida ar-šttan ibruziyn lli-ṭṭarnin i-tarwa.» 
					</seg>
					<seg id="b.MAR.7.29" type="verse">
						yini-as yasuɛ ġakudan: «f-ssibt n-wawal-ad s-iyi-tnnit, nniġ-am zayd s-tgmmi. han ljnn iffuġ zġ-illim.» 
					</seg>
					<seg id="b.MAR.7.30" type="verse">
						tftu s-tgmmi-ns taf-n tafruh̬t tgn f-tisi, iffuġ zġ-gis ljnn. 
					</seg>
					<seg id="b.MAR.7.31" type="verse">
						iwrri-d yasuɛ ġakudan zġ-tsga-yan n-ṣur, izri zġ-ṣayda ula tamazirt n-mrawt-tmdinin, iruḥ-d s-umda n-jalil. 
					</seg>
					<seg id="b.MAR.7.32" type="verse">
						aškin-d dars kra n-mddn awin-as-d yan-urgaz iga atitaw aḍrḍur. ḍalbn-t a-fllas-isrs afus-ns. 
					</seg>
					<seg id="b.MAR.7.33" type="verse">
						yawi-t yasuɛ zġ-gr mddn waḥdut. ig-n iḍuḍan-ns ġ-imzgan n-urgaz, issufs f-iḍuḍan-ns iggr-n i-ils n-urgaz. 
					</seg>
					<seg id="b.MAR.7.34" type="verse">
						yall alln-ns s-ignwan yut s-unfus-ns, yini-as: «ifata.» tga lmɛna-ns ‹rẓm›. 
					</seg>
					<seg id="b.MAR.7.35" type="verse">
						ġakudan rẓmn imzgan-ns ifsi ils-ns, isawl inm-wawal-ns. 
					</seg>
					<seg id="b.MAR.7.36" type="verse">
						yuṣṣa yasuɛ mddn-an ad-ur-inin i-yan f-mayd ijran, walaynni kra-s-a-tn-ituṣṣa ntni ar-tawin lh̬bar-ns bahra. 
					</seg>
					<seg id="b.MAR.7.37" type="verse">
						ar-tɛjjabn s-uggʷar ar-ttinin: «kullu ma-iskar ifulki. hati ar-itrara iḍrḍar ar-sflidn ula iẓnẓam ar-sawaln.» 
					</seg>
				</div>
				<div id="b.MAR.8" type="chapter">
					<seg id="b.MAR.8.1" type="verse">
						yan-wass ġ-uwssan-an, lliġ-d-munn-daġ mddn ggutnin ur-darsn-illi mad-šttan. iġr-d yasuɛ i-imḥḍarn-ns s-dars yini-asn: 
					</seg>
					<seg id="b.MAR.8.2" type="verse">
						«ha-mddn-ad qaman gigi bahra, ašku kraḍ-uwssan ayd didi llan, ur-darsn mad-šttan. 
					</seg>
					<seg id="b.MAR.8.3" type="verse">
						iġ-tn-uznġ s-tgʷmma-nsn, d-ntni inġa-tn laẓ, rad-tġašan ġ-uġaras, ašku kra gisn yuška-d zġ-tuggag.» 
					</seg>
					<seg id="b.MAR.8.4" type="verse">
						inin-as imḥḍarn-ns: «maniġ ra-naf aġrum ġ-lh̬la-yad ma-s-a-nššbaɛ kullu mddn-ad?» 
					</seg>
					<seg id="b.MAR.8.5" type="verse">
						isqsa-tn yasuɛ: «mnnawt-tngʷal ad-darun?» inin-as: «ssa.» 
					</seg>
					<seg id="b.MAR.8.6" type="verse">
						yuṣṣa mddn ad-skiwsn s-wakal, yasi ssa n-tngʷal-lli iškr rbbi ibbi-tnt, ifk i-imḥḍarn a-tnt-aṭṭun. bḍun-tnt f-mddn. 
					</seg>
					<seg id="b.MAR.8.7" type="verse">
						ilint darsn kra n-tslmin drusnin. iškr rbbi yini i-imḥḍarn a-tnt-bḍun ula ntnti. 
					</seg>
					<seg id="b.MAR.8.8" type="verse">
						ššn kullu mddn-an aylliġ šbɛan. ssmunn-d tuffaẓ lli-d-qamanin, ɛmmrn ssa n-tryalin. 
					</seg>
					<seg id="b.MAR.8.9" type="verse">
						ġwilli ššanin rad-gn ma-itggan kkuẓ id-walf. ġakudan imsafaḍ didsn yasuɛ, 
					</seg>
					<seg id="b.MAR.8.10" type="verse">
						ikšm s-tanawt ntta d-imḥḍarn-ns, ssudun ġ-umda s-tsgiw n-dalmanuta. 
					</seg>
					<seg id="b.MAR.8.11" type="verse">
						aškin-d ifarisin s-dar yasuɛ, irin ad-dids-tmjaḥadn. ḍalbn zġ-gis kra l-lmɛjizt ad-asn-tg tamatart n-izd rbbi a-t-id-yuznn, irin a-t-armn. 
					</seg>
					<seg id="b.MAR.8.12" type="verse">
						indr yasuɛ ġ-rruḥ-ns yini: «mah̬ aylliġ a-ttḍalab tasut-ad yat-tmatart? lḥqq a-rad-awn-iniġ, ur-ra-ttyawfka kra n-tmatart i-tasut-ad.» 
					</seg>
					<seg id="b.MAR.8.13" type="verse">
						ifl-tn ikšm-daġ s-tanawt issudu s-tsga yaḍni n-umda. 
					</seg>
					<seg id="b.MAR.8.14" type="verse">
						ttun imḥḍarn ur-d-didsn-iwin aġrum. ur-darsn ġir yat-tngult ġ-tanawt. 
					</seg>
					<seg id="b.MAR.8.15" type="verse">
						isawl srsn yasuɛ yini-asn: «ẓrat, rarat lɛaql-nnun zġ-th̬mirt n-ifarisin ula tah̬mirt n-hirudus.» 
					</seg>
					<seg id="b.MAR.8.16" type="verse">
						bdun ar-ssmqsan i-ngratsn ar-ttinin: «ur-darnnġ aġrum. mayan a-f-inna awal-ad.» 
					</seg>
					<seg id="b.MAR.8.17" type="verse">
						issn yasuɛ mad-swangmn, yini-asn: «mah̬ aylliġ a-tssmqsam ġmkad f-uġrum ur-darun-illi? is-ur-ta-tssinm ula tfhmm? is-qqurn ih̬fawn-nnun? 
					</seg>
					<seg id="b.MAR.8.18" type="verse">
						is-darun alln ur-a-ttmnadm? is-darun imzgan ur-a-tsflidm? is-ur-a-tswingimm? 
					</seg>
					<seg id="b.MAR.8.19" type="verse">
						iniyat-iyi, lliġ bbiġ smmust-tngʷal i-smmus id-walf, mnnawt tislla a-tusim ɛmmrnt s-tuffaẓ?» inin-as: «snat d-mrawt.» 
					</seg>
					<seg id="b.MAR.8.20" type="verse">
						yini-asn: «lliġ bbiġ ssa n-tngʷal i-kkuẓ id-walf, mnnawt-tryal a-tusim ɛmmrnt s-tuffaẓ?» inin-as: «ssa.» 
					</seg>
					<seg id="b.MAR.8.21" type="verse">
						yini-asn: «is-ur-ta-tfhimm?» 
					</seg>
					<seg id="b.MAR.8.22" type="verse">
						lkmn bitṣayda, aškin-d kra n-mddn awin-d yan-ubukaḍ i-yasuɛ, ḍalbn-t bahra ad-as-iggr. 
					</seg>
					<seg id="b.MAR.8.23" type="verse">
						yamẓ yasuɛ i-ubukaḍ ġ-ufus yawi-t s-brra n-uduwwar, issufs-as-n ġ-walln-ns isrs fllas ifassn-ns. isqsa-t: «is-tẓrit kra?» 
					</seg>
					<seg id="b.MAR.8.24" type="verse">
						abukaḍ yull-d alln-ns yini-as: «ẓriġ mddn zund isġarn ar-fttun.» 
					</seg>
					<seg id="b.MAR.8.25" type="verse">
						isrs-n-daġ yasuɛ ifassn f-walln-ns. issmaqql-d-urgaz ġakudan yisfiw, iẓr kraygatt kra ibayyn-as. 
					</seg>
					<seg id="b.MAR.8.26" type="verse">
						yazn-t yasuɛ yini-as: «zri s-tgmmi-nnk. ad-ur-twrrit s-uduwwar.» 
					</seg>
					<seg id="b.MAR.8.27" type="verse">
						izayd yasuɛ iddu ntta d-imḥḍarn-ns s-iduran ġ-tsgiw n-qayṣriyya filibbi. isawl didsn ġ-uġaras isqsa-tn: «ma-flla-ttinin mddn, mad-giġ nkki?» 
					</seg>
					<seg id="b.MAR.8.28" type="verse">
						sawln imḥḍarn inin-as: «kra ar-ittini tgit yuḥanna amsddam, kra ar-ittini tgit nnabi iliyya, kra ar-ittini tgit kra n-yan zġ-lanbiya n-zman.» 
					</seg>
					<seg id="b.MAR.8.29" type="verse">
						yini-asn yasuɛ: «imma kunni, ma-flla-ttinim? mad-giġ nkki?» isawl bṭrus yini-as: «tgit lmasiḥ n-rbbi.» 
					</seg>
					<seg id="b.MAR.8.30" type="verse">
						yuṣṣa-tn ad-ur-inin mayad i-yan. 
					</seg>
					<seg id="b.MAR.8.31" type="verse">
						ibdu yasuɛ ar-imala i-imḥḍarn-ns ma-rad-as-ijru yini-asn: «ha-nkki lli-igan yus n-bnadm, iqqan-iyi-d ad-bahra-rfufnġ. ra-yyi-n-luḥn imġarn n-tmazirt d-inmġurn n-tgmmi n-rbbi d-imslmdn n-ššrɛ. ra-yyi-nġn, walaynni wis kraḍ-uwssan ra-d-nkrġ zġ-lmut.» 
					</seg>
					<seg id="b.MAR.8.32" type="verse">
						ġmkad a-s-asn-inna, ur-fllasn-issntil yat. yawi-t ilmma bṭrus a-t-iẓi f-wawal-ad. 
					</seg>
					<seg id="b.MAR.8.33" type="verse">
						igrawl-d yasuɛ, issmaqql ġ-imḥḍarn-ns. issfssa bṭrus yini-as: «itti-n zġ-gigi a-šiṭan, ašku ur-a-tskart s-ma-ira rbbi, walaynni s-ma-ira bnadm ka-s-a-tskart.» 
					</seg>
					<seg id="b.MAR.8.34" type="verse">
						iġr-d yasuɛ i-mddn s-dars ntni d-imḥḍarn-ns yini-asn: «wanna iran a-didi-yili, iqqan-t-id a-ittu ih̬f-ns, yasi aggjdi-ns, imun didi. 
					</seg>
					<seg id="b.MAR.8.35" type="verse">
						wanna iran a-ijjnjm tudrt-ns ra-stt-ijlu. imma wanna ijlan tudrt-ns f-ssibt-inu ula f-ssibt l-lh̬bar-ad ifulkin, ra-stt-ijjnjm. 
					</seg>
					<seg id="b.MAR.8.36" type="verse">
						ma-ra-yili i-bnadm iġ-iwrri iṭṭaf ddunit kullutt ih̬sr ih̬f-ns? 
					</seg>
					<seg id="b.MAR.8.37" type="verse">
						ma-ra-ifk bnadm baš a-ijjnjm ih̬f-ns? 
					</seg>
					<seg id="b.MAR.8.38" type="verse">
						wanna innan ur-iyi-issin ula issn awal-inu ġ-gr mddn n-tasut-ad ijlan yʷh̬šnn, rad-iniġ ur-t-ssinġ ula nkki lli-igan yus n-bnadm ġakud lliġ rad-d-aškġ d-lmalayka n-ignna s-lmjd n-rbbi baba.» 
					</seg>
				</div>
				<div id="b.MAR.9" type="chapter">
					<seg id="b.MAR.9.1" type="verse">
						isawl yasuɛ yini-asn: «lḥqq a-rad-awn-iniġ, illa ġ-ġwid biddnin ġid ma-ur-ra-immt ard iẓr tagldit n-rbbi tuška-d s-lquwwa.» 
					</seg>
					<seg id="b.MAR.9.2" type="verse">
						zrin sḍiṣ-uwssan, iddu yasuɛ yawi dids bṭrus d-yaɛqub d-yuḥanna, ġlin s-yan-uwrir yattuyn waḥdutn. tbddl ssift n-yasuɛ ġ-lgddam-nsn. 
					</seg>
					<seg id="b.MAR.9.3" type="verse">
						wrrint-tmlsa-ns mllulnt bahra aylliġ a-ssmrqiqiynt. ur-illi ġ-ddunit-ad ma-iẓḍarn a-tnt-isird ard mllulnt ġmkan. 
					</seg>
					<seg id="b.MAR.9.4" type="verse">
						ġakudan ẓran nnabi iliyya ula nnabi musa ar-sawaln d-yasuɛ. 
					</seg>
					<seg id="b.MAR.9.5" type="verse">
						inkr bṭrus yini-as: «wa-sidi, ifulki a-nili ġid. is-trit ad-awn-nskr kraḍ iḥšaš, yan-nnk d-yan n-musa d-yan n-iliyya?» 
					</seg>
					<seg id="b.MAR.9.6" type="verse">
						ur-issin ma-ittini, ašku ggʷdn bahra. 
					</seg>
					<seg id="b.MAR.9.7" type="verse">
						ġakudan tgguz-d fllasn yat-tmdlut tdl-tn. isawl-d yan-wawal zġ-tmdlut yini-asn: «ġwad iga iwi iɛzzan. sflidat srs.» 
					</seg>
					<seg id="b.MAR.9.8" type="verse">
						ġakudan grawln ġmk d-ġmk walaynni ur-sul-ẓrin yan didsn, abla yasuɛ waḥdut. 
					</seg>
					<seg id="b.MAR.9.9" type="verse">
						lliġ-d-ftan ġ-ugsar n-uwrir yuṣṣa-tn yasuɛ: «ad-ur-tinim i-yan f-ma-tẓram ard-d-nkrġ nkki lli-igan yus n-bnadm zġ-lmut.» 
					</seg>
					<seg id="b.MAR.9.10" type="verse">
						ḥḍun awal-ad ġ-ih̬fawn-nsn ar-ssmqsan i-ngratsn f-ma-tga lmɛna-yad «rad-nkrġ zġ-lmut.» 
					</seg>
					<seg id="b.MAR.9.11" type="verse">
						sqsan-t ilmma: «mah̬ aylliġ a-ttinin imslmdn n-ššrɛ iqqan-d nnabi iliyya a-d-yašk izwur-d ġwalli igan lmasiḥ?» 
					</seg>
					<seg id="b.MAR.9.12" type="verse">
						yini-asn yasuɛ: «s-ṣṣaḥt iliyya a-d-izwarn a-ijjujad kraygatt kra. imma yus n-bnadm, is-ur-fllas-ityara rad-bahra-irfufn, luḥn-t-in mddn? 
					</seg>
					<seg id="b.MAR.9.13" type="verse">
						walaynni rad-awn-iniġ, yuška-d-yad iliyya, skrn srs kullu ġaylli ran, ġmklli fllas ityaran.» 
					</seg>
					<seg id="b.MAR.9.14" type="verse">
						lliġ wrrin s-dar imḥḍarn yaḍni, ẓrn-in darsn mddn ggutnin sutln-asn, ar-didsn-tmjaḥadn kra n-imslmdn n-ššrɛ. 
					</seg>
					<seg id="b.MAR.9.15" type="verse">
						imma mddn-an, lliġ ẓran yasuɛ tɛjjbn kullutn, azzln-d s-dars ar-fllas-tsllamn. 
					</seg>
					<seg id="b.MAR.9.16" type="verse">
						imma ntta isqsa-tn: «ma-f-a-didsn-ttmjaḥadm?» 
					</seg>
					<seg id="b.MAR.9.17" type="verse">
						isawl yan zġ-gr mddn-an yini-as: «way-amslmd, iwiġ-ak-d iwi, illa gis yal-ljnn aẓnẓum. 
					</seg>
					<seg id="b.MAR.9.18" type="verse">
						innaġ-t-iġwi ar-srs-ikkat ard-as-d-ik-ukškuš imi, ar-itgẓaẓ uh̬san-ns iqar. ḍalbġ imḥḍarn-nnk a-t-ssufġn walaynni ur-ẓḍarn.» 
					</seg>
					<seg id="b.MAR.9.19" type="verse">
						isawl yasuɛ yini-asn: «wa-tasut-ad, ur-akkʷ-trit a-tamnt. mnšk a-ra-sul-didun-qamaġ? mnšk a-rad-didun-ṣbrġ? awiyat-t-id s-dari.» 
					</seg>
					<seg id="b.MAR.9.20" type="verse">
						awin-as-t-id. ġir iẓra-t ljnn s-yut s-ufruh̬, iḍr s-wakal ar-itknuki ik-as-d-ukškuš imi. 
					</seg>
					<seg id="b.MAR.9.21" type="verse">
						isawl yasuɛ s-babas isqsa-t: «mnšk ayad s-a-itgga ġmkad?» yini-as: «zġ-mẓẓiy-ns. 
					</seg>
					<seg id="b.MAR.9.22" type="verse">
						mnnawt-twal a-t-in-itluḥ ġ-takat ula ġ-waman baš a-t-ihlk. walaynni iġ-tẓḍart a-tskrt kra, ḥnnu ginnġ tɛawnt-aġ.» 
					</seg>
					<seg id="b.MAR.9.23" type="verse">
						yini-as yasuɛ: «ma-s-tnnit ‹iġ-tẓḍart›? yan yumnn, ur-illi kra mi ur-iẓḍar a-t-iskr.» 
					</seg>
					<seg id="b.MAR.9.24" type="verse">
						irar-as babas n-ufruh̬ s-jjhd yini-as: «ha-yyi umnġ. ɛawn-iyi ad-amnġ s-uggʷar.» 
					</seg>
					<seg id="b.MAR.9.25" type="verse">
						imma yasuɛ iẓra mddn ar-d-darsn-tazzaln, yamr ljnn yini-as: «wa-ljnn aẓnẓum aḍrḍur, nniġ-ak ffuġ zġ-gis, a-srs-daġ-ur-tkšmt.» 
					</seg>
					<seg id="b.MAR.9.26" type="verse">
						yut ljnn s-yat-tġuyyit issmḥakka afruh̬ iffuġ. iwrri-ufruh̬ zund iġ-immut aylliġ iggut ma-innan: «hati immut.» 
					</seg>
					<seg id="b.MAR.9.27" type="verse">
						imma yasuɛ yumẓ-as ġ-ufus issnkr-t-id, ibidd f-iḍarn-ns. 
					</seg>
					<seg id="b.MAR.9.28" type="verse">
						ġakudan ikšm yasuɛ s-tgmmi, ntta d-imḥḍarn-ns waḥdutn. sqsan-t: «mah̬ aylliġ ur-nẓḍar nkkʷni a-t-nssufġ?» 
					</seg>
					<seg id="b.MAR.9.29" type="verse">
						yini-asn: «wan ljnn-an ur-ra-ti-tssufuġm abla iġ-a-ttḍalabm rbbi.» 
					</seg>
					<seg id="b.MAR.9.30" type="verse">
						ffuġn zġ-ġin zrin f-tmazirt n-jalil. ur-iri yasuɛ a-fllas-issann mddn, 
					</seg>
					<seg id="b.MAR.9.31" type="verse">
						ašku ar-isslmad imḥḍarn-ns, yini-asn: «nkki lli-igan yus n-bnadm ra-yyi-n-dḥin s-gr ifassn n-mddn nġn-iyi. walaynni ġ-wis kraḍ-uwssan ra-d-nkrġ zġ-lmut.» 
					</seg>
					<seg id="b.MAR.9.32" type="verse">
						imma ntni ur-ssinn ma-ira ad-asn-iml s-wawal-ad, iksaḍn ur-ẓḍarn a-t-fllas-sqsan. 
					</seg>
					<seg id="b.MAR.9.33" type="verse">
						ruḥn kafrnaḥum. yili yasuɛ d-imḥḍarn-ns ġ-tgmmi, isqsa-tn: «ma-f-a-di-tsawalm i-ngratun ġ-uġaras?» 
					</seg>
					<seg id="b.MAR.9.34" type="verse">
						imma ntni fssan, ašku ġ-uġaras ar-d-sawaln i-ngratsn f-manwa gisn a-ra-ig anmġur. 
					</seg>
					<seg id="b.MAR.9.35" type="verse">
						iskiws yasuɛ iġr-d i-sin d-mraw n-umḥḍar s-dars yini-asn: «wanna iran a-izwur, illa fllas a-kullu-iggʷru, ig ah̬ddam i-wiyyaḍ.» 
					</seg>
					<seg id="b.MAR.9.36" type="verse">
						yamẓ-d yan-warraw imẓẓin yawi-t-id s-wammas-nsn, yasi-t ġ-iġil-ns yini-asn: 
					</seg>
					<seg id="b.MAR.9.37" type="verse">
						«wanna iqbln yan-warraw imẓẓin zund ġwad s-ism-inu, hati iqbl-iyi. d-wanna-yyi-iqbln, urd nkki ka-iqbl, hatin iqbl ula ġwalli-yyi-d-yuznn.» 
					</seg>
					<seg id="b.MAR.9.38" type="verse">
						yini-as yuḥanna: «way-amslmd, nẓra yan-urgaz ar-issufuġ ljnun s-ism-nnk. ur-t-nudji ašku ur-a-didnnġ-itmunu.» 
					</seg>
					<seg id="b.MAR.9.39" type="verse">
						irar-as yasuɛ: «adjat-t, ašku yan iskrn kra l-lmɛjizt s-ism-inu ur-ra-yiẓḍar ġakudan a-gigi-irgm. 
					</seg>
					<seg id="b.MAR.9.40" type="verse">
						ašku wanna-yaġ-ur-itḍaḍḍan, hatin iga zġ-ginnġ. 
					</seg>
					<seg id="b.MAR.9.41" type="verse">
						lḥqq a-rad-awn-iniġ, wanna-yawn-ifkan lkas n-waman s-ism-inu f-ssibt n-ma-tgam win lmasiḥ, rad-as-tili lbaraka-ns.» 
					</seg>
					<seg id="b.MAR.9.42" type="verse">
						«wanna issḍrn yan zġ-imẓẓiyn-ad lli-sri-umnnin, yuf-as mrad is-as-ityaggal-uẓru n-uzrg imqqurn ġ-umggrḍ-ns ityawgar-n ġ-umda. 
					</seg>
					<seg id="b.MAR.9.43" type="verse">
						iġ-a-k-issṭar-ufus-nnk, bbi-t. yuf-ak a-tkšmt s-tudrt bla afus ula a-tddut s-jhnnama s-sin ifassn, s-lɛafit lli-ur-ra-ih̬si. 
					</seg>
					<seg id="b.MAR.9.45" type="verse">
						iġ-a-k-issṭar-uḍar-nnk, bbi-t. yuf-ak a-tkšmt s-tudrt tgit abiḍar ula a-dark-ilin sin iḍarn ttyawgart-n ġ-jhnnama. 
					</seg>
					<seg id="b.MAR.9.47" type="verse">
						iġ-a-k-tssṭar tiṭ-nnk ssukf-tt-id. yuf-ak a-tkšmt s-tgldit n-rbbi tgit abukaḍ ula a-dark-ilint snat-walln ttyawgart-n ġ-lɛafit n-jhnnama 
					</seg>
					<seg id="b.MAR.9.48" type="verse">
						ġ-illiġ ur-a-ttmtat-twukka-nsn ula-da-gis-th̬ssi lɛafit, 
					</seg>
					<seg id="b.MAR.9.49" type="verse">
						ra-imarġ kraygatt yan s-lɛafit. 
					</seg>
					<seg id="b.MAR.9.50" type="verse">
						tfulki tisnt, walaynni iġ-tlmus tisnt ma-s-ra-stti-tssmarġm? ṭṭafat tisnt ġ-ih̬fawn-nnun, tgm s-sslamt i-ngratun.» 
					</seg>
				</div>
				<div id="b.MAR.10" type="chapter">
					<seg id="b.MAR.10.1" type="verse">
						iffuġ yasuɛ zġ-ġin ik tisgiw n-yudaya ilkm tasga yaḍni n-wasif n-urdun. munn-d fllas mddn ggutnin ar-tn-isslmad ġmklli-bdda-isslmad ġ-inna ikka. 
					</seg>
					<seg id="b.MAR.10.2" type="verse">
						aškin-d kra n-ifarisin irin a-t-armn inin-as: «is-iḥlla i-urgaz a-ifru i-tmġart-ns?» 
					</seg>
					<seg id="b.MAR.10.3" type="verse">
						yini-asn: «ma-s-kʷn-yuṣṣa musa?» 
					</seg>
					<seg id="b.MAR.10.4" type="verse">
						inin-as: «musa yudja argaz a-yara tabrat l-lfra ifru-as.» 
					</seg>
					<seg id="b.MAR.10.5" type="verse">
						irar-asn yasuɛ: «yura-yawn awal-an ašku qqurn-uwlawn-nnun, 
					</seg>
					<seg id="b.MAR.10.6" type="verse">
						walaynni ur-igi ġmkad ġ-isizwar n-ddunit. ġmklli ityaran ‹rbbi iskr awtm d-tawtmt.› 
					</seg>
					<seg id="b.MAR.10.7" type="verse">
						ityara-daġ ‹mayan a-f-ra-ifl-urgaz babas d-innas imun d-tmġart-ns. 
					</seg>
					<seg id="b.MAR.10.8" type="verse">
						hatnin sin rad-wrrin gn yat ddat.› ur-sul-gin sin walaynni yat ddat ad-gan. 
					</seg>
					<seg id="b.MAR.10.9" type="verse">
						f-mayan a-f-rad-awn-iniġ, aynna issmun rbbi, a-t-ur-ibḍu bnadm.» 
					</seg>
					<seg id="b.MAR.10.10" type="verse">
						lliġ wrrin s-tgmmi sqsan-t imḥḍarn-ns f-tġawsa-yad. 
					</seg>
					<seg id="b.MAR.10.11" type="verse">
						isawl yasuɛ yini-asn: «wanna ifran i-tmġart-ns itahl yat yaḍni, hatin izna fllas. 
					</seg>
					<seg id="b.MAR.10.12" type="verse">
						iġ-tfra-tmġart i-urgaz-ns itahl-tt yan yaḍni, hatin zzna ayan tskr ula nttat.» 
					</seg>
					<seg id="b.MAR.10.13" type="verse">
						ar-di-ttaškin mddn ar-di-tawin tarwa mẓẓinin, irin yasuɛ a-n-fllasn-isrs ifassn-ns ibark-tn. nkrn imḥḍarn rarn-tn inin-asn: «a-tn-d-ur-tawim.» 
					</seg>
					<seg id="b.MAR.10.14" type="verse">
						imma yasuɛ, lliġ iẓra mayan ṭiyyr-as yini-asn: «adjat tarwa mẓẓinin a-d-dari-aškin. a-tn-ur-tḥṣarm, ašku zund ġwid a-mi-tlla-tgldit n-rbbi. 
					</seg>
					<seg id="b.MAR.10.15" type="verse">
						lḥqq a-rad-awn-iniġ, wanna ur-irin a-ikšm s-tgldit n-rbbi zund arraw imẓẓin ur-ra-srs-ikšm.» 
					</seg>
					<seg id="b.MAR.10.16" type="verse">
						yasi-tn ilmma f-ifaddn-ns isrs fllasn ifassn-ns ibark-tn. 
					</seg>
					<seg id="b.MAR.10.17" type="verse">
						inkr yasuɛ, ra-d-iffuġ s-uġaras s-d-yuzzl yan-urgaz iḍr f-ifaddn ġ-lgddam-ns isqsa-t: «way-amslmd ifulkin, ma-rad-skrġ baš ad-ṭṭafġ tudrt l-lih̬rt?» 
					</seg>
					<seg id="b.MAR.10.18" type="verse">
						isawl yasuɛ yini-as: «mah̬ aylliġ-iyi-tgit d-wad ifulkin? ur-illi yan ifulkin abla rbbi waḥdut. 
					</seg>
					<seg id="b.MAR.10.19" type="verse">
						kiyi tssnt luṣiyat, ‹a-ur-tnġt, a-ur-tznut, a-ur-takʷrt, a-ur-tfkt tugga n-tkrkas, a-ur-tġʷššut. awi-tt ġ-babak d-innak.›» 
					</seg>
					<seg id="b.MAR.10.20" type="verse">
						isawl-urgaz yini-as: «way-amslmd, mayad kullut ar-t-skarġ zġ-lliġ mẓẓiġ sul s-ġilad.» 
					</seg>
					<seg id="b.MAR.10.21" type="verse">
						issmaqql gis yasuɛ iḥubbu-t, yini-as: «yat-tġawsa ad-ak-iqaman. zayd tzznzt kullu mad-dark-illan, tfkt-t i-imẓlaḍ yili-ak-wayda ġ-ignna. taškid-d ilmma tmunt didi.» 
					</seg>
					<seg id="b.MAR.10.22" type="verse">
						imma ntta tʷgraẓ-t f-wawal-ad, iddu ṭiyyr-as ašku iggut-wayda-ns bahra. 
					</seg>
					<seg id="b.MAR.10.23" type="verse">
						igrawl-d yasuɛ issmaqql ġ-imḥḍarn-ns yini-asn: «mnšk a-s-išqa f-willi dar iggut-wayda ad-kšmn s-tgldit n-rbbi.» 
					</seg>
					<seg id="b.MAR.10.24" type="verse">
						ggʷdn imḥḍarn f-wawal-ad. izayd yasuɛ yini-asn: «wa-tarwa, mnšk a-s-išqa ad-kšmn s-tgldit n-rbbi. 
					</seg>
					<seg id="b.MAR.10.25" type="verse">
						ra-irh̬u f-urɛam a-ikšm zġ-tiṭ n-tasmi ula ikšm yan dar ayda iggutn s-tgldit n-rbbi.» 
					</seg>
					<seg id="b.MAR.10.26" type="verse">
						ggʷdn s-uggʷar ar-ttinin i-ngratsn: «iġ-iga ġmkad ma-ra-yiẓḍar a-injm?» 
					</seg>
					<seg id="b.MAR.10.27" type="verse">
						issmaqql gisn yasuɛ yini-asn: «ġ-dar bnadm ur-iẓḍar a-yili walaynni ġ-dar rbbi. ašku ur-illi kra mi ur-iẓḍar rbbi a-t-iskr.» 
					</seg>
					<seg id="b.MAR.10.28" type="verse">
						inkr bṭrus yini-as: «ha-nkkʷni nfl-n kullu ma-darnnġ-illan, našk-id nmun didk.» 
					</seg>
					<seg id="b.MAR.10.29" type="verse">
						yini-asn yasuɛ: «lḥqq a-rad-awn-iniġ, wanna-n-ifln tigmmi-ns nġd aytmas nġd istmas nġd babas nġd innas nġd tarwa-ns nġd igran-ns f-ssibt-inu ula f-ssibt l-lh̬bar-ad ifulkin 
					</seg>
					<seg id="b.MAR.10.30" type="verse">
						rad-as-yili ma-yugʷrn mayan f-miyya n-twal ġilad ġ-ddunit-ad, tigʷmma d-aytmatn d-taytmatin d-innatin d-tarwa d-igran ntni d-trfufnt, tili-as ġ-lih̬rt tudrt idumn. 
					</seg>
					<seg id="b.MAR.10.31" type="verse">
						walaynni kigan d-imzwura a-ra-iggʷru, d-kigan d-imggura a-ra-izwur.» 
					</seg>
					<seg id="b.MAR.10.32" type="verse">
						munn d-uġaras akmurn-in s-tmdint n-urušalim, izwur-asn yasuɛ. ġuwḍn imḥḍarn-ns, imma mddn lli-asn-ggʷranin ksuḍn. yawi-daġ imḥḍarn-ns s-sin d-mraw, isawl srsn f-ġaylli rad-as-ijru, yini-asn: 
					</seg>
					<seg id="b.MAR.10.33" type="verse">
						«sfldat, ra-nddu s-urušalim. imma nkki lli-igan yus n-bnadm, ra-yyi-n-dḥin s-gr ifassn n-inmġurn n-tgmmi n-rbbi d-imslmdn n-ššrɛ. rad-flla-ḥkamn s-lmut fkn-iyi i-ibrraniyn. 
					</seg>
					<seg id="b.MAR.10.34" type="verse">
						ra-gigi-tṭnaẓn ssufsn flla ssġuršn-iyi nġn-iyi. walaynni ġ-wis kraḍ-uwssan rad-d-nkrġ zġ-lmut.» 
					</seg>
					<seg id="b.MAR.10.35" type="verse">
						yašk-id yaɛqub d-yuḥanna tarwa n-zabdi s-dar yasuɛ inin-as: «way-amslmd, nra ad-aġ-tskrt kra.» 
					</seg>
					<seg id="b.MAR.10.36" type="verse">
						yini-asn: «ma-tram ad-awn-t-skrġ?» 
					</seg>
					<seg id="b.MAR.10.37" type="verse">
						inin-as: «fk-aġ a-nskiws yan f-ufasiy-nnk d-yan f-uẓlmaḍ-nnk ġakud lliġ ra-tkšmt s-lmjd n-tgldit-nnk.» 
					</seg>
					<seg id="b.MAR.10.38" type="verse">
						isawl yasuɛ yini-asn: «ur-tssinm mayd tḍalbm. is-tẓḍarm a-tsum lkas n-urfufn lli-rad-suġ nkki, tddmm s-udum lli-s-rad-ddmġ?» 
					</seg>
					<seg id="b.MAR.10.39" type="verse">
						inin-as: «nẓḍar-as.» irar-asn yasuɛ: «s-ṣṣaḥt, lkas lli-rad-suġ nkki ra-ti-tsum kunni, ula udum lli-s-rad-ddmġ ra-srs-tddmm, 
					</seg>
					<seg id="b.MAR.10.40" type="verse">
						walaynni askiws f-ufasiy-inu ula f-uẓlmaḍ-inu ur-igi winu baš a-t-fkġ abla i-willi-mi-t-iskr rbbi.» 
					</seg>
					<seg id="b.MAR.10.41" type="verse">
						sfldn mraw yaḍni i-mayd inna yaɛqub d-yuḥanna, bzgn fllasn. 
					</seg>
					<seg id="b.MAR.10.42" type="verse">
						imma yasuɛ iġra-yasn-d kullutn yini-asn: «tssnm ġwilli ganin igldan n-ddunit-ad ar-tḥkamn f-ayt-tmizar-nsn, tissanm inmġurn-nsn ar-tamrn mddn ad-skarn s-iwaliwn-nsn. 
					</seg>
					<seg id="b.MAR.10.43" type="verse">
						imma kunni a-ur-yili ġmkan ġ-gratun. wanna iran a-gigun-yimġur, illa fllas a-ig ah̬ddam-nnun. 
					</seg>
					<seg id="b.MAR.10.44" type="verse">
						d-wanna gigun iran a-izwur, illa fllas a-ig ismg i-kullu wiyyaḍ. 
					</seg>
					<seg id="b.MAR.10.45" type="verse">
						ula nkki lli-igan yus n-bnadm, ur-d-uškiġ ad-flla-th̬damn mddn. uškiġ-d ad-th̬damġ, fkġ tudrt-inu ad-fukkuġ ma-iggutn.» 
					</seg>
					<seg id="b.MAR.10.46" type="verse">
						lkmn tamdint n-ariḥa. lliġ iffuġ yasuɛ zġ-ariḥa ntta d-imḥḍarn-ns d-mddn ggutnin, yili ġin yan-ubukaḍ ism-ns bartimaws yus n-timaws, igawr ġ-tama n-uġaras ar-itḍalab. 
					</seg>
					<seg id="b.MAR.10.47" type="verse">
						lliġ isfld izd yasuɛ gu-naṣira ayd izrin ar-itġuwwat ar-ittini: «wa-yasuɛ yus n-dawd, ḥnnu gigi.» 
					</seg>
					<seg id="b.MAR.10.48" type="verse">
						akʷin gis mddn inin-as a-ifssa. imma ntta izuyd ar-itġuwwat s-uggʷar ar-ittini: «wa-yasuɛ yus n-dawd, ḥnnu gigi.» 
					</seg>
					<seg id="b.MAR.10.49" type="verse">
						ibidd yasuɛ yini i-mddn-an: «ġrat-as-d.» ġrn-d i-ubukaḍ inin-as: «ġir thnna. tnkrt, hati iġra-yak-d s-dars.» 
					</seg>
					<seg id="b.MAR.10.50" type="verse">
						yakʷi-ubukaḍ iluḥ aslham-ns, yašk-id s-dar yasuɛ. 
					</seg>
					<seg id="b.MAR.10.51" type="verse">
						isqsa-t yasuɛ: «ma-trit ad-ak-t-skrġ?» yini-as-ubukaḍ: «wa-sidi, ad-isfiwġ.» 
					</seg>
					<seg id="b.MAR.10.52" type="verse">
						isawl yasuɛ yini-as: «zayd ġilad, ha-kiyi tjjit ašku tumnt.» yisfiw ġakudan, iḍfur yasuɛ ġ-uġaras. 
					</seg>
				</div>
				<div id="b.MAR.11" type="chapter">
					<seg id="b.MAR.11.1" type="verse">
						akmurn-in s-tmdint n-urušalim. lliġ lkmn awrir n-zzitun ġ-tsga n-bitfaji d-bitɛanya, yazn yasuɛ sin zġ-imḥḍarn-ns 
					</seg>
					<seg id="b.MAR.11.2" type="verse">
						yini-asn: «zaydat s-uduwwar-an l-lgddam-nnun. kšmat srs, ra-n-tafm yan-usnus iqqnn, ur-jju-fllas-ini yan. fsyat-as tawim-t-id. 
					</seg>
					<seg id="b.MAR.11.3" type="verse">
						iġ-awn-inna kra n-yan ‹mayd tnawlm?› tinim-as ‹ira-t siditnnġ, yan imikk ra-t-id-irar.›» 
					</seg>
					<seg id="b.MAR.11.4" type="verse">
						ddun afn-in asnus iqqn ġ-uġaras ġ-tama n-imi n-yat-tgmmi. fsin-as-d. 
					</seg>
					<seg id="b.MAR.11.5" type="verse">
						sawln srsn ġwilli biddnin ġin inin-asn: «mayd tnawlm? mah̬ a-tfsim i-usnus-ad?» 
					</seg>
					<seg id="b.MAR.11.6" type="verse">
						rarn-asn s-ġmklli-s-asn-inna yasuɛ, adjn-tn. 
					</seg>
					<seg id="b.MAR.11.7" type="verse">
						awin-d asnus i-yasuɛ grn-in fllas islhamn-nsn, ini fllas. 
					</seg>
					<seg id="b.MAR.11.8" type="verse">
						munn-d mddn ggutnin, ar-sswan islhamn-nsn ġ-uġaras. kra gisn ar-d-itbbi tiṣṭṭwin zġ-isġarn n-igran ar-tnt-sswan ġ-uġaras. 
					</seg>
					<seg id="b.MAR.11.9" type="verse">
						frḥn bahra ġwilli zwarnin i-yasuɛ ġ-uġaras ula ġwilli-as-ggʷranin, ar-talln awal-nsn ar-ttinin: «huṣanna, ambarki a-iga ġwad-d-yuškan s-ism n-sidi rbbi. 
					</seg>
					<seg id="b.MAR.11.10" type="verse">
						tambarkit a-tga-tgldit n-babatnnġ dawd lli-d-yuškan. huṣanna ġ-ignna yattuyn.» 
					</seg>
					<seg id="b.MAR.11.11" type="verse">
						ilkm yasuɛ tamdint n-urušalim, ikšm s-tgmmi n-rbbi ar-itmnad ġ-kullu ma-gis-illan. iffuġ ilmma ntta d-imḥḍarn-ns s-sin d-mraw, iddu s-bitɛanya ašku yaġ-uzal. 
					</seg>
					<seg id="b.MAR.11.12" type="verse">
						ndid azkka lliġ ffuġn zġ-bitɛanya inġ-t laẓ. 
					</seg>
					<seg id="b.MAR.11.13" type="verse">
						iẓr-n yat tazart izgzawn ġ-tuggugt. iftu srs a-ur-imil yaf-n gis kra. lliġ-tt-iruḥ ur-n-gis-yufi ġir ifrawn ašku urd azmz n-ikuzarn ayan. 
					</seg>
					<seg id="b.MAR.11.14" type="verse">
						yini-as: «zayd a-ur-sar-zgim-išš yan lġllt.» sfldn imḥḍarn-ns i-ma-inna. 
					</seg>
					<seg id="b.MAR.11.15" type="verse">
						lkmn-d-daġ tamdint n-urušalim, ikšm yasuɛ s-tgmmi n-rbbi. inkr ar-zgis-iṭṭay ġwilli gis zznzanin ula ġwilli gis saġnin. igllb lmyadi n-willi tṣrrafnin iqaridn, igllb lkʷrasa n-willi zznzanin itbirn. 
					</seg>
					<seg id="b.MAR.11.16" type="verse">
						ur-yudji yan a-yasi ma-inzzan ġ-tgmmi n-rbbi. 
					</seg>
					<seg id="b.MAR.11.17" type="verse">
						ibdu ar-tn-isslmad yini-asn: «is-ur-ityara ġ-warra n-rbbi ‹tigmmi-nu rad-as-ttinim tigmmi n-tẓallit i-mddn n-kullu timizar?› imma kunni, hati trurm-tt tga ifri n-imh̬h̬arn.» 
					</seg>
					<seg id="b.MAR.11.18" type="verse">
						sfldn-as inmġurn n-tgmmi n-rbbi d-imslmdn n-ššrɛ, bdun ar-siggiln s-mamnk a-s-ra-t-hlkn. ksuḍn zġ-gis ašku ar-tɛjjabn mddn kullutn ġ-ulmmud-ns. 
					</seg>
					<seg id="b.MAR.11.19" type="verse">
						lliġ-di-tlkm-tdggʷat iffuġ yasuɛ d-imḥḍarn-ns zġ-tmdint n-urušalim. 
					</seg>
					<seg id="b.MAR.11.20" type="verse">
						zikk ṣbaḥ n-ndid azkka lliġ zrin ġ-uġaras ẓrn tazart-lli, tqqur zġ-iẓuran-ns. 
					</seg>
					<seg id="b.MAR.11.21" type="verse">
						ikti-d bṭrus yini i-yasuɛ: «way-amslmd, ssmaqql. tazart lli-mi-tdɛit, hatti tqqur.» 
					</seg>
					<seg id="b.MAR.11.22" type="verse">
						isawl yasuɛ yini-asn: «amnat s-rbbi. 
					</seg>
					<seg id="b.MAR.11.23" type="verse">
						lḥqq a-rad-awn-iniġ, wanna innan i-uwrir-ad ‹itti zġ-ġid tḍrt-n ġ-umda,› iġ-yumn is-ra-yili maylli-s-inna bla iškka ġ-uwl-ns, hati rad-as-yili. 
					</seg>
					<seg id="b.MAR.11.24" type="verse">
						f-mayad a-f-rad-awn-iniġ, kullu ma-tḍalbm iġ-a-ttẓallam i-rbbi, amnat is-rad-awn-ityawfka, hati rad-awn-yili. 
					</seg>
					<seg id="b.MAR.11.25" type="verse">
						ġakud nna-tbiddm ar-ttẓallam, ṣamḥat i-wanna gigun iskrn kra yʷh̬šnn, baš ad-awn-iṣamḥ babatun lli-illan ġ-ignna ula kunni f-ddnub-nnun.» 
					</seg>
					<seg id="b.MAR.11.27" type="verse">
						aškin-d-daġ s-tmdint n-urušalim. lliġ a-ifttu yasuɛ ġ-tgmmi n-rbbi mnaggarn-t-id inmġurn n-tgmmi n-rbbi d-imslmdn n-ššrɛ d-imġarn n-tmazirt. 
					</seg>
					<seg id="b.MAR.11.28" type="verse">
						inin-as: «ma-k-id-yuznn a-tskart kullu ġayad? awal n-mi ayd-s-a-ti-tskart?» 
					</seg>
					<seg id="b.MAR.11.29" type="verse">
						isawl yasuɛ yini-asn: «ula nkki ra-kʷn-sqsaġ yan-usqsi. rarat-iyi-d iniġ-awn ma-yyi-d-yuznn ad-skarġ mayad. 
					</seg>
					<seg id="b.MAR.11.30" type="verse">
						yuḥanna, ma-t-id-yuznn a-issddam mddn? izd rbbi nġd bnadm? rarat-iyi-d.» 
					</seg>
					<seg id="b.MAR.11.31" type="verse">
						bdun ar-ssmqsan i-ngratsn ar-ttinin: «iġ-nenna ‹rbbi a-t-id-yuznn› rad-aġ-yini ‹mah̬ aylliġ ur-tuminm mad-awn-inna?› 
					</seg>
					<seg id="b.MAR.11.32" type="verse">
						walaynni izd-nnit-a-nini ‹bnadm a-t-id-yuznn›?» ntni ksuḍn zġ-mddn, ašku ar-kullu-ttinin izd yuḥanna yan-nnabi a-iga. 
					</seg>
					<seg id="b.MAR.11.33" type="verse">
						sawln ilmma inin-as: «ur-nssin ma-t-id-yuznn.» irar-asn yasuɛ: «ula nkki ur-rad-awn-iniġ ma-yyi-d-yuznn ad-skarġ kullu mayad.» 
					</seg>
				</div>
				<div id="b.MAR.12" type="chapter">
					<seg id="b.MAR.12.1" type="verse">
						ibdu yasuɛ ar-srsn-isawal s-lmɛni yini-asn: «ha-yan-urgaz iẓẓa aḍil ġ-igr-ns, isslulli-as ifrig iġza agʷḍi i-lmɛṣṣrt, ibnu yal-lbrj ifl-t i-ih̬ʷmmaṣn iftu imuddu. 
					</seg>
					<seg id="b.MAR.12.2" type="verse">
						lliġ-d-iruḥ-uzmz yazn yan-uh̬ddam-ns s-dar ih̬ʷmmaṣn ad-as-d-yawi ma-t-id-yuškan ġ-lġllt n-igr-ns. 
					</seg>
					<seg id="b.MAR.12.3" type="verse">
						imma ntni ġwin-t ssġuršn-t rarn-t ur-d-yiwi yat. 
					</seg>
					<seg id="b.MAR.12.4" type="verse">
						yazn-asn ah̬ddam yaḍni, rẓn-as ih̬f-ns ssrfufnn-t. 
					</seg>
					<seg id="b.MAR.12.5" type="verse">
						yazn wayyaḍ, nġn-t. yazn wiyyaḍ ggutnin, kra gisn utn-t, kra gisn nġan-t. 
					</seg>
					<seg id="b.MAR.12.6" type="verse">
						iqama-yas yan iga yus, iɛzza dars bahra. yazn-asn-t ġ-isiggʷra, yini d-ih̬f-ns: ‹rad-uqqrn iwi.› 
					</seg>
					<seg id="b.MAR.12.7" type="verse">
						walaynni ih̬ʷmmaṣn-an mšawarn i-ngratsn inin: ‹ġwad a-ra-iwrt igr. aškad-d a-t-nnġ ig lwrt winnġ.› 
					</seg>
					<seg id="b.MAR.12.8" type="verse">
						ġwin-t nġn-t luḥn-t-in s-brra n-igr.» 
					</seg>
					<seg id="b.MAR.12.9" type="verse">
						isqsa-tn yasuɛ: «ma-ra-iskr bab n-igr f-ġayan? ra-d-yašk ihlk ih̬ʷmmaṣn-an, ifk igr i-wiyyaḍ. 
					</seg>
					<seg id="b.MAR.12.10" type="verse">
						is-ur-tġrim ma-ityaran ġ-warra n-rbbi? ‹aẓru lli-n-luḥn ibnnayn, nttan a-iwrrin iga ih̬f n-uġẓu. 
					</seg>
					<seg id="b.MAR.12.11" type="verse">
						mayad, sidi rbbi a-t-iskrn. nẓra-t ar-gis-ntɛjjab.›» 
					</seg>
					<seg id="b.MAR.12.12" type="verse">
						nkrn inmġurn ġakudan, irin ad-amẓn yasuɛ ašku ssnn izd ntni a-f-yut lmɛna-yad, walaynni ksuḍn zġ-mddn, fln-t ddun. 
					</seg>
					<seg id="b.MAR.12.13" type="verse">
						aznn-d dars kra n-ifarisin d-imddukkʷal n-ugllid hirudus. irin ad-as-mdin gmmrn-t f-wawal-ns. 
					</seg>
					<seg id="b.MAR.12.14" type="verse">
						aškin-d inin-as: «way-amslmd, nssn izd lḥqq ayd ttinit, ur-a-tskart f-mad-swingimn mddn. ašku ur-a-ttmnadt udmawn n-mddn walaynni ar-tsslmadt aġaras n-rbbi ġmklli iga. ini-aġ is-iḥlla a-nakka ḍabiyt i-qayṣr nġd uhu? 
					</seg>
					<seg id="b.MAR.12.15" type="verse">
						a-stt-nakka nġd uhu?» imma yasuɛ issn mad-ran ġ-lḥilt-nsn, yini-asn: «mah̬ a-yyi-ttarmm? arayat-iyi-d yan-uqarid a-t-ẓrġ.» 
					</seg>
					<seg id="b.MAR.12.16" type="verse">
						fkn-as-d yan-uqarid. yini-asn: «win-mit a-iga-uwdm-ad d-ism-ad gis illan?» inin-as: «win qayṣr.» 
					</seg>
					<seg id="b.MAR.12.17" type="verse">
						irar-asn yasuɛ: «fkat i-qayṣr ma-igan win qayṣr, tfkm i-rbbi ma-igan win rbbi.» ntni ar-gis-tɛjjabn. 
					</seg>
					<seg id="b.MAR.12.18" type="verse">
						aškin-d dars kra n-iṣadduqin. ntni ġ-lmdhb-nsn ar-ttinin «ur-illi ma-ra-d-inkr zġ-lmut.» sqsan-t: 
					</seg>
					<seg id="b.MAR.12.19" type="verse">
						«way-amslmd, yura-yaġ musa inna ‹iġ-immut kra n-yan ifl-d tamġart-ns bla tarwa, illa f-gʷmas n-urgaz-an a-itahl tamġart-an a-dids-iskr tarwa f-ism n-gʷmas lli-immutn.› 
					</seg>
					<seg id="b.MAR.12.20" type="verse">
						ha-ssa n-aytmatn, yiwi-umzwaru tamġart immt ur-d-ifil tarwa, 
					</seg>
					<seg id="b.MAR.12.21" type="verse">
						yawi-tt wis sin immt ur-d-ifil tarwa. ġmkad a-iga wis kraḍ ula ntta, 
					</seg>
					<seg id="b.MAR.12.22" type="verse">
						aylliġ-tt-iwin kullutn s-ssa ur-d-filn tarwa. ġ-isiggʷra tmmt-tmġart ula nttat. 
					</seg>
					<seg id="b.MAR.12.23" type="verse">
						ini-aġ, ġ-tnkra lli-ġ-rad-nkrn kullutn, tamġart n-manwa gisn a-ra-tg? hatti tkka-ttin tga tamġart-nsn s-ssa.» 
					</seg>
					<seg id="b.MAR.12.24" type="verse">
						isawl yasuɛ yini-asn: «is-urd ġayad a-f-tjlam? ašku ur-tssinm arratn n-rbbi ula tssnm taẓḍḍart n-rbbi. 
					</seg>
					<seg id="b.MAR.12.25" type="verse">
						ġakud lliġ rad-nkrn ġwilli mmutnin ur-ra-tahaln ula-da-tahalnt, walaynni zund lmalayka n-ignna a-rad-gn. 
					</seg>
					<seg id="b.MAR.12.26" type="verse">
						imma tankra n-willi mmutnin, is-ur-fllas-tġrim ġ-warra n-musa, lliġ illa ġ-tama n-tzggʷart? rbbi isawl srs yini-as ‹nkki giġ rbbi n-ibrahim gġ rbbi n-isḥaq gġ rbbi n-yaɛqub.› 
					</seg>
					<seg id="b.MAR.12.27" type="verse">
						awal-an imla-yaġ is-ddrn ntni ġ-lgddam n-rbbi, wah̬h̬a mmutn. han kunni tjlam bahra.» 
					</seg>
					<seg id="b.MAR.12.28" type="verse">
						yašk-id yan-umslmd n-ššrɛ isfld-asn ar-tmjaḥadn. lliġ iẓra mamnk a-tn-irur yasuɛ s-lmɛqul, isqsa-t: «mal-luṣit a-kullu-ihiyyan ġ-luṣiyat n-rbbi?» 
					</seg>
					<seg id="b.MAR.12.29" type="verse">
						isawl yasuɛ yini-as: «luṣit ihiyyan a-stt-igan ‹sfldat, ay-ayt-rbbi. rbbi siditnnġ, nttan waḥdut a-igan rbbi. 
					</seg>
					<seg id="b.MAR.12.30" type="verse">
						a-ttirit rbbi sidik zġ-ttmi n-ih̬f-nnk d-ttmi n-uwl-nnk d-ttmi l-lɛaql-nnk d-ttmi n-tẓḍḍart-nnk.› 
					</seg>
					<seg id="b.MAR.12.31" type="verse">
						tis snat a-stt-igan ‹a-ttirit adjar-nnk zund ih̬f-nnk.› ur-tlli kra l-luṣit yugʷrn snat-ad.» 
					</seg>
					<seg id="b.MAR.12.32" type="verse">
						yini-as-umslmd n-ššrɛ: «ifulki ay-amslmd. s-lḥqq a-s-tnnit rbbi iga waḥdut, ur-illi abla ntta. 
					</seg>
					<seg id="b.MAR.12.33" type="verse">
						iġ-t-ira yan zġ-ttmi n-ih̬f-ns d-ttmi l-lfhmt-ns d-ttmi n-tẓḍḍart-ns, yiri adjar-ns zund ih̬f-ns, mayad yuf kullu tiġrsiw lli-jddrn mddn ula tiwafkiw lli-akkan i-rbbi.» 
					</seg>
					<seg id="b.MAR.12.34" type="verse">
						lliġ iẓra yasuɛ izd s-lmɛqul a-s-d-isawl yini-as: «ur-n-taggugt kiyi f-tgldit n-rbbi.» ġakudan ur-sul-izɛm yan a-t-isqsa. 
					</seg>
					<seg id="b.MAR.12.35" type="verse">
						ar-isslmad yasuɛ ġ-tgmmi n-rbbi, isqsa mddn: «mah̬ aylliġ a-ttinin imslmdn n-ššrɛ ‹ra-ig lmasiḥ yan zġ-tasut n-ugllid dawd›? 
					</seg>
					<seg id="b.MAR.12.36" type="verse">
						imma dawd, lliġ-t-iguwwd rruḥ lqudus a-isawl f-lmasiḥ inna ‹ha-sidi rbbi inna i-sidi, skiws f-ufasiy-inu ard gġ inuwwašn-nnk ġ-ddu iḍarn-nnk.› 
					</seg>
					<seg id="b.MAR.12.37" type="verse">
						ha-dawd s-ih̬f-ns ibdr ġwalli igan lmasiḥ, ig-t d-sidis. mamnk a-ra-ig ġir yan zġ-tasut-ns?» ar-as-sflidn mddn ggutnin, frḥn s-kullu mad-asn-inna. 
					</seg>
					<seg id="b.MAR.12.38" type="verse">
						ar-tn-isslmad yini-asn: «rarat lɛaql-nnun zġ-imslmdn n-ššrɛ, ašku iɛzza darsn ad-fttun s-tmlsa ġzzifnin šwanin, iɛzzu darsn a-fllasn-tsllamn mddn ġ-laswaq, 
					</seg>
					<seg id="b.MAR.12.39" type="verse">
						iɛzzu darsn ad-zggurun s-lgddam ġ-tgʷmma n-tẓallit ula ġ-uskiws n-imnsiwn. 
					</seg>
					<seg id="b.MAR.12.40" type="verse">
						ar-šttan tigʷmma n-thjjalin, ar-ssiġzzifn tiẓulla-nsn baš ad-ssbayynn ih̬fawn-nsn is-fulkin. ntni ra-fllasn-ittut lḥukm n-rbbi s-uggʷar.» 
					</seg>
					<seg id="b.MAR.12.41" type="verse">
						igawr yasuɛ ġ-umnid n-ṣṣnduq ġ-tgmmi n-rbbi, ar-itmnad ġ-mddn ar-n-srasn iqaridn ġ-ṣṣnduq. kigan d-id-bu-wayda ar-n-srasn ma-iggutn. 
					</seg>
					<seg id="b.MAR.12.42" type="verse">
						tašk-id yat-thjjalt tga tamẓluṭṭ, tsrs-n snat-tqaridin idrus-watig-nsnt. 
					</seg>
					<seg id="b.MAR.12.43" type="verse">
						iġr yasuɛ i-imḥḍarn-ns s-dars yini-asn: «lḥqq a-rad-awn-iniġ, tahjjalt-ad tamẓluṭṭ, hatti tsrs-n ġ-ṣṣnduq uggʷar n-ġwid kullutn, 
					</seg>
					<seg id="b.MAR.12.44" type="verse">
						ašku ntni fkan zġ-maylli darsn iggutn, imma nttat, wah̬h̬a tḥtajja, tsrs-n kullu ma-dars-illan, tfk lmɛišt-ns kullutt.» 
					</seg>
				</div>
				<div id="b.MAR.13" type="chapter">
					<seg id="b.MAR.13.1" type="verse">
						lliġ-d-iffuġ yasuɛ zġ-tgmmi n-rbbi, yini-as yan zġ-imḥḍarn-ns: «ẓr ay-amslmd, matta ġmkad mqqurn iẓran-ad. matta ġmkad dusn fulkin iġurban-ad.» 
					</seg>
					<seg id="b.MAR.13.2" type="verse">
						imma yasuɛ inna-yas: «is-a-ttmnadt ġ-iġurban-ad mqqurnin? rad-kullu-tyawgarn s-wakal. ur-ra-gisn-iqama-uẓru f-uẓru.» 
					</seg>
					<seg id="b.MAR.13.3" type="verse">
						lliġ iskiws yasuɛ ġ-uwrir n-zzitun ġ-umnid n-tgmmi n-rbbi, isqsa-t bṭrus d-yaɛqub d-yuḥanna d-andraws ntni waḥdutn, 
					</seg>
					<seg id="b.MAR.13.4" type="verse">
						inin-as: «managu a-ra-yili ġayd-s-tnnit? ma-ra-ig tamatart n-is-d-yakmur a-ijru kullu ġayad?» 
					</seg>
					<seg id="b.MAR.13.5" type="verse">
						isawl yasuɛ yini-asn: «awiyat-stt ġ-ih̬f-nnun a-kʷn-ur-ijlu yan. 
					</seg>
					<seg id="b.MAR.13.6" type="verse">
						ašku ggutn ġwilli ra-d-yašk asin-d ism-inu, kud yan ar-ittini izd nttan a-igan lmasiḥ. ntni rad-jllun mddn ggutnin. 
					</seg>
					<seg id="b.MAR.13.7" type="verse">
						iġ-tsfldm f-imaġn ula lh̬barat n-imaġn ad-ur-tġuwḍm, ašku iqqan-d a-yili ġayan, walaynni ur-ta-d-iruḥ isiggʷra. 
					</seg>
					<seg id="b.MAR.13.8" type="verse">
						ra-di-tnkr-tqbilt s-tqbilt tnkr-d-tgldit s-tgldit, ilint zznzalat ġ-kra n-tmizar yili-uġni. walaynni ġayad iga ġir azbbar amzwaru n-tlalit. 
					</seg>
					<seg id="b.MAR.13.9" type="verse">
						«awiyat-stt ġ-ih̬f-nnun. ra-kʷn-dḥayn s-lmḥkamat, ssġuršn-kʷn ġ-tgʷmma n-tẓallit. ra-tbddadm f-ssibt-inu ġ-lgddam l-lḥukkam d-igldan ad-asn-takkam tugga flla. 
					</seg>
					<seg id="b.MAR.13.10" type="verse">
						iqqan-d a-truḥ-tbrraḥt l-lh̬bar ifulkin kullu timizar n-ddunit ur-ta-d-ilkim isiggʷra. 
					</seg>
					<seg id="b.MAR.13.11" type="verse">
						iġ-kʷn-umẓn dḥin-kʷn-in, ad-ur-tasim taġuft f-ma-ra-tinim. iniyat awal nna-yawn-imla rbbi ġ-tasaɛt-an, ašku urd kunni a-isawaln walaynni rruḥ lqudus n-rbbi. 
					</seg>
					<seg id="b.MAR.13.12" type="verse">
						ra-yili ma-ra-n-idḥi gʷmas i-lmut, yili ma-ra-n-idḥi yus, nkrn-d tarwa f-ayt-darsn nġn-tn. 
					</seg>
					<seg id="b.MAR.13.13" type="verse">
						ra-kʷn-tkrhun kullu mddn f-ssibt n-ma-tgam winu. imma wanna ibiddn izga ar isiggʷra ra-injm. 
					</seg>
					<seg id="b.MAR.13.14" type="verse">
						«ra-tẓrm tajlh̬it lli-ifnnun tnkr ġ-illiġ ur-dars lḥqq a-gis-tili. wanna yaqran, illa fllas a-yissan lmɛna. ġakudan winna llanin ġ-tmazirt n-yudaya iqqan-tn-d ad-rwln s-idrarn. 
					</seg>
					<seg id="b.MAR.13.15" type="verse">
						wanna illan f-iggi n-tgmmi iqqan-t-id ad-ur-ikšm a-d-yasi kra. 
					</seg>
					<seg id="b.MAR.13.16" type="verse">
						wanna-n-illan ġ-igran iqqan-t-id a-ur-iwrri tiġurdin a-d-yawi timlsit-ns. 
					</seg>
					<seg id="b.MAR.13.17" type="verse">
						rad-bahra-šqun-uwssan-an f-tilli gisn rbbunin ula tilli gisn ssngaynin. 
					</seg>
					<seg id="b.MAR.13.18" type="verse">
						ḍalbat i-rbbi ad-ur-ijru ġayan ġ-tgrst 
					</seg>
					<seg id="b.MAR.13.19" type="verse">
						ašku ġ-uwssan-an ra-tili-tnukmut, ur-jju-tlli zund nttat zġ-isizwar ġ-ih̬lq rbbi ddunit sul s-ġilad, ula rad-daġ-tili zund nttat. 
					</seg>
					<seg id="b.MAR.13.20" type="verse">
						mrad is-ur-issidrus siditun ussan-an ur-ra-injm yan. walaynni f-ssibt n-willi iẓli ad-gn wins, hati issidrus ussan-an f-ssibt-nsn. 
					</seg>
					<seg id="b.MAR.13.21" type="verse">
						«ġakudan iġ-awn-inna kra n-yan ‹ha-lmasiḥ illa ġid› nġd ‹hatin illa ġin› a-t-ur-tamnm. 
					</seg>
					<seg id="b.MAR.13.22" type="verse">
						ašku rad-d-nkrn kra n-mddn, kud yan ar-ittini f-ih̬f-ns izd lmasiḥ a-iga nġd kra n-nnabi, walaynni ar-sskirkisn. rad-skarn timitar d-lmɛjizat iġ-ufan ad-jllun ula ġwilli ganin win rbbi. 
					</seg>
					<seg id="b.MAR.13.23" type="verse">
						imma kunni, awiyat-stt ġ-ih̬f-nnun. nniġ-awn kullu ġayad ur-ta-ijri. 
					</seg>
					<seg id="b.MAR.13.24" type="verse">
						«ġ-uwssan-an ġ-tġurdin n-tnukmut-an, ra-tllas tafukt, ur-ra-ifaw-wayyur. 
					</seg>
					<seg id="b.MAR.13.25" type="verse">
						rad-ṭṭarn itran zġ-ignwan, ar-tyattaynt tifawin n-ignwan. 
					</seg>
					<seg id="b.MAR.13.26" type="verse">
						ġakudan a-ra-yyi-ẓrn, nkki lli-igan yus n-bnadm, ftiġ-d ġ-imdla s-lquwwa d-lmjd iggutn. 
					</seg>
					<seg id="b.MAR.13.27" type="verse">
						ġakudan rad-aznġ lmalayka ad-ssmunn ġwilli ganin winu zġ-kraygatt tasga, zġ-ttmi n-wakal ar ttmi n-ignwan. 
					</seg>
					<seg id="b.MAR.13.28" type="verse">
						«hati tazart a-zġ-ra-tissanm lmɛna. iġ-lggʷiġnt-tṣṭṭwin-ns tssufġ-d tifrawin-ns, tissanm is-d-yakmur ṣṣif. 
					</seg>
					<seg id="b.MAR.13.29" type="verse">
						ġmkan a-ra-yili. iġ-tẓram timitar-ad s-awn-nniġ ar-jrrunt, tissanm is-d-yakmur, hatin ġ-imi. 
					</seg>
					<seg id="b.MAR.13.30" type="verse">
						lḥqq a-rad-awn-iniġ, ur-ra-tzri-tasut-ad ard kullu ijru mayad. 
					</seg>
					<seg id="b.MAR.13.31" type="verse">
						rad-ittin ignwan d-wakal walaynni ur-sar-ittin iwaliwn-inu. 
					</seg>
					<seg id="b.MAR.13.32" type="verse">
						«walaynni ass-an ula tasaɛt-an ur-tn-issin yan, la lmalayka n-ignna ula yus n-bnadm. ġir baba lli-illan ġ-ignna, nttan waḥdut a-issnn. 
					</seg>
					<seg id="b.MAR.13.33" type="verse">
						rarat lɛaql-nnun tḍufm ašku ur-tssinm managu a-ra-d-iruḥ-uzmz-an. 
					</seg>
					<seg id="b.MAR.13.34" type="verse">
						zund yan-urgaz imudda ifl tigmmi i-ih̬ddamn-ns a-stt-gabln, ifk i-kraygatt yan tawuri-ns. yuṣṣa angabal n-imi a-iḍuf. 
					</seg>
					<seg id="b.MAR.13.35" type="verse">
						ḍufat ula kunni, ašku ur-tssinm managu a-ra-d-yašk bu-tgmmi, izd ġ-tdggʷat nġd ammas n-iyḍ nġd awddan amzwaru n-ufullus nġd tawaġla n-tafukt. 
					</seg>
					<seg id="b.MAR.13.36" type="verse">
						ḍufat a-ur-d-yašk ġ-kra n-tasaɛt lli-ur-tġalm yaf-kʷn-d tgnm. 
					</seg>
					<seg id="b.MAR.13.37" type="verse">
						mayd-awn-nniġ, ra-t-iniġ i-kullu mddn: ḍufat.» 
					</seg>
				</div>
				<div id="b.MAR.14" type="chapter">
					<seg id="b.MAR.14.1" type="verse">
						sin-uwssan a-iqaman i-lɛid n-usurf d-uwssan n-urh̬ṣiṣ. ar-siggiln inmġurn n-tgmmi n-rbbi d-imslmdn n-ššrɛ mamnk a-rad-amẓn yasuɛ s-lḥilt a-t-nġn. 
					</seg>
					<seg id="b.MAR.14.2" type="verse">
						walaynni nnan i-ngratsn: «urd ġ-uwssan l-lɛid baš a-ur-duyn mddn.» 
					</seg>
					<seg id="b.MAR.14.3" type="verse">
						illa yasuɛ ġ-uduwwar n-bitɛanya, iskiws ar-ištta ġ-tgmmi n-simɛan lli-sttin-ikkan iga anjdam. tkšm-d dars yat-tmġart tusi-d yat-tbuqqalt n-uẓru tili-gis-tujjut n-nardin iṣfan, iggut-bahra-watig-ns. trẓ imi n-tbuqqalt tffi-tt-id f-ih̬f n-yasuɛ. 
					</seg>
					<seg id="b.MAR.14.4" type="verse">
						imma ġwilli llanin ġin, kra gisn ibzg fllas inin i-ngratsn: «mah̬ a-tjla tujjut-ad? 
					</seg>
					<seg id="b.MAR.14.5" type="verse">
						mrad is-tnza ra-di-tawi uggʷar n-kraḍ id-miyya n-nnuqrt, nfk-tn i-imẓlaḍ.» bdun ar-fllas-ssngmugn. 
					</seg>
					<seg id="b.MAR.14.6" type="verse">
						imma yasuɛ inna-yasn: «adjat-stt. mah̬ aylliġ dids tšqam? hatti tskr gigi afulki. 
					</seg>
					<seg id="b.MAR.14.7" type="verse">
						imẓlaḍ rad-bdda-didun-ilin. ġakud nna-tram ra-tafm ma-s-a-gisn-tskarm lh̬ir. imma nkki ur-rad-bdda-didun-iliġ. 
					</seg>
					<seg id="b.MAR.14.8" type="verse">
						hatti tskr maylli mi tufa. nttat tzwar tẓġur ddat-inu i-umḍḍal. 
					</seg>
					<seg id="b.MAR.14.9" type="verse">
						lḥqq a-rad-awn-iniġ, innaġ a-tbrraḥn mddn s-lh̬bar-ad ifulkin ġ-kullu ddunit, ra-ttinin f-mayd tskr h̬tad, ar-tt-id-srs-kttin.» 
					</seg>
					<seg id="b.MAR.14.10" type="verse">
						ġakudan inkr yahuda ish̬aryuṭ lli-igan yan zġ-sin d-mraw n-umḥḍar, iddu s-dar inmġurn n-tgmmi n-rbbi baš ad-asn-izznz yasuɛ. 
					</seg>
					<seg id="b.MAR.14.11" type="verse">
						lliġ sfldn i-mad-asn-inna, frḥn inin-as ad-as-fkn iqaridn. iwrri ar-iswingim mamnk a-ra-tn-iɛawn ad-amẓn yasuɛ. 
					</seg>
					<seg id="b.MAR.14.12" type="verse">
						ilkm-d-wass amzwaru n-uwssan n-urh̬ṣiṣ lli-ġ-a-qqrsn mddn i-ilqqaġn. sqsan-t imḥḍarn-ns: «mani trit a-srs-nddu ad-ak-n-gis-njjujad imnsi l-lɛid n-usurf?» 
					</seg>
					<seg id="b.MAR.14.13" type="verse">
						yazn sin zġ-imḥḍarn-ns ġakudan, yini-asn: «zaydat s-tmdint. ra-tmnaggarm yan-urgaz yusi-d agdur n-waman. 
					</seg>
					<seg id="b.MAR.14.14" type="verse">
						ḍfurat-t s-tgmmi nna-s-ikšm, tinim i-bu-tgmmi-an ‹hati inna-yak-d-umslmd, maniġ illa-uḥanu lli-ġ-rad-ššġ imnsi n-usurf nkki d-imḥḍarn-inu?› 
					</seg>
					<seg id="b.MAR.14.15" type="verse">
						rad-awn-iml yan-uḥanu n-uflla imqqurn iswan ingaddan. ġin a-ġ-rad-aġ-tjjujadm.» 
					</seg>
					<seg id="b.MAR.14.16" type="verse">
						ffuġn imḥḍarn, ddun s-tmdint afn-in ġmklli-asn-inna. jjujadn imnsi n-usurf. 
					</seg>
					<seg id="b.MAR.14.17" type="verse">
						truḥ-d-tdggʷat, ilkm yasuɛ tigmmi ntta d-imḥḍarn-ns s-sin d-mraw. 
					</seg>
					<seg id="b.MAR.14.18" type="verse">
						lliġ skiwsn ar-šttan yini-asn: «lḥqq a-rad-awn-iniġ, ra-yyi-izznz yan ġ-gratun, kunni lli-didi-šttanin.» 
					</seg>
					<seg id="b.MAR.14.19" type="verse">
						ṭiyyr-asn bahra, bdun ar-t-sqsan kullutn, kud yan ar-ittini: «yak, urd nkki?» 
					</seg>
					<seg id="b.MAR.14.20" type="verse">
						yini-asn: «iga yan zġ-sin d-mraw lli-didi-dranin ġ-uruku-ad. 
					</seg>
					<seg id="b.MAR.14.21" type="verse">
						ha-yus n-bnadm ra-immt ġmklli fllas ityaran, walaynni taguḍi a-ra-yili i-urgaz lli-izznzan yus n-bnadm. yuf-as i-urgaz-an mrad is-ur-akkʷ-ilul.» 
					</seg>
					<seg id="b.MAR.14.22" type="verse">
						lliġ a-šttan yasi yasuɛ tangult, iškr rbbi ibbi-tt, ifk-asn-tt yini-asn: «amẓat. h̬tad tga ddat-inu.» 
					</seg>
					<seg id="b.MAR.14.23" type="verse">
						yasi lkas, iškr rbbi ifk-asn-t. sun zġ-gis kullutn. 
					</seg>
					<seg id="b.MAR.14.24" type="verse">
						yini-asn: «ġwid gan idammn-inu lli-ra-iffi f-ssibt n-mddn ggutnin baš ad-gn lɛhd l-ljdid ġ-gratun d-rbbi. 
					</seg>
					<seg id="b.MAR.14.25" type="verse">
						lḥqq a-rad-awn-iniġ, ur-sul-rad-suġ zġ-lġllt n-waḍil ar ass lli-ġ-ra-t-suġ zġ-ljdid ġ-tgldit n-rbbi.» 
					</seg>
					<seg id="b.MAR.14.26" type="verse">
						asin ilmma yan-umarg zġ-imurign n-rbbi, ffuġn s-uwrir n-zzitun. 
					</seg>
					<seg id="b.MAR.14.27" type="verse">
						yini-asn yasuɛ: «ha-kunni ra-yyi-kullu-tflm, ašku ityara ‹rad-utġ amksa, mzrnt-uwlli.› 
					</seg>
					<seg id="b.MAR.14.28" type="verse">
						walaynni tigira n-ma-d-nkrġ zġ-lmut ra-kʷn-zwurġ s-tmazirt n-jalil.» 
					</seg>
					<seg id="b.MAR.14.29" type="verse">
						isawl bṭrus yini-as: «wah̬h̬a-k-kullu-fln ur-sar-k-filġ nkki.» 
					</seg>
					<seg id="b.MAR.14.30" type="verse">
						imma yasuɛ irur-as: «lḥqq a-rad-ak-iniġ, ġ-iḍ-ad ur-ra-iġr-ufullus snat-twal ard tinit kraṭṭ-twal ur-iyi-tssint.» 
					</seg>
					<seg id="b.MAR.14.31" type="verse">
						imma ntta inna-yas s-jjhd: «wah̬h̬a rad-didk-mmtġ ur-rad-iniġ ur-k-ssinġ.» ġmkad ad-nnan kullutn. 
					</seg>
					<seg id="b.MAR.14.32" type="verse">
						aškin-d s-yan-udġar lli-mi-ttinin ‹gatsimani›. yini yasuɛ i-imḥḍarn-ns: «gawrat ġid, rad-ẓẓallġ.» 
					</seg>
					<seg id="b.MAR.14.33" type="verse">
						yawi dids bṭrus d-yaɛqub d-yuḥanna. iġuwḍ yasuɛ ġ-tasaɛt-an, mmaġn iswingimn bahra ġ-uwl-ns. 
					</seg>
					<seg id="b.MAR.14.34" type="verse">
						yini-asn: «tẓẓay flla taġuft-ad ar lmut. gawrat ġid tawzm.» 
					</seg>
					<seg id="b.MAR.14.35" type="verse">
						izayd iftu yan imikk iḍr s-wakal iẓẓall yini: «ssitti flla tasaɛt-ad n-urfufn iġ-tẓḍar a-titti.» 
					</seg>
					<seg id="b.MAR.14.36" type="verse">
						iẓẓall-daġ yini: «abba wa-baba, ur-illi kra mi ur-tẓḍart a-ti-tskrt. kkis flla lkas-ad n-urfufn, walaynni a-yili ma-trit, urd mad-riġ nkki.» 
					</seg>
					<seg id="b.MAR.14.37" type="verse">
						iwrri yasuɛ yaf-tn-in ṭṭasn. isawl s-bṭrus yini-as: «wa-simɛan, is-teṭṭast? is-ur-tẓḍart a-tawzt yat tasaɛt? 
					</seg>
					<seg id="b.MAR.14.38" type="verse">
						awzat tḍalbm rbbi a-kʷn-issanf i-kullu ma-ra-kʷn-ijllu. hati ul n-bnadm ar-ittiri a-iskar afulki, imma ddat-ns tḍɛf.» 
					</seg>
					<seg id="b.MAR.14.39" type="verse">
						iddu-daġ a-iẓẓall yini ġmklli inna tawala tamzwarut. 
					</seg>
					<seg id="b.MAR.14.40" type="verse">
						iwrri yaf-tn-in ṭṭasn, inra-tn iṭs. ur-ssinn ma-rad-as-inin. 
					</seg>
					<seg id="b.MAR.14.41" type="verse">
						iwrri tis kraṭṭ-twal yini-asn: «ṭṭasat ġila tsunfum. yuwda ġunškad, tlkm-d tasaɛt. inza yus n-bnadm s-gr ifassn n-mddn ʷh̬šnnin. 
					</seg>
					<seg id="b.MAR.14.42" type="verse">
						nkrat a-nddu. ha-walli-yyi-izznzan yuška-d.» 
					</seg>
					<seg id="b.MAR.14.43" type="verse">
						sul a-isawal s-d-iruḥ yahuda lli-igan yan zġ-sin d-mraw n-umḥḍar. munn-d dids kigan d-mddn asin-d lkmami d-iɛmad. uznn-tn-d inmġurn n-tgmmi n-rbbi d-imslmdn n-ššrɛ d-imġarn n-tmazirt-an. 
					</seg>
					<seg id="b.MAR.14.44" type="verse">
						ġwalli izznzan yasuɛ imla-yasn-yad tamatart-ad, yini-asn: «wanna ssudnġ, ġwan a-t-igan. amẓat-t tawim-t tḍufm-t.» 
					</seg>
					<seg id="b.MAR.14.45" type="verse">
						yašk-id yahuda iftu s-dar yasuɛ yini-as: «way-amslmd», issudn-t. 
					</seg>
					<seg id="b.MAR.14.46" type="verse">
						grn-in fllas ifassn amẓn-t. 
					</seg>
					<seg id="b.MAR.14.47" type="verse">
						inkr ilmma yan zġ-willi llanin d-yasuɛ ildi-d lkummit, yut ah̬ddam n-unmġur n-tgmmi n-rbbi ibbi-as amẓẓuġ. 
					</seg>
					<seg id="b.MAR.14.48" type="verse">
						isawl yasuɛ yini-asn: «ma-s-di-tffuġm s-lkmami d-iɛmad a-yyi-tġwim zund iġ-giġ amh̬h̬ar? 
					</seg>
					<seg id="b.MAR.14.49" type="verse">
						lliġ-n-bdda didun kraygatt ass ar-sslmadġ ġ-tgmmi n-rbbi, ur-iyi-tumẓm ġ-uwssan-an. walaynni ijra ġmkad baš a-yafu ma-ityaran ġ-warratn n-rbbi.» 
					</seg>
					<seg id="b.MAR.14.50" type="verse">
						ġakudan rwln kullu imḥḍarn, fln yasuɛ. 
					</seg>
					<seg id="b.MAR.14.51" type="verse">
						iḍfur-t-sul yan-uɛyyal ur-ilsi ġir aḥayk. 
					</seg>
					<seg id="b.MAR.14.52" type="verse">
						ġwin-t mddn-an, imma ntta ifl aḥayk irwl ur-ilsi yat. 
					</seg>
					<seg id="b.MAR.14.53" type="verse">
						awin yasuɛ s-dar-unmġur n-tgmmi n-rbbi, munn-d inmġurn kullutn d-imġarn n-tmazirt d-imslmdn n-ššrɛ. 
					</seg>
					<seg id="b.MAR.14.54" type="verse">
						imma bṭrus iḍfar-t zġ-tuggugt, ikšm s-wammas n-tgmmi n-unmġur, iskiws d-imh̬zniyn ġ-dar lɛafit ar-didsn-irqqa. 
					</seg>
					<seg id="b.MAR.14.55" type="verse">
						imma inmġurn n-tgmmi n-rbbi d-imġarn l-lmḥkama kullutn ar-siggiln s-tugga f-yasuɛ baš a-t-nġn, walaynni ur-ufin yat. 
					</seg>
					<seg id="b.MAR.14.56" type="verse">
						kigan d-mddn ar-fllas-akkan tugga n-tkrkas, walaynni ur-ngaddant tugga-nsn. 
					</seg>
					<seg id="b.MAR.14.57" type="verse">
						inkr kra gisn ar-sskirkisn inin: 
					</seg>
					<seg id="b.MAR.14.58" type="verse">
						«nkkʷni nsfld-as inna ‹nkki rad-h̬luġ tigmmi-ad n-rbbi ityawskarn s-ifassn n-bnadm, bnuġ ġ-kraḍ-uwssan yat yaḍni ur-ityawskarn s-ifassn n-bnadm.›» 
					</seg>
					<seg id="b.MAR.14.59" type="verse">
						ula ġmkad-daġ, ur-ngaddant tugga-nsn. 
					</seg>
					<seg id="b.MAR.14.60" type="verse">
						ibidd-unmġur n-tgmmi n-rbbi ġ-wammas-nsn, isqsa yasuɛ: «is-ur-ra-d-fllasn-trart s-yat? mayd-fllak-ttinin ġwid ġ-tugga-nsn?» 
					</seg>
					<seg id="b.MAR.14.61" type="verse">
						imma yasuɛ ġir ifssa, ur-inni yat. isqsa-t-daġ-unmġur: «izd kiyi a-igan lmasiḥ yus n-umbarki?» 
					</seg>
					<seg id="b.MAR.14.62" type="verse">
						yini-as yasuɛ: «nkki a-t-igan. ra-tẓrm yus n-bnadm iskiws f-ufasi n-rbbi itjhhdn, iftu-d ġ-imdla n-ignwan.» 
					</seg>
					<seg id="b.MAR.14.63" type="verse">
						lliġ-as-isfld-unmġur n-tgmmi n-rbbi, ibbi timlsa-ns yini-asn: «ma-sul-nra inagan-ad? 
					</seg>
					<seg id="b.MAR.14.64" type="verse">
						kunni tsfldm i-wawal-ns l-lkufr. ma-fllas-tnnam?» ḥkamn fllas kullutn inin: «iqqan-t-id a-immt.» 
					</seg>
					<seg id="b.MAR.14.65" type="verse">
						inkr kra gisn ar-fllas-ssufusn ar-as-daln udm ar-t-kkatn s-ibariqn ar-as-ttinin: «wa-nnabi, ml-aġ manwa-k-yutn.» amẓn-t imh̬zniyn ar-t-kkatn. 
					</seg>
					<seg id="b.MAR.14.66" type="verse">
						imma bṭrus illa-sul ġ-iyzdar ġ-wammas n-tgmmi. tašk-id yat-th̬ddamt n-unmġur n-tgmmi n-rbbi 
					</seg>
					<seg id="b.MAR.14.67" type="verse">
						tẓr bṭrus ar-irqqa, tssmaqql gis tini-as: «ula kiyi tllit d-yasuɛ gu-naṣira.» 
					</seg>
					<seg id="b.MAR.14.68" type="verse">
						irar-as nttan: «ur-ssinġ, ur-fhimġ ma-s-tnnit.» iffuġ s-uġgʷmmi. iġr-ufullus ġakudan. 
					</seg>
					<seg id="b.MAR.14.69" type="verse">
						tẓr-t-daġ-th̬ddamt-lli, tini fllas i-willi biddnin ġin: «ġwad iga yan zġ-gisn.» 
					</seg>
					<seg id="b.MAR.14.70" type="verse">
						irar-daġ bṭrus: «uhu.» yan imikk s-as-nnan ġwilli biddnin ġin: «s-ṣṣaḥt tgit kiyi zġ-gisn ašku gu-jalil a-tgit.» 
					</seg>
					<seg id="b.MAR.14.71" type="verse">
						inkr bṭrus ar-itgalla ar-ittini s-jjhd: «nkki ur-ssinġ argaz-ad f-a-tsawalm.» 
					</seg>
					<seg id="b.MAR.14.72" type="verse">
						iġr-ufullus ġakudan tis snat-twal. ikti-d bṭrus maylli-s-as-inna yasuɛ «ur-ra-iġr-ufullus snat-twal ard tinit kraṭṭ-twal ur-iyi-tssint.» iswangm-d awal-an ar-yalla. 
					</seg>
				</div>
				<div id="b.MAR.15" type="chapter">
					<seg id="b.MAR.15.1" type="verse">
						lliġ ifaw zzman munn-d inmġurn n-tgmmi n-rbbi d-imġarn n-tmazirt d-imslmdn n-ššrɛ, ntni d-imġarn l-lmḥkama kullutn, mšawarn f-ma-rad-skrn. krfn yasuɛ awin-t dḥin-t-in i-bilaṭus lḥakm n-rruman. 
					</seg>
					<seg id="b.MAR.15.2" type="verse">
						isqsa-t bilaṭus: «is-tgit agllid n-ayt-yudaya?» irar-as yasuɛ: «kiyi a-t-innan.» 
					</seg>
					<seg id="b.MAR.15.3" type="verse">
						nkrn inmġurn n-tgmmi n-rbbi ar-srs-taštkkan s-kigan d-tġawsiwin. 
					</seg>
					<seg id="b.MAR.15.4" type="verse">
						yini-as bilaṭus: «is-ur-ra-di-trart s-yat? ẓr mnnawt-tġawsiwin ayd-fllak-ttinin.» 
					</seg>
					<seg id="b.MAR.15.5" type="verse">
						imma yasuɛ ur-inni yat aylliġ itɛjjb bilaṭus. 
					</seg>
					<seg id="b.MAR.15.6" type="verse">
						ikka-ttin lḥakm ġ-kraygatt lɛid n-usurf ar-asn-gis-irẓẓm i-yan-uḥbbas nna-ran. 
					</seg>
					<seg id="b.MAR.15.7" type="verse">
						illa yan ġ-lḥbs ġ-uwssan-an, ism-ns barabbas. ityamaẓ ntta d-wiyyaḍ lliġ ssnkrn uduy f-ssulṭa n-rruman, nġn kra n-mddn. 
					</seg>
					<seg id="b.MAR.15.8" type="verse">
						munn-d mddn ggutnin ar-tḍalabn bilaṭus ad-asn-iskr ġmklli-bdda-iskar ġ-lɛid. 
					</seg>
					<seg id="b.MAR.15.9" type="verse">
						isqsa-tn bilaṭus: «is-tram ad-awn-rẓmġ i-ugllid n-ayt-yudaya?» 
					</seg>
					<seg id="b.MAR.15.10" type="verse">
						ašku bilaṭus issn inmġurn n-tgmmi n-rbbi is-ḥsadn yasuɛ, ġayan ka-f-t-id-dḥin. 
					</seg>
					<seg id="b.MAR.15.11" type="verse">
						walaynni inmġurn sshiyysn mddn ġ-tasaɛt-an baš a-t-ḍalbn ad-asn-d-irẓm i-barabbas. 
					</seg>
					<seg id="b.MAR.15.12" type="verse">
						yini-asn bilaṭus: «ma-tram a-t-skrġ i-ġwad mi ttinim agllid n-ayt-yudaya?» 
					</seg>
					<seg id="b.MAR.15.13" type="verse">
						rarn-as ar-ssġuyyun: «agʷl-t f-uggjdi.» 
					</seg>
					<seg id="b.MAR.15.14" type="verse">
						isqsa-tn bilaṭus: «mah̬? ma-iskr yʷh̬šnn?» imma ntni ar-ssġuyyun s-uggʷar ar-ttinin: «agʷl-t f-uggjdi a-immt.» 
					</seg>
					<seg id="b.MAR.15.15" type="verse">
						bilaṭus ira a-irḍu mddn, irẓm-asn i-barabbas, imma yasuɛ, issġurš-t issufġ-t a-immt f-uggjdi. 
					</seg>
					<seg id="b.MAR.15.16" type="verse">
						awin-t iɛskrin s-ṭuẓẓunt n-tgmmi imqqurn lli-mi-ttinin lqṣr, ssmunn-d kullu lɛskr lli-illan ġin. 
					</seg>
					<seg id="b.MAR.15.17" type="verse">
						sslsn-as yan-uslham iẓggʷaġn, skrn yan-ttaj zġ-uzggʷar gn-as-t f-ih̬f. 
					</seg>
					<seg id="b.MAR.15.18" type="verse">
						ar-fllas-tsllamn ar-ttinin: «sslam fllak ay-agllid n-ayt-yudaya.» 
					</seg>
					<seg id="b.MAR.15.19" type="verse">
						ar-t-kkatn f-ih̬f s-yat-tġanimt ar-fllas-ssufusn ar-ṭṭarn f-ifaddn-nsn ġ-lgddam-ns. 
					</seg>
					<seg id="b.MAR.15.20" type="verse">
						lliġ gis šbɛan taḍṣa, kkisn-as aslham aẓggʷaġ sslsn-as timlsit-ns, ssufġn-t a-t-nġn f-uggjdi. 
					</seg>
					<seg id="b.MAR.15.21" type="verse">
						amẓn yan-urgaz imun-d d-uġaras, bḥra-d-yuška zġ-brra, inin-as a-yasi aggjdi n-yasuɛ. iga ism-ns simɛan gu-kurini, ig babas n-alaksandrus d-rufus. 
					</seg>
					<seg id="b.MAR.15.22" type="verse">
						awin-d yasuɛ s-udġar lli-mi-ttinin ‹gulguta›. tga lmɛna-ns ‹adġar n-tʷh̬šašt n-ih̬f.› 
					</seg>
					<seg id="b.MAR.15.23" type="verse">
						irin ad-as-fkn aman n-waḍil iktin lli-ġ-illa-usafar l-lmurr, imma ntta ur-t-iswi. 
					</seg>
					<seg id="b.MAR.15.24" type="verse">
						qqnn-t ġ-uggjdi alln-t. bḍun timlsa-ns i-ngratsn grn-d fllasnt asġar, kraygatt yan d-ma-ra-yawi. 
					</seg>
					<seg id="b.MAR.15.25" type="verse">
						tga tasaɛt tis tẓa n-ṣṣbaḥ lliġ-t-ugʷln f-uggjdi. 
					</seg>
					<seg id="b.MAR.15.26" type="verse">
						skrn yat talluḥt a-tml aṣraḍ lli-s-as-ṣrḍn, ityara gis «agllid n-ayt-yudaya.» 
					</seg>
					<seg id="b.MAR.15.27" type="verse">
						awin-d sin imh̬h̬arn agʷln-tn f-iggjda yan f-ufasi n-yasuɛ d-yan f-uẓlmaḍ-ns. 
					</seg>
					<seg id="b.MAR.15.28" type="verse">
						ġmkan a-yuwfa ma-ityaran ġ-warra n-rbbi lli-innan «ra-t-gn d-yan zġ-willi ffuġnin zġ-wawal n-rbbi.» 
					</seg>
					<seg id="b.MAR.15.29" type="verse">
						ar-t-rggmn mddn lli-zraynin ar-ssmussun ih̬fawn-nsn ar-as-ttinin: «wa-kiyi lli-ra-ih̬lu tigmmi n-rbbi tbnut-stt ġ-kraḍ-uwssan, 
					</seg>
					<seg id="b.MAR.15.30" type="verse">
						jjnjm ih̬f-nnk tgguzd-d zġ-uggjdi.» 
					</seg>
					<seg id="b.MAR.15.31" type="verse">
						ġmkad-daġ a-s-a-gis-tṭnaẓn inmġurn n-tgmmi n-rbbi i-ngratsn ntni d-imslmdn n-ššrɛ ar-ttinin: «hati ijjnjm wiyyaḍ walaynni ur-iẓḍar a-ijjnjm ih̬f-ns. 
					</seg>
					<seg id="b.MAR.15.32" type="verse">
						iniyat-as a-d-igguz lmasiḥ-ad agllid n-ayt-rbbi zġ-uggjdi baš a-t-nẓr namn srs.» ula ġwilli dids tyaggalnin f-iggjda ar-t-rggmn ula ntni. 
					</seg>
					<seg id="b.MAR.15.33" type="verse">
						lliġ tlkm tasaɛt tis snat d-mrawt ḍrnd-d tillas f-tmazirt-an kullutt ar tasaɛt tis kraṭṭ n-tdggʷat. 
					</seg>
					<seg id="b.MAR.15.34" type="verse">
						tasaɛt tis kraṭṭ yut yasuɛ s-yat-tġuyyit itjhhdn yini: «aluy, aluy, lama šabaqtani?» tga lmɛna-ns «wa-rbbi-nu, wa-rbbi-nu, mah̬ a-yyi-tflt?» 
					</seg>
					<seg id="b.MAR.15.35" type="verse">
						kra zġ-willi biddnin ġin, lliġ-as-sfldn inin: «hati ar-yaqra i-nnabi iliyya.» 
					</seg>
					<seg id="b.MAR.15.36" type="verse">
						yazzl yan iɛmmr-d yan-ušrwiḍ s-waman l-lh̬ll ig-t ġ-yat-tġanimt imdi-t-in i-yasuɛ a-isu, yini-asn: «zgayat, a-nẓr is-ra-d-yašk iliyya a-t-id-izzugz.» 
					</seg>
					<seg id="b.MAR.15.37" type="verse">
						imma yasuɛ yut s-yat-tġuyyit itjhhdn issufġ rruḥ-ns. 
					</seg>
					<seg id="b.MAR.15.38" type="verse">
						ġakudan yut-ušrrig lh̬amiya n-tḥanut tamẓlayt ġ-tgmmi n-rbbi, tbḍu f-sin zġ-uflla ar izdar. 
					</seg>
					<seg id="b.MAR.15.39" type="verse">
						imma lqbṭan n-iɛskrin lli-ibiddn ġ-tama n-yasuɛ, lliġ iẓra mamnk a-yut s-tġuyyit issufġ rruḥ-ns, yini: «s-ṣṣaḥt iga-urgaz-ad yus n-rbbi.» 
					</seg>
					<seg id="b.MAR.15.40" type="verse">
						llant ġin kra n-tmġarin biddnt ġ-tuggugt ar-tmnadnt kullu ma-ijran. tlla gisnt maryam ullt-magdala, d-maryam innas n-aytmatn yaɛqub imẓẓin d-yusf, ntnti d-saluma. 
					</seg>
					<seg id="b.MAR.15.41" type="verse">
						kkant-sttin ar-tmununt d-yasuɛ ar-ti-tɛawannt lliġ illa ġ-jalil. ilint ġin tiyyaḍ ggutnin lli-d-dids-uškanin s-urušalim. 
					</seg>
					<seg id="b.MAR.15.42" type="verse">
						ġassan ar-tujadn mddn i-lɛid, ig ass lli-iqaman i-wass n-usunfu. lliġ-di-truḥ-tdggʷat yašk-id yusf gu-rama. iga ntta yan zġ-imġarn l-lmḥkama, ar-ti-tuqqarn mddn. ula ntta ar-itrju tagldit n-rbbi a-di-tašk. izɛm ikšm s-dar bilaṭus iḍalb zġ-gis ddat n-yasuɛ. 
					</seg>
					<seg id="b.MAR.15.44" type="verse">
						itɛjjb bilaṭus lliġ isfld is-yad-immut. iġr i-lqbṭan n-iɛskrin isqsa-t: «mnšk ayd-s-immut?» 
					</seg>
					<seg id="b.MAR.15.45" type="verse">
						lliġ-as-t-inna lqbṭan ifk ilmma ddat i-yusf. 
					</seg>
					<seg id="b.MAR.15.46" type="verse">
						isġ-d yusf lkttan išwan, izzugz-d ddat n-yasuɛ zġ-uggjdi issmuttl-tt, isrs-tt-in ġ-yan-umḍḍal, iga ifri ityawġza ġ-ujarif. issknuki-d yan-ifir iqqn srs imi n-umḍḍal. 
					</seg>
					<seg id="b.MAR.15.47" type="verse">
						ar-n-gis-ttmnad maryam ullt-magdala d-maryam innas n-yusf, ẓrnt illiġ-n-tettrs ddat n-yasuɛ. 
					</seg>
				</div>
				<div id="b.MAR.16" type="chapter">
					<seg id="b.MAR.16.1" type="verse">
						lliġ izri-wass n-usunfu, tnkr maryam ullt-magdala d-maryam innas n-yaɛqub ntnti d-saluma, sġnt isafarn n-tujjut baš ad-ddunt ad-ẓġurnt ddat n-yasuɛ. 
					</seg>
					<seg id="b.MAR.16.2" type="verse">
						zikk ṣbaḥ n-wass l-lḥdd, bḥra-di-tġli tafukt, ftunt s-umḍḍal. 
					</seg>
					<seg id="b.MAR.16.3" type="verse">
						ar-ttinint i-ngratsnt: «ma-rad-aġ-issknuki ifir zġ-imi n-ifri?» ašku imqqur bahra. 
					</seg>
					<seg id="b.MAR.16.4" type="verse">
						allnt alln-nsnt s-n-ẓrant ifir yitti zġ-imi. 
					</seg>
					<seg id="b.MAR.16.5" type="verse">
						kšmnt s-umḍḍal afnt-n yan-uɛyyal iskiws f-ufasi, ilsa aslham imlluln. lliġ-t-ẓrant ggʷdnt bahra. 
					</seg>
					<seg id="b.MAR.16.6" type="verse">
						imma ntta isawl yini-asnt: «ad-ur-tiksaḍmt. ar-tsiggilmt yasuɛ gu-naṣira lli-immutn f-uggjdi. ur-sul-illi ġid, hati inkr-n. ẓramt, ha-illiġ-t-id-srsn. 
					</seg>
					<seg id="b.MAR.16.7" type="verse">
						imma ġilad, ddwamt tsslkmmt awal-ad i-imḥḍarn-ns ntni d-bṭrus, tinimt-asn: ‹yasuɛ ra-kʷn-izwur s-tmazirt n-jalil. ġin a-ġ-ra-ti-tẓrm ġmklli-s-awn-inna.›» 
					</seg>
					<seg id="b.MAR.16.8" type="verse">
						ffuġnd-d-tmġarin zġ-umḍḍal ar-srsnti-tkkat tawda ar-trgigiynt. rwlnt ur-nnint yat i-yan ašku ksuḍnt bahra. 
					</seg>
					<seg id="b.MAR.16.9" type="verse">
						lliġ-d-inkr yasuɛ zikk ṣbaḥ n-wass l-lḥdd, iban-d zwar i-maryam ullt-magdala lli-zġ-issufġ ssa l-ljnun, 
					</seg>
					<seg id="b.MAR.16.10" type="verse">
						tddu tini-t i-imḥḍarn-ns. ntni taġ-tn-tguḍi bahra ar-allan. 
					</seg>
					<seg id="b.MAR.16.11" type="verse">
						tini-asn: «iwrri iddr, ẓriġ-t nkki.» imma ntni ur-tt-uminn. 
					</seg>
					<seg id="b.MAR.16.12" type="verse">
						tiġurdin n-mayan iban-d yasuɛ s-mamnk yaḍni i-sin zġ-gisn lliġ ftan ġ-uġaras s-iduran ġ-brra n-tmdint. 
					</seg>
					<seg id="b.MAR.16.13" type="verse">
						wrrin-d inin-t i-wiyyaḍ, walaynni ur-tn-uminn ula ntni. 
					</seg>
					<seg id="b.MAR.16.14" type="verse">
						ġ-isiggʷra iban-d yasuɛ i-yan d-mraw n-umḥḍar lliġ skiwsn ar-šttan. iẓi-tn ašku qqurn ih̬fawn-nsn ur-uminn, ula sfldn s-willi-t-ẓranin lliġ-d-inkr zġ-lmut. 
					</seg>
					<seg id="b.MAR.16.15" type="verse">
						yini-asn ġakudan: «ffuġat ar-ttidum s-ddunit kullutt, ar-ttbrraḥm s-lh̬bar-ad ifulkin i-kullu mddn. 
					</seg>
					<seg id="b.MAR.16.16" type="verse">
						wanna yumnn iddm ġ-waman, hati ra-injm. wanna ur-yuminn, ra-fllas-yili lḥukm n-rbbi. 
					</seg>
					<seg id="b.MAR.16.17" type="verse">
						ra-ifk rbbi timitar-ad i-willi umnnin, rad-ssufuġn ljnun s-ism-inu, rad-sawaln s-iwaliwn l-ljdid. 
					</seg>
					<seg id="b.MAR.16.18" type="verse">
						iġ-usin ilgmmaḍn ula iġ-swan kra inqqan ur-ra-tn-iḍrru. rad-srasn ifassn-nsn f-imuḍan jjin.» 
					</seg>
					<seg id="b.MAR.16.19" type="verse">
						siditnnġ yasuɛ, tiġurdin n-ma-srsn-isawl, ityalal s-ignna iskiws f-ufasi n-rbbi. 
					</seg>
					<seg id="b.MAR.16.20" type="verse">
						imma ntni ffuġn ar-tbrraḥn ġ-kraygatt mani, ar-tn-itɛawan siditnnġ ar-izzga iwaliwn-nsn s-tmitar lli-iskar f-ufus-nsn. 
					</seg>
				</div>
			</div>
			<div id="b.LUK" type="book">
				<div id="b.LUK.1" type="chapter">
					<seg id="b.LUK.1.1" type="verse">
						ggutn ġwilli granin a-taran f-tġawsiwin lli-darnnġ-jranin 
					</seg>
					<seg id="b.LUK.1.2" type="verse">
						ġmklli-aġ-nnan ġwilli-tnt-ẓranin zġ-isizwar, gn fllasnt inagan awin-aġ-d lh̬bar-nsnt. 
					</seg>
					<seg id="b.LUK.1.3" type="verse">
						mayan a-f-nniġ ra-ifulki ad-ak-ssngaddaġ yan-warra izgan, a-sidi iɛzzan tawfilus, ašku sigglġ bahra ġ-tġawsiwin-ad ġmklli gant zġ-isizwar, 
					</seg>
					<seg id="b.LUK.1.4" type="verse">
						baš a-tissant lḥqq kullut f-maylli mi tsfldt. 
					</seg>
					<seg id="b.LUK.1.5" type="verse">
						ġ-uwssan n-hirudus agllid n-tmazirt n-yudaya, illa yan-unmġur zġ-inmġurn n-tgmmi n-rbbi, ism-ns zakariyya. iga ntta zġ-rrbɛt n-abiyya, iṭṭaf tamġart zġ-tasut n-harun, ism-ns aliṣabaṭ. 
					</seg>
					<seg id="b.LUK.1.6" type="verse">
						ntni fulkin s-sin, irḍu fllasn sidi rbbi. ar-bdda-skarn s-iwaliwn n-rbbi ula luṣiyat-ns, ur-a-zgisnti-tffuġn s-yat. 
					</seg>
					<seg id="b.LUK.1.7" type="verse">
						walaynni ur-jju-darsn kra n-warraw, ašku ur-tẓḍar aliṣabaṭ a-trbbu, d-ntni s-sin uwssrn. 
					</seg>
					<seg id="b.LUK.1.8" type="verse">
						yan-wass iskr zakariyya tawuri-ns n-inmġurn n-tgmmi n-rbbi ašku tlkm-d-twala n-rrbɛt-ns. 
					</seg>
					<seg id="b.LUK.1.9" type="verse">
						grn-d inmġurn asġar ġmklli bdda skarn, baš ad-bḍun tawuri i-ngratsn. yašk-id-usġar ġ-zakariyya a-ikšm s-tḥanut tamẓlayt a-n-gis-ibh̬h̬r ġ-lgddam n-rbbi. 
					</seg>
					<seg id="b.LUK.1.10" type="verse">
						ikšm srs ġ-tasaɛt l-lbh̬ur, munn-d mddn ggutnin ġ-brra ar-tẓallan. 
					</seg>
					<seg id="b.LUK.1.11" type="verse">
						iban-as ġakudan yal-lmalak n-sidi rbbi, ibidd ġ-tsga tafasit l-lmida lli-f-a-tbh̬h̬arn. 
					</seg>
					<seg id="b.LUK.1.12" type="verse">
						lliġ-t-iẓra zakariyya iġuwḍ yiksaḍ. 
					</seg>
					<seg id="b.LUK.1.13" type="verse">
						isawl lmalak yini-as: «wa-zakariyya, ad-ur-tiksaṭṭ. isfld rbbi i-maylli-as-ttḍalabt. rad-ak-taru-tmġart-nnk aliṣabaṭ yan-wazzan, tgt-as ism ‹yuḥanna›. 
					</seg>
					<seg id="b.LUK.1.14" type="verse">
						rad-ak-yili lfrḥ ula taḍṣa, frḥn mddn ggutnin s-tlalit-ns. 
					</seg>
					<seg id="b.LUK.1.15" type="verse">
						ašku ra-ig wad ihiyyan ġ-iẓri n-sidi rbbi. ur-ra-issa ma-iktin ula ma-issmllilin. ra-iɛmmr s-rruḥ lqudus ġ-waḥlig n-innas, 
					</seg>
					<seg id="b.LUK.1.16" type="verse">
						irar-d kigan d-mddn n-ayt-rbbi ad-d-wrrin s-uġaras n-rbbi-nsn. 
					</seg>
					<seg id="b.LUK.1.17" type="verse">
						ra-izwur siditnnġ s-tḥkimt itjhhdn zund nnabi iliyya, irar-d ulawn n-mddn a-tḥnnun ġ-tarwa-nsn, irar-d ġwilli ffuġnin zġ-wawal n-rbbi ad-d-wrrin s-uġaras n-willi-f-irḍa, ijjujad i-siditnnġ yat tasut a-tg tins.» 
					</seg>
					<seg id="b.LUK.1.18" type="verse">
						yini zakariyya i-lmalak: «mamnk a-s-rad-issanġ is-ra-yili mayad? hati afqqir ayd-giġ, ula tamġart-inu tuwssr.» 
					</seg>
					<seg id="b.LUK.1.19" type="verse">
						yini-as lmalak: «nkki giġ jibrayyil, ar-tbddadġ ġ-lgddam n-rbbi. yuzn-iyi-d a-srk-sawlġ awiġ-ak-d lh̬bar-ad ifulkin. 
					</seg>
					<seg id="b.LUK.1.20" type="verse">
						walaynni ra-tgt aẓnẓum, ur-ra-tsawlt ar ass nna-ġ-ijra mayd-ak-nniġ, ašku ur-tumint awal-inu lli-ra-yafu ġ-uzmz-ns.» 
					</seg>
					<seg id="b.LUK.1.21" type="verse">
						ar-tqln mddn s-zakariyya, ar-ssmqsan i-ngratsn: «mah̬ aylliġ-n-imaṭl ġ-tḥanut tamẓlayt?» 
					</seg>
					<seg id="b.LUK.1.22" type="verse">
						lliġ-d-iffuġ ur-iẓḍar a-srsn-isawl, issann is-iẓra kra issbayyn-as-t-id rbbi ġ-tḥanut tamẓlayt. iml-asn zakariyya s-ifassn-ns f-mad-as-ijran, ašku ur-iẓḍar a-isawl. 
					</seg>
					<seg id="b.LUK.1.23" type="verse">
						izayd ilmma ikmml ussan n-twuri-ns, iwrri s-tgmmi-ns. 
					</seg>
					<seg id="b.LUK.1.24" type="verse">
						zrin kra n-uwssan s-a-trbbu-tmġart-ns aliṣabaṭ. tqama ġ-tgmmi-ns smmus-iyrn. 
					</seg>
					<seg id="b.LUK.1.25" type="verse">
						ar-ttini: «hati ġilad ibark gigi sidi rbbi, isfiḍ lɛar-inu ġ-gr mddn.» 
					</seg>
					<seg id="b.LUK.1.26" type="verse">
						zrin ilmma sḍiṣ-iyrn, yazn rbbi lmalak jibrayyil s-yat-tmdint ġ-tmazirt n-jalil ism-ns naṣira, 
					</seg>
					<seg id="b.LUK.1.27" type="verse">
						s-yat-tɛyyalt iḍalb-tt-in yan-urgaz ism-ns yusf zġ-tasut n-ugllid dawd. ig ism n-tɛyyalt maryam. 
					</seg>
					<seg id="b.LUK.1.28" type="verse">
						ibidd srs lmalak yini-as: «sslam fllam, a-tambarkit. sidi rbbi illa didm.» 
					</seg>
					<seg id="b.LUK.1.29" type="verse">
						tġuwḍ maryam f-wawal-ns, tsqsa ih̬f-ns mah̬ aylliġ srs isawl ġmkan. 
					</seg>
					<seg id="b.LUK.1.30" type="verse">
						imma lmalak isawl-daġ yini-as: «wa-maryam, ad-ur-tiksaṭṭ, ašku rbbi irḍa fllam. 
					</seg>
					<seg id="b.LUK.1.31" type="verse">
						hati ra-trbbut, tarut yan-wazzan, tgt-as ism ‹yasuɛ›. 
					</seg>
					<seg id="b.LUK.1.32" type="verse">
						ra-ig wad bahra ihiyyan. rad-as-ttinin ‹yus n-umattuy›. rad-as-ifk sidi rbbi lɛrš n-jddis dawd, 
					</seg>
					<seg id="b.LUK.1.33" type="verse">
						ig agllid f-tarwa n-yaɛqub kullu mayd-d-iftan. tagldit-ns ur-ra-sar-ttmmu.» 
					</seg>
					<seg id="b.LUK.1.34" type="verse">
						tini-as maryam i-lmalak: «mamnk a-ra-yili mayad? ur-jju-ssinġ kra n-urgaz.» 
					</seg>
					<seg id="b.LUK.1.35" type="verse">
						yini-as lmalak: «ra-d-fllam-igguz rruḥ lqudus, tdl-km-tḥkimt n-rbbi amattuy. mayan a-f-ra-ttinin i-wazzan amẓlay lli-ra-tarut ‹yus n-rbbi›. 
					</seg>
					<seg id="b.LUK.1.36" type="verse">
						han aliṣabaṭ lli-igan zġ-ayt-darm, ula nttat ar-trbbu s-yan-wazzan ġ-tuwssrt-ns. han h̬talli-f-a-ttinin mddn ur-tẓḍar a-trbbu, wis sḍiṣ-iyrn ayd-dars-illan. 
					</seg>
					<seg id="b.LUK.1.37" type="verse">
						ašku ur-illi kra mi ur-iẓḍar rbbi a-t-iskr.» 
					</seg>
					<seg id="b.LUK.1.38" type="verse">
						tsawl maryam tini: «ha-yyi giġ tah̬ddamt n-sidi rbbi. ad-iyi-yili mayd-iyi-tnnit.» ifl-tt lmalak ġakudan. 
					</seg>
					<seg id="b.LUK.1.39" type="verse">
						ur-tmaṭil maryam, tnkr ġ-uwssan-an tddu s-yat-tmdint ġ-iwrar n-yudaya, 
					</seg>
					<seg id="b.LUK.1.40" type="verse">
						tlkm-n tigmmi n-zakariyya tġr s-aliṣabaṭ. 
					</seg>
					<seg id="b.LUK.1.41" type="verse">
						lliġ tsfld aliṣabaṭ i-wawal n-maryam immass-wazzan ġ-waḥlig-ns, tɛmmr s-rruḥ lqudus, 
					</seg>
					<seg id="b.LUK.1.42" type="verse">
						tall awal-ns tini: «tambarkit a-tgit ġ-tmġarin. ambarki a-iga-warraw n-waḥlig-nnm. 
					</seg>
					<seg id="b.LUK.1.43" type="verse">
						mad-giġ nkki aylliġ-d-dari-tuška innas n-sidi? 
					</seg>
					<seg id="b.LUK.1.44" type="verse">
						ġir sfldġ i-wawal-nnm s-immussa-wazzan s-lfrḥ ġ-waḥlig-inu. 
					</seg>
					<seg id="b.LUK.1.45" type="verse">
						tambarkit a-tgit ašku tumnt is-rad-am-issafu sidi rbbi awal lli-s-am-inna.» 
					</seg>
					<seg id="b.LUK.1.46" type="verse">
						tsawl maryam tini: «yulġ-uwl-inu sidi rbbi, 
					</seg>
					<seg id="b.LUK.1.47" type="verse">
						tfrḥ rruḥ-inu s-rbbi anjjam-inu, 
					</seg>
					<seg id="b.LUK.1.48" type="verse">
						ašku iẓra-d lḥalt n-th̬ddamt-ns imẓẓin. hati zġ-ġilad kraygatt tasut rad-iyi-ttini ‹tambarkit›, 
					</seg>
					<seg id="b.LUK.1.49" type="verse">
						ašku rbbi itjhhdn iskr gigi tiġawsiwin mqqurnin. illa luqr i-ism-ns, 
					</seg>
					<seg id="b.LUK.1.50" type="verse">
						tili rrḥmt-ns f-kullu willi-t-uqqrnin zġ-kraygatt tasut n-tasutin. 
					</seg>
					<seg id="b.LUK.1.51" type="verse">
						hati imdi-d afus-ns itjhhdn, izzmzr udmawn mqqurnin f-iswingimn l-lɛaql-nsn. 
					</seg>
					<seg id="b.LUK.1.52" type="verse">
						iluḥ-n igldan zġ-lɛrš-nsn, yall-d ayt-iyzdar s-uflla. 
					</seg>
					<seg id="b.LUK.1.53" type="verse">
						iššbaɛ s-tmih̬ar ġwilli inġa laẓ, irar ayt-wayda bla yat. 
					</seg>
					<seg id="b.LUK.1.54" type="verse">
						irḥm-aġ s-rrḥmt-ns idumn, ibidd d-ayt-yaɛqub lli-igan ih̬ddamn-ns. 
					</seg>
					<seg id="b.LUK.1.55" type="verse">
						issafu awal lli-s-inna i-imzwura-nnġ, ur-jju-ittu ibrahim ula tarwa-ns.» 
					</seg>
					<seg id="b.LUK.1.56" type="verse">
						tgawr maryam ġ-dar aliṣabaṭ ma-itggan kraḍ-iyrn, twrri s-tgmmi-ns. 
					</seg>
					<seg id="b.LUK.1.57" type="verse">
						imma aliṣabaṭ, ġakud lliġ-tt-ilkm-uzmz taru yan-wazzan. 
					</seg>
					<seg id="b.LUK.1.58" type="verse">
						frḥn-dids-wadjarn-ns ula ayt-dars lliġ sfldn f-mamnk ad-bahra-gis-ibark rbbi. 
					</seg>
					<seg id="b.LUK.1.59" type="verse">
						aškin-d ilmma ġ-wis tam-uwssan ad-ẓẓalln i-wazzan. irin ad-as-gn ism ‹zakariyya› ašku iga ism n-babas. 
					</seg>
					<seg id="b.LUK.1.60" type="verse">
						tsawl-d innas tini: «uhu, rad-as-ng ism ‹yuḥanna›.» 
					</seg>
					<seg id="b.LUK.1.61" type="verse">
						inin-as: «walaynni ur-illi yan ġ-ayt-darm iṭṭafn ism-ad.» 
					</seg>
					<seg id="b.LUK.1.62" type="verse">
						sillfn i-babas a-t-sqsan man ism ira ad-as-ig. 
					</seg>
					<seg id="b.LUK.1.63" type="verse">
						isillf-asn zakariyya baš ad-as-d-awin yat talluḥt, yara gis: «ism-ns yuḥanna.» tɛjjbn kullutn. 
					</seg>
					<seg id="b.LUK.1.64" type="verse">
						s-ifsi ils n-zakariyya ġakudan, ar-isawal ar-italġ rbbi. 
					</seg>
					<seg id="b.LUK.1.65" type="verse">
						ggʷdn ġwilli zdġnin ġin, awin lh̬bar f-kullu mayd ijran ġ-tmazirt-an n-iwrar n-yudaya kullutt. 
					</seg>
					<seg id="b.LUK.1.66" type="verse">
						ġwilli fllas sfldnin ar-bahra-swingimn ar-ttinin i-ngratsn: «ma-ra-ig-wazzan-ad?» ašku illa-dids-ufus n-rbbi. 
					</seg>
					<seg id="b.LUK.1.67" type="verse">
						iɛmmr zakariyya babas s-rruḥ lqudus, isawl s-mad-as-imla rbbi yini: 
					</seg>
					<seg id="b.LUK.1.68" type="verse">
						«ad-bahra-nalġ sidi rbbi n-ayt-darnnġ, ašku yakmur-d s-mddn-ns ad-aġ-ifukku. 
					</seg>
					<seg id="b.LUK.1.69" type="verse">
						issmġi-d ġ-gr tasutin n-uh̬ddam-ns dawd yan igan anjjam itjhhdn, 
					</seg>
					<seg id="b.LUK.1.70" type="verse">
						ġmklli inna f-imi l-lanbiya-ns imẓlayn ġayd izrin, 
					</seg>
					<seg id="b.LUK.1.71" type="verse">
						baš ad-aġ-ijjnjm zġ-inuwwašn-nnġ ula kullu willi-aġ-kurhanin. 
					</seg>
					<seg id="b.LUK.1.72" type="verse">
						hati irḥm-aġ ġmklli inna i-imzwura-nnġ, issafu lɛhd-ns ihiyyan, 
					</seg>
					<seg id="b.LUK.1.73" type="verse">
						ġmklli inna i-babatnnġ ibrahim s-wawal izgan. 
					</seg>
					<seg id="b.LUK.1.74" type="verse">
						rad-aġ-ifukku zġ-gr ifassn n-inuwwašn-nnġ, baš a-ntɛbad bla nksuḍ yat, 
					</seg>
					<seg id="b.LUK.1.75" type="verse">
						ar-nskar ma-ifulkin ula ma-t-irḍan kullu ussan n-tudrt-nnġ. 
					</seg>
					<seg id="b.LUK.1.76" type="verse">
						imma kiyi a-iwi, rad-ak-ttinin ‹nnabi n-rbbi amattuy›. ra-tzwurt siditnnġ ad-as-tjjujadt aġaras. 
					</seg>
					<seg id="b.LUK.1.77" type="verse">
						ra-tmalat i-mddn-ns mamnk a-s-ra-tn-ijjnjm, iṣamḥ-asn f-kullu mad-skrn yʷh̬šn. 
					</seg>
					<seg id="b.LUK.1.78" type="verse">
						ašku irḥm-aġ rbbi-nnġ, iḥnnu ginnġ. hati zund tafukt a-ra-t-id-fllannġ-issġli, 
					</seg>
					<seg id="b.LUK.1.79" type="verse">
						yisfiw f-willi zdġnin ġ-tillas d-umalu l-lmut, isslkm iḍarn-nnġ s-uġaras n-sslamt.» 
					</seg>
					<seg id="b.LUK.1.80" type="verse">
						izayd-uḥšmi yuḥanna ar-itimġur ar-itdus ġ-rruḥ-ns. iqama ġ-lh̬la ar ass lli-ġ-igra ġ-twuri-ns ġ-wammas n-ayt-rbbi. 
					</seg>
				</div>
				<div id="b.LUK.2" type="chapter">
					<seg id="b.LUK.2.1" type="verse">
						ġ-uwssan-an a-ġ-d-iffuġ yal-lqanun zġ-dar-ugllid imqqurn qayṣr uġusṭus, yamr kullu mddn ġ-kraygatt mani ad-ḥasbn ism-nsn. 
					</seg>
					<seg id="b.LUK.2.2" type="verse">
						tawala tamzwarut ayan ġ-ḥasbn mddn, ijra ġ-uwssan lli-ġ-iḥkam kirinyus tamazirt n-suriyya. 
					</seg>
					<seg id="b.LUK.2.3" type="verse">
						ar-tmuddun mddn kraygatt yan s-tmazirt-ns a-n-gis-iḥasb ism-ns. 
					</seg>
					<seg id="b.LUK.2.4" type="verse">
						inkr yusf iffuġ tamdint n-naṣira ġ-jalil imuddu s-tmdint n-dawd lli-mi-ttinin bitlaḥm ġ-tmazirt n-yudaya, ašku iga ntta zġ-tasut n-dawd ula tarwa-ns. 
					</seg>
					<seg id="b.LUK.2.5" type="verse">
						iddu a-n-iḥasb ih̬f-ns ntta d-maryam lli-n-iḍalb a-tg tamġart-ns, d-nttat ar-trbbu. 
					</seg>
					<seg id="b.LUK.2.6" type="verse">
						ġ-uwssan lli-ġ-llan ġin tlkm-d luqt n-tlalit. 
					</seg>
					<seg id="b.LUK.2.7" type="verse">
						taru arraw-ns amzwaru, tssmuttl-t ġ-uḥzzam tsrs-t-in ġ-yan-usds, ašku ur-ufin kra n-tḥanut ih̬wan ġ-lfndq. 
					</seg>
					<seg id="b.LUK.2.8" type="verse">
						ilin kra n-imksawn ġ-tmazirt-an gabln ulli-nsn ġ-lh̬la ġ-iyḍ. 
					</seg>
					<seg id="b.LUK.2.9" type="verse">
						iban-asn-d yal-lmalak n-sidi rbbi, yisfiw fllasn lmjd n-sidi rbbi, iksaḍn bahra. 
					</seg>
					<seg id="b.LUK.2.10" type="verse">
						isawl lmalak yini-asn: «ad-ur-tiksaḍm. hati iwiġ-awn-d lh̬bar ifulkin f-lfrḥ iggutn lli-ra-yili i-kullu-mddn. 
					</seg>
					<seg id="b.LUK.2.11" type="verse">
						ašku ġassad ġ-tmdint n-dawd ilul-awn-d-unjjam lli igan lmasiḥ siditnnġ. 
					</seg>
					<seg id="b.LUK.2.12" type="verse">
						ġmkad a-rad-awn-ig tamatart: ra-n-tafm yan-wazzan imuttl ġ-uḥzzam ittrs-n ġ-usds.» 
					</seg>
					<seg id="b.LUK.2.13" type="verse">
						bann-d ilmma ikabarn l-lmalayka ggutnin d-lmalak, ar-talġn rbbi ar-ttinin: 
					</seg>
					<seg id="b.LUK.2.14" type="verse">
						«a-yili lmjd i-rbbi ġ-tattuyt, tili sslamt i-willi-f-irḍa ġ-ddunit.» 
					</seg>
					<seg id="b.LUK.2.15" type="verse">
						lliġ wrrin lmalayka s-ignwan inin imksawn i-ngratsn: «nkrat a-nddu s-bitlaḥm a-nẓr mayd-f-aġ-inna sidi rbbi.» 
					</seg>
					<seg id="b.LUK.2.16" type="verse">
						ddun ġakudan s-tizzla, afn-in maryam d-yusf, ẓrn azzan ġ-usds. 
					</seg>
					<seg id="b.LUK.2.17" type="verse">
						lliġ-t-ẓran sawln-asn imksawn f-maylli-asn-inna lmalak f-wazzan-an, 
					</seg>
					<seg id="b.LUK.2.18" type="verse">
						ar-tɛjjabn kullu willi sfldnin i-iwaliwn-nsn. 
					</seg>
					<seg id="b.LUK.2.19" type="verse">
						imma maryam ar-ttḥḍu tiġawsiwin-an ġ-uwl-ns ar-gisnti-tswingim. 
					</seg>
					<seg id="b.LUK.2.20" type="verse">
						wrrin ilmma imksawn, ar-tškarn rbbi ar-ti-talġn f-kullu ma-mi-sfldn ula mad-ẓran. illa kullu mayan ġmklli-s-asn-inna lmalak. 
					</seg>
					<seg id="b.LUK.2.21" type="verse">
						zrin ssa-uwssan s-d-iruḥ-wass lli-ġ-rad-ẓẓalln i-wazzan. gn-as ġakudan ism ‹yasuɛ›, iga ism lli-s-inna lmalak ur-ta-da-trbbu maryam. 
					</seg>
					<seg id="b.LUK.2.22" type="verse">
						lliġ kmmln ussan n-usġus-nsn skrn ġmklli illan ġ-ššrɛ n-musa, awin azzan s-tmdint n-urušalim a-t-in-srsn ġ-lgddam n-rbbi. 
					</seg>
					<seg id="b.LUK.2.23" type="verse">
						ašku ityara ġ-ššrɛ n-rbbi: «a-tẓlim kraygatt awtm ih̬fddi a-ig win sidi rbbi.» 
					</seg>
					<seg id="b.LUK.2.24" type="verse">
						fkn ilmma tiġrsi i-rbbi ġmklli-s-inna ššrɛ: «sin imalliwn nġd sin itbirn mẓẓinin.» 
					</seg>
					<seg id="b.LUK.2.25" type="verse">
						yili yan-urgaz ġ-urušalim ism-ns simɛan, ifulki bahra iɛzzu-dars-uġaras n-rbbi, yili fllas rruḥ lqudus. ar-bdda-itrju ass lli-ġ-ra-ijjnjm rbbi mddn-ns. 
					</seg>
					<seg id="b.LUK.2.26" type="verse">
						imla-yas rruḥ lqudus is-ur-ra-immt ard iẓr lmasiḥ n-sidi rbbi. 
					</seg>
					<seg id="b.LUK.2.27" type="verse">
						simɛan, yiwi-t rruḥ lqudus ikšm s-tgmmi n-rbbi. aškin-d ayt-dars n-yasuɛ ġ-tasaɛt-an, awin-d azzan ad-kmmln f-ssibt-ns ma-illan ġ-ššrɛ. 
					</seg>
					<seg id="b.LUK.2.28" type="verse">
						yasi-t simɛan ġ-gr ifassn-ns, yalġ rbbi yini: 
					</seg>
					<seg id="b.LUK.2.29" type="verse">
						«ġmkad a-sidi rbbi tssuwfit-iyi-d awal. adj ah̬ddam-nnk a-n-ffuġġ ddunit ġilad s-sslamt, 
					</seg>
					<seg id="b.LUK.2.30" type="verse">
						ašku ẓrant-walln-inu anjjam 
					</seg>
					<seg id="b.LUK.2.31" type="verse">
						lli-di-tuznt f-kullu mddn. 
					</seg>
					<seg id="b.LUK.2.32" type="verse">
						ra-ig tifawt i-ayt-tmizar aggugnin, yawi-d lmjd-nnk i-ayt-rbbi.» 
					</seg>
					<seg id="b.LUK.2.33" type="verse">
						itɛjjb yusf d-innas n-wazzan f-mayd-fllas-inna simɛan. 
					</seg>
					<seg id="b.LUK.2.34" type="verse">
						izayd simɛan iḍalb rbbi a-tn-ibark, isawl ilmma s-maryam innas n-wazzan, yini-as: «azzan-ad, iga-t rbbi d-wad-s-rad-ḍrn kigan d-mddn n-ayt-rbbi, nkrn kigan f-ssibt-ns. ig-t d-yat-tmatart lli-rad-agʷin mddn ggutnin, 
					</seg>
					<seg id="b.LUK.2.35" type="verse">
						d-ġmkan a-s-rad-ssbayynn tinbaḍin n-uwlawn-nsn. ula kmmi, rad-am-tbbi taġuft ul-nnm zund taẓẓit.» 
					</seg>
					<seg id="b.LUK.2.36" type="verse">
						tili ġin yat-thjjalt ar-tsawal s-mad-as-d-imala rbbi. iga ism-ns ḥanna illis n-fanwil zġ-tqbilt n-ašir. tmqqur bahra, tzzri d-urgaz-ns ssa n-isggʷasn zġ-lliġ-tt-ila, 
					</seg>
					<seg id="b.LUK.2.37" type="verse">
						tili dars tam id-mraw d-kkuẓ (84) n-usggʷas. ur-a-ttffuġ tigmmi n-rbbi, ar-gis-ttɛbad rbbi ar-ttaẓum ar-ti-ttḍalab ġ-iyḍ ula azal. 
					</seg>
					<seg id="b.LUK.2.38" type="verse">
						tašk-id ġ-tasaɛt-an talġ rbbi, tsawl f-wazzan-an i-kullu willi trjunin ass lli-ġ-ra-ifukku rbbi ayt-urušalim. 
					</seg>
					<seg id="b.LUK.2.39" type="verse">
						lliġ ikmml yusf d-maryam maylli fllasn illan ġ-ššrɛ n-sidi rbbi, wrrin s-tmdint-nsn n-naṣira ġ-tmazirt n-jalil. 
					</seg>
					<seg id="b.LUK.2.40" type="verse">
						ar-itimġur-wazzan ar-itdus. tigat-gis-tḥkimt, tili fllas lbaraka n-rbbi. 
					</seg>
					<seg id="b.LUK.2.41" type="verse">
						asggʷas ar asggʷas ar-ttidun ayt-dars n-yasuɛ s-tmdint n-urušalim ġ-lɛid n-usurf. 
					</seg>
					<seg id="b.LUK.2.42" type="verse">
						lliġ irgl sin d-mraw n-usggʷas ddun ġmklli bdda. 
					</seg>
					<seg id="b.LUK.2.43" type="verse">
						ġakud lliġ kmmln-uwssan l-lɛid amẓn aġaras s-tmazirt-nsn. ur-ssinn ayt-dars is-n-iqama-uḥšmi yasuɛ ġ-urušalim, 
					</seg>
					<seg id="b.LUK.2.44" type="verse">
						ġaln is-didsn-imun ġ-ukabar. zzrin ass kullut ġ-uġaras, bdun ilmma ar-srs-siggiln ġ-gr ayt-darsn d-imddukkʷal-nsn. 
					</seg>
					<seg id="b.LUK.2.45" type="verse">
						lliġ-t-ur-ufin wrrin s-urušalim a-srs-siggiln. 
					</seg>
					<seg id="b.LUK.2.46" type="verse">
						ar wis kraḍ-uwssan a-t-in-ufan ġ-gr imslmdn n-ššrɛ ġ-tgmmi n-rbbi, ar-asn-isflid ar-tn-isqsa. 
					</seg>
					<seg id="b.LUK.2.47" type="verse">
						ġwilli-as-sflidnin ar-kullu-tɛjjabn ġ-lfhmt-ns ula taḥkimt lli-s-a-itrara awal. 
					</seg>
					<seg id="b.LUK.2.48" type="verse">
						lliġ-t-ẓran ayt-dars iḍr-asn lɛjb, tini-as innas: «mah̬ a-iwi aylliġ-aġ-tskrt ġmkad? ha-nkki d-babak nusi fllak taġuft bahra, ar-srk-nsiggil.» 
					</seg>
					<seg id="b.LUK.2.49" type="verse">
						imma ntta inna-yasn: «mah̬ aylliġ a-sri-tsiggilm? is-ur-tssinm is-d-iqqan ad-iliġ ġ-tgmmi n-baba?» 
					</seg>
					<seg id="b.LUK.2.50" type="verse">
						imma ntni ur-fhimn awal lli-s-asn-inna. 
					</seg>
					<seg id="b.LUK.2.51" type="verse">
						imun didsn ġakudan, wrrin s-naṣira, ar-iskar s-iwaliwn-nsn. imma innas tḥḍa kullu tiġawsiwin-an ġ-uwl-ns. 
					</seg>
					<seg id="b.LUK.2.52" type="verse">
						ar-itzayad yasuɛ ġ-tiddi ula taḥkimt, irḍu srs rbbi ula mddn. 
					</seg>
				</div>
				<div id="b.LUK.3" type="chapter">
					<seg id="b.LUK.3.1" type="verse">
						ġ-usggʷas wis smmus d-mraw n-ugllid imqqurn qayṣr ṭibaryus, iga bilaṭus gu-bunṭus lḥakm f-yudaya, ig hirudus agllid n-jalil, ig gʷmas filibbus agllid n-iṭuraya d-trah̬unitis, ig lisanyas agllid n-abilini. 
					</seg>
					<seg id="b.LUK.3.2" type="verse">
						ġ-uwssan-an lliġ iga ḥannan d-qayafa inmġurn hiyyanin n-tgmmi n-rbbi, yašk-id-wawal n-rbbi s-yuḥanna yus n-zakariyya ġ-lh̬la. 
					</seg>
					<seg id="b.LUK.3.3" type="verse">
						ar-itkka tisgiw n-wasif n-urdun ar-itbrraḥ ar-ittini: «flat kullu ma-tskarm yʷh̬šn, tddmm ġ-waman, baš ad-awn-iṣamḥ rbbi f-ddnub-nnun.» 
					</seg>
					<seg id="b.LUK.3.4" type="verse">
						ġmkan a-s-yuwfa ma-ityaran ġ-warra n-nnabi išaɛya inna: «ha-yan-wawal ar-itbrraḥ ġ-lh̬la ar-ittini ‹jjujadat aġaras n-siditnnġ, tssnmm tiġarasin-ns. 
					</seg>
					<seg id="b.LUK.3.5" type="verse">
						ra-tngadda kraygatt talat, astwan idrarn ula iwrar. ra-inm-uġaras nna-ilullin, trh̬u-tġarast nna-išqan. 
					</seg>
					<seg id="b.LUK.3.6" type="verse">
						rad-ẓrn kullu mddn anjjam lli-ra-d-yazn rbbi.›» 
					</seg>
					<seg id="b.LUK.3.7" type="verse">
						aškin-d mddn ggutnin s-dar yuḥanna, irin a-tn-issddm ġ-waman. imma ntta inna-yasn: «wa-tarwa n-ifaġrn, mad-awn-innan izd ġmkad a-s-ra-tanfm i-lɛqubit lli-ra-ittut f-ddunit? 
					</seg>
					<seg id="b.LUK.3.8" type="verse">
						skarat afulki baš a-iban is-tflm ma-yʷh̬šnn. a-ur-ttinim i-ngratun ‹nkkʷni nga tarwa n-ibrahim,› ašku rad-awn-iniġ, rbbi iẓḍar a-d-issnkr tarwa i-ibrahim ula zġ-iẓran-ad. 
					</seg>
					<seg id="b.LUK.3.9" type="verse">
						hay-aglzim ittrs f-uggja n-usġar. kud tasġart nna-ur-yakkan lġllt imimn, ra-stt-ibbi iluḥ-tt-in ġ-lɛafit.» 
					</seg>
					<seg id="b.LUK.3.10" type="verse">
						sqsan-t mddn: «ini-aġ mad-aġ-d-iqqann a-t-nskr?» 
					</seg>
					<seg id="b.LUK.3.11" type="verse">
						irar-asn: «wanna iṭṭafn sin iqšban, ifk yan i-wanna ur-dar-illi. wanna dar ma-ištta, ibḍu-t d-wiyyaḍ.» 
					</seg>
					<seg id="b.LUK.3.12" type="verse">
						aškin-d dars ilmma kra zġ-willi tamẓnin iqaridn n-nkkas, irin a-tn-issddm, sqsan-t: «way-amslmd, mad-aġ-d-iqqann a-t-nskr nkkʷni?» 
					</seg>
					<seg id="b.LUK.3.13" type="verse">
						irar-asn: «a-ur-ttamẓm zġ-dar mddn uggʷar n-ma-kʷn-d-yuškan.» 
					</seg>
					<seg id="b.LUK.3.14" type="verse">
						aškin-d ilmma kra n-iɛskrin sqsan-t: «imma nkkʷni, mad-aġ-d-iqqann a-t-nskar?» irar-asn: «a-ur-ttɛddam f-yan ula tssḍrm lbaḍl f-yan. zaydat tqnɛum s-tġrad-nnun.» 
					</seg>
					<seg id="b.LUK.3.15" type="verse">
						ar-bahra-swingimn mddn ġ-yuḥanna, ar-ssmqsan i-ngratsn: «izd ġwad a-igan lmasiḥ lli-ra-d-yazn rbbi?» 
					</seg>
					<seg id="b.LUK.3.16" type="verse">
						isawl yuḥanna yini-asn: «ha-yyi ar-kʷn-ssddamġ ġ-waman walaynni ra-d-yašk yan yugʷr-iyi, ur-sthllaġ ad-rẓmġ ifalan n-turẓiyin-ns. ra-kʷn-issddm nttan s-rruḥ lqudus d-lɛafit, 
					</seg>
					<seg id="b.LUK.3.17" type="verse">
						yasi tazzrt a-izuzzr, issmun-d irdn-ns ġ-uḥanu, ijdr alim s-lɛafit ur-sar-ih̬sin.» 
					</seg>
					<seg id="b.LUK.3.18" type="verse">
						izayd yuḥanna s-iwaliwn ggutnin ar-itbrraḥ i-mddn f-lh̬bar ifulkin ar-asn-ittini ad-d-wrrin s-uġaras n-rbbi. 
					</seg>
					<seg id="b.LUK.3.19" type="verse">
						iẓi yuḥanna d-ugllid hirudus f-ssibt n-hirudiyya lli-yiwi hirudus wah̬h̬a tga tamġart n-gʷmas. isawl srs yuḥanna f-mnnawt lh̬ʷšanat yaḍni ar-tnt-iskar. 
					</seg>
					<seg id="b.LUK.3.20" type="verse">
						imma hirudus izuyd i-kullu ġayan, iluḥ-n yuḥanna ġ-lḥbs. 
					</seg>
					<seg id="b.LUK.3.21" type="verse">
						tiġurdin n-ma-issddm yuḥanna kullu mddn-an, issddm yasuɛ ula ntta. ibidd yasuɛ ar-itẓalla, s-rẓmn ignwan 
					</seg>
					<seg id="b.LUK.3.22" type="verse">
						igguz-d fllas rruḥ lqudus ġ-ssift n-yan-utbir, isawl-d yan-wawal zġ-ignwan yini: «kiyi tgit iwi iɛzzan. frḥġ srk bahra.» 
					</seg>
					<seg id="b.LUK.3.23" type="verse">
						lliġ igra yasuɛ ġ-twuri-ns yili dars ma-itggan kraḍ id-mraw n-usggʷas. ar-as-ttinin yus n-yusf yus n-ɛali 
					</seg>
					<seg id="b.LUK.3.24" type="verse">
						yus n-mattat yus n-lawi yus n-malki yus n-yannay yus n-yusf 
					</seg>
					<seg id="b.LUK.3.25" type="verse">
						yus n-mattitya yus n-ɛamus yus n-naḥum yus n-ḥasli yus n-naggay 
					</seg>
					<seg id="b.LUK.3.26" type="verse">
						yus n-maḥat yus n-mattitya yus n-šimɛi yus n-yusih̬ yus n-yuda 
					</seg>
					<seg id="b.LUK.3.27" type="verse">
						yus n-yuḥanna yus n-risa yus n-zrubbabl yus n-šaltyal yus n-nir 
					</seg>
					<seg id="b.LUK.3.28" type="verse">
						yus n-malki yus n-addi yus n-quṣm yus n-almmudam yus n-ɛir 
					</seg>
					<seg id="b.LUK.3.29" type="verse">
						yus n-yašuɛ yus n-aliɛazr yus n-yurim yus n-mattat yus n-lawi 
					</seg>
					<seg id="b.LUK.3.30" type="verse">
						yus n-šimɛun yus n-yahuda yus n-yusf yus n-yunam yus n-alyaqim 
					</seg>
					<seg id="b.LUK.3.31" type="verse">
						yus n-malya yus n-manna yus n-mattata yus n-natan yus n-dawd 
					</seg>
					<seg id="b.LUK.3.32" type="verse">
						yus n-išay yus n-ɛubid yus n-buɛaz yus n-šalaḥ yus n-naḥšun 
					</seg>
					<seg id="b.LUK.3.33" type="verse">
						yus n-ɛminadab yus n-admin yus n-arni yus n-ḥaṣrun yus n-fariṣ yus n-yahuda 
					</seg>
					<seg id="b.LUK.3.34" type="verse">
						yus n-yaɛqub yus n-isḥaq yus n-ibrahim yus n-taraḥ yus n-naḥur 
					</seg>
					<seg id="b.LUK.3.35" type="verse">
						yus n-sarug yus n-raɛu yus n-falag yus n-ɛabr yus n-šalaḥ 
					</seg>
					<seg id="b.LUK.3.36" type="verse">
						yus n-qinan yus n-arfakšad yus n-šam yus n-nuḥ yus n-lamak 
					</seg>
					<seg id="b.LUK.3.37" type="verse">
						yus n-matušalaḥ yus n-ah̬nuh̬ yus n-yarad yus n-mahalalil yus n-qinan 
					</seg>
					<seg id="b.LUK.3.38" type="verse">
						yus n-anus yus n-šit yus n-adam yus n-rbbi. 
					</seg>
				</div>
				<div id="b.LUK.4" type="chapter">
					<seg id="b.LUK.4.1" type="verse">
						iffuġ yasuɛ zġ-tsgiw n-urdun, iɛmmr s-rruḥ lqudus. 
					</seg>
					<seg id="b.LUK.4.2" type="verse">
						ar-t-itguwwad rruḥ kkuẓ id-mraw n-wass ġ-lh̬la, ar-t-itarm iblis. ur-a-ištta yat ġ-uwssan-an aylliġ iwrri yaġ-t laẓ bahra. 
					</seg>
					<seg id="b.LUK.4.3" type="verse">
						isawl srs iblis ġakudan, yini-as: «iġ-tgit yus n-rbbi, ini i-uẓru-ad a-iwrri ig aġrum.» 
					</seg>
					<seg id="b.LUK.4.4" type="verse">
						irar-as yasuɛ: «han ityara ġ-warra n-rbbi ‹urd aġrum ka-s-a-itddr bnadm.›» 
					</seg>
					<seg id="b.LUK.4.5" type="verse">
						yawi-t ilmma iblis issġli-t s-mani yattuyn, iml-as ġ-yan-usmaqql kullu tiglday n-ddunit, 
					</seg>
					<seg id="b.LUK.4.6" type="verse">
						yini-as: «rad-ak-fkġ a-tḥkamt kullu mayad, yili-ak lmjd-ns kullut, ašku nkki a-mi-ityawfka a-t-fkġ i-wanna riġ. 
					</seg>
					<seg id="b.LUK.4.7" type="verse">
						iġ-iyi-tsjdt, kullu mayad ra-ig winnk.» 
					</seg>
					<seg id="b.LUK.4.8" type="verse">
						irar-as yasuɛ: «han ityara ‹rbbi sidik a-mi-ttsjadt, d-nttan waḥdut a-ttɛbadt.›» 
					</seg>
					<seg id="b.LUK.4.9" type="verse">
						yawi-t ilmma iblis s-tmdint n-urušalim, issbidd-t f-iggi n-ukfaf n-tgmmi n-rbbi, yini-as: «iġ-tgit yus n-rbbi, luḥ-n ih̬f-nnk zġ-ġid s-iyzdar, 
					</seg>
					<seg id="b.LUK.4.10" type="verse">
						ašku ityara ‹ra-d-yazn lmalayka-ns a-k-gabln.› 
					</seg>
					<seg id="b.LUK.4.11" type="verse">
						ityara-daġ ‹ra-k-asin f-ifassn-nsn baš a-ur-ilkm-uḍar-nnk kra n-uẓru.›» 
					</seg>
					<seg id="b.LUK.4.12" type="verse">
						irar-as yasuɛ: «han ityara ‹a-ur-tarmt rbbi sidik.›» 
					</seg>
					<seg id="b.LUK.4.13" type="verse">
						lliġ-t-yurm iblis s-kullu ġayan, ifl-t ar azmz yaḍni. 
					</seg>
					<seg id="b.LUK.4.14" type="verse">
						iwrri yasuɛ s-tmazirt n-jalil, iɛmmr s-tḥkimt itjhhdn n-rruḥ lqudus. ar-fllas-sawaln mddn ġ-kullu-tsgiw n-tmazirt-an. 
					</seg>
					<seg id="b.LUK.4.15" type="verse">
						ar-tn-isslmad ġ-tgʷmma n-tẓallit, ar-ti-talġn kullu mddn. 
					</seg>
					<seg id="b.LUK.4.16" type="verse">
						yašk-id yasuɛ s-tmdint n-naṣira, ġ-illiġ-ttin-ikka ġ-mẓẓiy-ns. ikšm s-tgmmi n-tẓallit ġ-wass n-usunfu ġmklli bdda iskar. inkr a-iġr f-mddn, 
					</seg>
					<seg id="b.LUK.4.17" type="verse">
						fkn-as arra n-nnabi išaɛya. irẓm arra yaf-n gis agzzum lli-ġ-ityara: 
					</seg>
					<seg id="b.LUK.4.18" type="verse">
						«illa flla rruḥ n-sidi rbbi. iẓli-yyi ad-d-awiġ lh̬bar ifulkin i-imẓlaḍ, iniġ i-willi tyamaẓnin ‹rbbi rad-awn-ifsi,› iniġ i-ibukaḍn ‹rbbi ra-kʷn-irar a-tisfiwm.› yazn-iyi-d ad-fukkuġ ġwilli-f-iḍr lbaḍl, 
					</seg>
					<seg id="b.LUK.4.19" type="verse">
						mlġ-awn is-d-ilkm-uzmz lli-ġ-ra-ijjnjm sidi rbbi ġwilli ganin wins.» 
					</seg>
					<seg id="b.LUK.4.20" type="verse">
						issmun arra, irar-t-id i-umɛawn iskiws. ar-gis-tmnadn kullu willi llanin ġ-tgmmi n-tẓallit. 
					</seg>
					<seg id="b.LUK.4.21" type="verse">
						yini-asn: «arra-yad n-rbbi, ġassad ad-darun-yuwfa.» 
					</seg>
					<seg id="b.LUK.4.22" type="verse">
						ar-tɛjjabn mddn kullutn ġ-iwaliwn šwanin lli-s-a-isawal, ar-ttinin i-ngratsn: «ifulki-urgaz-ad.» ar-ssmqsan i-ngratsn: «is-urd yus n-yusf ayad?» 
					</seg>
					<seg id="b.LUK.4.23" type="verse">
						izayd yasuɛ yini-asn: «is-ur-rad-iyi-tinim lmɛna-yad ‹way-aṭbib, jjujji ih̬f-nnk›? is-ur-rad-iyi-tinim ‹maylli-f-nsfld tskrt-t ġ-kafrnaḥum, skr-t ula ġid ġ-tmazirt-nnk›? 
					</seg>
					<seg id="b.LUK.4.24" type="verse">
						lḥqq a-rad-awn-iniġ, ur-illi kra n-nnabi qbln ayt-tmazirt-ns. 
					</seg>
					<seg id="b.LUK.4.25" type="verse">
						lḥqq a-rad-awn-iniġ, ggutnt-thjjalin ġ-dar ayt-rbbi ġ-uwssan n-nnabi iliyya lliġ ur-iḍr-unẓar kraḍ isggʷasn d-sḍiṣ-iyrn, yili-uġni išqan ġ-tmazirt kullutt. 
					</seg>
					<seg id="b.LUK.4.26" type="verse">
						imma iliyya, ur-t-id-yuzn rbbi s-yat gisnt, walaynni yuzn-t s-dar yat-thjjalt tlla-n ġ-ṣarfa ġ-tmazirt n-ṣayda. 
					</seg>
					<seg id="b.LUK.4.27" type="verse">
						ggutn injdamn ġ-dar ayt-rbbi ġ-uwssan n-nnabi ališaɛ, walaynni ur-ijjujji kra n-yan gisn. ġir nuɛman gu-suriyya a-ijjin.» 
					</seg>
					<seg id="b.LUK.4.28" type="verse">
						lliġ sfldn mddn ġ-tgmmi n-tẓallit i-iwaliwn-ad bzgn f-yasuɛ bahra. 
					</seg>
					<seg id="b.LUK.4.29" type="verse">
						nkrn ssufġn-t s-brra n-tmdint-nsn, ssġlin-t s-iggi n-uwrir lli-f-tlla-tmdint, irin a-t-in-luḥn zġ-ujarif. 
					</seg>
					<seg id="b.LUK.4.30" type="verse">
						walaynni izri yasuɛ zġ-gratsn iftu. 
					</seg>
					<seg id="b.LUK.4.31" type="verse">
						yašk-id yasuɛ s-kafrnaḥum, tga yat-tmdint ġ-jalil. ar-ikššm s-tgmmi n-tẓallit ġ-uwssan n-usunfu ar-isslmad. 
					</seg>
					<seg id="b.LUK.4.32" type="verse">
						ar-tɛjjabn mddn kullutn ġ-ulmmud-ns ašku ar-srsn-isawal ġmklli dars lḥqq ad-asn-ittini ma-tn-d-iqqann. 
					</seg>
					<seg id="b.LUK.4.33" type="verse">
						illa ġ-tgmmi-an n-tẓallit yan-urgaz lli-ġ-illa yal-ljnn yʷh̬šnn bahra. yut s-yat-tġuyyit yini-as: 
					</seg>
					<seg id="b.LUK.4.34" type="verse">
						«wa-yasuɛ gu-naṣira, ma-illan ġ-gratnnġ didk? is-di-tuškit ad-aġ-thlkt? ssnġ ma-tgit kiyi. amẓlay n-rbbi a-tgit.» 
					</seg>
					<seg id="b.LUK.4.35" type="verse">
						isawl yasuɛ yamr ljnn yini-as: «fssa, tffuġt zġ-gis.» iluḥ-t ljnn s-wakal ġ-wammas-nsn iffuġ zġ-gis, ur-t-issrfufn s-yat. 
					</seg>
					<seg id="b.LUK.4.36" type="verse">
						mddn-an iḍr-asn lɛjb ar-ttinin i-ngratsn: «matta awal-ad? hati s-tḥkimt d-tẓḍḍart iggutn a-s-a-itamr ljnun ʷh̬šnnin ar-tffuġn.» 
					</seg>
					<seg id="b.LUK.4.37" type="verse">
						ar-bahra-sawaln mddn f-yasuɛ, awin lh̬bar-ns s-kraygatt mani ġ-tmazirt-an kullutt. 
					</seg>
					<seg id="b.LUK.4.38" type="verse">
						iffuġ yasuɛ zġ-tgmmi n-tẓallit izayd ikšm s-tgmmi n-simɛan. yaf-n ġin taḍggʷalt n-simɛan tuḍn s-tawla išqan, ḍalbn-t fllas. 
					</seg>
					<seg id="b.LUK.4.39" type="verse">
						yakmur-d s-tama-ns yamr tawla a-titti. titti-zgis-tawla, tnkr ġakudan ar-fllasn-ttsh̬h̬ar. 
					</seg>
					<seg id="b.LUK.4.40" type="verse">
						lliġ-n-tḍr tafukt aškin-d mddn ggutnin s-dar yasuɛ, ar-di-tawin ġwilli uḍnnin s-tmuḍan ggutnin. ar-n-isras ifassn-ns f-kraygatt yan gisn ar-tn-ijjujji. 
					</seg>
					<seg id="b.LUK.4.41" type="verse">
						ar-tffuġn ljnun zġ-mddn ggutnin ar-ssġuyyun ar-ttinin: «kiyi tgit yus n-rbbi.» imma ntta yumr ljnun ad-fssan. ur-tn-yudji a-fllas-sawaln, ašku ssnn izd lmasiḥ n-rbbi a-iga. 
					</seg>
					<seg id="b.LUK.4.42" type="verse">
						lliġ-di-tġli tafukt iffuġ yasuɛ zġ-tmdint, iddu s-yan-mani ġ-ur-illi yan. walaynni ar-srs-siggiln mddn, ḍfurn-t ur-akkʷ-rin a-tn-ifl. 
					</seg>
					<seg id="b.LUK.4.43" type="verse">
						imma ntta inna-yasn: «iqqan-iyi-d ad-dduġ ar-tawiġ lh̬bar ifulkin f-tgldit n-rbbi i-tmdinin yaḍni, ašku mayad a-f-iyi-d-yuzn rbbi.» 
					</seg>
					<seg id="b.LUK.4.44" type="verse">
						izayd ar-itbrraḥ ġ-tgʷmma n-tẓallit ġ-tmazirt n-ayt-yudaya kullutt. 
					</seg>
				</div>
				<div id="b.LUK.5" type="chapter">
					<seg id="b.LUK.5.1" type="verse">
						yan-wass ibidd yasuɛ ġ-tama n-umda n-ganisaraṭ, ar-t-ssnukmun mddn ggutnin ar-ttirin ad-dars-sfldn i-wawal n-rbbi. 
					</seg>
					<seg id="b.LUK.5.2" type="verse">
						iẓr snat-tanawin ttrsnt f-wakal ġ-tama n-umda, fln-tnt ingʷmarn n-islman, ar-siridn ššbayk-nsn. 
					</seg>
					<seg id="b.LUK.5.3" type="verse">
						ikšm yasuɛ s-yat ġ-tanawin, tg tin simɛan, iḍalb-t a-stt-in-išškšm imikk s-waman. igawr ġ-tanawt ar-isslmad mddn. 
					</seg>
					<seg id="b.LUK.5.4" type="verse">
						lliġ ikmml awal-ns yini i-simɛan: «zayd-n s-ugʷns ar tadrut tgrm-n ššbayk-nnun a-di-tgmmrm islman.» 
					</seg>
					<seg id="b.LUK.5.5" type="verse">
						isawl simɛan yini-as: «iḍ kullut ar-nkkat tammara a-sidi, ur-numẓ yat. walaynni lliġ-ti-tnnit kiyi ra-n-grġ ššbayk.» 
					</seg>
					<seg id="b.LUK.5.6" type="verse">
						grn-tnt-in ġakudan, s-tnt-in-ufan ɛmmrnt s-islman ggutnin aylliġ rad-bbint. 
					</seg>
					<seg id="b.LUK.5.7" type="verse">
						sillfn-in i-imddukkʷal-nsn ġ-tanawt yaḍni ad-d-aškin ad-asn-ɛawnn. lliġ-tn-d-ruḥn ar-didsn-ssmunun islman aylliġ ɛmmrnt snat tanawin-lli, ftunt ad-ddmnt. 
					</seg>
					<seg id="b.LUK.5.8" type="verse">
						imma simɛan bṭrus, lliġ iẓra mayd ijran iḍr-n f-ifaddn n-yasuɛ yini-as: «wa-sidi, ngara didi. argaz yʷh̬šnn ad-giġ.» 
					</seg>
					<seg id="b.LUK.5.9" type="verse">
						ašku iḍr-as lɛjb ġ-tuggt n-islman lli-d-umẓn. 
					</seg>
					<seg id="b.LUK.5.10" type="verse">
						ar-tɛjjabn imddukkʷal-ns yaɛqub d-yuḥanna tarwa n-zabdi ula ntni. imma yasuɛ isawl s-simɛan yini-as: «ad-ur-tiksaṭṭ. ġilad s-uflla mddn a-ra-ttgmmart.» 
					</seg>
					<seg id="b.LUK.5.11" type="verse">
						ssufġn tanawin-nsn s-wakal, fln kullu ma-darsn-illan, munn d-yasuɛ. 
					</seg>
					<seg id="b.LUK.5.12" type="verse">
						yan-wass illa yasuɛ ġ-yat-tmdint, yašk-id dars yan-unjdam yuḍn bahra. lliġ iẓra yasuɛ iḍr ġ-dar iḍarn-ns iḍalb-t bahra yini: «wa-sidi, tẓḍart a-yyi-tssġust iġ-trit.» 
					</seg>
					<seg id="b.LUK.5.13" type="verse">
						iggr-as yasuɛ s-ufus-ns yini-as: «riġ nkki. ġus.» ġakudan yitti zġ-gis ljdam iġus. 
					</seg>
					<seg id="b.LUK.5.14" type="verse">
						yuṣṣa-t yasuɛ yini-as: «a-ur-tinit i-yan f-mayad, walaynni ddu tmlt ih̬f-nnk i-unmġur n-tgmmi n-rbbi, tfkt-as f-usġus-nnk tiġrsi lli-f-yuṣṣa musa, a-tg tugga i-mddn.» 
					</seg>
					<seg id="b.LUK.5.15" type="verse">
						walaynni ar-fllas-sawaln mddn s-uggʷar, awin lh̬bar s-kraygatt mani. ar-di-ttaškin s-kigan baš ad-sfldn i-iwaliwn-ns jjin dars zġ-tmuḍan-nsn. 
					</seg>
					<seg id="b.LUK.5.16" type="verse">
						imma ntta ar-tn-ifal iddu s-mani ih̬wan a-n-gis-iẓẓall. 
					</seg>
					<seg id="b.LUK.5.17" type="verse">
						yan-wass yasuɛ ar-isslmad mddn. gawrn ġ-gratsn kra n-mddn l-lmdhb n-ifarisin d-kra n-imslmdn n-ššrɛ, uškan-d zġ-kullu timdinin n-jalil ula zġ-yudaya d-tmdint n-urušalim. yasuɛ tlla-gis-tḥkimt itjhhdn n-rbbi a-ijjujji imuḍan. 
					</seg>
					<seg id="b.LUK.5.18" type="verse">
						aškin-d kra n-mddn asin-d yan-urgaz ikušmn ign f-imjdin-ns. irin a-t-in-srsn ġ-lgddam n-yasuɛ, 
					</seg>
					<seg id="b.LUK.5.19" type="verse">
						walaynni ur-ufin mamnk a-t-šškšamn ašku tɛmmr-tgmmi s-mddn ggutnin. ssġlin-t ilmma s-ukfaf f-iggi n-tgmmi, zzugzn imjdin lli-f-ign zġ-gr lyajur s-wammas n-mddn ġ-lgddam n-yasuɛ. 
					</seg>
					<seg id="b.LUK.5.20" type="verse">
						iẓr yasuɛ mamnk a-bahra-srs-umnn, isawl s-ukušam yini-as: «way-argaz, ittin fllak ddnub-nnk.» 
					</seg>
					<seg id="b.LUK.5.21" type="verse">
						bdun imslmdn-lli n-ššrɛ d-ifarisin ar-swingimn d-ih̬fawn-nsn: «ma-iga ġwad ar-isawal s-lkufr? ma-iẓḍarn a-issitti ddnub abla rbbi waḥdut?» 
					</seg>
					<seg id="b.LUK.5.22" type="verse">
						imma yasuɛ issn ma-ġ-a-swingimn, yini-asn: «mah̬ aylliġ a-tswingimm d-ih̬fawn-nnun ġmkad? 
					</seg>
					<seg id="b.LUK.5.23" type="verse">
						ma-gisn-irh̬an, ad-iniġ ‹ittin fllak ddnub-nnk› nġd ad-iniġ ‹nkr ar-ttidut›? 
					</seg>
					<seg id="b.LUK.5.24" type="verse">
						imma ġilad rad-awn-mlġ is-dari taẓḍḍart ġ-ddunit ad-ssittiġ ddnub, nkki lli-igan yus n-bnadm.» isawl ilmma s-ukušam yini-as: «nniġ-ak, nkr, tasit imjdin-nnk, tddut s-tgmmi-nnk.» 
					</seg>
					<seg id="b.LUK.5.25" type="verse">
						inkr ġakudan ġ-lgddam-nsn yasi maylli-f-ign iddu s-tgmmi-ns ar-italġ rbbi. 
					</seg>
					<seg id="b.LUK.5.26" type="verse">
						ġuwḍn mddn-an kullutn iḍr-asn lɛjb, ar-talġn rbbi ar-ttinin: «tiġawsiwin hiyyanin a-nẓra ġassad.» 
					</seg>
					<seg id="b.LUK.5.27" type="verse">
						tiġurdin n-mayan iffuġ yasuɛ iẓr yan bu-nkkas ism-ns lawi, igawr ġ-tgmmi lli-ġ-a-tamẓn iqaridn n-nkkas. yini-as yasuɛ: «ašk-id, mun didi.» 
					</seg>
					<seg id="b.LUK.5.28" type="verse">
						inkr lawi ifl kullu ma-dars-illan imun dids. 
					</seg>
					<seg id="b.LUK.5.29" type="verse">
						iskr-as lawi yan-imnsi imqqurn ġ-tgmmi-ns. gawrn didsn id-bu-nkkas ggutnin d-inbgiwn yaḍni. 
					</seg>
					<seg id="b.LUK.5.30" type="verse">
						imma ifarisin d-imslmdn n-ššrɛ zġ-lmdhb-nsn ar-ssngmugn f-imḥḍarn n-yasuɛ inin-asn: «mah̬ aylliġ a-tšttam ar-tssam d-willi tamẓnin nkkas ula mddn-an ʷh̬šnnin?» 
					</seg>
					<seg id="b.LUK.5.31" type="verse">
						isawl yasuɛ yini-asn: «urd ġwilli dusnin a-iḥtajjan aṭbib walaynni ġwilli uḍnnin. 
					</seg>
					<seg id="b.LUK.5.32" type="verse">
						ur-d-uškiġ a-n-ġrġ i-willi ġalnin is-fulkin, walaynni uškiġ-d a-n-ġrġ i-willi ʷh̬šnnin, ad-fln lh̬ʷšant-nsn.» 
					</seg>
					<seg id="b.LUK.5.33" type="verse">
						sqsan-t: «mah̬ aylliġ a-bahra-taẓumn ar-tẓallan imḥḍarn n-yuḥanna ula imḥḍarn n-ifarisin, imma imḥḍarn-nnk kiyi ar-šttan ar-ssan?» 
					</seg>
					<seg id="b.LUK.5.34" type="verse">
						irar-asn yasuɛ: «is-tẓḍarm a-tinim i-ayt-tmġra ad-aẓumn d-usli didsn? 
					</seg>
					<seg id="b.LUK.5.35" type="verse">
						walaynni rad-d-aškin-uwssan lli-ġ-ra-fllasn-yitti-usli. ġ-uwssan-an a-ġ-rad-taẓumn.» 
					</seg>
					<seg id="b.LUK.5.36" type="verse">
						izayd yasuɛ yut-asn lmɛna-yad yini-asn: «ur-illi ma-itbbin tadġart zġ-tmlsit l-ljdid ig-tt i-tmlsit taqdimt. iġ-iskr ġmkan ra-ihlk timlsit l-ljdid, ur-ra-di-tmšaška-tdġart l-ljdid d-tmlsit taqdimt. 
					</seg>
					<seg id="b.LUK.5.37" type="verse">
						ur-illi ma-itggan aman n-waḍil iktin l-ljdid ġ-ilmawn iqdimn. iġ-iskr ġmkan rad-stġn-waman l-ljdid ilmawn iqdimn ffin-waman ġ-wakal h̬srn ilmawn. 
					</seg>
					<seg id="b.LUK.5.38" type="verse">
						walaynni iqqan-d a-bdda-tggan aman l-ljdid ġ-ilmawn l-ljdid. 
					</seg>
					<seg id="b.LUK.5.39" type="verse">
						wanna iswan aman n-waḍil iqdimn ur-ra-yiri win ljdid, ašku ar-ittini ‹aqdim a-ifulkin.›» 
					</seg>
				</div>
				<div id="b.LUK.6" type="chapter">
					<seg id="b.LUK.6.1" type="verse">
						yan-wass n-usunfu ifta yasuɛ ġ-igran ġ-gr imndi. ar-tkkisn imḥḍarn-ns tizlfin ar-tnt-jjmjurun ġ-gr ifassn-nsn ar-tnt-šttan. 
					</seg>
					<seg id="b.LUK.6.2" type="verse">
						sawln srsn kra n-ifarisin inin-asn: «mah̬ aylliġ a-tskarm ġ-wass n-usunfu ġaylli ur-gis-iḥllan?» 
					</seg>
					<seg id="b.LUK.6.3" type="verse">
						irar-asn yasuɛ: «is-ur-tġrim f-dawd ma-iskr ġakud lliġ-t-inġa laẓ bahra, ntta d-willi dids munnin? 
					</seg>
					<seg id="b.LUK.6.4" type="verse">
						ikšm s-tgmmi n-rbbi, yasi aġrum lli-ityawfkan i-rbbi. ur-iḥlla i-umššu abla i-inmġurn n-tgmmi n-rbbi. išš-t dawd ifk-t i-usmun-ns.» 
					</seg>
					<seg id="b.LUK.6.5" type="verse">
						izayd yasuɛ yini-asn: «imma nkki lli-igan yus n-bnadm, giġ sidis n-wass n-usunfu.» 
					</seg>
					<seg id="b.LUK.6.6" type="verse">
						yan-wass n-usunfu yaḍni ikšm yasuɛ s-tgmmi n-tẓallit ar-isslmad. illa ġin yan-urgaz immut-as-ufus afasi. 
					</seg>
					<seg id="b.LUK.6.7" type="verse">
						ilin kra n-imslmdn n-ššrɛ d-ifarisin ran ad-afn ġ-yasuɛ ma-s-a-yas-ṣraḍn. gabln-t ad-ẓrn is-ra-t-ijjujji ġ-wass n-usunfu. 
					</seg>
					<seg id="b.LUK.6.8" type="verse">
						imma yasuɛ issn iswingimn-nsn, isawl s-urgaz lli-mi-immut-ufus yini-as: «ašk-id s-wammas.» inkr-d ibidd ġ-wammas-nsn. 
					</seg>
					<seg id="b.LUK.6.9" type="verse">
						izayd yasuɛ isqsa mddn-an: «iniyat-iyi, ma-iḥllan ġ-wass n-usunfu? a-nskar ma-ifulkin nġd a-nskar ma-yʷh̬šnn? izd a-njjnjm yan nġd a-t-nhlk?» 
					</seg>
					<seg id="b.LUK.6.10" type="verse">
						igrawl gisn kullutn, isawl ilmma s-urgaz-lli yini-as: «mdi-d afus-nnk.» imdi-as-t-id s-ijji idus-ufus-ns. 
					</seg>
					<seg id="b.LUK.6.11" type="verse">
						imma ntni nkrn-d gisn iriyn, bdun ar-tmšawarn i-ngratsn f-ma-rad-skrn i-yasuɛ. 
					</seg>
					<seg id="b.LUK.6.12" type="verse">
						yan-wass ġ-uwssan-an iġli yasuɛ s-yan-uwrir a-iẓẓall. izzri iḍ kullut ar-itẓalla ar-itḍalab rbbi. 
					</seg>
					<seg id="b.LUK.6.13" type="verse">
						lliġ-d-iġli-wass iġr-d i-imḥḍarn-ns s-dars. isti zġ-gisn sin d-mraw, ig-tn d-irqqasn-ns. 
					</seg>
					<seg id="b.LUK.6.14" type="verse">
						isti simɛan ifk-as ism l-ljdid ‹bṭrus›, isti andraws gʷmas n-simɛan. isti yaɛqub d-yuḥanna d-filibbus d-bartulamaws 
					</seg>
					<seg id="b.LUK.6.15" type="verse">
						d-matta d-tuma d-yaɛqub yus n-ḥalfa d-simɛan lli-mi-ttinin ‹awaṭani› 
					</seg>
					<seg id="b.LUK.6.16" type="verse">
						d-yahuda yus n-yaɛqub, ntni d-yahuda ish̬aryuṭ lli-ra-izznz yasuɛ tigira. 
					</seg>
					<seg id="b.LUK.6.17" type="verse">
						lliġ-d-igguz yasuɛ d-irqqasn-ns, ibidd ġ-yan-udġar yastwan. munn-d fllas kigan d-imḥḍarn-ns d-mddn yaḍni ggutnin. uškan-d zġ-tsgiw n-yudaya ula urušalim ula zġ-tmdinin n-ṣur d-ṣayda lli-llanin ġ-tama n-umda imqqurn. 
					</seg>
					<seg id="b.LUK.6.18" type="verse">
						irin ad-sflidn i-iwaliwn-ns jjin zġ-tmuḍan-nsn. ġakudan ar-ijjujji ula ġwilli ssrfufunn ljnun ʷh̬šnnin. 
					</seg>
					<seg id="b.LUK.6.19" type="verse">
						ar-di-takmurn mddn kullutn ad-as-ggrn, ašku ar-zgis-ttffuġ lbaraka. ar-tn-ijjujji kullutn. 
					</seg>
					<seg id="b.LUK.6.20" type="verse">
						issmaqql yasuɛ ġ-imḥḍarn-ns yini-asn: «imbarkin a-tgam a-willi ḥtajjanin, ašku kunni a-mi-tlla-tgldit n-rbbi. 
					</seg>
					<seg id="b.LUK.6.21" type="verse">
						imbarkin a-tgam a-willi yaġ laẓ ġilad, ašku kunni a-ra-išbɛ. imbarkin a-tgam a-willi allanin ġilad, ašku kunni a-ra-iḍṣṣa. 
					</seg>
					<seg id="b.LUK.6.22" type="verse">
						imbarkin a-tgam iġ-kʷn-kurhan mddn ssufġn-kʷn rgmn-kʷn ar-fllawn-ttinin ‹kunni tʷh̬šnm› f-ssibt n-ma-tgam win yus n-bnadm. 
					</seg>
					<seg id="b.LUK.6.23" type="verse">
						thnnayat iġ-a-skarn ġmkan, tfrḥm bahra, ašku tggut lbaraka lli-rad-awn-yili ġ-ignna. han ġmkan ad-skrn imzwura-nsn i-lanbiya lli-zrinin. 
					</seg>
					<seg id="b.LUK.6.24" type="verse">
						«walaynni taguḍi a-rad-awn-yili, a-willi dar iggut-wayda, ašku tkmml taġamt l-lh̬ir-nnun. 
					</seg>
					<seg id="b.LUK.6.25" type="verse">
						taguḍi a-rad-awn-yili, a-willi šbɛanin ġilad, ašku ra-kʷn-yaġ laẓ. taguḍi a-rad-awn-yili, a-willi ḍṣṣanin ġilad, ašku ra-kʷn-tigʷraẓ ar-tallam. 
					</seg>
					<seg id="b.LUK.6.26" type="verse">
						taguḍi a-rad-awn-yili iġ-a-kʷn-talġn kullu mddn. han ġmkan ad-skrn imzwura-nsn i-ayt-tkrkas lli-ittinin izd lanbiya ad-gan. 
					</seg>
					<seg id="b.LUK.6.27" type="verse">
						«wa-kunni-ad sri isflidn, rad-awn-iniġ, ḥnnwat ġ-inuwwašn-nnun. skrat afulki ġ-willi-kʷn-kurhanin. 
					</seg>
					<seg id="b.LUK.6.28" type="verse">
						ḍalbat rbbi a-ibark ġwilli-kʷn-rgmnin, tḍalbm-t a-irḥm ġwilli-kʷn-ssrfufnnin. 
					</seg>
					<seg id="b.LUK.6.29" type="verse">
						iġ-k-yut yan f-umadl, mdi-as-n wayyaḍ. iġ-ak-yiwi yan aslham-nnk, adj-t a-yawi ula aqššab. 
					</seg>
					<seg id="b.LUK.6.30" type="verse">
						kullu wanna zgik iḍalbn, fk-as. d-wanna yiwin ma-igan winnk, a-t-ur-tḍalbt a-t-id-irar. 
					</seg>
					<seg id="b.LUK.6.31" type="verse">
						skarat d-mddn ġmklli tram a-t-didun-skarn. 
					</seg>
					<seg id="b.LUK.6.32" type="verse">
						iġ-a-ttḥnnum ġ-willi gigun tḥnnunin, man afulki tskrm? ašku ġwilli ʷh̬šnnin ar-tḥnnun ula ntni ġ-willi gisn tḥnnunin. 
					</seg>
					<seg id="b.LUK.6.33" type="verse">
						iġ-a-tskarm lh̬ir ġ-willi gigun skarnin lh̬ir, man afulki tskrm? ašku ġwilli ʷh̬šnnin ula ntni ar-skarn ġmkan. 
					</seg>
					<seg id="b.LUK.6.34" type="verse">
						«iġ-a-trṭṭlm i-willi-s-tssnm is-rad-awn-tn-d-rarn tigira, man afulki tskrm? ašku ġwilli ʷh̬šnnin ar-rṭṭln ula ntni i-wiyyaḍ ʷh̬šnnin a-d-darsn-tamẓn ġunšk lli-asn-rḍln. 
					</seg>
					<seg id="b.LUK.6.35" type="verse">
						walaynni ḥnnwat ġ-inuwwašn-nnun, ar-asn-tskarm lh̬ir. rṭṭlat bla-da-tswingimm a-tamẓm arṭṭal-nnun tigira. ġmkad a-s-ra-tgm tarwa n-rbbi amattuy, tili-awn lbaraka iggutn. ašku ntta ar-itfulki d-willi-t-ur-tškarnin d-willi skarnin ma-yʷh̬šnn. 
					</seg>
					<seg id="b.LUK.6.36" type="verse">
						tḥnnwat ġ-wiyyaḍ ġmklli itḥnnu rbbi babatun. 
					</seg>
					<seg id="b.LUK.6.37" type="verse">
						a-ur-tinim f-yan is-yʷh̬šn, a-ur-fllawn-yini rbbi is-tʷh̬šnm. a-ur-tḥkamm f-yan, a-ur-fllawn-iḥkam rbbi. ṣamḥat i-wiyyaḍ f-ad-awn-iṣamḥ rbbi. 
					</seg>
					<seg id="b.LUK.6.38" type="verse">
						akkayat i-wiyyaḍ f-a-yawn-yakka rbbi s-lɛbrt imqqurn iɛmmrn immussan ttyadar, ra-n-tffi ġ-ušlliq-nnun. ašku s-lɛbrt lli-s-a-ttɛbbarm a-s-rad-awn-ityawɛbbar.» 
					</seg>
					<seg id="b.LUK.6.39" type="verse">
						izayd yasuɛ yut-asn lmɛna-yad isqsa-tn: «is-iẓḍar-ubukaḍ a-izwur i-ubukaḍ? is-ur-ra-n-ḍrn s-sin ġ-ugḍi? 
					</seg>
					<seg id="b.LUK.6.40" type="verse">
						amḥḍar ur-yugʷr amslmd-ns, walaynni kraygatt amḥḍar iġ-ikmml almmud-ns ra-ig zund amslmd-ns. 
					</seg>
					<seg id="b.LUK.6.41" type="verse">
						mah̬ a-n-ttmnadt arftus imẓẓin ġ-tiṭ n-gʷmak ur-tt-akkʷ-tiwit ġ-tggjdit lli-illan ġ-tiṭ-nnk? 
					</seg>
					<seg id="b.LUK.6.42" type="verse">
						mamnk a-trit a-tinit i-gʷmak ‹adj-iyi a-gʷma, ad-ak-d-ssittiġ arftus-an a-k-illan ġ-tiṭ,› imma kiyi ur-akkʷ-tẓrit taggjdit lli-illan ġ-tiṭ-nnk? wa-bu-sin-uwdmawn, ssitti-zwar taggjdit zġ-tiṭ-nnk baš a-tẓrt mamnk a-tssittit arftus zġ-tiṭ n-gʷmak. 
					</seg>
					<seg id="b.LUK.6.43" type="verse">
						«tasġart ifulkin ur-a-takka lġllt yʷh̬šnn. tasġart yʷh̬šnn ur-a-takka lġllt ifulkin. 
					</seg>
					<seg id="b.LUK.6.44" type="verse">
						kraygatt tasġart, zġ-lġllt-ns a-zġ-a-ttyawssan. ur-a-ntkkis ikuzarn zġ-uzggʷar, ula-da-ntkkis aḍil zġ-ušddir. 
					</seg>
					<seg id="b.LUK.6.45" type="verse">
						yan ifulkin, ar-d-issufuġ ma-ifulkin zġ-lh̬zin n-ufulki lli-issmun ġ-uwl-ns. yan yʷh̬šnn, ar-d-issufuġ ma-yʷh̬šnn zġ-lh̬zin l-lh̬ʷšant lli-issmun ġ-uwl-ns. ašku aynna-s-iɛmmr-uwl a-s-a-isawal imi. 
					</seg>
					<seg id="b.LUK.6.46" type="verse">
						«mah̬ aylliġ a-yyi-ttinim ‹wa-sidi wa-sidi› walaynni ur-a-tskarm s-wawal-inu? 
					</seg>
					<seg id="b.LUK.6.47" type="verse">
						kullu wanna-d-dari-yuškan isfld i-iwaliwn-ad-inu ar-srsn-iskar, rad-awn-mlġ ma-irwas. 
					</seg>
					<seg id="b.LUK.6.48" type="verse">
						irwas argaz lli-ibnan tigmmi, iġza bahra izzugz llsas f-isli. lliġ-d-ingi-wasif yut tigmmi ur-tt-issmussi ašku idus llsas-ns. 
					</seg>
					<seg id="b.LUK.6.49" type="verse">
						imma wanna isfldn i-iwaliwn-ad-inu ur-a-srsn-iskar, irwas argaz lli-ibnan tigmmi-ns f-wakal ur-iġza llsas. lliġ-d-ingi-wasif yut tigmmi tḍr-d, th̬lu kullutt.» 
					</seg>
				</div>
				<div id="b.LUK.7" type="chapter">
					<seg id="b.LUK.7.1" type="verse">
						lliġ ikmml yasuɛ kullu ma-ira a-yini i-mddn-an, iddu s-tmdint n-kafrnaḥum. 
					</seg>
					<seg id="b.LUK.7.2" type="verse">
						illa ġin yal-lqbṭan n-iɛskrin n-rruman, yili dars yan-uh̬ddam-ns yuḍn bahra iftu a-immt. ah̬ddam-an iɛzza dars bahra. 
					</seg>
					<seg id="b.LUK.7.3" type="verse">
						lliġ isfld lqbṭan f-yasuɛ yazn-d kra n-imġarn n-ayt-yudaya s-dars a-zgis-ḍalbn a-n-dars-yašk a-ijjujji ah̬ddam-ns. 
					</seg>
					<seg id="b.LUK.7.4" type="verse">
						ntni ruḥn-d yasuɛ ḍalbn-t bahra inin-as: «isthlla ad-as-tskrt lh̬ir-ad, 
					</seg>
					<seg id="b.LUK.7.5" type="verse">
						ašku ar-itḥubbu ayt-tmazirt-nnġ ibnu-aġ tigmmi n-tẓallit.» 
					</seg>
					<seg id="b.LUK.7.6" type="verse">
						imun didsn yasuɛ. lliġ-n-akmurn s-tgmmi yazn-d lqbṭan kra n-imddukkʷal-ns s-yasuɛ yini-as: «wa-sidi, ad-ur-tssiḥlt ih̬f-nnk. ur-sthllaġ a-di-tkšmt s-tgmmi-nu. 
					</seg>
					<seg id="b.LUK.7.7" type="verse">
						mayan a-f-ur-n-dark-uškiġ ašku ḥšmġ, walaynni ġir ini yan-wawal s-ijji-uh̬ddam-inu. 
					</seg>
					<seg id="b.LUK.7.8" type="verse">
						ha-yyi ula nkki ar-skarġ s-wawal n-ma-yyi-yugʷrn, ilin iɛskrin ġ-ddu-ufus-inu. iġ-nniġ i-yan: ‹ddu› iddu, iġ-nniġ i-wayyaḍ ‹ašk-id› yašk-id, iġ-nniġ i-uh̬ddam-inu ‹skr tawuri-ad› iskr-tt.» 
					</seg>
					<seg id="b.LUK.7.9" type="verse">
						lliġ isfld yasuɛ i-mayad itɛjjb. igrawl ġ-mddn-an ggutnin lli-d-dids-munnin yini-asn: «rad-awn-iniġ, ur-jju-ufiġ kra n-yan yumnn zund ġwad, ula ġ-gr ayt-rbbi.» 
					</seg>
					<seg id="b.LUK.7.10" type="verse">
						ddun ġwilli-d-yuzn lqbṭan wrrin s-tgmmi-ns, afn-in ah̬ddam-ns ijji. 
					</seg>
					<seg id="b.LUK.7.11" type="verse">
						tiġurdin n-mayan iddu yasuɛ s-yat-tmdint lli-mi-ttinin nayn, munn dids imḥḍarn-ns d-wiyyaḍ ggutnin. 
					</seg>
					<seg id="b.LUK.7.12" type="verse">
						lliġ-n-ilkm imi n-tmdint, ha-kra n-mddn usin-d yan-uɛyyal immut. iga yus n-yat-thjjalt, d-nttat ur-dars abla nttan. ilin dids kigan d-ayt-tmdint-an. 
					</seg>
					<seg id="b.LUK.7.13" type="verse">
						lliġ-tt-iẓra siditnnġ tqama gis bahra, yini-as: «ad-ur-tallat.» 
					</seg>
					<seg id="b.LUK.7.14" type="verse">
						iruḥ-n nnɛaš iggr-as, s-biddn ġwilli-t-usinin, yini: «way-aɛyyal, nniġ-ak, nkr.» 
					</seg>
					<seg id="b.LUK.7.15" type="verse">
						inkr-d ġwalli immutn, ibdu ar-isawal. yawi-t yasuɛ ifk-t i-innas. 
					</seg>
					<seg id="b.LUK.7.16" type="verse">
						ġuwḍn mddn-an kullutn ar-talġn rbbi ar-ttinin: «yuška-yaġ-d yan-nnabi imqqurn. yakmur-d rbbi a-iɛawn mddn-ns.» 
					</seg>
					<seg id="b.LUK.7.17" type="verse">
						ar-bahra-sawaln f-yasuɛ awin lh̬bar-ns s-tmazirt n-yudaya kullutt ula s-tmizar lli-as-lullinin. 
					</seg>
					<seg id="b.LUK.7.18" type="verse">
						ddun imḥḍarn n-yuḥanna amsddam inin i-yuḥanna f-kullu tiġawsiwin-ad. iġr ilmma i-sin zġ-gisn s-dars, 
					</seg>
					<seg id="b.LUK.7.19" type="verse">
						yazn-tn s-dar siditnnġ, yuṣṣa-tn a-t-sqsan «izd kiyi a-igan ġwalli ra-d-yašk, nġd a-sul-ntql s-yan yaḍni?» 
					</seg>
					<seg id="b.LUK.7.20" type="verse">
						aškin-d s-dar yasuɛ inin-as: «yuzn-aġ-d yuḥanna amsddam inna-yak ‹izd kiyi a-igan ġwalli ra-d-yašk, nġd a-sul-ntql s-yan yaḍni?›» 
					</seg>
					<seg id="b.LUK.7.21" type="verse">
						ġ-tasaɛt-an ar-ijjujji yasuɛ kigan d-mddn ġ-llant-tmuḍan d-waṭṭan d-ljnun ʷh̬šnnin, ar-itrara ibukaḍn ggutnin ad-isfiwn. 
					</seg>
					<seg id="b.LUK.7.22" type="verse">
						isawl yasuɛ yini-asn: «zaydat tinim i-yuḥanna f-ma-tẓram ula ma-mi-tsfldm. ha-ibukaḍn ar-ttisfiwn, ikušamn ar-fttun, injdamn ar-tġusn, iḍrḍar ar-sflidn, ġwilli mmutnin ar-d-nkkrn, imẓlaḍ ar-tn-ilkkm lh̬bar ifulkin. 
					</seg>
					<seg id="b.LUK.7.23" type="verse">
						ambarki a-iga wanna ur-gigi-yufin ma-f-a-yas-ṭiyyar.» 
					</seg>
					<seg id="b.LUK.7.24" type="verse">
						lliġ ddan ġwilli-d-yuzn yuḥanna, isawl yasuɛ f-yuḥanna i-mddn ggutnin lli-d-fllas-munnin, isqsa-tn: «ġakud lliġ a-ttidum s-lh̬la ma-tram a-tẓrm? izd kra n-taẓẓmayt ar-tt-issmussu-waḍu? 
					</seg>
					<seg id="b.LUK.7.25" type="verse">
						walaynni ma-s-a-ttidum a-ti-tẓrm? izd kra n-urgaz ilsan ibrdan šwanin? han ġwilli dar ibrdan šwanin d-tġawsiwin ġʷlanin, ġ-tgʷmma n-igldan a-ġ-llan. 
					</seg>
					<seg id="b.LUK.7.26" type="verse">
						iniyat-iyi, ma-s-a-ttidum a-ti-tẓrm? is-urd yan-nnabi? rad-awn-iniġ, iga yan imqqurn ġ-lanbiya. 
					</seg>
					<seg id="b.LUK.7.27" type="verse">
						ašku yuḥanna a-f-ityara ġ-warra n-rbbi ‹rad-aznġ arqqas-inu ad-ak-izwur ijjujad-ak aġaras-nnk.› 
					</seg>
					<seg id="b.LUK.7.28" type="verse">
						rad-awn-iniġ, ur-illi ġ-tarwa n-tmġarin yan yugʷrn yuḥanna. imma wad kullu imẓẓin ġ-tgldit n-rbbi, yugʷr yuḥanna.» 
					</seg>
					<seg id="b.LUK.7.29" type="verse">
						lliġ sfldn mddn-an ggutnin d-id-bu-nkkas i-mayad, inin i-ngratsn: «rbbi ar-bdda-iskar afulki.» ašku f-ufus n-yuḥanna a-f-ddmn ġ-waman. 
					</seg>
					<seg id="b.LUK.7.30" type="verse">
						walaynni ifarisin d-imslmdn n-ššrɛ ffuġn zġ-ma-gisn-iqṣad rbbi, agʷin ad-ddmn f-ufus-ns. 
					</seg>
					<seg id="b.LUK.7.31" type="verse">
						yini-asn ilmma yasuɛ: «ma-s-rad-awn-ssrwasġ mddn n-tasut-ad? mad-rwasn? 
					</seg>
					<seg id="b.LUK.7.32" type="verse">
						rwasn tarwa lli-skiwsnin ġ-ssuq, ar-n-yaqra kra s-kra ar-ttinin ‹nut-awn taɛuwwatt ur-a-ttḥušm. nasi-awn amarg ur-a-tallam.› 
					</seg>
					<seg id="b.LUK.7.33" type="verse">
						yuška-d yuḥanna amsddam ur-a-ištta aġrum ula-da-issa aman n-waḍil iktin, ar-fllas-ttinim: ‹illa gis yal-ljnn.› 
					</seg>
					<seg id="b.LUK.7.34" type="verse">
						aškġ-d nkki lli-igan yus n-bnadm ar-šttaġ ar-ssaġ, ar-flla-ttinim: ‹ġwad iga bu-udis ig askayri, ig amddakkʷl n-ayt-nkkas d-wiyyaḍ ʷh̬šnnin.› 
					</seg>
					<seg id="b.LUK.7.35" type="verse">
						walaynni taḥkimt n-rbbi, kullu willi srs skarnin ar-tt-in-tafan tʷġẓan.» 
					</seg>
					<seg id="b.LUK.7.36" type="verse">
						yan-ufarisi iḍalb yasuɛ a-dids-išš imkli. ikšm s-tgmmi n-ufarisi igawr a-išš. 
					</seg>
					<seg id="b.LUK.7.37" type="verse">
						tašk-id ġakudan yat-tmġart ullt-tmdint-an, tga tad iskarn ma-yʷh̬šnn. tsfld f-yasuɛ is-illa ġ-tgmmi n-ufarisi, tasi-d yat-tbuqqalt n-uẓru lli-ġ-tlla tujjut išwan. 
					</seg>
					<seg id="b.LUK.7.38" type="verse">
						tbidd ġ-tġurdin n-yasuɛ ġ-dar iḍarn-ns ar-talla. ar-d-ṭṭarn imṭṭawn-ns f-iwurzan n-yasuɛ, ar-as-tsfaḍ iwurzan s-wazzar-ns ar-tn-tsudun ar-tn-tẓġġur s-tujjut. 
					</seg>
					<seg id="b.LUK.7.39" type="verse">
						imma afarisi, lliġ iẓra mayad yini d-ih̬f-ns: «mrad is-iga-urgaz-ad nnabi, ra-yissan ma-tga h̬tad-as-itggrn, yissan iskkirn-ns, ašku hatti gar tamġart a-tga.» 
					</seg>
					<seg id="b.LUK.7.40" type="verse">
						isawl yasuɛ s-ufarisi yini-as: «wa-simɛan, rad-ak-iniġ kra.» irar-as: «ini-yyi ay-amslmd.» 
					</seg>
					<seg id="b.LUK.7.41" type="verse">
						yini-as yasuɛ: «ha-yan iḍfar i-sin mddn, yan iḍfar-as smmus id-miyya n-nnuqrt, wayyaḍ iḍfar-as ġir smmus id-mraw. 
					</seg>
					<seg id="b.LUK.7.42" type="verse">
						ntni lliġ ur-darsn ma-s-a-yas-traran, iṣamḥ-asn s-sin. manwa-s-tnnit ra-dars-iɛzzu-urgaz-an bahra?» 
					</seg>
					<seg id="b.LUK.7.43" type="verse">
						yini-as simɛan: «irwas-iyi izd ġwan mi iṣamḥ ġ-uggʷar.» yini-as yasuɛ: «tʷġẓant.» 
					</seg>
					<seg id="b.LUK.7.44" type="verse">
						igrawl ilmma ġ-tmġart-lli, yini i-simɛan: «is-tẓrit tamġart-ad? ha-yyi uškiġ-d s-tgmmi-nnk, ur-iyi-tfkit aman ma-s-a-siridġ iwurzan-inu, imma nttat hatti tsird iwurzan-inu s-imṭṭawn-ns, tsfiḍ-tn s-wazzar-ns. 
					</seg>
					<seg id="b.LUK.7.45" type="verse">
						kiyi ur-didi-tnsallamt s-yan-usudn, imma nttat zġ-ma-d-kšmġ ad-ukan-tsudun iwurzan-inu. 
					</seg>
					<seg id="b.LUK.7.46" type="verse">
						kiyi ur-iyi-tẓġurt ih̬f-inu s-zzit. imma nttat, hatti ar-tẓġġur iwurzan-inu s-tujjut išwan. 
					</seg>
					<seg id="b.LUK.7.47" type="verse">
						rad-ak-iniġ, s-kigan ad-dars-iɛzza ma-igan win rbbi, ašku ggutn ddnub-ns lli-f-as-iṣamḥ. imma yan mi iṣamḥ f-ma-idrusn, ġir imikk a-s-rad-dars-iɛzzu.» 
					</seg>
					<seg id="b.LUK.7.48" type="verse">
						yini ilmma i-tmġart: «ittin fllam ddnub-nnm.» 
					</seg>
					<seg id="b.LUK.7.49" type="verse">
						lliġ-as-sfldn ġwilli dids dranin, bdun ar-ttinin i-ngratsn: «ma-iga ġwad aylliġ a-issitti ddnub?» 
					</seg>
					<seg id="b.LUK.7.50" type="verse">
						imma yasuɛ inna i-tmġart: «ha-kmmi tnjmt ašku tumnt. zayd s-sslamt.» 
					</seg>
				</div>
				<div id="b.LUK.8" type="chapter">
					<seg id="b.LUK.8.1" type="verse">
						tiġurdin n-mayan iddu yasuɛ ar-itkka timdinin ula iduran ar-itbrraḥ s-lh̬bar ifulkin f-tgldit n-rbbi. ar-dids-tmunun imḥḍarn-ns s-sin d-mraw, 
					</seg>
					<seg id="b.LUK.8.2" type="verse">
						ntni d-kra n-tmġarin lli-ijjujji yasuɛ zġ-tmuḍan-nsnt issufġ zġ-gisnt ljnun ʷh̬šnnin. tlla maryam lli-mi-ttinin ullt-magdala, issufġ zġ-gis ssa ljnun. 
					</seg>
					<seg id="b.LUK.8.3" type="verse">
						tili yuwanna tamġart n-h̬uzi lli-igan amġar ġ-tgmmi n-ugllid hirudus. tili susanna d-tiyyaḍ ggutnin, ar-tɛawannt yasuɛ d-imḥḍarn-ns zġ-ma-igan winsnt. 
					</seg>
					<seg id="b.LUK.8.4" type="verse">
						aškin-d mddn s-dar yasuɛ zġ-tmdinin kullutnt n-tmazirt-an. lliġ-d-fllas-munn s-kigan yut-asn lmɛna-yad yini-asn: 
					</seg>
					<seg id="b.LUK.8.5" type="verse">
						«hay-afllaḥ iffuġ a-n-iluḥ amud. lliġ-t-iluḥ iḍr-n kra ġ-uġaras, akʷln fllas mddn, grun-t igḍaḍ. 
					</seg>
					<seg id="b.LUK.8.6" type="verse">
						iḍr-n kra f-isli. lliġ-d-imġi yiqar ašku ur-dars aman. 
					</seg>
					<seg id="b.LUK.8.7" type="verse">
						iḍr-n kra ġ-uzggʷar, iġli d-uzggʷar iššqajji-t. 
					</seg>
					<seg id="b.LUK.8.8" type="verse">
						iḍr-n kra ġ-wakal ifulkin imġi-d ifk ṣṣabt, ifk f-miyya n-twal.» izayd yasuɛ yall awal-ns yini-asn: «wanna dar imzgan a-srsn-isflid, illa fllas a-isfld.» 
					</seg>
					<seg id="b.LUK.8.9" type="verse">
						sqsan-t imḥḍarn-ns f-lmɛna-yad. 
					</seg>
					<seg id="b.LUK.8.10" type="verse">
						yini-asn yasuɛ: «kunni ityawfka-yawn a-tissanm f-tgldit n-rbbi ma-intln f-wiyyaḍ. imma ntni, ġir s-lmɛni a-s-rad-asn-ityawnna. ġmklli ityaran, ‹rad-tmnadn walaynni ur-rad-ẓrn yat. rad-sflidn walaynni ur-rad-fhmn yat.› 
					</seg>
					<seg id="b.LUK.8.11" type="verse">
						«ġmkad a-tga lmɛna-yad. amud iga awal n-rbbi. 
					</seg>
					<seg id="b.LUK.8.12" type="verse">
						ġwalli iḍrn ġ-uġaras iga zund mddn lli-sfldnin i-wawal yašk-id iblis ikkis awal zġ-ih̬f-nsn baš a-ur-amnn njmn. 
					</seg>
					<seg id="b.LUK.8.13" type="verse">
						imma ġwalli iḍrn ġ-isli iga zund mddn lli-sfldnin i-wawal frḥn srs walaynni ur-ikšim-wawal-an s-uwl-nsn. amnn ġir kra n-uwssan ard tili tassast s-knukin. 
					</seg>
					<seg id="b.LUK.8.14" type="verse">
						imma ġwalli iḍrn ġ-uzggʷar iga zund mddn lli-sfldnin i-wawal, ddun ilmma asin tiġufiwin n-ddunit-ad lhun s-wayda ršqn s-tġawsiwin yaḍni. ġayan a-iššqajjin awal aylliġ ur-d-yiwi ṣṣabt. 
					</seg>
					<seg id="b.LUK.8.15" type="verse">
						walaynni ġwalli iḍrn ġ-wakal ifulkin iga zund mddn lli-sfldnin i-wawal n-rbbi amẓn-t s-nniyt n-uwl-nsn iġusn, ar-srs-skarn bla-da-trmayn, fkn ṣṣabt-nsn. 
					</seg>
					<seg id="b.LUK.8.16" type="verse">
						«ur-illi ma-issrġan lqndil idl-t s-tkint nġd a-t-in-ig ġ-ddu tisi. walaynni f-iggi n-mani yattuyn a-f-ra-t-in-isrs, baš a-tban tifawt i-kullu wanna-d-ikšmn. 
					</seg>
					<seg id="b.LUK.8.17" type="verse">
						kullu ma-intln, ra-t-ẓrn mddn tigira. kullu ma-idln, ra-t-zzudfn ssbayynn-t-id. 
					</seg>
					<seg id="b.LUK.8.18" type="verse">
						awiyat-stt ġ-mayd mi tsflidm, ašku wanna dar illa, rad-as-izayd rbbi. imma wanna ur-dar-illi, rad-as-ikkis ula maylli-s-iġal is-dars-illa.» 
					</seg>
					<seg id="b.LUK.8.19" type="verse">
						tašk-id innas n-yasuɛ d-aytmas, ur-ufin maniġ a-t-in-lkkmn ašku ggutn mddn lli-fllas-munnin. 
					</seg>
					<seg id="b.LUK.8.20" type="verse">
						yini-as-d yan: «ha-innak d-aytmak biddn-in ġ-brra. ran a-k-ẓrn.» 
					</seg>
					<seg id="b.LUK.8.21" type="verse">
						imma ntta inna-yasn: «inna d-aytma gan-tn ġwid sflidnin i-wawal n-rbbi ar-srs-skarn.» 
					</seg>
					<seg id="b.LUK.8.22" type="verse">
						yan-wass ikšm yasuɛ s-yat-tanawt ntta d-imḥḍarn-ns, yini-asn: «a-nddu s-tsga-yan yaḍni n-umda.» ffuġn ftun f-waman. 
					</seg>
					<seg id="b.LUK.8.23" type="verse">
						lliġ a-ttidun ign yasuɛ. inkr-d-waḍu ġ-tasaɛt-an iduy-umda aylliġ a-ttɛmmar tanawt s-waman, tftu a-tddm. 
					</seg>
					<seg id="b.LUK.8.24" type="verse">
						ddun imḥḍarn ssfaqn-t inin-as: «wa-sidi, wa-sidi, ha-yaġ ra-nhlk.» inkr yasuɛ yamr aḍu ula taḍangiwin, s-zgan kullu, iwrri-umda ihnna bahra. 
					</seg>
					<seg id="b.LUK.8.25" type="verse">
						yini ilmma i-imḥḍarn-ns: «is-ur-tuminm?» imma ntni ġuwḍn ar-bahra-tɛjjabn ar-ttinin i-ngratsn: «ma-iga ġwad aylliġ a-itamr aḍu d-umda, ar-skarn s-wawal-ns?» 
					</seg>
					<seg id="b.LUK.8.26" type="verse">
						lkmn tamazirt n-garasa, taggug f-tmazirt n-jalil ġ-tsga yaḍni n-umda. 
					</seg>
					<seg id="b.LUK.8.27" type="verse">
						iffuġ yasuɛ zġ-tanawt s-t-id-imnaggar yan-urgaz gu-tmdint-an, llan gis ljnun. kigan a-ur-ilssa yat. ur-a-ittiri tigmmi, ar-izddġ ġir ġ-gr ismḍal. 
					</seg>
					<seg id="b.LUK.8.28" type="verse">
						lliġ iẓra yasuɛ yut s-yat-tġuyyit iḍr ġ-dar iḍarn-ns iġuwwt yini-as: «wa-yasuɛ yus n-rbbi amattuy, ma-illan ġ-griyi didk? ḍalbġ-ak, ḍalbġ-ak a-ur-iyi-tssrfufnt.» 
					</seg>
					<seg id="b.LUK.8.29" type="verse">
						ašku yasuɛ yumr ljnn a-zgis-iffuġ. argaz-an, mnnawt-twal a-t-yumẓ ljnn. ar-ti-tgabaln mddn ar-t-kkrfn zġ-ifassn ula iḍarn s-ssnasl ula lgyud, walaynni ar-itbbi ssnasl, ar-t-idḥay ljnn s-lh̬la. 
					</seg>
					<seg id="b.LUK.8.30" type="verse">
						isqsa-t yasuɛ ġakudan: «ma-iga ism-nnk?» yini-as: «iga ism-inu ‹mnnaw›.» ašku ggutn ljnun lli-gis-llanin. 
					</seg>
					<seg id="b.LUK.8.31" type="verse">
						ḍalbn-t ljnun bahra a-tn-ur-iṭṭay s-tdrut n-wakal. 
					</seg>
					<seg id="b.LUK.8.32" type="verse">
						ttyawksa ġ-uwrir-an yat-tuwrut iggutn n-walfan. ḍalbn-t ljnun bahra a-tn-yadj ad-kšmn s-walfan, yadj-tn. 
					</seg>
					<seg id="b.LUK.8.33" type="verse">
						ffuġn zġ-urgaz kšmn s-walfan, tazzl-tuwrut s-jjhd zġ-ujarif s-umda, h̬sin-in kullutn. 
					</seg>
					<seg id="b.LUK.8.34" type="verse">
						lliġ ẓran imksawn ma-ijran rwln awin lh̬bar i-mddn ġ-tmdint ula igran. 
					</seg>
					<seg id="b.LUK.8.35" type="verse">
						ffuġn-d mddn ad-ẓrn ma-illan, aškin-d s-dar yasuɛ afn-d argaz lli-zġ-ffuġn ljnun iskiws ġ-dar iḍarn n-yasuɛ ils timlsit-ns yili s-ih̬f-ns. d-ntni ksuḍn. 
					</seg>
					<seg id="b.LUK.8.36" type="verse">
						imma ġwilli ẓranin ma-ijran nnan-asn f-mamnk a-ijji-umjnun. 
					</seg>
					<seg id="b.LUK.8.37" type="verse">
						nkrn mddn-an n-ayt-garasa ġakudan, ḍalbn zġ-yasuɛ a-iffuġ tamazirt-nsn ašku ksuḍn bahra. ikšm yasuɛ s-tanawt a-iwrri. 
					</seg>
					<seg id="b.LUK.8.38" type="verse">
						imma ġwalli-zġ-ffuġn ljnun iḍalb yasuɛ bahra a-t-yadj a-dids-imun. imma yasuɛ yuzn-t yini-as: 
					</seg>
					<seg id="b.LUK.8.39" type="verse">
						«wrri s-tgmmi tinit-asn f-mad-ak-iskr rbbi.» iddu-urgaz-an ar-itlulli ġ-tmdint kullutt ar-isawal f-mad-as-iskr yasuɛ. 
					</seg>
					<seg id="b.LUK.8.40" type="verse">
						iwrri-d yasuɛ s-tsga-yad n-umda. frḥn mddn lliġ-t-ẓran ašku ar-kullu-srs-tqln. 
					</seg>
					<seg id="b.LUK.8.41" type="verse">
						yašk-id yan-urgaz ism-ns yayrus, iga yan zġ-imġarn n-tgmmi n-tẓallit. iḍr-d ġ-dar iḍarn n-yasuɛ iḍalb-t bahra a-dids-imun s-tgmmi-ns 
					</seg>
					<seg id="b.LUK.8.42" type="verse">
						ašku ar-as-ttmtat illis, ur-dars abla nttat. tg illis n-sin d-mraw n-usggʷas. iftu yasuɛ imun dids, walaynni ar-t-bahra-ssnukmun mddn zġ-kraygatt tasga. 
					</seg>
					<seg id="b.LUK.8.43" type="verse">
						tili ġ-gratsn yat-tmġart tuḍn, illa-bdda-gis-usggʷrd n-idammn sin d-mraw n-usggʷas. tfka kullu ma-dars-illan i-iṭbibn, walaynni ur-iẓḍar yan a-stt-ijjujji. 
					</seg>
					<seg id="b.LUK.8.44" type="verse">
						tzri zġ-gr mddn aylliġ truḥ tiġurdin n-yasuɛ. tggr i-tama n-tmlsit-ns, s-bbin idammn tjji. 
					</seg>
					<seg id="b.LUK.8.45" type="verse">
						yini-asn yasuɛ: «mad-iyi-d-iggrn?» ar-kullu-ttinin: «urd nkki, urd nkki.» yini-as bṭrus: «hati a-sidi, ggutn mddn-ad ar-k-id-ssnukmun ar-k-dḥayn bahra.» 
					</seg>
					<seg id="b.LUK.8.46" type="verse">
						imma yasuɛ inna: «iggr-iyi-d kra n-yan, ašku ssḥssaġ is-zgigi-tffuġ kra l-lbaraka.» 
					</seg>
					<seg id="b.LUK.8.47" type="verse">
						lliġ tssn-tmġart-lli is-ur-tẓḍar a-tssntal mayd-as-ijran, tašk-id tḍr ġ-dar iḍarn n-yasuɛ ar-ttrgigiy s-tawda. tini-as ġ-lgddam n-mddn-an kullutn ma-f-as-tggr ula mamnk a-s-tjji ḥayna. 
					</seg>
					<seg id="b.LUK.8.48" type="verse">
						yini-as yasuɛ: «way-illi, tjjit ġilad ašku tumnt. zayd s-sslamt.» 
					</seg>
					<seg id="b.LUK.8.49" type="verse">
						sul a-dids-isawal yasuɛ s-d-yuška yan zġ-tgmmi n-umġar yayrus, yini-as: «han illik tmmut. a-ur-sul-tssiḥlt amslmd.» 
					</seg>
					<seg id="b.LUK.8.50" type="verse">
						isfld yasuɛ i-ma-inna, isawl s-yayrus yini-as: «ad-ur-tiksaṭṭ. ġir amn, ra-tjji.» 
					</seg>
					<seg id="b.LUK.8.51" type="verse">
						lliġ ilkm yasuɛ tigmmi n-yayrus ur-yudji yan a-dids-ikšm abla bṭrus d-yuḥanna d-yaɛqub ntni d-babas n-tfruh̬t d-innas. 
					</seg>
					<seg id="b.LUK.8.52" type="verse">
						kullu willi llanin ġin ar-allan ar-ssġuyyun. imma yasuɛ inna-yasn: «ad-ur-tallam. han ur-tmmut. ġir tgn.» 
					</seg>
					<seg id="b.LUK.8.53" type="verse">
						ar-gis-ḍṣṣan ašku ssnn is-tmmut. 
					</seg>
					<seg id="b.LUK.8.54" type="verse">
						imma yasuɛ yumẓ-as ġ-ufus iġr-as yini: «wa-tafruh̬t, nkr-d.» 
					</seg>
					<seg id="b.LUK.8.55" type="verse">
						twrri-tt-id rruḥ-ns tbidd f-iḍarn-ns. yini-asn: «fkat-as ma-tštta.» 
					</seg>
					<seg id="b.LUK.8.56" type="verse">
						tɛjjbn ayt-dars bahra, imma yasuɛ yuṣṣa-tn ad-ur-inin i-yan f-ma-ijran. 
					</seg>
				</div>
				<div id="b.LUK.9" type="chapter">
					<seg id="b.LUK.9.1" type="verse">
						iġr-d yasuɛ i-imḥḍarn-ns s-sin d-mraw s-dars, ifk-asn taḥkimt d-tẓḍḍart ad-ssufuġn kullu ljnun ar-jjujjin timuḍan. 
					</seg>
					<seg id="b.LUK.9.2" type="verse">
						yazn-tn a-ttidun ar-tbrraḥn f-tgldit n-rbbi ar-jjujjin mddn. 
					</seg>
					<seg id="b.LUK.9.3" type="verse">
						yini-asn: «a-ur-tasim yat i-uġaras. a-ur-tawim aɛmud nġd aqʷrab nġd aġrum nġd iqaridn nġd sin iqšban. 
					</seg>
					<seg id="b.LUK.9.4" type="verse">
						tigmmi nna-s-tkšmm, gawrat gis ar akud nna-ra-tmuddum zġ-tmdint-an. 
					</seg>
					<seg id="b.LUK.9.5" type="verse">
						tamdint nna-kʷn-ur-irin, ffuġat zġ-gis tssusm agdrur n-iḍarn-nnun, ad-asn-ig tamatart ma-ġ-a-swingimn.» 
					</seg>
					<seg id="b.LUK.9.6" type="verse">
						ġakudan ad-ftan imḥḍarn ar-tkkan iduran ar-tbrraḥn s-lh̬bar ifulkin ar-jjujjin mddn ġ-kraygatt mani. 
					</seg>
					<seg id="b.LUK.9.7" type="verse">
						isfld-ugllid hirudus f-kullu ma-iskar yasuɛ, iduhdu ašku ar-ttinin kra n-mddn: «yuḥanna amsddam ayad, inkr-d zġ-lmut.» 
					</seg>
					<seg id="b.LUK.9.8" type="verse">
						ar-ttinin wiyyaḍ: «iban-d-daġ nnabi iliyya.» ar-ttinin wiyyaḍ: «iwrri-d kra n-yan zġ-lanbiya n-zman.» 
					</seg>
					<seg id="b.LUK.9.9" type="verse">
						imma hirudus inna: «yuḥanna bbiġ-as ih̬f, walaynni ma-iga ġwad f-sfldġ i-tġawsiwin-ad?» yiri bahra a-iẓr yasuɛ. 
					</seg>
					<seg id="b.LUK.9.10" type="verse">
						lliġ-d-wrrin irqqasn s-dar yasuɛ inin-as f-kullu mad-skrn. yawi-tn waḥdutn ddun s-tsga n-yat-tmdint lli-mi-ttinin bitṣayda. 
					</seg>
					<seg id="b.LUK.9.11" type="verse">
						sfldn mddn ggutnin f-manis idda ḍfurn-t. ifrḥ srsn yasuɛ ar-asn-isawal f-tgldit n-rbbi, ijjujji ġwilli uḍnnin. 
					</seg>
					<seg id="b.LUK.9.12" type="verse">
						lliġ idda-wass aškin-d dars imḥḍarn-ns s-sin d-mraw inin-as: «azn mddn ad-ddun s-iduran d-igran-ad akmurnin ad-afn mad-šttan ula maniġ a-nssan, ašku ur-illi yat ġ-lh̬la-yad.» 
					</seg>
					<seg id="b.LUK.9.13" type="verse">
						imma yasuɛ irur-asn: «fkat-asn kunni mad-šttan.» inin-as: «ur-darnnġ ġir smmust-tngʷal d-snat-tslmin. is-zginnġ-trit a-nddu a-d-nsġ amššu i-mddn-ad kullutn?» 
					</seg>
					<seg id="b.LUK.9.14" type="verse">
						ašku illa ġin ma-itggan smmus id-walf n-urgaz. isawl-daġ yasuɛ yini i-imḥḍarn-ns: «ssgawrat mddn, tgm-tn d-tġamatin. ad-ilin smmus id-mraw ġ-kraygatt taġamt.» 
					</seg>
					<seg id="b.LUK.9.15" type="verse">
						skrn ma-s-asn-inna ssgawrn-tn kullutn. 
					</seg>
					<seg id="b.LUK.9.16" type="verse">
						yasi yasuɛ smmust-tngʷal-lli d-tslmin-lli s-snat, yall alln-ns s-ignwan iškr rbbi ibbi-tnt, ifk i-imḥḍarn-ns a-n-srasn i-mddn. 
					</seg>
					<seg id="b.LUK.9.17" type="verse">
						ššn kullutn aylliġ šbɛan. ssmunn-d tuffaẓ lli-d-qamanin, ɛmmrn snat d-mrawt n-tasllit. 
					</seg>
					<seg id="b.LUK.9.18" type="verse">
						yan-wass ar-itẓalla yasuɛ waḥdut, aškin-d dars imḥḍarn-ns. isqsa-tn: «ma-flla-ttinin mddn, mad-giġ nkki?» 
					</seg>
					<seg id="b.LUK.9.19" type="verse">
						inin-as: «kra gisn ar-ittini tgit yuḥanna amsddam. kra ar-ittini tgit nnabi iliyya. kra ar-ittini tgit kra n-yan zġ-lanbiya n-zman inkr-d iwrri-d.» 
					</seg>
					<seg id="b.LUK.9.20" type="verse">
						yini-asn yasuɛ: «imma kunni, ma-flla-ttinim? mad-giġ nkki?» isawl-d bṭrus yini-as: «tgit lmasiḥ n-rbbi.» 
					</seg>
					<seg id="b.LUK.9.21" type="verse">
						yuṣṣa-tn s-lmɛqul ad-ur-inin mayad i-yan. 
					</seg>
					<seg id="b.LUK.9.22" type="verse">
						yini-asn: «ha-nkki lli-igan yus n-bnadm iqqan-iyi-d ad-bahra-rfufnġ. ra-yyi-n-luḥn imġarn n-tmazirt d-inmġurn n-tgmmi n-rbbi d-imslmdn n-ššrɛ. ra-yyi-nġn, walaynni wis kraḍ-uwssan ra-d-nkrġ zġ-lmut.» 
					</seg>
					<seg id="b.LUK.9.23" type="verse">
						yini-asn kullutn: «wanna iran ad-didi-yili, iqqan-t-id a-ittu ih̬f-ns ar-itasi aggjdi-ns kraygatt ass ar-didi-itmunu. 
					</seg>
					<seg id="b.LUK.9.24" type="verse">
						ašku wanna iran a-ijjnjm tudrt-ns ra-stt-ijlu, imma wanna ijlan tudrt-ns f-ssibt-inu ra-stt-ijjnjm. 
					</seg>
					<seg id="b.LUK.9.25" type="verse">
						ma-ra-yili i-bnadm iġ-iwrri iṭṭaf ddunit kullutt ijlu ih̬f-ns ih̬sr-t? 
					</seg>
					<seg id="b.LUK.9.26" type="verse">
						wanna ittinin ġ-gr mddn ur-iyi-issin ula issn awal-inu, rad-iniġ ur-t-ssinġ ula nkki lli-igan yus n-bnadm, ġakud lliġ rad-d-aškġ s-lmjd-inu ula lmjd n-baba rbbi ula win lmalayka-ns n-ignna. 
					</seg>
					<seg id="b.LUK.9.27" type="verse">
						lḥqq a-rad-awn-iniġ, illa ġ-ġwid biddnin ġid ma-ur-ra-immt ard iẓr tagldit n-rbbi tuška-d.» 
					</seg>
					<seg id="b.LUK.9.28" type="verse">
						izri ma-itggan tam-uwssan tigira n-mayan, iftu yasuɛ iġli s-yan-uwrir a-iẓẓall, yawi dids bṭrus d-yuḥanna d-yaɛqub. 
					</seg>
					<seg id="b.LUK.9.29" type="verse">
						lliġ a-itẓalla tbddl ssift n-uwdm-ns, wrrint-tmlsa-ns mllulnt bahra aylliġ a-ssmrqiqiynt. 
					</seg>
					<seg id="b.LUK.9.30" type="verse">
						biddn-d dids sin irgazn ar-dids-sawaln, gan nnabi musa ula nnabi iliyya. 
					</seg>
					<seg id="b.LUK.9.31" type="verse">
						bann-d s-tifawt l-lmjd, ar-sawaln d-yasuɛ f-mamnk a-ra-iffuġ ddunit ikmml ma-gis-iqṣad rbbi ġ-urušalim. 
					</seg>
					<seg id="b.LUK.9.32" type="verse">
						imma bṭrus d-willi dids llanin, yiwi-tn-iyṭṣ. lliġ-d-faqn ẓrn lmjd n-yasuɛ ntta d-sin irgazn lli-dids-biddnin. 
					</seg>
					<seg id="b.LUK.9.33" type="verse">
						iftu musa d-iliyya ad-fln yasuɛ s-isawl bṭrus yini-as: «wa-sidi, ifulki a-nili ġid. ad-awn-nskr kraḍ iḥšaš, yan-nnk d-yan n-musa d-yan n-iliyya?» ntta ur-issin ma-ittini. 
					</seg>
					<seg id="b.LUK.9.34" type="verse">
						sul a-isawal s-d-fllasn-tgguz yat-tmdlut tdl-tn. iksaḍn imḥḍarn lliġ-d-fllasn-iḍr-umalu. 
					</seg>
					<seg id="b.LUK.9.35" type="verse">
						ġakudan isawl-d yan-wawal zġ-tmdlut yini-asn: «ġwad iga iwi amẓlay. sflidat srs.» 
					</seg>
					<seg id="b.LUK.9.36" type="verse">
						ġir ifssa-wawal-an s-ẓran yasuɛ iqama waḥdut. ġ-uwssan-an ur-sawln imḥḍarn f-mad-ẓran ula nnan-t i-yan. 
					</seg>
					<seg id="b.LUK.9.37" type="verse">
						ndid azkka gguzn-d zġ-uwrir, mnaggarn-t-in mddn ggutnin. 
					</seg>
					<seg id="b.LUK.9.38" type="verse">
						inkr yan-urgaz ġ-gratsn iġr-d i-yasuɛ yini-as: «way-amslmd, ašk-id ad-iyi-tẓrt iwi. ur-dari abla nttan, 
					</seg>
					<seg id="b.LUK.9.39" type="verse">
						yili gis yal-ljnn. akud nna-t-iġwi ljnn ar-bahra-issġuyyu, ar-srs-ikkat ar-t-ibrri ard-as-d-ik-ukškuš imi, ur-sul-a-ittiri ad-as-irẓm. 
					</seg>
					<seg id="b.LUK.9.40" type="verse">
						ḍalbġ bahra zġ-imḥḍarn-nnk a-t-zgis-ssufġn, walaynni ur-ẓḍarn.» 
					</seg>
					<seg id="b.LUK.9.41" type="verse">
						isawl yasuɛ yini-asn kullutn: «wa-tasut-ad ijlan, ur-akkʷ-trit a-tamnt. mnšk a-ra-sul-didun-qamaġ? mnšk a-rad-didun-ṣbrġ? awi-d yuk s-dari.» 
					</seg>
					<seg id="b.LUK.9.42" type="verse">
						iftu-d-ufruh̬ s-dar yasuɛ s-srs-yut ljnn akal issmḥakka-t. isawl-daġ yasuɛ yamr ljnn a-zgis-iffuġ, ijjujji-t irar-t i-babas. 
					</seg>
					<seg id="b.LUK.9.43" type="verse">
						tɛjjbn mddn-an kullutn ar-ttinin: «mnšk ayd-s-tggut-tẓḍḍart n-rbbi.» sul a-tɛjjabn mddn ġ-kullu mayd iskr yasuɛ, s-isawl s-imḥḍarn-ns yini-asn: 
					</seg>
					<seg id="b.LUK.9.44" type="verse">
						«sfldat i-ma-rad-awn-iniġ. ha-nkki lli-igan yus n-bnadm, ra-yyi-n-dḥin s-gr ifassn n-mddn.» 
					</seg>
					<seg id="b.LUK.9.45" type="verse">
						walaynni imḥḍarn ur-ssinn ma-ira ad-asn-iml s-wawal-ad. tntl fllasn lmɛna-ns aylliġ ur-t-fhimn, iksaḍn ur-ẓḍarn a-t-fllas-sqsan. 
					</seg>
					<seg id="b.LUK.9.46" type="verse">
						bdun imḥḍarn ar-tmjaḥadn i-ngratsn f-manwa gisn a-ra-ig anmġur. 
					</seg>
					<seg id="b.LUK.9.47" type="verse">
						yasuɛ issn mamnk ad-swingimn, yawi-d yan-warraw imẓẓin issbidd-t ġ-tama-ns 
					</seg>
					<seg id="b.LUK.9.48" type="verse">
						yini-asn: «wanna iqbln arraw-ad imẓẓin s-ism-inu, hati iqbl-iyi. d-wanna-yyi-iqbln, iqbl ġwalli-yyi-d-yuznn. ašku wanna kullu gigun imẓẓin, nttan a-igan wad imqqurn.» 
					</seg>
					<seg id="b.LUK.9.49" type="verse">
						yini-as yuḥanna: «wa-sidi, nẓra yan-urgaz ar-issufuġ ljnun s-ism-nnk. ur-t-nudji ašku ur-a-didnnġ-itmunu.» 
					</seg>
					<seg id="b.LUK.9.50" type="verse">
						irar-as yasuɛ: «a-t-ur-tḥṣarm, ašku wanna-kʷn-ur-itḍaḍḍan, hatin iga zġ-gigun.» 
					</seg>
					<seg id="b.LUK.9.51" type="verse">
						lliġ-d-yakmur-uzmz lli-ġ-ra-ityattay yasuɛ s-ignna, iġwi ġ-ih̬f-ns iskr f-urušalim. 
					</seg>
					<seg id="b.LUK.9.52" type="verse">
						yazn kra n-irqqasn a-t-zwurn s-tmazirt n-samira, baš ad-kšmn s-yan-uduwwar ad-as-gis-jjujadn maniġ a-inssa. 
					</seg>
					<seg id="b.LUK.9.53" type="verse">
						walaynni ayt-tmazirt-an ur-t-rin ašku ssnn izd urušalim a-f-iskr. 
					</seg>
					<seg id="b.LUK.9.54" type="verse">
						imma imḥḍarn-ns yaɛqub d-yuḥanna, lliġ ẓran ġayan inin-as: «wa-sidi, is-trit a-nġr s-ignwan a-d-fllasn-tgguz lɛafit thlk-tn?» 
					</seg>
					<seg id="b.LUK.9.55" type="verse">
						igrawl gisn yasuɛ issfssa-tn. 
					</seg>
					<seg id="b.LUK.9.56" type="verse">
						ftun ilmma s-yan-uduwwar yaḍni. 
					</seg>
					<seg id="b.LUK.9.57" type="verse">
						lliġ a-ttidun ġ-uġaras yini-as yan-urgaz: «rad-didk-munġ s-innas ra-tddut.» 
					</seg>
					<seg id="b.LUK.9.58" type="verse">
						irar-as yasuɛ: «ibuġaġ darsn tansiwin-nsn, ula igḍaḍ n-ignwan darsn usudn-nsn, imma yus n-bnadm ur-dars maniġ a-isras agayyu-ns.» 
					</seg>
					<seg id="b.LUK.9.59" type="verse">
						yini yasuɛ i-yan yaḍni: «ašk-id, mun didi.» imma ntta inna-yas: «a-sidi, adj-iyi zwar ad-wrriġ ard-n-mḍlġ baba.» 
					</seg>
					<seg id="b.LUK.9.60" type="verse">
						irar-as yasuɛ: «fl ġwilli ur-ṭṭafnin tudrt a-n-mḍln winna-yasn-mmutnin. zayd kiyi, ar-ttawit lh̬bar i-mddn f-tgldit n-rbbi.» 
					</seg>
					<seg id="b.LUK.9.61" type="verse">
						yašk-id yan yaḍni yini-as: «rad-didk-munġ a-sidi, walaynni adj-iyi zwar a-n-msafaḍġ d-ayt-tgmmi.» 
					</seg>
					<seg id="b.LUK.9.62" type="verse">
						irar-as yasuɛ: «wanna yumẓn ġ-uwallu issmaqql-n tiġurdin ur-akkʷ-igi i-tgldit n-rbbi.» 
					</seg>
				</div>
				<div id="b.LUK.10" type="chapter">
					<seg id="b.LUK.10.1" type="verse">
						tiġurdin n-mayan isti siditnnġ ssa n-id-mraw d-sin (72) n-umḥḍar yaḍni, yazn-tn sin s-sin a-t-zwurn s-kraygatt tamdint ula kraygatt mani lli-zġ-ra-izri ntta. 
					</seg>
					<seg id="b.LUK.10.2" type="verse">
						yini-asn: «tggut-tmgra walaynni drusn ih̬ddamn. ḍalbat bu-tmgra a-yazn ih̬ddamn ad-ssmunn tamgra-ns. 
					</seg>
					<seg id="b.LUK.10.3" type="verse">
						zaydat, uznġ-kʷn ġilad zund ilqqaġn ġ-gr-uwššann. 
					</seg>
					<seg id="b.LUK.10.4" type="verse">
						a-ur-tasim awmmis ula aqʷrab ula turẓiyin. a-ur-tbiddm ar-tnsallamm d-yan ġ-uġaras. 
					</seg>
					<seg id="b.LUK.10.5" type="verse">
						tigmmi nna-s-tkšmm, tinim-asn: ‹ad-awn-tili sslamt.› 
					</seg>
					<seg id="b.LUK.10.6" type="verse">
						iġ-gis-illa yan ittirin sslamt, rad-as-tili sslamt lli-s-tnnam. iġ-ur-illi, ur-ra-gis-tqama sslamt-nnun. 
					</seg>
					<seg id="b.LUK.10.7" type="verse">
						qamat ġ-tgmmi nna-s-tkšmm ar-tšttam ar-tssam aynna-yawn-d-fkan, ašku ah̬ddam isthlla tiġrad-ns. a-ur-ttidum zġ-tgmmi s-tgmmi. 
					</seg>
					<seg id="b.LUK.10.8" type="verse">
						tamdint nna-kʷn-iran iġ-n-srs-tkšmm, šttayat aynna-yawn-d-srsn imzdġn-ns 
					</seg>
					<seg id="b.LUK.10.9" type="verse">
						ar-tjjujjim imuḍan-nsn ar-asn-ttinim: ‹ha-tagldit n-rbbi takmur-awn-d.› 
					</seg>
					<seg id="b.LUK.10.10" type="verse">
						walaynni tamdint nna-ur-kʷn-irin iġ-n-srs-tkšmm, zriyat ġ-tswak-ns ar-ttinim: 
					</seg>
					<seg id="b.LUK.10.11" type="verse">
						‹ula agdrur n-tmdint-nnun lli-usin iḍarn-nnġ, ar-t-nssusus. walaynni swangmat tissanm is-di-takmur-tgldit n-rbbi.› 
					</seg>
					<seg id="b.LUK.10.12" type="verse">
						rad-awn-iniġ, ra-išqu-wass l-lḥsab f-ayt-tmdint-an uggʷar n-ayt-sadum. 
					</seg>
					<seg id="b.LUK.10.13" type="verse">
						«taguḍi a-rad-awn-yili ay-ayt-kurazin. taguḍi a-rad-awn-yili ay-ayt-bitṣayda. han lmɛjizat lli-skrġ ġ-darun, mrad is-tnt-skrġ ġ-tmdinin n-ṣur d-ṣayda ikun knan imzdġn-nsnt s-wakal ġakudan, lsn lh̬iš gn iġd f-ih̬fawn-nsn, fln kullu mad-skarn yʷh̬šn. 
					</seg>
					<seg id="b.LUK.10.14" type="verse">
						ra-fllawn-išqu-wass l-lḥsab uggʷar n-ayt-ṣur d-ayt-ṣayda. 
					</seg>
					<seg id="b.LUK.10.15" type="verse">
						imma kunni ay-ayt-kafrnaḥum, is-tram a-tlkmm ignwan? han ra-kʷn-in-iluḥ rbbi ġ-tdrut n-wakal.» 
					</seg>
					<seg id="b.LUK.10.16" type="verse">
						yini ilmma yasuɛ i-imḥḍarn-ns: «wanna isflidn s-wawal-nnun, isfld sri. wanna-kʷn-ur-irin, ur-iyi-iri ula nkki. d-wanna-yyi-ur-irin, ur-iri ġwalli-yyi-d-yuznn.» 
					</seg>
					<seg id="b.LUK.10.17" type="verse">
						wrrin-d ssa n-id-mraw d-sin n-umḥḍar, frḥn bahra ar-ttinin: «wa-sidi, ula ljnun ar-tn-ntamr s-ism-nnk ar-skarn s-wawal-nnġ.» 
					</seg>
					<seg id="b.LUK.10.18" type="verse">
						yini-asn yasuɛ: «ẓriġ šiṭan iḍr-d zġ-ignwan zund usmann. 
					</seg>
					<seg id="b.LUK.10.19" type="verse">
						hati fkiġ-awn taẓḍḍart a-takʷlm f-ilgmmaḍn d-iġrdmiwn, tnrum kullu taḥkimt n-unuwwaš, ur-ra-kʷn-isshrš yat. 
					</seg>
					<seg id="b.LUK.10.20" type="verse">
						walaynni rad-awn-iniġ, a-ur-tfrḥm f-ssibt l-ljnun ar-skarn s-wawal-nnun, walaynni frḥat f-ssibt n-ma-tyaran ismawn-nnun ġ-ignna.» 
					</seg>
					<seg id="b.LUK.10.21" type="verse">
						ifrḥ yasuɛ bahra ġ-tasaɛt-an s-lfrḥ n-rruḥ lqudus, iẓẓall yini: «wa-baba, sidis n-ignna d-wakal, ulġġ-k ašku tssntlt tiġawsiwin-ad f-ayt-lɛaql d-lfhmt, tssmlt-tnt i-ibujadiyn. ašku ġmkad a-s-trḍit a-baba.» 
					</seg>
					<seg id="b.LUK.10.22" type="verse">
						yini ilmma i-mddn-an: «ġ-ddu-ufus-inu a-ġ-iga baba kullu ma-illan. ur-illi ma-issnn yus n-rbbi abla babas, ula illa ma-issnn baba abla nkki lli-igan yus d-willi qṣadġ ad-asn-t-mlġ.» 
					</seg>
					<seg id="b.LUK.10.23" type="verse">
						igrawl-d yasuɛ s-dar imḥḍarn-ns yini-asn waḥdutn: «timbarkiyin ad-gant-walln-ad ẓranin mayd tẓram kunni. 
					</seg>
					<seg id="b.LUK.10.24" type="verse">
						rad-awn-iniġ, ggutn lanbiya d-igldan ẓuẓḍn ad-ẓrn mayd tẓrram walaynni ur-t-ẓrin, ẓuẓḍn ad-sfldn i-mayd mi tsflidm walaynni ur-as-sfldn.» 
					</seg>
					<seg id="b.LUK.10.25" type="verse">
						yašk-id yan-umslmd n-ššrɛ yiri a-yarm yasuɛ ġ-wawal-ns, yini-as: «way-amslmd, ma-rad-skrġ baš ad-ṭṭafġ tudrt l-lih̬rt?» 
					</seg>
					<seg id="b.LUK.10.26" type="verse">
						irar-as yasuɛ: «ma-ityaran ġ-ššrɛ? ma-gis-tġrit?» 
					</seg>
					<seg id="b.LUK.10.27" type="verse">
						yini-as: «‹a-ttirit rbbi sidik zġ-ttmi n-ih̬f-nnk d-ttmi n-uwl-nnk d-ttmi n-tẓḍḍart-nnk d-ttmi l-lɛaql-nnk,› ‹tirit adjar-nnk zund ih̬f-nnk.›» 
					</seg>
					<seg id="b.LUK.10.28" type="verse">
						isawl yasuɛ yini-as: «tʷġẓant. skar mayad tddrt.» 
					</seg>
					<seg id="b.LUK.10.29" type="verse">
						walaynni amslmd-lli n-ššrɛ ira a-issbayyn ih̬f-ns, isqsa-t: «ma-igan adjar-inu?» 
					</seg>
					<seg id="b.LUK.10.30" type="verse">
						isawl yasuɛ yini-as: «ha-yan-urgaz imudda ar-ittidu ġ-uġaras zġ-urušalim s-tmdint n-ariḥa. amẓn-t imh̬h̬arn kkisn-as kullu ma-dars-illan, ssyaggasn-t fln-t-in ġ-gr lmut d-tudrt. 
					</seg>
					<seg id="b.LUK.10.31" type="verse">
						ha-yan zġ-inmġurn n-tgmmi n-rbbi ikka-d aġaras-an. lliġ-t-in-iẓra yanf-as imun d-tsga yaḍni. 
					</seg>
					<seg id="b.LUK.10.32" type="verse">
						ha-yan yaḍni zġ-ih̬ddamn n-tgmmi n-rbbi, imun-d d-uġaras, iddu aylliġ-n-srs-yuggʷa, izri ula ntta zġ-tsga yaḍni. 
					</seg>
					<seg id="b.LUK.10.33" type="verse">
						walaynni ha-yan-ubrrani gu-samira imudda ula ntta, iruḥ-d argaz-an. lliġ-t-iẓra iqama gis bahra. 
					</seg>
					<seg id="b.LUK.10.34" type="verse">
						iddu s-dars ig zzit d-waman n-waḍil iktin i-tiggas-ns yass-as-tnt. issni-t f-lbhimt isslkm-t s-yal-lfndq igabl-t gis. 
					</seg>
					<seg id="b.LUK.10.35" type="verse">
						ndid azkka ildi-d sin iqaridn n-nnuqrt ifk-tn i-bu-lfndq yini-as: ‹thalla gis. iġ-fllas-tssh̬srt uggʷar n-mayd-ak-fkiġ, rad-ak-t-zaydġ ġakud nna-d-wrriġ ġ-uġaras-ad.›» 
					</seg>
					<seg id="b.LUK.10.36" type="verse">
						isqsa-t yasuɛ: «manwa tnnit ġ-kraḍ-ad a-iwrrin iga adjar i-walli iḍrn ġ-ifassn n-imh̬h̬arn?» 
					</seg>
					<seg id="b.LUK.10.37" type="verse">
						yini-as: «ġwalli gis iḥnnan.» yini-as yasuɛ: «zayd ula kiyi ar-tskart zund mayan.» 
					</seg>
					<seg id="b.LUK.10.38" type="verse">
						munn-daġ d-uġaras aylliġ lkmn yan-uduwwar lli-ġ-tzdġ yat-tmġart ism-ns marta. tšškšm yasuɛ s-tgmmi-ns. 
					</seg>
					<seg id="b.LUK.10.39" type="verse">
						tili-dars-uwlltmas ism-ns maryam, tskiws nttat ġ-dar iḍarn n-siditnnġ ar-tsflid i-ma-ittini. 
					</seg>
					<seg id="b.LUK.10.40" type="verse">
						imma marta tlha bahra s-asi-srs, tašk-id s-yasuɛ tini-as: «wa-sidi, is-ur-tnnit yat i-uwlltma-yad f-twuri-ad ġ-iyi-n-tfl waḥduyyi? ini-as a-tnkr a-yyi-tɛawn.» 
					</seg>
					<seg id="b.LUK.10.41" type="verse">
						isawl srs siditnnġ yini-as: «marta, marta, ha-kmmi tuḥlt bahra, thuwwlt ih̬f-nnm s-kigan d-tġawsiwin. 
					</seg>
					<seg id="b.LUK.10.42" type="verse">
						ġir yat-tġawsa a-d-iqqann. hatti maryam th̬tar taġamt lli-ifulkin. ur-illi ma-rad-as-tt-ikkis.» 
					</seg>
				</div>
				<div id="b.LUK.11" type="chapter">
					<seg id="b.LUK.11.1" type="verse">
						yan-wass illa yasuɛ ġ-yan mani ar-itẓalla. lliġ ikmml, iḍalb-t yan zġ-imḥḍarn-ns yini-as: «wa-siditnnġ, sslmd-aġ mamnk a-ntẓalla, ġmklli isslmd yuḥanna amsddam imḥḍarn-ns.» 
					</seg>
					<seg id="b.LUK.11.2" type="verse">
						isawl yasuɛ yini-asn: «iġ-ra-tẓẓallm tinim ‹wa-babatnnġ, a-yili luqr i-ism-nnk, tašk-id-tgldit-nnk. 
					</seg>
					<seg id="b.LUK.11.3" type="verse">
						akka-yaġ-d kraygatt ass aġrum n-wass, 
					</seg>
					<seg id="b.LUK.11.4" type="verse">
						tṣamḥt-aġ f-ddnub lli-nskr, ġmklli ntṣamaḥ i-kullu wanna ginnġ iskrn lh̬ʷšant. tssanft-aġ i-ma-rad-aġ-ijllu.›» 
					</seg>
					<seg id="b.LUK.11.5" type="verse">
						izayd yini-asn: «ma-ra-ijru iġ-idda yan gigun s-tgmmi n-umddakkʷl-ns ġ-ṭuẓẓunt n-iyḍ yini-as ‹wa-gʷma, rḍl-iyi kraṭṭ-tngʷal 
					</seg>
					<seg id="b.LUK.11.6" type="verse">
						ašku yuška-d dari yan-unbgi imudda-d. ur-dari mad-as-d-srasġ a-t-išš.›? 
					</seg>
					<seg id="b.LUK.11.7" type="verse">
						rad-ak-d-irar-umddakkʷl-nnk zġ-ugʷns n-tgmmi yini-ak-d: ‹a-yyi-ur-tnfut. qqnġ-n tiflut, gnġ d-tarwa-nu ġ-tisi, ur-ẓḍarġ a-n-nkrġ ad-ak-fkġ kra.› 
					</seg>
					<seg id="b.LUK.11.8" type="verse">
						walaynni rad-awn-iniġ, wah̬h̬a ur-inkir ad-ak-d-ifk f-ssibt n-ma-tgit amddakkʷl-ns, ra-d-inkr ifk-ak-d aynna-f-tlkmt f-ssibt n-ma-tzuydt ar-ttḍalabt bla-da-ttḥšamt. 
					</seg>
					<seg id="b.LUK.11.9" type="verse">
						rad-awn-iniġ, ḍalbat rbbi rad-awn-ifk, sigglat dars ra-tafm, ssḍuqqrat-n srs rad-awn-irẓm. 
					</seg>
					<seg id="b.LUK.11.10" type="verse">
						ašku kullu wanna-t-iḍalbn rad-as-ifk, d-wanna dars isiggiln ra-dars-yaf, d-wanna-n-issḍuqqurn rad-as-irẓm. 
					</seg>
					<seg id="b.LUK.11.11" type="verse">
						is-illa yan ġ-willi gigun ṭṭafnin tarwa mẓẓinin, iḍalb-as yus aslm ifk-as algmmaḍ? 
					</seg>
					<seg id="b.LUK.11.12" type="verse">
						nġd iḍalb-as taglayt ifk-as iġrdm? 
					</seg>
					<seg id="b.LUK.11.13" type="verse">
						ẓrat kunni, wah̬h̬a da-tskarm ma-yʷh̬šnn, tissanm a-tfkm timih̬ar fulkinin i-tarwa-nnun. uggʷar n-mayan a-ra-yakka babatun n-ignna rruḥ lqudus i-willi-ti-tḍalabnin.» 
					</seg>
					<seg id="b.LUK.11.14" type="verse">
						yan-wass yaḍni issufġ yasuɛ ljnn zġ-yan-urgaz aẓnẓum. lliġ-t-iffuġ iwrri-uẓnẓum ar-isawal. ar-kullu-tɛjjabn mddn, 
					</seg>
					<seg id="b.LUK.11.15" type="verse">
						walaynni kra gisn ar-ittini: «nttan s-tḥkimt n-bɛl-zabul agllid l-ljnun a-s-a-issufuġ ljnun.» 
					</seg>
					<seg id="b.LUK.11.16" type="verse">
						irin wiyyaḍ ad-armn yasuɛ, ḍalbn-t ad-asn-iml kra l-lmɛjizt ad-asn-tg tamatart n-izd rbbi a-t-id-yuznn. 
					</seg>
					<seg id="b.LUK.11.17" type="verse">
						imma yasuɛ issn iswingimn-nsn yini-asn: «tagldit nna-itmmaġn d-ih̬f-ns ra-th̬lu, d-tgmmi nna-itmmaġn d-ih̬f-ns ra-tḍr. 
					</seg>
					<seg id="b.LUK.11.18" type="verse">
						ula šiṭan iġ-immaġ d-ih̬f-ns mamnk a-ra-tqama-tgldit-ns? ha-kunni ar-ttinim izd s-tḥkimt n-bɛl-zabul a-s-a-ssufuġġ ljnun. 
					</seg>
					<seg id="b.LUK.11.19" type="verse">
						walaynni iġd s-bɛl-zabul a-s-a-tn-ssufuġġ, iniyat-iyi ma-s-a-tn-ssufuġn ayt-darun? ntni a-rad-awn-iml is-tjlam. 
					</seg>
					<seg id="b.LUK.11.20" type="verse">
						walaynni iġd s-tḥkimt n-rbbi a-s-a-ssufuġġ ljnun, issanat is-d-darun-tuška-tgldit n-rbbi. 
					</seg>
					<seg id="b.LUK.11.21" type="verse">
						«iġ-illa yan idusn iḍuf tigmmi-ns yasi imqlad-ns, ur-ra-yiẓḍar yan a-iruḥ ayda-ns. 
					</seg>
					<seg id="b.LUK.11.22" type="verse">
						walaynni iġ-t-id-yuška ma-fllas-idusn ra-t-inru ikkis-as imqlad-ns lli-f-iskr ibḍu tiġawsiwin-ns. 
					</seg>
					<seg id="b.LUK.11.23" type="verse">
						han wanna ur-didi-illin, iga ḍiḍḍ-inu. d-wanna ur-didi-issmunun, ar-izzmzar. 
					</seg>
					<seg id="b.LUK.11.24" type="verse">
						«iġ-iffuġ ljnn zġ-kra n-bnadm, ra-izray ġ-lh̬la ġ-ur-llin-waman, ar-isiggil s-maniġ a-izddġ. iġ-ur-yufi man, ra-yini d-ih̬f-ns: ‹rad-wrriġ s-tgmmi lli-ġ-ttin-kkiġ.› 
					</seg>
					<seg id="b.LUK.11.25" type="verse">
						yašk-id yaf-d tigmmi ttyaras tngadda. 
					</seg>
					<seg id="b.LUK.11.26" type="verse">
						iddu ilmma yawi-d ssa l-ljnun yaḍni lli-t-yugʷrn ġ-lh̬ʷšant, kšmn kullutn zdġn ġ-urgaz-an ard iwrri isiggʷra-ns yʷh̬šn f-isizwar-ns.» 
					</seg>
					<seg id="b.LUK.11.27" type="verse">
						ar-sul-isawal yasuɛ s-as-di-tġra yat-tmġart zġ-gr mddn-an tini-as: «ambarki a-iga-waḥlig lli-k-yurun ula tibbatin lli-k-ssnginin.» 
					</seg>
					<seg id="b.LUK.11.28" type="verse">
						isawl yasuɛ yini-asn: «uggʷar n-imbarkin ad-gan ġwilli sflidnin i-wawal n-rbbi ar-srs-skarn.» 
					</seg>
					<seg id="b.LUK.11.29" type="verse">
						munn-d mddn ggutnin f-yasuɛ, isawl-daġ yini-asn: «ha-tasut-ad, tasut yʷh̬šnn a-tga. ar-ttḍalab yat-tmatart, walaynni ur-rad-as-ttyawfka kra n-tmatart abla tamatart n-nnabi yuna. 
					</seg>
					<seg id="b.LUK.11.30" type="verse">
						ġmklli iga yuna yat-tmatart i-ayt-ninwa, ġmkan a-s-rad-gġ yat-tmatart i-tasut-ad, nkki lli-igan yus n-bnadm. 
					</seg>
					<seg id="b.LUK.11.31" type="verse">
						hati ra-di-tnkr-tgllitt l-ljanub ġ-wass l-lḥsab ġ-gr mddn n-tasut-ad, taštkka srsn, ašku tuška-d nttat zġ-ttmi n-ddunit a-tsfld i-tḥkimt n-suliman. imma ġilad illa ġid ma-yugʷrn suliman. 
					</seg>
					<seg id="b.LUK.11.32" type="verse">
						rad-nkrn ayt-ninwa ula ntni ġ-wass l-lḥsab ġ-gr mddn n-tasut-ad, aštkkan srsn, ašku fln ntni ddnub-nsn ġakud lliġ sfldn i-tbrraḥt n-yuna. imma ġilad illa ġid ma-yugʷrn yuna. 
					</seg>
					<seg id="b.LUK.11.33" type="verse">
						«ur-illi ma-issrġan lqndil isrs-t-in ġ-ugḍi nġd ġ-ddu lɛbrt. walaynni f-iggi n-mani yattuyn a-f-ra-t-isrs, baš a-tban tifawt i-kullu wanna-d-ikšmn. 
					</seg>
					<seg id="b.LUK.11.34" type="verse">
						tiṭ-nnk a-igan lqndil n-ddat-nnk. iġ-tsfaw tiṭ, ra-tili ddat kullutt ġ-tifawt. iġ-ur-tsfaw tiṭ, ra-tili ddat kullutt ġ-tillas. 
					</seg>
					<seg id="b.LUK.11.35" type="verse">
						awi-tt ġ-ih̬f-nnk ad-ur-th̬si tifawt lli-gik-illan. 
					</seg>
					<seg id="b.LUK.11.36" type="verse">
						iġ-kullu-tfaw ddat-nnk bla-gis-illa kra n-mani illasn, rad-kullu-tfawt zund iġ-gik-irġa yal-lqndil.» 
					</seg>
					<seg id="b.LUK.11.37" type="verse">
						lliġ ikmml yasuɛ iwaliwn-ad, iḍalb-t yan-ufarisi a-dids-išš imkli. ikšm yasuɛ s-dars iskiws a-išš. 
					</seg>
					<seg id="b.LUK.11.38" type="verse">
						imma afarisi-an itɛjjb ašku ur-zwar-isird baš a-išš ġmklli siridn ayt-yudaya. 
					</seg>
					<seg id="b.LUK.11.39" type="verse">
						isawl srs siditnnġ yini-as: «wa-kunni n-ifarisin ar-tssġusm lkas d-tmkilt zġ-brra, imma agʷns iɛmmr s-tmh̬h̬art d-lh̬ʷšant. 
					</seg>
					<seg id="b.LUK.11.40" type="verse">
						wa-inafaln, rbbi lli-iskrn brra, is-urd nttan a-iskrn agʷns? 
					</seg>
					<seg id="b.LUK.11.41" type="verse">
						walaynni fkat i-imẓlaḍ ma-illan ġ-irukutn-nnun, s-awn-iġus kraygatt kra. 
					</seg>
					<seg id="b.LUK.11.42" type="verse">
						«wa-ifarisin, taguḍi a-rad-awn-yili. ar-takkam i-rbbi yat zġ-kraygatt mrawt l-liqamt d-uzukkʷni d-kullu isafarn yaḍni, walaynni ar-tettum lḥqq ula lḥnant n-rbbi. ha-tiġawsiwin-ad a-fllawn-illan a-srsnti-tskarm bla tflm tiyyaḍ. 
					</seg>
					<seg id="b.LUK.11.43" type="verse">
						wa-ifarisin, taguḍi a-rad-awn-yili, ašku iɛzza darun a-tzggurum s-lgddam ġ-tgʷmma n-tẓallit. iɛzzu darun a-fllawn-tsllamn mddn ġ-laswaq. 
					</seg>
					<seg id="b.LUK.11.44" type="verse">
						taguḍi a-rad-awn-yili bahra, ašku tgam zund imḍḍaln lli-mi-ur-ibidd ifir. ar-fllasn-ttidun mddn, ašku ur-ssinn mad-gan. 
					</seg>
					<seg id="b.LUK.11.45" type="verse">
						isawl yan zġ-imslmdn n-ššrɛ yini-as: «way-amslmd, trgmt-aġ ula nkkʷni s-wawal-ad.» 
					</seg>
					<seg id="b.LUK.11.46" type="verse">
						irar-as yasuɛ: «taguḍi a-rad-awn-yili ula kunni a-imslmdn n-ššrɛ. ar-n-tsrasm f-mddn taẓayt lli-mi-ur-ẓḍarn, walaynni ur-trim a-n-tgm ula yan-uḍaḍ ad-asn-tɛawnm. 
					</seg>
					<seg id="b.LUK.11.47" type="verse">
						taguḍi a-rad-awn-yili, ašku ar-tbnnum imḍḍaln šwanin i-lanbiya lli-mmutnin f-ufus n-imzwura-nnun. 
					</seg>
					<seg id="b.LUK.11.48" type="verse">
						ġmkad a-s-a-tzzgam iskkirn n-imzwura-nnun, ar-takkam tugga f-mad-skrn. ntni nġan lanbiya d-kunni ar-tbnnum imḍḍaln-nsn. 
					</seg>
					<seg id="b.LUK.11.49" type="verse">
						d-ġayan a-f-tnna-tḥkimt n-rbbi: ‹rad-asn-aznġ lanbiya d-irqqasn, nġn gisn kra ssrfufnn kra.› 
					</seg>
					<seg id="b.LUK.11.50" type="verse">
						imma tasut-ad ra-d-fllas-tettut lɛqubit f-ssibt n-idammn l-lanbiya kullutn lli-ffinin zġ-isizwar n-ddunit sul s-ġilad, 
					</seg>
					<seg id="b.LUK.11.51" type="verse">
						zġ-idammn n-habil ar idammn n-zakariyya lli-nġan ġ-gr-udġar n-tġrsi d-tḥanut tamẓlayt n-rbbi. rad-awn-iniġ, f-tasut-ad a-f-ra-d-kullu-tettut lɛqubit-an. 
					</seg>
					<seg id="b.LUK.11.52" type="verse">
						taguḍi a-rad-awn-yili a-imslmdn n-ššrɛ, ašku tkkism i-mddn tasarut n-twassna. ur-di-tkšimm kunni, ula tudjam ġwilli ranin ad-d-kšmn.» 
					</seg>
					<seg id="b.LUK.11.53" type="verse">
						lliġ iffuġ yasuɛ zġ-tgmmi-an ar-t-bahra-tẓin imslmdn n-ššrɛ d-ifarisin. ar-t-sqsan f-mnnawt-tġawsiwin, 
					</seg>
					<seg id="b.LUK.11.54" type="verse">
						gabln-t mdin-as a-t-ġwin f-wawal-ns. 
					</seg>
				</div>
				<div id="b.LUK.12" type="chapter">
					<seg id="b.LUK.12.1" type="verse">
						munn-d kigan d-id-walf n-mddn ġ-tasaɛt-an, aylliġ a-takʷln f-ingratsn. igr yasuɛ ar-isawal s-imḥḍarn-ns yini-asn: «rarat lɛaql-nnun zġ-th̬mirt n-ifarisin, ašku ntni sin-uwdmawn ad-skarn. 
					</seg>
					<seg id="b.LUK.12.2" type="verse">
						kullu ma-irgsn ra-d-ibayyn, d-kullu ma-intln ra-ityawssan. 
					</seg>
					<seg id="b.LUK.12.3" type="verse">
						aynna tnnam ġ-gratun rad-as-sfldn kullu mddn. aynna-f-tsawlm ġ-tntla ġ-ugʷns n-tḥanut rad-srs-tbrraḥn f-iggi n-tgʷmma. 
					</seg>
					<seg id="b.LUK.12.4" type="verse">
						wa-imddukkʷal-inu rad-awn-iniġ, a-ur-tiksaḍm ġwilli nqqanin ddat walaynni tiġurdin n-mayan ur-sul-ẓḍarn ad-skrn yat. 
					</seg>
					<seg id="b.LUK.12.5" type="verse">
						rad-awn-mlġ manwa tiksaḍm. iksaḍat ġwalli iẓḍarn a-inġ iluḥ-n sul ġ-jhnnama. rad-awn-iniġ, nttan a-tiksaḍm. 
					</seg>
					<seg id="b.LUK.12.6" type="verse">
						is-ur-a-nzzan smmus-waÿÿawÿn s-snat-tqaridin? walaynni rbbi ur-a-gisn-itettu yan. 
					</seg>
					<seg id="b.LUK.12.7" type="verse">
						imma kunni zġ-inẓaḍn n-ih̬f-nnun iḥasb-tn rbbi. a-ur-tiksaḍm, ašku tɛzzam dars uggʷar n-waÿÿawÿn ggutnin. 
					</seg>
					<seg id="b.LUK.12.8" type="verse">
						«rad-awn-iniġ, wanna ittinin is-iga winu ġ-gr mddn, ula nkki lli-igan yus n-bnadm ra-ttiniġ iga winu ġ-dar lmalayka n-rbbi. 
					</seg>
					<seg id="b.LUK.12.9" type="verse">
						imma wanna ittinin ur-igi winu ġ-gr mddn, ra-ttiniġ ula nkki ur-igi winu ġ-dar lmalayka n-rbbi. 
					</seg>
					<seg id="b.LUK.12.10" type="verse">
						wanna isawln ġ-yus n-bnadm, iẓḍar rbbi ad-as-iṣamḥ. walaynni yan irggmn rruḥ lqudus, ur-rad-as-fllas-iṣamḥ rbbi. 
					</seg>
					<seg id="b.LUK.12.11" type="verse">
						iġ-kʷn-in-ssbiddn ġ-tgʷmma n-tẓallit a-fllawn-ḥkamn, nġd ġ-lgddam n-inmġurn ula lḥukkam, ad-ur-tasim taġuft f-ma-ra-tinim ula f-ma-s-rad-asn-trarm, 
					</seg>
					<seg id="b.LUK.12.12" type="verse">
						ašku rruḥ lqudus a-rad-awn-iml ġ-tasaɛt-an maylli-kʷn-d-iqqann ad-asn-ti-tinim.» 
					</seg>
					<seg id="b.LUK.12.13" type="verse">
						isawl-d yan-urgaz zġ-gr mddn-an yini-as: «way-amslmd, sawl s-gʷma tinit-as a-didi-ibḍu lwrt.» 
					</seg>
					<seg id="b.LUK.12.14" type="verse">
						irar-as yasuɛ: «way-argaz, ma-yyi-igan d-lqaḍi fllawn baš ad-awn-aṭṭuġ ayda-nnun?» 
					</seg>
					<seg id="b.LUK.12.15" type="verse">
						izayd yini-asn: «rarat lɛaql a-ur-ttirim kra iggutn i-ih̬f-nnun, ašku tudrt n-bnadm ur-tlli s-tuggt n-wayda.» 
					</seg>
					<seg id="b.LUK.12.16" type="verse">
						yut-asn lmɛna-yad yini-asn: «ha-yan-urgaz iggut-dars-wayda, yasi ṣṣabt iggutn zġ-wakal-ns. 
					</seg>
					<seg id="b.LUK.12.17" type="verse">
						iswangm d-ih̬f-ns ar-ittini: ‹ma-rad-skrġ? ur-dari maniġ a-ssmunuġ kullu ṣṣabt-ad.› 
					</seg>
					<seg id="b.LUK.12.18" type="verse">
						yini: ‹ġmkad a-rad-skrġ, rad-h̬luġ iḥuna n-imndi, bnuġ ma-tn-yugʷrn, ssmunġ-n gisn imndi d-lh̬ir-inu kullut, 
					</seg>
					<seg id="b.LUK.12.19" type="verse">
						iniġ ilmma d-ih̬f-inu: iggut lh̬ir ma-s-a-zrayġ kigan d-isggʷasn. rad-sunfuġ ar-šttaġ ar-ssaġ ar-tfraḥġ.› 
					</seg>
					<seg id="b.LUK.12.20" type="verse">
						walaynni argaz-an, inna-yas rbbi: ‹way-anafal, ġ-iḍ-ad a-ra-k-kkisġ zġ-tudrt. win mi a-ra-ig kullu mayad-di-tssmunt?›» 
					</seg>
					<seg id="b.LUK.12.21" type="verse">
						izayd yasuɛ yini-asn: «ġmkan a-iga kullu wanna issmunun i-ih̬f-ns bla-yas-illa yat ġ-dar rbbi.» 
					</seg>
					<seg id="b.LUK.12.22" type="verse">
						isawl yasuɛ s-imḥḍarn-ns yini-asn: «mayad a-f-rad-awn-iniġ, a-ur-tasim taġuft i-tudrt-nnun f-ma-ra-tššm, ula i-ddat-nnun f-ma-rad-as-tlsm. 
					</seg>
					<seg id="b.LUK.12.23" type="verse">
						ašku tudrt tuf amššu, ula ddat tuf timlsit. 
					</seg>
					<seg id="b.LUK.12.24" type="verse">
						ẓrat ihaqqayn, ur-a-kkrzn ula-da-mggrn, ur-darsn iḥuna nġd lbruj ma-ġ-a-ssmunun, walaynni ar-asn-yakka rbbi amššu lli-ḥtajjan. imma kunni, uggʷar n-igḍaḍ a-tɛzzam dar rbbi. 
					</seg>
					<seg id="b.LUK.12.25" type="verse">
						ma-iẓḍarn a-izayd yat tasaɛt i-tudrt-ns s-taġuft lli-yusi? 
					</seg>
					<seg id="b.LUK.12.26" type="verse">
						iġ-ur-tẓḍarm a-tskrm mayd idrusn ma-f-a-ttasim taġuft f-tġawsiwin-an yaḍni? 
					</seg>
					<seg id="b.LUK.12.27" type="verse">
						ẓrat ijddign n-tagant, mamnk a-di-tmġayn. ur-a-tllmn ula-da-ẓṭṭan walaynni rad-awn-iniġ, suliman s-lhibt n-tgldit-ns ur-jju-ilsi zund yan zġ-ijddign-ad. 
					</seg>
					<seg id="b.LUK.12.28" type="verse">
						iġ-a-isslsa rbbi tuga lli-itmġayn ġassad ġ-tagant ttyawgar-n azkka ġ-takat, is-ur-ra-kʷn-issls ula kunni s-uggʷar? is-ur-tuminm s-rbbi? 
					</seg>
					<seg id="b.LUK.12.29" type="verse">
						a-ur-tlhum s-ma-tšttam ula ma-tssam, ula-da-tssiḥilm ih̬f-nnun s-yat. 
					</seg>
					<seg id="b.LUK.12.30" type="verse">
						ẓrat ayt-ddunit-ad kullutn, tiġawsiwin-ad a-s-a-tlhun. ula kunni, babatun issn is-tnti-tḥtajjam. 
					</seg>
					<seg id="b.LUK.12.31" type="verse">
						walaynni lhwat zwar s-tgldit n-rbbi s-awn-izuyd kullu tiġawsiwin-an yaḍni. 
					</seg>
					<seg id="b.LUK.12.32" type="verse">
						«a-ur-tiksaṭṭ a-tawrut imẓẓin. ifrḥ rbbi babatun ad-awn-ifk tagldit-ns. 
					</seg>
					<seg id="b.LUK.12.33" type="verse">
						zznzat ma-teṭṭafm tbḍum-t i-imẓlaḍ. skarat i-ih̬f-nnun iqrban lli-ur-ra-imdu, yili-awn-wayda ġ-ignna illiġ ur-ra-zgis-ityattay yat, ula iruḥ-t-umh̬h̬ar, ula tšša-t-twukka. 
					</seg>
					<seg id="b.LUK.12.34" type="verse">
						ašku innaġ illa-wayda-nnun a-ġ-ra-yili-uwl-nnun. 
					</seg>
					<seg id="b.LUK.12.35" type="verse">
						«bkisat tssrġm tifawin-nnun 
					</seg>
					<seg id="b.LUK.12.36" type="verse">
						a-bdda-tujadm, zund ih̬ddamn lli-tqlnin s-siditsn ard-d-iwrri zġ-dar-tmġra, irin ad-as-rẓmn imi ġakud nna-d-issḍuqqr. 
					</seg>
					<seg id="b.LUK.12.37" type="verse">
						mnšk a-s-ra-ifulki i-ih̬ddamn-an iġ-d-yuška siditsn yaf-tn-d ḍufn. rad-awn-iniġ, ra-ibkis ntta yini-asn ad-skiwsn yawi-asn-d mad-šttan. 
					</seg>
					<seg id="b.LUK.12.38" type="verse">
						mnšk a-s-ra-ifulki iġ-tn-d-yufa ujadn, wah̬h̬a-d-yuška ġ-ṭuẓẓunt n-iyḍ nġd zikk zikk ṣbaḥ. 
					</seg>
					<seg id="b.LUK.12.39" type="verse">
						walaynni rad-awn-iniġ, mrad is-issn bu-tgmmi managu a-ra-d-yašk-umh̬h̬ar, ur-ra-t-yadj a-inqb tigmmi-ns. 
					</seg>
					<seg id="b.LUK.12.40" type="verse">
						ula kunni illa fllawn a-bdda-tujadm, ašku rad-d-aškġ nkki lli-igan yus n-bnadm ġ-kra n-tasaɛt lli-ur-tġalm.» 
					</seg>
					<seg id="b.LUK.12.41" type="verse">
						isqsa-t bṭrus yini-as: «wa-sidi, izd fllannġ a-f-tutt lmɛna-yad nġd kullu mddn?» 
					</seg>
					<seg id="b.LUK.12.42" type="verse">
						isawl siditnnġ yini: «manwa igan ah̬ddam ifulkin bab l-lɛaql? nttan a-mi-ra-ifl sidis tigmmi-ns baš a-yaṭṭu f-ih̬ddamn yaḍni ad-šttan, kraygatt yan ġ-tasaɛt-ns. 
					</seg>
					<seg id="b.LUK.12.43" type="verse">
						ambarki a-iga-uh̬ddam nna-mi-d-iwrri sidis yaf-t-id ar-iskar mayan. 
					</seg>
					<seg id="b.LUK.12.44" type="verse">
						lḥqq a-rad-awn-iniġ, rad-as-ifl sidis ayda-ns kullut ġ-ddu-ufus-ns. 
					</seg>
					<seg id="b.LUK.12.45" type="verse">
						walaynni iġ-idda-uh̬ddam-an yini d-ih̬f-ns: ‹imaṭl-n sidi› ar-ikkat ih̬ddamn d-th̬ddamin ar-ištta ar-issa ar-issnuful ih̬f-ns s-tissi, 
					</seg>
					<seg id="b.LUK.12.46" type="verse">
						han ra-d-iwrri sidis ġ-yan-wass lli-f-ur-iskir ula yat tasaɛt lli-ur-iġal. ġakudan ra-t-ibri sidis ig-t-in d-inuwwašn n-rbbi. 
					</seg>
					<seg id="b.LUK.12.47" type="verse">
						ah̬ddam nna-issnn ma-zgis-ira sidis walaynni ur-t-inawl ula iskr-t, ra-t-issġurš sidis bahra. 
					</seg>
					<seg id="b.LUK.12.48" type="verse">
						imma ah̬ddam nna-iskrn ma-f-t-id-iqqan-ukuray bla issn ma-zgis-ira sidis, ra-t-issġurš ġir imikk. ašku wanna mi ifka sidis ma-iggutn, ra-zgis-iḍalb ma-iggutn, d-wanna mi ifka uggʷar ra-zgis-iḍalb uggʷar. 
					</seg>
					<seg id="b.LUK.12.49" type="verse">
						«uškiġ-d nkki ad-luḥġ lɛafit ġ-ddunit. amar yufan a-tznd ġilad. 
					</seg>
					<seg id="b.LUK.12.50" type="verse">
						rad-sul-ddmġ s-yan-udum išqan. mnšk a-s-flla-iẓẓay ard ikmml. 
					</seg>
					<seg id="b.LUK.12.51" type="verse">
						is-tġalm is-d-uškiġ ad-skrġ lhna ġ-ddunit? uhu, rad-awn-iniġ urd lhna walaynni tibḍit. 
					</seg>
					<seg id="b.LUK.12.52" type="verse">
						ġilad s-uflla iġ-llan smmus ġ-yat-tgmmi rad-bḍun kraḍ d-sin ula sin d-kraḍ. 
					</seg>
					<seg id="b.LUK.12.53" type="verse">
						ra-ibḍu-urgaz d-yus, ibḍu-ufruh̬ d-babas. ra-tbḍu-tmġart d-illis, tbḍu-tfruh̬t d-innas. ra-tbḍu-tḍggʷalt d-tmġart n-yus, tbḍu-tslit d-innas n-urgaz-ns.» 
					</seg>
					<seg id="b.LUK.12.54" type="verse">
						ġakudan isawl-daġ yasuɛ s-mddn-an ggutnin yini-asn: «ġakud nna-tẓram amdlu iġli-d zġ-lġrb ar-ttinim: ‹ra-yili-unẓar,› s-nnit-illa. 
					</seg>
					<seg id="b.LUK.12.55" type="verse">
						ġakud nna-tẓram aḍu ikka-d ljanub ar-ttinim: ‹ra-irġ lḥal,› s-nnit-irġa. 
					</seg>
					<seg id="b.LUK.12.56" type="verse">
						wa-id-bu-sin-uwdmawn, kunni tssnm lmɛni n-ikalln d-ignwan. mah̬ ur-tẓḍarm a-tissanm lmɛna n-kullu mayad darun ijrrun ġ-uwssan-ad? 
					</seg>
					<seg id="b.LUK.12.57" type="verse">
						mah̬ aylliġ ur-a-tswingimm d-ih̬f-nnun ġ-ma-kʷn-d-iqqann a-tskarm? 
					</seg>
					<seg id="b.LUK.12.58" type="verse">
						iġ-ak-iṣrḍ kra n-yan s-lmḥkama, g-n tiqqi-nnk a-d-dids-tmšaškat ġ-uġaras, a-k-ur-izukr s-dar lqaḍi, idḥi-k lqaḍi i-umh̬zni, iluḥ-k-in-umh̬zni ġ-lḥbs. 
					</seg>
					<seg id="b.LUK.12.59" type="verse">
						rad-ak-iniġ, ur-ra-tffuġt zġ-ġin ard tfrut taqaritt iggʷran.» 
					</seg>
				</div>
				<div id="b.LUK.13" type="chapter">
					<seg id="b.LUK.13.1" type="verse">
						sawln kra n-mddn s-yasuɛ ġakudan inin-as f-kra n-ayt-jalil, inġa-tn lḥakm bilaṭus f-iggi n-tġrsiw lli-n-ssakmurn i-rbbi. 
					</seg>
					<seg id="b.LUK.13.2" type="verse">
						isawl yasuɛ yini-asn: «ma-tġalm f-mddn-an n-ayt-jalil? izd ntni a-iskrn ddnub uggʷar n-wiyyaḍ ġ-jalil aylliġ rfufnn ġmkan? 
					</seg>
					<seg id="b.LUK.13.3" type="verse">
						uhu, walaynni rad-awn-iniġ, iġ-ur-tfilm ma-tskarm yʷh̬šn rad-kullu-thlkm zund ntni. 
					</seg>
					<seg id="b.LUK.13.4" type="verse">
						ma-tġalm f-mddn lli-f-iḍr lbrj ġ-silwam, inġ-tn kullu s-tam d-mraw? izd ntni a-yʷh̬šnn uggʷar n-kullu wiyyaḍ ġ-urušalim? 
					</seg>
					<seg id="b.LUK.13.5" type="verse">
						uhu, walaynni rad-awn-iniġ, iġ-ur-tfilm ma-tskarm yʷh̬šnn, rad-kullu-thlkm zund ntni.» 
					</seg>
					<seg id="b.LUK.13.6" type="verse">
						yut-asn lmɛna-yad yini-asn: «ha-yan-urgaz, tlla dars yat tazart ttyawẓẓa ġ-igr n-waḍil. ar-ittidu ar-gis-isiggil ikuzarn, ur-a-n-gis-itafa yat. 
					</seg>
					<seg id="b.LUK.13.7" type="verse">
						yini i-uh̬ddam-ns: ‹ẓr, kraḍ isggʷasn ayad siggilġ ikuzarn ġ-tazart-ad, ur-jju-gis-ufiġ yat. zayd ġilad bbi-tt a-ur-ġir-tamẓ akal.› 
					</seg>
					<seg id="b.LUK.13.8" type="verse">
						isawl-uh̬ddam yini-as: ‹adj-tt a-sidi ġir ġasggʷasad, a-stt-nqšġ gġ-as amazir. 
					</seg>
					<seg id="b.LUK.13.9" type="verse">
						iġ-turu ġasggʷasad-d-yuškan, išwa. iġ-ur-turu, tbbit-stt ilmma.›» 
					</seg>
					<seg id="b.LUK.13.10" type="verse">
						illa yasuɛ ġ-yat-tgmmi n-tẓallit ġ-wass n-usunfu ar-isslmad. 
					</seg>
					<seg id="b.LUK.13.11" type="verse">
						tili ġin yat-tmġart, ikrf-tt yal-ljnn tam d-mraw n-usggʷas. tga tuknit, ur-tẓḍar a-tssnm tiddi-ns. 
					</seg>
					<seg id="b.LUK.13.12" type="verse">
						lliġ-tt-iẓra yasuɛ iġr-as yini-as: «wa-tamġart, ha-kmmi tfsit zġ-uskrf-nnm.» 
					</seg>
					<seg id="b.LUK.13.13" type="verse">
						isrs-n fllas ifassn-ns s-tnm ġ-tiddi-ns ḥayna, ar-ttalġ rbbi. 
					</seg>
					<seg id="b.LUK.13.14" type="verse">
						walaynni anmġur n-tgmmi n-tẓallit ṭiyyr-as bahra f-yasuɛ ašku ijjujji ġ-wass n-usunfu, inkr yini i-mddn-an: «sḍiṣ-uwssan a-illan a-gisn-tth̬damm. aškad-d ġ-uwssan-an iġ-tram a-tjjim, walaynni urd ġ-wass n-usunfu.» 
					</seg>
					<seg id="b.LUK.13.15" type="verse">
						imma siditnnġ irur-as: «wa-id-bu-sin-uwdmawn, manwa gigun ur-ifssin i-tmugayt-ns nġd aġiyyul-ns kraygatt ass n-usunfu ar-t-itawi zġ-rrwa s-maniġ a-issa? 
					</seg>
					<seg id="b.LUK.13.16" type="verse">
						ha-tamġart-ad tga illis n-ibrahim, ikrf-tt šiṭan tam d-mraw n-usggʷas ayad. is-ur-trim ad-as-fsiġ ġ-wass n-usunfu?» 
					</seg>
					<seg id="b.LUK.13.17" type="verse">
						lliġ-as-sfldn ġwilli-t-ẓinin, ḥšmn bahra zġ-wawal-ns, frḥn mddn kullutn s-kullu lɛjayb lli-iskar. 
					</seg>
					<seg id="b.LUK.13.18" type="verse">
						yini-asn yasuɛ: «mamnk a-tga-tgldit n-rbbi? ma-s-rad-awn-tt-ssrwasġ? 
					</seg>
					<seg id="b.LUK.13.19" type="verse">
						trwas yat taqqayt imẓẓin l-lh̬rdl, yiwi-tt yan-urgaz iẓẓu-tt ġ-igr-ns. tmġi-d timġur twrri tga tasġart aylliġ a-di-ttaškin igḍaḍ n-ignwan ar-zddġn ġ-gr ifrawn-ns.» 
					</seg>
					<seg id="b.LUK.13.20" type="verse">
						izayd yini-asn: «ma-s-rad-awn-ssrwasġ tagldit n-rbbi? 
					</seg>
					<seg id="b.LUK.13.21" type="verse">
						trwas tah̬mirt lli-di-tusi yat-tmġart tg-tt-in ġ-kraṭṭ lɛbrat mqqurnin n-uggurn, tsskti lɛjin kullut.» 
					</seg>
					<seg id="b.LUK.13.22" type="verse">
						imun yasuɛ d-uġaras n-urušalim, ar-itkka timdinin ula iduran ar-gisn-isslmad mddn. 
					</seg>
					<seg id="b.LUK.13.23" type="verse">
						isqsa-t yan yini-as: «izd a-sidi ġir kra idrusn a-ra-injm?» isawl yasuɛ yini-asn: 
					</seg>
					<seg id="b.LUK.13.24" type="verse">
						«gat-n tiqqi-nnun a-tkšmm ġ-imi inukman. ašku rad-awn-iniġ, iggut ma-ra-isiggil a-n-kšmn walaynni ur-rad-iẓḍarn. 
					</seg>
					<seg id="b.LUK.13.25" type="verse">
						ašku ġakud nna-ġ-inkr bu-tgmmi iqqn imi, ra-tbiddm ġ-brra ar-n-srs-tssḍuqqurm ar-ttinim: ‹rẓm-aġ a-sidi.› imma ntta rad-awn-yini: ‹ur-ssinġ mani-di-tkkam kunni.› 
					</seg>
					<seg id="b.LUK.13.26" type="verse">
						rad-as-ttinim: ‹ha-nkkʷni nšša dik nsu dik, tsslmdt ġ-tmdint-nnġ.› 
					</seg>
					<seg id="b.LUK.13.27" type="verse">
						imma ntta rad-awn-yini: ‹ur-ssinġ mani-di-tkkam. ittiyat-n zġ-gigi kunni lli-iskarn lh̬ʷšant.› 
					</seg>
					<seg id="b.LUK.13.28" type="verse">
						mnšk a-s-ra-tallam ar-ttgẓaẓm uh̬san-nnun ġakud nna-tẓram ibrahim d-isḥaq d-yaɛqub d-lanbiya kullutn ġ-tgldit n-rbbi, imma kunni iluḥ-kʷn-in s-brra. 
					</seg>
					<seg id="b.LUK.13.29" type="verse">
						rad-d-aškin ibrraniyn zġ-ššrq ula lġrb ula ššamal ula ljanub, munn-d f-imnsi imqqurn ġ-tgldit n-rbbi. 
					</seg>
					<seg id="b.LUK.13.30" type="verse">
						s-ṣṣaḥt llan kra n-imggura lli-ra-izwur, ula kra n-imzwura lli-ra-iggʷru.» 
					</seg>
					<seg id="b.LUK.13.31" type="verse">
						aškin-d kra n-ifarisin ġ-tasaɛt-an, inin-as: «han agllid hirudus ira a-k-inġ. yuf a-n-tittit zġ-ġid tftut s-kra n-mani yaḍni.» 
					</seg>
					<seg id="b.LUK.13.32" type="verse">
						imma yasuɛ irur-asn: «zaydat tinim i-uwššn-an: ‹ha-yyi ar-ssufuġġ ljnun ar-jjujjiġ mddn ġassad d-uzkka ar wis kraḍ-uwssan rad-kmmlġ. 
					</seg>
					<seg id="b.LUK.13.33" type="verse">
						walaynni iqqan-iyi-d ad-munġ d-uġaras-inu ġassad d-uzkka d-naf-uzkka, ašku ur-iẓḍar yan igan nnabi a-immt abla ġ-urušalim.› 
					</seg>
					<seg id="b.LUK.13.34" type="verse">
						wa-urušalim, wa-urušalim, wa-talli inqqan lanbiya n-rbbi ar-tkkatt s-iẓran ġwilli-d-srm-yuzn. mnnawt-twal ad-riġ ad-d-ssmunġ tarwa-nnm ġmklli-di-tssmunu-tfullust ikiyyawn ġ-ddu ifrawn-ns, imma kunni ur-trim. 
					</seg>
					<seg id="b.LUK.13.35" type="verse">
						han tigmmi n-rbbi ġ-wammas-nnun ra-th̬lu. rad-awn-iniġ, ur-ra-yyi-tẓrm-daġ ard tinim: ‹ambarki a-iga ġwad-d-yuškan s-ism n-sidi rbbi.›» 
					</seg>
				</div>
				<div id="b.LUK.14" type="chapter">
					<seg id="b.LUK.14.1" type="verse">
						yan-wass n-usunfu idda yasuɛ a-išš ġ-tgmmi n-yan zġ-inmġurn n-ifarisin. gabln-t ad-ẓrn ma-ra-iskr. 
					</seg>
					<seg id="b.LUK.14.2" type="verse">
						yašk-id dars yan-urgaz yuḍn bzgn-as iḍarn d-ifassn. 
					</seg>
					<seg id="b.LUK.14.3" type="verse">
						isawl yasuɛ i-imslmdn n-ššrɛ d-ifarisin isqsa-tn: «ma-ittini ššrɛ n-musa? is-iḥlla a-njjujji ġ-wass n-usunfu nġd uhu?» 
					</seg>
					<seg id="b.LUK.14.4" type="verse">
						imma ntni fssan. inkr yasuɛ yawi-d argaz-lli ijjujji-t yadj-t a-iddu. 
					</seg>
					<seg id="b.LUK.14.5" type="verse">
						yini-asn: «ma-ra-tskrm iġ-awn-in-iḍr iwitun nġd tamugayt-nnun ġ-wanu ġ-wass n-usunfu? is-ur-ra-tazzlm a-ti-di-tldim?» 
					</seg>
					<seg id="b.LUK.14.6" type="verse">
						ur-ẓḍarn ad-as-d-rarn s-yat f-wawal-ad. 
					</seg>
					<seg id="b.LUK.14.7" type="verse">
						iẓr yasuɛ inbgiwn-an ar-zzggurun ih̬f-nsn s-uskiws l-lgddam. yut-asn lmɛna-yad yini-asn: 
					</seg>
					<seg id="b.LUK.14.8" type="verse">
						«iġ-ak-iɛrḍ kra n-yan s-tmġra a-ur-tamẓt askiws l-lgddam, a-ur-n-ikšm kra n-yan-k-yugʷrn 
					</seg>
					<seg id="b.LUK.14.9" type="verse">
						yašk-id ġwalli-awn-iɛrḍn yini-ak: ‹nkr a-iskiws-urgaz-ad.› ġakudan ra-tḥšmt d-ih̬f-nnk twrrit s-tġurdin n-kullu mddn-an. 
					</seg>
					<seg id="b.LUK.14.10" type="verse">
						walaynni ġakud nna-yak-iɛrḍ kra n-yan, skiws ġ-tġurdin. iġ-d-yuška bu-tgmmi yini-ak ‹ašk-id a-gʷma s-lgddam,› ra-k-kullu-uqqrn inbgiwn. 
					</seg>
					<seg id="b.LUK.14.11" type="verse">
						ašku wanna issimġurn ih̬f-ns ra-t-iẓẓimẓay rbbi, imma wanna iẓẓimẓayn ih̬f-ns ra-t-issimġur.» 
					</seg>
					<seg id="b.LUK.14.12" type="verse">
						yini yasuɛ ilmma i-walli-as-iɛrḍn: «iġ-trit a-tskrt kra n-imkli nġd kra n-imnsi ad-ur-tɛrḍt i-imddukkʷal-nnk nġd aytmak nġd ayt-dark nġd adjarn-nnk lli-dar lh̬ir. ašku ula ntni rad-ak-ɛrḍn tigira, tamẓt zġ-darsn mad-asn-tfkit. 
					</seg>
					<seg id="b.LUK.14.13" type="verse">
						walaynni iġ-trit a-tskrt kra n-imnsi imqqurn, ɛrḍ i-imẓlaḍ d-ikušamn d-ibiḍarn d-ibukaḍn. 
					</seg>
					<seg id="b.LUK.14.14" type="verse">
						ra-k-ibark rbbi ašku ntni ur-darsn ma-s-a-yak-traran lh̬ir. rbbi a-rad-ak-t-irar ġ-wass lli-ġ-ra-d-nkrn ġwilli-f-irḍa.» 
					</seg>
					<seg id="b.LUK.14.15" type="verse">
						isawl-d yan zġ-inbgiwn-lli lliġ isfld i-mayd inna yasuɛ, yini-as: «ambarki a-iga wanna ra-išš imnsi ġ-tgldit n-rbbi.» 
					</seg>
					<seg id="b.LUK.14.16" type="verse">
						isawl yasuɛ yini-as: «ha-yan-urgaz iskr imnsi imqqurn, iɛrḍ i-kigan d-mddn. 
					</seg>
					<seg id="b.LUK.14.17" type="verse">
						lliġ-di-tlkm tasaɛt n-imnsi, yazn ah̬ddam-ns a-n-yini i-willi tyawɛraḍnin: ‹aškad-d, ha-kullu yujad.› 
					</seg>
					<seg id="b.LUK.14.18" type="verse">
						walaynni ar-ssɛdarn ntni kullutn. yini-as-umzwaru: ‹a-uddi, sġiġ yan-igr, iqqan-iyi-d ad-dduġ a-t-ẓrġ. ḍalbġ-ak ad-iyi-tṣamḥt.› 
					</seg>
					<seg id="b.LUK.14.19" type="verse">
						yini wayyaḍ: ‹a-uddi, sġiġ smmust-tiygiw n-izgarn. rad-dduġ ġilad a-tnt-in-armġ. ḍalbġ-ak ad-iyi-tṣamḥt.› 
					</seg>
					<seg id="b.LUK.14.20" type="verse">
						yini wayyaḍ yaḍni: ‹a-uddi, bḥra-d-iwiġ tamġart, ur-ẓḍarġ a-n-aškġ.› 
					</seg>
					<seg id="b.LUK.14.21" type="verse">
						iwrri-d-uh̬ddam yini iwaliwn-ad i-sidis. ṭiyyr-as i-bu-tgmmi bahra, yini ġakudan i-uh̬ddam-ns: ‹ffuġ tazzlt ġ-iswak ula tiswak n-tmdint, tawid-d imẓlaḍ d-ikušamn d-ibukaḍn d-ibiḍarn.› 
					</seg>
					<seg id="b.LUK.14.22" type="verse">
						yan imikk iwrri-d-uh̬ddam yini-as: ‹skrġ ma-tnnit a-sidi, walaynni sul iqama mani ih̬wan ġ-uḥanu n-imnsi.› 
					</seg>
					<seg id="b.LUK.14.23" type="verse">
						yini bu-tgmmi i-uh̬ddam-ns: ‹ffuġ-daġ s-iġarasn d-tġarasin, tamrt mddn ad-d-kšmn ard tɛmmr-tgmmi-nu. 
					</seg>
					<seg id="b.LUK.14.24" type="verse">
						ašku rad-awn-iniġ, ġwilli mi ɛrḍġ ġ-isizwar, ur-illi yan zġ-gisn ra-imḍi imnsi-nu.›» 
					</seg>
					<seg id="b.LUK.14.25" type="verse">
						munn-d mddn ggutnin f-yasuɛ ġ-uġaras, igrawl gisn yini-asn: 
					</seg>
					<seg id="b.LUK.14.26" type="verse">
						«wanna-d-sri-yuškan, ur-iẓḍar a-ig amḥḍar-inu iġ-ur-a-yyi-ittiri uggʷar n-babas d-innas d-tmġart-ns d-tarwa-ns d-aytmas d-istmas, d-ih̬f-ns ula ntta. 
					</seg>
					<seg id="b.LUK.14.27" type="verse">
						wanna ur-yusin aggjdi-ns imun didi, ur-iẓḍar a-ig amḥḍar-inu. 
					</seg>
					<seg id="b.LUK.14.28" type="verse">
						ma-ra-iskr wanna gigun iran a-ibnu yal-lbrj? is-ur-ra-iskiws iskr lḥsab-ns a-iẓr is-dars iqaridn ma-s-a-t-itkmmal? 
					</seg>
					<seg id="b.LUK.14.29" type="verse">
						a-ur-izzugz llsas yaf-n is-ur-iẓḍar a-t-ikmml. ġakudan ra-gis-ḍṣṣan kullu winna-t-ẓranin 
					</seg>
					<seg id="b.LUK.14.30" type="verse">
						ar-ttinin: ‹ġwad igra a-ibnu walaynni ur-iẓḍar a-ikmml.› 
					</seg>
					<seg id="b.LUK.14.31" type="verse">
						ma-ra-iskr-ugllid nna-iran a-iffuġ a-immaġ d-ugllid yaḍni? is-ur-ra-iskiws a-imšawar d-imddukkʷal-ns a-iẓr is-iẓḍar a-inru s-mraw id-walf ġwalli-t-id-imnaggarn s-sin id-mraw-walf? 
					</seg>
					<seg id="b.LUK.14.32" type="verse">
						iġ-as-ur-iẓḍar, rad-as-yazn arqqas sul-n-yaggug baš a-d-dids-imšaška tili sslamt i-ngratsn. 
					</seg>
					<seg id="b.LUK.14.33" type="verse">
						ġmkad a-s-awn-nniġ, wanna gigun ur-ifiln kullu ma-dars-illan, ur-ra-yiẓḍar a-ig amḥḍar-inu. 
					</seg>
					<seg id="b.LUK.14.34" type="verse">
						«tfulki tisnt walaynni iġ-tlmus tisnt ma-s-ra-stti-tssmarġm? 
					</seg>
					<seg id="b.LUK.14.35" type="verse">
						ur-sul-tgi i-wakal ula tga i-ugudi n-umazir. ra-stt-awin mddn luḥn-tt-in s-brra. wanna dar imzgan a-srsn-isflid, illa fllas a-isfld.» 
					</seg>
				</div>
				<div id="b.LUK.15" type="chapter">
					<seg id="b.LUK.15.1" type="verse">
						yan-wass munn-d kigan d-id-bu-nkkas d-mddn ʷh̬šnnin, irin ad-sflidn i-yasuɛ. 
					</seg>
					<seg id="b.LUK.15.2" type="verse">
						ar-tngmugn ifarisin d-imslmdn n-ššrɛ ar-ttinin: «han argaz-an ar-ištta d-willi ʷh̬šnnin ar-srsn-itfraḥ.» 
					</seg>
					<seg id="b.LUK.15.3" type="verse">
						isawl yasuɛ yut-asn lmɛna-yad isqsa-tn: 
					</seg>
					<seg id="b.LUK.15.4" type="verse">
						«ma-ra-iskr yan gigun iṭṭafn miyya n-ih̬f n-uwlli iġ-as-tjla yat gisnt? ra-ifl tẓa n-id-mraw d-tẓa (99) frdnt ġ-lh̬la, iddu ar-isiggil s-talli ijlan ard-stt-yaf. 
					</seg>
					<seg id="b.LUK.15.5" type="verse">
						ġakud nna-stt-yufa ra-stt-id-yasi f-tġʷraḍ-ns ifrḥ bahra, 
					</seg>
					<seg id="b.LUK.15.6" type="verse">
						iruḥ-d tigmmi iġr-d i-imddukkʷal-ns d-wadjarn-ns yini-asn: ‹aškad-d tfrḥm didi, ha-yyi ufiġ tahrwit lli-yyi-ijlan.› 
					</seg>
					<seg id="b.LUK.15.7" type="verse">
						ġmkad a-s-rad-awn-iniġ, rad-frḥn ayt-ignwan s-yan-n-ifln kullu ma-iskar yʷh̬šn iwrri-d s-uġaras n-rbbi uggʷar n-tẓa n-id-mraw d-tẓa lli-ġalnin is-šwan ur-tn-ih̬ṣṣa ad-fln ddnub-nsn. 
					</seg>
					<seg id="b.LUK.15.8" type="verse">
						«ma-ra-tskr-tmġart nna-iṭṭafn mraw n-uqarid n-nnuqrt iġ-as-ijla yan gisn? ra-tssrġ lqndil tars kullu tigmmi ar-srs-tsiggil ard-ti-taf. 
					</seg>
					<seg id="b.LUK.15.9" type="verse">
						ġakud nna-ti-tufa ra-di-tġr i-tmddukkʷalin-ns d-tadjarin-ns tini-asnt: ‹aškamd-d tfrḥmt didi, ha-yyi ufiġ aqarid lli-yyi-ijlan.› 
					</seg>
					<seg id="b.LUK.15.10" type="verse">
						ġmkad a-s-rad-awn-iniġ, ar-tfraḥn lmalayka n-rbbi s-yan-n-ifln kullu ma-iskar yʷh̬šn iwrri-d s-uġaras n-rbbi.» 
					</seg>
					<seg id="b.LUK.15.11" type="verse">
						izayd yasuɛ yini-asn: «ha-yan-urgaz dars sin tarwa. 
					</seg>
					<seg id="b.LUK.15.12" type="verse">
						yašk-id ġwalli imẓẓin iḍalb-t yini-as: ‹wa-baba, ad-iyi-tfkt ġilad ma-yyi-d-yuškan ġ-lwrt.› inkr babas ibḍu-asn ayda-ns. 
					</seg>
					<seg id="b.LUK.15.13" type="verse">
						zrin kra n-uwssan, issmun yus-lli imẓẓin kullu ma-iṭṭaf, imuddu s-yat-tmazirt yaggugn. ar-iskar ġin s-ššhwat-ns aylliġ išša kullu maylli dars illan, 
					</seg>
					<seg id="b.LUK.15.14" type="verse">
						ur-sul-dars-iqama yat. iwrri yili-uġni išqan ġ-tmazirt-an, ilkm bahra f-ma-ištta. 
					</seg>
					<seg id="b.LUK.15.15" type="verse">
						iddu a-ih̬dm ġ-dar yan ġ-imzdġn n-tmazirt-an, yazn-t s-igran a-ikssa alfan. 
					</seg>
					<seg id="b.LUK.15.16" type="verse">
						iwrri iẓuẓḍ a-iɛmmr aḥlig-ns s-tkiḍa lli-šttan-walfan, walaynni ur-as-fkin yat. 
					</seg>
					<seg id="b.LUK.15.17" type="verse">
						ġ-isiggʷra iswangm d-ih̬f-ns yini: ‹ih̬ddamn n-baba kullutn ar-asn-d-bdda-itšaḍ-uġrum, imma nkki ha-yyi ar-tmtatġ s-laẓ. 
					</seg>
					<seg id="b.LUK.15.18" type="verse">
						rad-dduġ ġilad wrriġ s-dar baba iniġ-as: wa-baba, ffuġġ bahra zġ-maylli ira rbbi ula ma-trit kiyi. 
					</seg>
					<seg id="b.LUK.15.19" type="verse">
						ur-sul-sthllaġ ad-gġ yuk. skr gigi zund yan zġ-ih̬ddamn-nnk.› 
					</seg>
					<seg id="b.LUK.15.20" type="verse">
						inkr ġakudan iftu s-dar babas. sul-n-yaggug s-t-in-yukʷz babas, iḥnnu gis yazzl s-dars yamẓ-t-id ġ-gr ifassn-ns ar-t-issudun. 
					</seg>
					<seg id="b.LUK.15.21" type="verse">
						imma yus inna-yas: ‹wa-baba, ha-nkki ffuġġ bahra zġ-maylli ira rbbi ula ma-trit kiyi. ur-sul-sthllaġ ad-gġ yuk.› 
					</seg>
					<seg id="b.LUK.15.22" type="verse">
						walaynni babas iġra-d i-ih̬ddamn-ns yini-asn: ‹azzlat tawim-d aslham lli-ihiyyan tsslsm-as-t, tgm-as talh̬atmt ġ-uḍaḍ-ns d-idukan ġ-iḍarn-ns, 
					</seg>
					<seg id="b.LUK.15.23" type="verse">
						tawim-d igiz iḍnin tġrsm-as a-nšš nfrḥ. 
					</seg>
					<seg id="b.LUK.15.24" type="verse">
						ašku iwi lli-immutn hati iddr, ġwalli ijlan hati nufa-t.› zaydn frḥn bahra i-ngratsn. 
					</seg>
					<seg id="b.LUK.15.25" type="verse">
						imma yus lli-imqqurn illa-n ġ-igran ġ-tasaɛt-an. lliġ-d-yuška yakmur-d s-tgmmi isfld i-uḥwaš d-tġurit, 
					</seg>
					<seg id="b.LUK.15.26" type="verse">
						iġr-d i-yan-uh̬ddam isqsa-t: ‹mayd illan?› 
					</seg>
					<seg id="b.LUK.15.27" type="verse">
						yini-as: ‹yuška-d gʷmak. iġrs babak i-igiz iḍnin ašku iwrri-d dars yus ur-t-yaġ yat.› 
					</seg>
					<seg id="b.LUK.15.28" type="verse">
						ġakudan ibzg ṭiyyr-as bahra ur-akkʷ-iri a-ikšm s-tgmmi. iffuġ-d babas iḍalb-t bahra, 
					</seg>
					<seg id="b.LUK.15.29" type="verse">
						imma ntta irur-as: ‹hati mnnaw isggʷasn ayd dark kkatġ tammara, ar-bdda-skarġ s-wawal-nnk, walaynni ur-jju-yyi-tfkit wah̬h̬a ġir tikrut a-srs-frḥġ nkki d-imddukkʷal-inu. 
					</seg>
					<seg id="b.LUK.15.30" type="verse">
						imma ġilad ha-yuk lli-n-iššan kullu lh̬ir-nnk d-tmgganin, tġrst-as i-igiz iḍnin.› 
					</seg>
					<seg id="b.LUK.15.31" type="verse">
						isawl babas yini-as: ‹wa-iwi, kiyi tllit-bdda didi. kullu mad-dari-illan iga winnk. 
					</seg>
					<seg id="b.LUK.15.32" type="verse">
						ifulki a-nfrḥ ar-nštta ašku gʷmak lli-immutn hati iddr, ġwalli ijlan hati nufa-t.›» 
					</seg>
				</div>
				<div id="b.LUK.16" type="chapter">
					<seg id="b.LUK.16.1" type="verse">
						isawl-daġ yasuɛ s-imḥḍarn-ns yini-asn: «ha-yan-urgaz iṭṭafn ayda iggutn, ifl-t ġ-ufus n-uh̬ddam-ns a-t-igabl. isfld bu-wayda f-uh̬ddam-an is-a-yas-izzmzar ayda-ns. 
					</seg>
					<seg id="b.LUK.16.2" type="verse">
						iġr-as s-dars yini-as: ‹ma-iga ġayd mi fllak sflidġ? ašk-id ġilad, nḥasab didi s-ma-tskrt s-wayda-nu, ašku ur-sul-riġ a-dari-th̬dmt.› 
					</seg>
					<seg id="b.LUK.16.3" type="verse">
						iswangm-uh̬ddam, yini d-ih̬f-ns: ‹ma-rad-skrġ? ra-yyi-issufġ sidi. ur-dusġ baš ad-qqazġ akal, d-ur-rḍiġ a-tḍalabġ mddn. 
					</seg>
					<seg id="b.LUK.16.4" type="verse">
						ssnġ ma-rad-skrġ baš a-yyi-n-šškšamn mddn s-darsn iġ-iyi-issufġ zġ-twuri.› 
					</seg>
					<seg id="b.LUK.16.5" type="verse">
						yazn ilmma s-kullu willi mi iḍfar sidis kra, isawl srsn yan s-yan. isqsa amzwaru: ‹mnšk ad-ak-iḍfar sidi?› 
					</seg>
					<seg id="b.LUK.16.6" type="verse">
						yini-as: ‹miyya n-waṭṭaru n-zzit.› yini-as: ‹ha-lḥsab-nnk, skiws ġil ġil tarat gis smmus id-mraw n-waṭṭaru.› 
					</seg>
					<seg id="b.LUK.16.7" type="verse">
						isqsa wayyaḍ: ‹mnšk ad-ak-iḍfar?› yini-as: ‹miyya n-utllis n-irdn.› yini-as: ‹ha-lḥsab-nnk, ara gis tam id-mraw n-utllis.› 
					</seg>
					<seg id="b.LUK.16.8" type="verse">
						ġakudan yulġ bu-wayda ah̬ddam-ns-lli yʷh̬šnn, ašku iswangm bahra ġ-mayd iskr. ašku ar-swingimn ayt-ddunit-ad ġ-tġawsiwin-nsn uggʷar n-ayt-tifawt. 
					</seg>
					<seg id="b.LUK.16.9" type="verse">
						rad-awn-iniġ, skarat-awn imddukkʷal s-wayda n-ddunit-ad, a-kʷn-in-šškšmn s-tgʷmma l-lih̬rt ġakud nna-itmma-wayda. 
					</seg>
					<seg id="b.LUK.16.10" type="verse">
						«yan iskarn lḥqq s-tġawsiwin mẓẓinin ra-t-iskr ula s-tġawsiwin mqqurnin. yan itffuġn zġ-lḥqq s-tġawsiwin mẓẓinin ra-zgis-iffuġ ula s-tġawsiwin mqqurnin. 
					</seg>
					<seg id="b.LUK.16.11" type="verse">
						iġ-ur-tskirm s-nniyt s-wayda n-ddunit-ad ma-ra-ifl ġ-ufus-nnun maylli ihiyyan s-uggʷar? 
					</seg>
					<seg id="b.LUK.16.12" type="verse">
						iġ-ur-tskirm s-nniyt s-ma-igan win wiyyaḍ ma-rad-awn-ifk ma-igan winnun? 
					</seg>
					<seg id="b.LUK.16.13" type="verse">
						«ur-ra-yiẓḍar yan a-iqasa sin id-sidis. imma ra-ikrhu yan yiri wayyaḍ, nġd ra-ituqqar yan iḥgr wayyaḍ. ur-ra-tiẓḍarm a-tgm ismgan n-rbbi d-win-wayda.» 
					</seg>
					<seg id="b.LUK.16.14" type="verse">
						lliġ sfldn ifarisin i-kullu mayd inna yasuɛ ar-gis-tṭnaẓn, ašku ntni ɛzzan darsn iqaridn. 
					</seg>
					<seg id="b.LUK.16.15" type="verse">
						imma ntta irur-asn: «ha-kunni ar-tmalam ih̬fawn-nnun ġ-lgddam n-mddn baš a-fllawn-ttinin tfulkim, walaynni rbbi issn ma-illan ġ-uwlawn-nnun. ašku ġaylli iɛzzan dar mddn, tajlh̬it a-iga dar rbbi. 
					</seg>
					<seg id="b.LUK.16.16" type="verse">
						«ikka-ttin ššrɛ n-musa ula lanbiya ar-malan i-mddn ma-ira rbbi aylliġ-d-yuška yuḥanna amsddam. imma ġilad ġ-a-tbrraḥġ s-lh̬bar ifulkin n-tgldit n-rbbi, mmaġn kullu mddn a-srs-kšmn. 
					</seg>
					<seg id="b.LUK.16.17" type="verse">
						walaynni ra-irh̬u ad-ittin ignwan d-wakal ula titti yat-tnqiṭṭ zġ-ššrɛ. 
					</seg>
					<seg id="b.LUK.16.18" type="verse">
						wanna ifran i-tmġart-ns itahl yat yaḍni, hati izna. d-wanna itahln tanna ifran, ula nttan zzna ayan iskr. 
					</seg>
					<seg id="b.LUK.16.19" type="verse">
						«ha-yan-urgaz iṭṭafn ayda iggutn, ar-ilssa aslham aẓggʷaġ d-tmlsa šwanin, ar-ištta ar-issa ifrḥ d-ih̬f-ns kraygatt ass. 
					</seg>
					<seg id="b.LUK.16.20" type="verse">
						yili-daġ yan-umẓluḍ ism-ns liɛazr, ar-d-ittrus ġ-imi n-tgmmi n-urgaz-an. yuḍn s-iḥbba ggutnin, 
					</seg>
					<seg id="b.LUK.16.21" type="verse">
						iẓuẓḍ a-išš aynna-d-iṭṭarn zġ-lmida n-bu-wayda. ula iḍan ar-srs-ttidun ar-tllḥn iḥbba-ns. 
					</seg>
					<seg id="b.LUK.16.22" type="verse">
						immt-ilmma-umẓluḍ-lli, asin-t lmalayka s-tama n-ibrahim. immt bu-wayda ityawmḍal, 
					</seg>
					<seg id="b.LUK.16.23" type="verse">
						irfufn bahra ġ-udġar n-willi mmutnin. yall alln-ns iẓr-n ibrahim ġ-tuggugt iẓr-n liɛazr ġ-tama-ns, 
					</seg>
					<seg id="b.LUK.16.24" type="verse">
						iġr-as: ‹wa-baba ibrahim, ḥnnu gigi. ha-yyi ġ-lɛafit-ad ar-bahra-trfufunġ. azn liɛazr a-d-issayk aḍaḍ-ns aman, issilwiġ ils-inu.› 
					</seg>
					<seg id="b.LUK.16.25" type="verse">
						irar-as ibrahim: ‹kti-d a-iwi is-tumẓt timih̬ar-nnk ġ-ddunit, yamẓ liɛazr tarfufnt. imma ġilad ifrḥ liɛazr ġid, trfufnt kiyi. 
					</seg>
					<seg id="b.LUK.16.26" type="verse">
						rad-ak-iniġ, tlla yat talat idran ġ-gratnnġ didun. ttyawskar i-ġmkad, a-n-ur-bbin ġwid ranin a-n-bbin zġ-darnnġ s-darun, ula iẓḍar yan a-d-ibbi zġ-darun s-darnnġ.› 
					</seg>
					<seg id="b.LUK.16.27" type="verse">
						yini-as bu-wayda: ‹wa-baba ibrahim, walaynni ḍalbġ zġ-gik a-taznt liɛazr s-tgmmi n-baba, 
					</seg>
					<seg id="b.LUK.16.28" type="verse">
						ašku llan sul ġin smmus aytma, ad-asn-yini a-ur-skarn zund nkki, a-ur-d-kšmn ula ntni s-udġar-ad n-urfufn iggutn.› 
					</seg>
					<seg id="b.LUK.16.29" type="verse">
						irar-as ibrahim: ‹aytmak, llan-darsn-warratn n-musa ula win lanbiya. illa fllasn ad-sflidn i-ma-ttinin ntni.› 
					</seg>
					<seg id="b.LUK.16.30" type="verse">
						yini-as bu-wayda: ‹uhu a-baba ibrahim, walaynni iġ-n-darsn-yuška kra n-yan zġ-gr ġwilli mmutnin rad-fln ddnub-nsn wrrin s-uġaras n-rbbi.› 
					</seg>
					<seg id="b.LUK.16.31" type="verse">
						irar-as ibrahim: ‹iġ-ur-a-sflidn i-musa ula lanbiya ur-rad-wrrin, wah̬h̬a-d-akkʷ-inkr kra n-yan zġ-lmut.›» 
					</seg>
				</div>
				<div id="b.LUK.17" type="chapter">
					<seg id="b.LUK.17.1" type="verse">
						isawl yasuɛ s-imḥḍarn-ns yini-asn: «iqqan-d ad-ilint tabayḍḍrin ma-issṭarn mddn, walaynni taguḍi a-ra-yili i-wanna-tnt-in-israsn. 
					</seg>
					<seg id="b.LUK.17.2" type="verse">
						yuf-as iġ-as-ityaggal-uẓru n-uzrg ġ-umggrḍ-ns ityawgar-n ġ-umda, ula issḍr yan zġ-imẓẓiyn-ad. 
					</seg>
					<seg id="b.LUK.17.3" type="verse">
						awiyat-stt ġ-ih̬f-nnun. iġ-iskr gʷmak kra yʷh̬šnn, sawl srs baš a-ur-t-sul-iskr. iġ-tʷgraẓ gʷmak ifl lh̬ʷšant-an, ṣamḥ-as. 
					</seg>
					<seg id="b.LUK.17.4" type="verse">
						iġ-a-yak-iskar lh̬ʷšant ssa n-twal ġ-yan-wass ar-d-ittaški ssa n-twal ar-ak-ittini: ‹tʷgraẓ-iyi f-mad-skrġ, ur-sul-ra-t-skrġ,› illa fllak ad-as-ttṣamaḥt.» 
					</seg>
					<seg id="b.LUK.17.5" type="verse">
						inin-as irqqasn-ns: «ɛawn-aġ a-nzayd namn s-uggʷar.» 
					</seg>
					<seg id="b.LUK.17.6" type="verse">
						irar-asn siditnnġ: «mrad is-gigun-illa liman unšk n-taqqayt imẓẓin l-lh̬rdl, ra-tinim i-tsġart-ad n-imršiq ‹akuf ttyawẓẓat-n ġ-umda› ra-tskr s-mad-as-tnnam. 
					</seg>
					<seg id="b.LUK.17.7" type="verse">
						«ma-ra-tskrt iġ-dark-illa yan-uh̬ddam ar-ikkrz nġd ar-ikssa ulli? iġ-d-iwrri zġ-igran is-rad-as-tinit: ‹ha-imnsi-nnk, gawr tsunfut ar-tšttat›? 
					</seg>
					<seg id="b.LUK.17.8" type="verse">
						uhu, rad-as-tinit: ‹skr-iyi imnsi-nu, tbkist ar-flla-ttsh̬h̬art, ard ššġ suġ nkki ġakudan a-ra-tššt ula kiyi tsut.› 
					</seg>
					<seg id="b.LUK.17.9" type="verse">
						ur-ra-talġm ah̬ddam-an f-mayd iskr, ašku ur-iskir abla tawuri lli-f-t-yuṣṣa sidis. 
					</seg>
					<seg id="b.LUK.17.10" type="verse">
						ula kunni, ġakud lliġ tskrm kullu ma-f-kʷn-yuṣṣa siditun iqqan-kʷn-d a-tinim: ‹ih̬ddamn ka-nga zund wiyyaḍ. ur-nskir abla maylli fllannġ illan.›» 
					</seg>
					<seg id="b.LUK.17.11" type="verse">
						izayd yasuɛ ġ-uġaras n-urušalim, izri ġ-gr-tmizar n-samira d-jalil, 
					</seg>
					<seg id="b.LUK.17.12" type="verse">
						ilkm yan-uduwwar. mnaggarn-t-id mraw injdamn. biddn-in ġ-tuggugt, 
					</seg>
					<seg id="b.LUK.17.13" type="verse">
						alln awal-nsn ar-ttinin: «wa-yasuɛ, wa-sidi, ḥnnu ginnġ.» 
					</seg>
					<seg id="b.LUK.17.14" type="verse">
						lliġ-tn-iẓra yasuɛ yini-asn: «ddwat tmlm ih̬fawn-nnun i-inmġurn n-tgmmi n-rbbi.» ġakudan, lliġ ftan ġusn. 
					</seg>
					<seg id="b.LUK.17.15" type="verse">
						yan gisn, lliġ iẓra ih̬f-ns ijji, iwrri-d yall awal-ns ar-italġ rbbi, 
					</seg>
					<seg id="b.LUK.17.16" type="verse">
						iḍr f-uwdm-ns ġ-dar iḍarn n-yasuɛ ar-t-itškar. iga ntta gu-samira. 
					</seg>
					<seg id="b.LUK.17.17" type="verse">
						isawl yasuɛ yini: «is-urd mraw a-iġusn? manza tẓa yaḍni? 
					</seg>
					<seg id="b.LUK.17.18" type="verse">
						is-ur-illi ma-d-iwrrin a-iškr rbbi abla abrrani-ad?» 
					</seg>
					<seg id="b.LUK.17.19" type="verse">
						yini-as ilmma: «nkr, mun d-uġaras-nnk. ha-kiyi tumnt, mayan a-f-tġust.» 
					</seg>
					<seg id="b.LUK.17.20" type="verse">
						aškin-d kra n-ifarisin sqsan yasuɛ: «managu a-ra-di-tašk-tgldit n-rbbi?» yini-asn: «tagldit n-rbbi, ur-ra-di-tban i-iẓri n-mddn a-stt-ssmaqqln. 
					</seg>
					<seg id="b.LUK.17.21" type="verse">
						ur-ra-yiẓḍar yan a-yini ‹hatti› nġd ‹hattin› ašku tagldit n-rbbi, ammas-nnun a-ġ-tlla.» 
					</seg>
					<seg id="b.LUK.17.22" type="verse">
						yini ilmma i-imḥḍarn-ns: «ra-d-yašk-uzmz lli-ġ-ra-tẓuẓḍm bahra a-tẓrm yan-wass ġ-uwssan n-yus n-bnadm, ur-ra-ti-tẓrm. 
					</seg>
					<seg id="b.LUK.17.23" type="verse">
						rad-nkrn mddn inin-awn ‹hatin› nġd ‹hati›. walaynni rad-awn-iniġ, a-ur-darsn-tddum ula tḍfurm-tn. 
					</seg>
					<seg id="b.LUK.17.24" type="verse">
						ašku ġmklli kkatn-uwsmann zġ-yat-tsga n-ignwan isfiwn-in i-tsga yaḍni, ġmkan a-rad-d-aškġ nkki lli-igan yus n-bnadm ġ-wass-inu. 
					</seg>
					<seg id="b.LUK.17.25" type="verse">
						walaynni iqqan-iyi-d zwar a-bahra-rfufnġ, luḥn-iyi-n mddn n-tasut-ad. 
					</seg>
					<seg id="b.LUK.17.26" type="verse">
						zund ġaylli illan ġ-uwssan n-nuḥ a-ra-yili ġ-uwssan-an ġ-ra-d-yašk yus n-bnadm. 
					</seg>
					<seg id="b.LUK.17.27" type="verse">
						ar-šttan mddn ar-ssan ar-ttahaln ar-ttahalnt ar ass lli-ġ-ikšm nuḥ s-wanaw ġlin-d-srsn-waman ggutnin tyawhlakn kullutn. 
					</seg>
					<seg id="b.LUK.17.28" type="verse">
						rad-daġ-yili ġmklli illan ġ-uwssan n-luṭ. ar-šttan ar-ssan ar-saġn ar-zznzan ar-tẓẓun ar-bnnun, 
					</seg>
					<seg id="b.LUK.17.29" type="verse">
						walaynni ġ-wass lli-ġ-iffuġ luṭ tamdint n-sadum tḍr-d lɛafit d-lkbrit zġ-ignwan tyawhlakn kullutn. 
					</seg>
					<seg id="b.LUK.17.30" type="verse">
						ġmkan a-ra-d-daġ-yili ġ-wass lli-ġ-ra-d-iban yus n-bnadm. 
					</seg>
					<seg id="b.LUK.17.31" type="verse">
						«imma ġassan, rad-awn-fllas-iniġ: wanna illan ġ-iggi n-tgmmi, iqqan-t-id a-ur-igguz a-d-yasi tiġawsiwin-ns zġ-tgmmi. ula wanna-n-illan ġ-igran, a-ur-iwrri a-d-yawi kra. 
					</seg>
					<seg id="b.LUK.17.32" type="verse">
						swangmad-d ma-ijran i-tmġart n-luṭ. 
					</seg>
					<seg id="b.LUK.17.33" type="verse">
						wanna isiggiln a-ijjnjm tudrt-ns ra-stt-ijlu. d-wanna ijlan tudrt-ns ra-stt-ijjnjm. 
					</seg>
					<seg id="b.LUK.17.34" type="verse">
						rad-awn-iniġ, ġ-iḍ-an rad-ilin sin mddn ġ-tisi, ra-yitti yan iqama yan. 
					</seg>
					<seg id="b.LUK.17.35" type="verse">
						rad-ilint snat-tmġarin ar-ẓẓaḍnt, ra-titti yat tqama yat.» 
					</seg>
					<seg id="b.LUK.17.37" type="verse">
						sqsan-t imḥḍarn-ns: «wa-sidi, maniġ a-ra-yili mayad?» yini-asn: «innaġ illa miḍrus a-ġ-a-n-tmunun igadrn.» 
					</seg>
				</div>
				<div id="b.LUK.18" type="chapter">
					<seg id="b.LUK.18.1" type="verse">
						isawl yasuɛ s-imḥḍarn-ns, yiri ad-asn-iml is-tn-d-iqqan a-bdda-tẓallan bla-da-trmayn. yut-asn lmɛna-yad, 
					</seg>
					<seg id="b.LUK.18.2" type="verse">
						yini-asn: «ha-yal-lqaḍi ġ-yat-tmdint, ur-iksuḍ rbbi ula-da-stt-itawi ġ-mddn. 
					</seg>
					<seg id="b.LUK.18.3" type="verse">
						tili yat-thjjalt ġ-tmdint-an ar-bdda-tssmummʷi ġ-dar lqaḍi ar-as-ttini: ‹fukku-yyi zġ-unuwwaš-inu.› 
					</seg>
					<seg id="b.LUK.18.4" type="verse">
						mnnaw-uwssan ur-iri lqaḍi ad-as-isfld, imil yini d-ih̬f-ns: ‹tahjjalt-ad ar-bdda-yyi-tssiḥil. wah̬h̬a ur-ksuḍġ rbbi ula-da-stti-tawiġ ġ-mddn ra-stt-fukkuġ, a-ur-sul-di-ttaški ad-iyi-trẓ ih̬f.›» 
					</seg>
					<seg id="b.LUK.18.6" type="verse">
						yini-asn siditnnġ: «ġmkad a-s-inna lqaḍi-an yʷh̬šnn, 
					</seg>
					<seg id="b.LUK.18.7" type="verse">
						imma rbbi is-ur-ra-ifukku mddn-ns lli-as-aqranin ġ-iyḍ ula azal? is-ra-imaṭl ad-asn-ifk maylli zġ-gis ḍalbn? 
					</seg>
					<seg id="b.LUK.18.8" type="verse">
						rad-awn-iniġ, ra-tn-ifukku ḥayna. walaynni ġassan ġ-rad-d-wrriġ s-ddunit-ad nkki lli-igan yus n-bnadm, is-rad-d-afġ ma-sul-yumnn?» 
					</seg>
					<seg id="b.LUK.18.9" type="verse">
						izayd yasuɛ isawl s-kra n-mddn lli-iɛjb ih̬f-nsn, ġaln is-fulkin ar-tḥgarn wiyyaḍ. yut-asn lmɛna-yad yini-asn: 
					</seg>
					<seg id="b.LUK.18.10" type="verse">
						«ha-sin mddn kšmn s-tgmmi n-rbbi ad-ẓẓalln. yan iga afarisi, ig wayyaḍ bu-nkkas. 
					</seg>
					<seg id="b.LUK.18.11" type="verse">
						ibidd-ufarisi waḥdut, iẓẓall d-ih̬f-ns yini: ‹wa-rbbi, ar-k-tškarġ ašku ur-giġ zund mddn yaḍni. ntni ar-takʷrn ar-tġʷššan ar-tfsadn. ar-k-tškarġ ašku ur-akkʷ-giġ zund bu-nkkas-ad. 
					</seg>
					<seg id="b.LUK.18.12" type="verse">
						ha-yyi ar-taẓumġ kraygatt kraḍ-uwssan, ar-akkaġ tis mrawt n-kullu ma-dari-illan.› 
					</seg>
					<seg id="b.LUK.18.13" type="verse">
						imma bu-nkkas, ibidd-n ġ-tġurdin. ur-iẓḍar a-yall alln-ns s-iggi. ar-ikkat f-idmarn-ns ar-ittini: ‹wa-rbbi ṣamḥ-iyi, iggut mad-skrġ yʷh̬šn.› 
					</seg>
					<seg id="b.LUK.18.14" type="verse">
						rad-awn-iniġ, lliġ wrrin s-tgʷmma-nsn, bu-nkkas-an a-f-irḍa rbbi, urd afarisi. ašku wanna issimġurn ih̬f-ns ra-t-iẓẓimẓay rbbi, imma wanna iẓẓimẓayn ih̬f-ns ra-t-issimġur.» 
					</seg>
					<seg id="b.LUK.18.15" type="verse">
						ar-di-ttaškin mddn ar-di-tawin tarwa mẓẓinin i-yasuɛ, irin a-n-fllasn-isrs ifassn-ns ibark-tn. lliġ ẓran imḥḍarn-ns mayd skarn, rarn-tn inin-asn: «a-tn-d-ur-tawim.» 
					</seg>
					<seg id="b.LUK.18.16" type="verse">
						imma yasuɛ iġra-d i-tarwa s-dars yini: «adjat tarwa mẓẓinin a-d-dari-aškin. a-tn-ur-tḥṣarm, ašku zund ġwid a-mi-tlla-tgldit n-rbbi. 
					</seg>
					<seg id="b.LUK.18.17" type="verse">
						lḥqq a-rad-awn-iniġ, wanna ur-irin a-ikšm s-tgldit n-rbbi zund arraw imẓẓin ur-ra-srs-ikšm.» 
					</seg>
					<seg id="b.LUK.18.18" type="verse">
						yašk-id yan-unmġur n-tmazirt-an, isqsa yasuɛ yini-as: «way-amslmd ifulkin, ma-rad-skrġ baš ad-ṭṭafġ tudrt l-lih̬rt?» 
					</seg>
					<seg id="b.LUK.18.19" type="verse">
						isawl yasuɛ yini-as: «mah̬ aylliġ-iyi-tgit d-wad ifulkin? ur-illi yan ifulkin abla rbbi waḥdut. 
					</seg>
					<seg id="b.LUK.18.20" type="verse">
						kiyi tssnt luṣiyat, ‹a-ur-tznut, a-ur-tnġt, a-ur-takʷrt, a-ur-tfkt tugga n-tkrkas. awi-tt ġ-babak d-innak.›» 
					</seg>
					<seg id="b.LUK.18.21" type="verse">
						yini-as-unmġur: «mayad kullut ar-t-skarġ zġ-lliġ mẓẓiġ sul s-ġilad.» 
					</seg>
					<seg id="b.LUK.18.22" type="verse">
						lliġ isfld yasuɛ i-mayad yini-as: «yat-tġawsa ad-ak-iqaman. zayd tzznzt kullu mad-dark-illan tfkt-t i-imẓlaḍ, yili-ak-wayda ġ-ignna. taškid-d ilmma tmunt didi.» 
					</seg>
					<seg id="b.LUK.18.23" type="verse">
						imma ntta lliġ isfld i-wawal-ad tʷgraẓ-t bahra ašku iggut-dars-wayda. 
					</seg>
					<seg id="b.LUK.18.24" type="verse">
						yasuɛ iẓra is-ti-tʷgraẓ, yini-asn: «mnšk a-s-išqa f-willi dar iggut-wayda ad-kšmn s-tgldit n-rbbi. 
					</seg>
					<seg id="b.LUK.18.25" type="verse">
						ra-irh̬u f-urɛam a-ikšm zġ-tiṭ n-tasmi ula ikšm yan dar ayda iggutn s-tgldit n-rbbi.» 
					</seg>
					<seg id="b.LUK.18.26" type="verse">
						inin-as ġwilli-as-sfldnin: «iġ-iga ġmkad, ma-ra-yiẓḍar a-injm?» 
					</seg>
					<seg id="b.LUK.18.27" type="verse">
						yini-asn yasuɛ: «aynna mi ur-iẓḍar bnadm, iẓḍar-as rbbi.» 
					</seg>
					<seg id="b.LUK.18.28" type="verse">
						isawl bṭrus yini-as: «ha-nkkʷni nfl-n tigʷmma-nnġ našk-id nmun didk.» 
					</seg>
					<seg id="b.LUK.18.29" type="verse">
						yini-asn yasuɛ: «lḥqq a-rad-awn-iniġ, wanna-n-ifln tigmmi-ns nġd tamġart-ns nġd aytmas nġd babas nġd innas nġd tarwa-ns f-ssibt n-tgldit n-rbbi, 
					</seg>
					<seg id="b.LUK.18.30" type="verse">
						rad-as-yili mad-bahra-yugʷrn mayad ġ-ddunit-ad, tili-as ġ-lih̬rt tudrt idumn.» 
					</seg>
					<seg id="b.LUK.18.31" type="verse">
						yawi yasuɛ sin d-mraw n-umḥḍar-ns waḥdutn, yini-asn: «ẓrat, ra-nddu s-urušalim, ijru ġin kullu mad-uran lanbiya f-yus n-bnadm. 
					</seg>
					<seg id="b.LUK.18.32" type="verse">
						ra-yyi-dḥin s-gr ifassn n-ibrraniyn, ṭnẓn gigi rgmn-iyi ssufsn flla. 
					</seg>
					<seg id="b.LUK.18.33" type="verse">
						ra-yyi-ssġuršn nġn-iyi, nkrġ-d ilmma zġ-lmut ġ-wis kraḍ-uwssan.» 
					</seg>
					<seg id="b.LUK.18.34" type="verse">
						imma imḥḍarn-ns ur-fhimn tiġawsiwin-ad. ur-ssinn ma-ira ad-asn-yini, tntl fllasn lmɛna. 
					</seg>
					<seg id="b.LUK.18.35" type="verse">
						yakmur-d yasuɛ s-tmdint n-ariḥa. illa ġin yan-ubukaḍ igawr ġ-tama n-uġaras ar-itḍalab. 
					</seg>
					<seg id="b.LUK.18.36" type="verse">
						isfld i-mddn ggutnin ar-zrayn ġ-uġaras isqsa-tn f-ma-illan. 
					</seg>
					<seg id="b.LUK.18.37" type="verse">
						inin-as: «yasuɛ gu-naṣira ayd izrin.» 
					</seg>
					<seg id="b.LUK.18.38" type="verse">
						yall awal-ns ġakudan iġr-as yini: «wa-yasuɛ yus n-dawd, ḥnnu gigi.» 
					</seg>
					<seg id="b.LUK.18.39" type="verse">
						grawln mddn lli-biddnin ġ-lgddam-ns, akʷin gis inin-as a-ifssa. imma ntta izuyd ar-itġuwwat ar-ittini: «wa-yus n-dawd, ḥnnu gigi.» 
					</seg>
					<seg id="b.LUK.18.40" type="verse">
						ibidd yasuɛ yini i-mddn-an a-t-id-awin s-dars. lliġ-t-id-iruḥ-ubukaḍ isqsa-t yasuɛ: 
					</seg>
					<seg id="b.LUK.18.41" type="verse">
						«ma-trit ad-ak-t-skrġ?» yini-as: «a-sidi, ad-isfiwġ.» 
					</seg>
					<seg id="b.LUK.18.42" type="verse">
						yini-as yasuɛ: «isfiw ġilad, ha-kiyi tjjit ašku tumnt.» 
					</seg>
					<seg id="b.LUK.18.43" type="verse">
						yisfiw ġakudan iḍfur yasuɛ ġ-uġaras ar-italġ rbbi. mddn-an kullutn, lliġ-t-ẓran alġn rbbi bahra. 
					</seg>
				</div>
				<div id="b.LUK.19" type="chapter">
					<seg id="b.LUK.19.1" type="verse">
						izayd yasuɛ ikšm s-tmdint n-ariḥa, iftu ġ-wammas-ns. 
					</seg>
					<seg id="b.LUK.19.2" type="verse">
						yili ġin yan-unmġur n-willi tamẓnin iqaridn n-nkkas, ig ism-ns zakka, iggut-dars-wayda. 
					</seg>
					<seg id="b.LUK.19.3" type="verse">
						ira bahra a-iẓr yasuɛ walaynni ggutn mddn ġin, ur-iẓḍar a-t-in-iẓr ašku igzzul. 
					</seg>
					<seg id="b.LUK.19.4" type="verse">
						ar-itazzal izwur mddn, iġli s-yat-tsġart n-imršiq a-iẓr yasuɛ, ašku ġin a-zġ-ra-izri. 
					</seg>
					<seg id="b.LUK.19.5" type="verse">
						lliġ-t-in-ilkm yasuɛ yall alln-ns yini-as: «wa-zakka, gguz-d ġil ġil, ašku ġ-tgmmi-nnk a-ġ-rad-gawrġ ġassad.» 
					</seg>
					<seg id="b.LUK.19.6" type="verse">
						igguz-d zakka ḥayna, ifrḥ bahra išškšm yasuɛ s-dars. 
					</seg>
					<seg id="b.LUK.19.7" type="verse">
						lliġ-t-ẓran mddn-an ggutnin, ar-kullu-tngmugn i-ngratsn ar-ttinin: «hati ikšm a-ig anbgi ġ-dar bu-ddnub-ad.» 
					</seg>
					<seg id="b.LUK.19.8" type="verse">
						imma zakka inkr ibidd f-iḍarn-ns yini i-siditnnġ: «ġilad a-sidi, rad-fkġ mnaṣṣ n-wayda-nu i-imẓlaḍ. iġ-ššiġ kra n-yan s-lġʷšš rad-as-t-rarġ f-kkuẓṭ-twal.» 
					</seg>
					<seg id="b.LUK.19.9" type="verse">
						isawl yasuɛ yini-as: «ġassad ilkm-d-ujnjm n-rbbi tigmmi-ad, ašku yumn ġwad ula ntta ġmklli yumn babatnnġ ibrahim. 
					</seg>
					<seg id="b.LUK.19.10" type="verse">
						uškiġ-d nkki lli-igan yus n-bnadm ad-sigglġ s-willi jlanin jjnjmġ-tn.» 
					</seg>
					<seg id="b.LUK.19.11" type="verse">
						izayd yasuɛ isawl s-mddn lli-as-sflidnin, yut-asn lmɛna-yad ašku yakmur s-tmdint n-urušalim. ġaln ntni izd ġ-uwssan-an a-ġ-ra-di-tban-tgldit n-rbbi. 
					</seg>
					<seg id="b.LUK.19.12" type="verse">
						yini-asn: «ha-yan-urgaz iga yus n-tgmmi imqqurn, iskr f-a-imuddu s-yat-tmazirt yaggugn, baš ad-as-fkn lḥqq a-iḥkam tamazirt-ns iwrri-d ig fllas agllid. 
					</seg>
					<seg id="b.LUK.19.13" type="verse">
						lliġ ur-ta-iddi iġra-d i-mraw ih̬ddamn-ns s-dars, ifk i-kraygatt yan gisn yan-uqarid n-uwrġ, yini-asn: ‹zaydat ar-tsaġm ar-tzznzam ard-d-wrriġ.› 
					</seg>
					<seg id="b.LUK.19.14" type="verse">
						imma argaz-an, ar-ti-tkrhun ayt-tmazirt-ns, aznn irqqasn s-tmazirt-lli yaggugn ar-ttinin: ‹ur-nri argaz-ad a-fllannġ-iḥkam.› 
					</seg>
					<seg id="b.LUK.19.15" type="verse">
						izri ma-izrin s-as-ityawfka a-ig agllid, iwrri ilmma s-tmazirt-ns. iġr-d i-ih̬ddamn lli-mi-ifka iqaridn a-dars-kšmn ad-as-inin mnšk ad-d-srsn-rurn. 
					</seg>
					<seg id="b.LUK.19.16" type="verse">
						ikšm-umzwaru yini-as: ‹aqarid-nnk a-sidi, rurġ-d srs mraw iqaridn yaḍni nnigas.› 
					</seg>
					<seg id="b.LUK.19.17" type="verse">
						yini-as-ugllid: ‹išwa. ah̬ddam ifulkin a-tgit. tskrt s-lmɛqul s-mayd idrusn. ra-k-gġ ġilad d-lḥakm f-mrawt-tmdinin.› 
					</seg>
					<seg id="b.LUK.19.18" type="verse">
						ikšm wis sin yini-as: ‹aqarid-nnk a-sidi, rurġ-d srs smmus iqaridn yaḍni nnigas.› 
					</seg>
					<seg id="b.LUK.19.19" type="verse">
						yini-as-ugllid: ‹ra-k-gġ d-lḥakm f-smmust-tmdinin.› 
					</seg>
					<seg id="b.LUK.19.20" type="verse">
						ikšm wayyaḍ yini-as: ‹hay-aqarid-nnk a-sidi. ḥḍiġ-t ġ-yat-tummʷist. 
					</seg>
					<seg id="b.LUK.19.21" type="verse">
						ksuḍġ zġ-gik ašku ssnġ izd argaz išqan a-tgit, ar-di-ttasit ma-ur-n-tsrst ar-di-tmggrt ma-ur-tkrzt.› 
					</seg>
					<seg id="b.LUK.19.22" type="verse">
						yini-as sidis: ‹way-ah̬ddam yʷh̬šnn, s-wawal-ad tnnit a-s-rad-fllak-ḥkamġ. tssnt izd argaz išqan ad-giġ, ar-di-tasiġ ma-ur-n-srsġ ar-d-mggrġ ma-ur-krzġ. 
					</seg>
					<seg id="b.LUK.19.23" type="verse">
						mah̬ aylliġ ur-n-tgit aqarid-inu ġ-lbank, akud nna-d-wrriġ amẓġ-t-id ntta d-ma-d-irur ikka nnigas?› 
					</seg>
					<seg id="b.LUK.19.24" type="verse">
						yini-ugllid i-willi n-tama-ns: ‹kkisat-as aqarid-an tfkm-t i-walli dar mraw iqaridn.› 
					</seg>
					<seg id="b.LUK.19.25" type="verse">
						inin-as: ‹ha-ntta mraw ad-dars-illan, a-sidi.› 
					</seg>
					<seg id="b.LUK.19.26" type="verse">
						irar-asn: ‹rad-awn-iniġ, wanna dar illa, rad-as-ityawfka uggʷar. imma wanna ur-dar-illi, rad-as-ityawkkas ula ma-dars-illan. 
					</seg>
					<seg id="b.LUK.19.27" type="verse">
						imma inuwwašn-an-inu lli-ur-rinin ad-gġ agllid-nsn, awiyat-tn-d tnġm-tn ġ-lgddam-inu.›» 
					</seg>
					<seg id="b.LUK.19.28" type="verse">
						lliġ ikmml yasuɛ iwaliwn-ad, izayd ġ-uġaras n-urušalim izwur-asn. 
					</seg>
					<seg id="b.LUK.19.29" type="verse">
						lliġ ilkm awrir n-zzitun ġ-tsga n-bitfaji d-bitɛanya, yazn sin zġ-imḥḍarn-ns 
					</seg>
					<seg id="b.LUK.19.30" type="verse">
						yini-asn: «zaydat s-uduwwar-an l-lgddam-nnun. kšmat srs, ra-n-tafm yan-usnus iqqnn ur-jju-fllas-ini yan. fsiyat-as tawim-t-id s-ġid. 
					</seg>
					<seg id="b.LUK.19.31" type="verse">
						iġ-kʷn-isqsa kra n-yan mah̬ ad-as-tfssim, tinim-as: ‹ira-t siditnnġ.›» 
					</seg>
					<seg id="b.LUK.19.32" type="verse">
						ddun irqqasn-lli afn-in kullu maylli-s-asn-inna yasuɛ. 
					</seg>
					<seg id="b.LUK.19.33" type="verse">
						lliġ fssin i-usnus, inin-asn id-bab-ns: «mah̬ a-tfssim i-usnus-ad?» 
					</seg>
					<seg id="b.LUK.19.34" type="verse">
						inin-asn: «ira-t siditnnġ.» 
					</seg>
					<seg id="b.LUK.19.35" type="verse">
						awin-d asnus i-yasuɛ. grn-in fllas islhamn-nsn, ssnin yasuɛ. 
					</seg>
					<seg id="b.LUK.19.36" type="verse">
						issudu ġ-uġaras, aškin-d mddn ar-sswan islhamn-nsn ġ-wakal ġ-lgddam-ns. 
					</seg>
					<seg id="b.LUK.19.37" type="verse">
						lliġ ilkm agsar n-uwrir n-zzitun, yakmur-n s-tmdint, frḥn kullu imḥḍarn-an ggutnin, ar-talln awal-nsn ar-talġn rbbi f-kullu tiġawsiwin lli-ẓran mqqurnt 
					</seg>
					<seg id="b.LUK.19.38" type="verse">
						ar-ttinin: «ambarki a-iga-ugllid-ad-d-yuškan s-ism n-sidi rbbi. sslamt ġ-ignna d-lmjd ġ-tattuyt.» 
					</seg>
					<seg id="b.LUK.19.39" type="verse">
						sawln srs kra n-ifarisin zġ-gr mddn-an inin-as: «way-amslmd, ini i-imḥḍarn-nnk ad-fssan.» 
					</seg>
					<seg id="b.LUK.19.40" type="verse">
						irar-asn yasuɛ: «rad-awn-iniġ, iġ-fssan ġwid, rad-utn iẓran-ad taġurit.» 
					</seg>
					<seg id="b.LUK.19.41" type="verse">
						lliġ-n-yakmur yasuɛ s-tama n-urušalim issmaqql-n gis ar-yalla, 
					</seg>
					<seg id="b.LUK.19.42" type="verse">
						yini-as: «mrad is-tssnt aġaras n-sslamt ġassad, walaynni intl fllam. 
					</seg>
					<seg id="b.LUK.19.43" type="verse">
						rad-d-aškin-uwssan ġ-ra-km-d-lkmn inuwwašn-nnm, sutln-am ašbar rgln fllam, ḥṣarn-km zġ-kraygatt tasga. 
					</seg>
					<seg id="b.LUK.19.44" type="verse">
						ra-km-h̬lun d-tarwa-nnm gim, ur-ra-gim-fln aẓru f-wayyaḍ, ašku ur-trit a-tissant izd ġ-uzmz-ad a-ġ-iskr rbbi f-a-km-ijjnjm.» 
					</seg>
					<seg id="b.LUK.19.45" type="verse">
						ikšm yasuɛ s-tgmmi n-rbbi, inkr ar-zgis-iṭṭay ġwilli gis zznzanin, 
					</seg>
					<seg id="b.LUK.19.46" type="verse">
						yini-asn: «han ityara ġ-warra n-rbbi ‹tigmmi-nu ra-tg tigmmi n-tẓallit› imma kunni, hati trurm-tt tga ifri n-imh̬h̬arn.» 
					</seg>
					<seg id="b.LUK.19.47" type="verse">
						kraygatt ass ar-isslmad ġ-tgmmi n-rbbi. imma inmġurn n-tgmmi n-rbbi d-imslmdn n-ššrɛ d-imġarn n-tmazirt-an ar-siggiln mamnk a-s-ra-t-hlkn. 
					</seg>
					<seg id="b.LUK.19.48" type="verse">
						walaynni ur-ufin mamnk, ašku mddn kullutn ar-bahra-ttirin ad-sflidn i-iwaliwn-ns. 
					</seg>
				</div>
				<div id="b.LUK.20" type="chapter">
					<seg id="b.LUK.20.1" type="verse">
						yan-wass illa yasuɛ ġ-tgmmi n-rbbi ar-isslmad mddn ar-asn-itbrraḥ s-lh̬bar ifulkin. aškin-d inmġurn n-tgmmi n-rbbi d-imslmdn n-ššrɛ d-imġarn. lkmn-d yasuɛ 
					</seg>
					<seg id="b.LUK.20.2" type="verse">
						sqsan-t: «ini-aġ, ma-k-id-yuznn a-tskart kullu ġayad? awal n-mi ayd-s-a-ti-tskart?» 
					</seg>
					<seg id="b.LUK.20.3" type="verse">
						isawl yasuɛ yini-asn: «ula nkki ra-kʷn-sqsaġ yan-usqsi. iniyat-iyi, 
					</seg>
					<seg id="b.LUK.20.4" type="verse">
						yuḥanna amsddam, ma-t-id-yuznn a-issddam mddn? izd rbbi nġd bnadm?» 
					</seg>
					<seg id="b.LUK.20.5" type="verse">
						bdun ar-ssmqsan i-ngratsn ar-ttinin: «ma-rad-as-nini? ašku iġ-nenna ‹rbbi a-t-id-yuznn› rad-aġ-yini ‹mah̬ aylliġ ur-tuminm mad-awn-inna?› 
					</seg>
					<seg id="b.LUK.20.6" type="verse">
						walaynni iġ-nenna ‹bnadm a-t-id-yuznn› rad-aġ-kkatn kullu mddn-ad s-iẓran, ašku ar-ttinin ntni izd s-ṣṣaḥt yuḥanna yan-nnabi a-iga.» 
					</seg>
					<seg id="b.LUK.20.7" type="verse">
						sawln ilmma inin-as: «ur-nssin ma-t-id-yuznn.» 
					</seg>
					<seg id="b.LUK.20.8" type="verse">
						irar-asn yasuɛ: «ula nkki ur-rad-awn-iniġ ma-yyi-d-yuznn ad-skarġ kullu mayad.» 
					</seg>
					<seg id="b.LUK.20.9" type="verse">
						isawl yasuɛ s-mddn, yut-asn lmɛna-yad yini-asn: «ha-yan-urgaz iẓẓa aḍil ġ-igr-ns. ifl-t i-ih̬ʷmmaṣn, iftu imuddu s-tmazirt yaḍni igawr-n ġin. 
					</seg>
					<seg id="b.LUK.20.10" type="verse">
						lliġ-d-iruḥ-uzmz yazn yan-uh̬ddam-ns s-dar ih̬ʷmmaṣn, ad-as-d-fkn ma-t-id-yuškan ġ-lġllt n-igr-ns. walaynni ih̬ʷmmaṣn ġwin ah̬ddam-an, ssġuršn-t rarn-t bla yat. 
					</seg>
					<seg id="b.LUK.20.11" type="verse">
						yazn ah̬ddam yaḍni. ula ntta, ssġuršn-t ih̬ʷmmaṣn ssrfufnn-t rarn-t bla yat. 
					</seg>
					<seg id="b.LUK.20.12" type="verse">
						yazn wis kraḍ. ula ntta, ssyaggasn-t luḥn-t-in s-brra. 
					</seg>
					<seg id="b.LUK.20.13" type="verse">
						iswangm bab n-igr d-ih̬f-ns yini: ‹ma-rad-skrġ ġilad? rad-aznġ iwi iɛzzan. ntta, ra-t-uqqrn.› 
					</seg>
					<seg id="b.LUK.20.14" type="verse">
						imma ih̬ʷmmaṣn-lli, lliġ-t-ẓran mšawarn i-ngratsn inin: ‹ġwad a-ra-iwrt igr. aškad-d a-t-nnġ ig lwrt winnġ.› 
					</seg>
					<seg id="b.LUK.20.15" type="verse">
						nkrn luḥn-t-in s-brra n-igr nġn-t.» isqsa-tn yasuɛ: «ma-rad-asn-iskr bab n-igr-an n-waḍil? 
					</seg>
					<seg id="b.LUK.20.16" type="verse">
						ra-d-yašk ihlk ih̬ʷmmaṣn-an ifk igr i-wiyyaḍ.» lliġ sfldn mddn i-ġayan inin: «ad-aġ-injja rbbi.» 
					</seg>
					<seg id="b.LUK.20.17" type="verse">
						issmaqql gisn yasuɛ yini-asn: «ma-iga mayd ityaran ġ-warratn n-rbbi? ‹aẓru lli-n-luḥn ibnnayn, nttan a-iwrrin iga ih̬f n-uġẓu.› 
					</seg>
					<seg id="b.LUK.20.18" type="verse">
						imma aẓru-ad, kullu wanna fllas iḍrn ra-irẓ, d-wanna-f-iḍr ra-t-ilbj d-wakal.» 
					</seg>
					<seg id="b.LUK.20.19" type="verse">
						irin imslmdn n-ššrɛ d-inmġurn n-tgmmi n-rbbi ad-amẓn yasuɛ, ašku ssnn izd ntni a-f-yut lmɛna-yad, walaynni ksuḍn zġ-mddn. 
					</seg>
					<seg id="b.LUK.20.20" type="verse">
						sul-t-gabln, aznn-d kra n-irgazn ad-skarn zund iġ-a-ttirin aġaras n-rbbi, walaynni ran ġir ad-amẓn yasuɛ f-wawal-ns baš a-t-in-dḥin i-lḥakm n-rruman a-fllas-iḥkam. 
					</seg>
					<seg id="b.LUK.20.21" type="verse">
						aškin-d inin-as: «way-amslmd, nssn izd lḥqq ayd ttinit ar-ti-tsslmadt. ur-a-ttmnadt udmawn n-mddn walaynni ar-tsslmadt aġaras n-rbbi ġmklli iga. 
					</seg>
					<seg id="b.LUK.20.22" type="verse">
						ini-aġ, is-iḥlla a-nakka ḍabiyt i-qayṣr nġd uhu?» 
					</seg>
					<seg id="b.LUK.20.23" type="verse">
						imma yasuɛ issn mad-nuwwan ġ-lḥilt-nsn, yini-asn: 
					</seg>
					<seg id="b.LUK.20.24" type="verse">
						«mlat-iyi-d yan-uqarid. iniyat-iyi, win mit a-iga-uwdm-ad d-ism-ad gis illan?» inin-as: «win qayṣr.» 
					</seg>
					<seg id="b.LUK.20.25" type="verse">
						irar-asn: «fkat i-qayṣr ma-igan win qayṣr, tfkm i-rbbi ma-igan win rbbi.» 
					</seg>
					<seg id="b.LUK.20.26" type="verse">
						iḍr-asn lɛjb f-mayd-s-asn-irur. fssan kullu, ur-ẓḍarn a-t-amẓn f-wawal-ns ġ-lgddam n-kullu mddn-an. 
					</seg>
					<seg id="b.LUK.20.27" type="verse">
						aškin-d dars kra n-iṣadduqin. ntni ġ-lmdhb-nsn ar-ttinin «ur-illi ma-ra-d-inkr zġ-lmut.» 
					</seg>
					<seg id="b.LUK.20.28" type="verse">
						sqsan-t: «way-amslmd, yura-yaġ musa inna ‹iġ-immut kra n-yan ifl-d tamġart-ns bla tarwa, illa f-gʷmas n-urgaz-an a-itahl tamġart-an a-dids-iskr tarwa f-ism n-gʷmas lli-immutn.› 
					</seg>
					<seg id="b.LUK.20.29" type="verse">
						ha-ssa n-aytmatn. yiwi-umzwaru tamġart, immt ur-d-ifil tarwa. 
					</seg>
					<seg id="b.LUK.20.30" type="verse">
						yawi-tt wis sin, 
					</seg>
					<seg id="b.LUK.20.31" type="verse">
						ntta ula wis kraḍ, aylliġ-tt-iwin s-ssa, mmtn kullutn ur-d-filn tarwa. 
					</seg>
					<seg id="b.LUK.20.32" type="verse">
						ġ-isiggʷra tmmt-tmġart ula nttat. 
					</seg>
					<seg id="b.LUK.20.33" type="verse">
						ini-aġ, ġ-tnkra lli-ġ-rad-nkrn kullutn, tamġart n-manwa gisn a-ra-tg? hatti tkka-ttin tga tamġart-nsn s-ssa.» 
					</seg>
					<seg id="b.LUK.20.34" type="verse">
						isawl yasuɛ yini-asn: «ayt-ddunit-ad ar-tahaln ar-tahalnt, 
					</seg>
					<seg id="b.LUK.20.35" type="verse">
						imma ġwilli f-irḍa rbbi ad-nkrn zġ-lmut ddrn ġ-lih̬rt, ntni ur-ra-tahaln ula-da-tahalnt. 
					</seg>
					<seg id="b.LUK.20.36" type="verse">
						hatni zund lmalayka a-rad-gn ašku ur-sul-rad-mmtn. gn tarwa n-rbbi ašku luln s-tudrt l-lih̬rt. 
					</seg>
					<seg id="b.LUK.20.37" type="verse">
						imma tankra n-willi mmutnin, yura fllas ula musa ġ-warra n-tzggʷart lli-ijddrn, yini f-sidi rbbi is-iga rbbi n-ibrahim ig rbbi n-isḥaq ig rbbi n-yaɛqub. 
					</seg>
					<seg id="b.LUK.20.38" type="verse">
						awal-an imla-yaġ is-ddrn ntni wah̬h̬a mmutn, ašku sul ddrn kullutn ġ-lgddam n-rbbi.» 
					</seg>
					<seg id="b.LUK.20.39" type="verse">
						inin-as kra n-imslmdn n-ššrɛ: «yʷġẓan mayd tnnit ay-amslmd.» 
					</seg>
					<seg id="b.LUK.20.40" type="verse">
						ašku ur-sul-zɛmn a-t-sqsan. 
					</seg>
					<seg id="b.LUK.20.41" type="verse">
						izayd yasuɛ yini-asn: «mah̬ aylliġ a-ttinin mddn ‹ra-ig lmasiḥ yan zġ-tasut n-ugllid dawd›? 
					</seg>
					<seg id="b.LUK.20.42" type="verse">
						hati dawd ula ntta isawl f-lmasiḥ ġ-warra n-imurign inna: ‹ha-sidi rbbi inna i-sidi, skiws f-ufasiy-inu 
					</seg>
					<seg id="b.LUK.20.43" type="verse">
						ard gġ inuwwašn-nnk ġ-ddu iḍarn-nnk.› 
					</seg>
					<seg id="b.LUK.20.44" type="verse">
						ha-dawd s-ih̬f-ns ibdr ġwalli igan lmasiḥ ig-t d-sidis. mamnk a-ra-ig ġir yan zġ-tasut-ns?» 
					</seg>
					<seg id="b.LUK.20.45" type="verse">
						isawl yasuɛ s-imḥḍarn-ns ġ-lgddam n-mddn-an kullutn yini-asn: 
					</seg>
					<seg id="b.LUK.20.46" type="verse">
						«rarat lɛaql-nnun zġ-imslmdn n-ššrɛ, ašku iɛzza darsn ad-fttun s-tmlsa ġzzifnin šwanin, iɛzzu darsn ad-fllasn-tsllamn mddn ġ-laswaq, iɛzzu darsn ad-zggurun s-lgddam ġ-tgʷmma n-tẓallit ula ġ-uskiws n-imnsiwn. 
					</seg>
					<seg id="b.LUK.20.47" type="verse">
						ar-šttan tigʷmma n-thjjalin, ar-ssiġzzifn tiẓulla-nsn baš ad-ssbayynn ih̬fawn-nsn is-fulkin. ntni ra-fllasn-ittut lḥukm n-rbbi s-uggʷar.» 
					</seg>
				</div>
				<div id="b.LUK.21" type="chapter">
					<seg id="b.LUK.21.1" type="verse">
						ar-itmnad yasuɛ ġ-id-bu-wayda ar-n-srasn tiwafkiw-nsn ġ-ṣṣnduq ġ-tgmmi n-rbbi. 
					</seg>
					<seg id="b.LUK.21.2" type="verse">
						iẓr-n yat-thjjalt tga tamẓluṭṭ, tašk-id tsrs-n snat-tqaridin ġ-ṣṣnduq idrus-watig-nsnt. 
					</seg>
					<seg id="b.LUK.21.3" type="verse">
						yini i-imḥḍarn-ns: «lḥqq a-rad-awn-iniġ, tahjjalt-ad tamẓluṭṭ, hatti tfka uggʷar n-ġwid kullutn, 
					</seg>
					<seg id="b.LUK.21.4" type="verse">
						ašku ntni fkan zġ-maylli darsn iggutn, imma nttat, wah̬h̬a tḥtajja, tfka lmɛišt-ns kullutt.» 
					</seg>
					<seg id="b.LUK.21.5" type="verse">
						sawln imḥḍarn i-ngratsn f-tgmmi n-rbbi, ar-tɛjjabn ġ-ufulki n-iẓran lli-s-tġli ula tiwafkiw lli-gis-akkan mddn i-rbbi. imma yasuɛ inna-yasn: 
					</seg>
					<seg id="b.LUK.21.6" type="verse">
						«kullu mayd ttmnadm, rad-d-aškin-uwssan ġ-rad-kullu-ityawgar s-wakal. ur-ra-gis-iqama-uẓru f-uẓru.» 
					</seg>
					<seg id="b.LUK.21.7" type="verse">
						sqsan-t: «way-amslmd, managu a-ra-yili ġayan? ma-ra-ig tamatart n-is-d-yakmur a-ijru?» 
					</seg>
					<seg id="b.LUK.21.8" type="verse">
						yini-asn yasuɛ: «awiyat-stt ġ-ih̬f-nnun a-kʷn-ur-ijlu yan, ašku ggutn ġwilli ra-d-yašk asin ism-inu, kud yan ar-ittini izd nttan a-igan lmasiḥ ar-ittini: ‹hati truḥ-d tasaɛt.› walaynni a-tn-ur-tḍfurm. 
					</seg>
					<seg id="b.LUK.21.9" type="verse">
						iġ-tsfldm f-imaġn ula uduyn ad-ur-tġuwḍm, ašku iqqan-d a-yili ġayan, walaynni ur-ta-d-iruḥ isiggʷra.» 
					</seg>
					<seg id="b.LUK.21.10" type="verse">
						izayd yini-asn: «ra-tnkr-tqbilt s-tqbilt, tnkr-tgldit s-tgldit, 
					</seg>
					<seg id="b.LUK.21.11" type="verse">
						ilint zznzalat šqanin, yili-uġni d-waṭṭan ġ-kigan d-tmizar. rad-d-bannt-tmitar tjhhdnin ġ-ignwan ard bahra ġuwḍn mddn. 
					</seg>
					<seg id="b.LUK.21.12" type="verse">
						imma kunni, ur-ta-ijri ġayan a-ra-kʷn-tamẓn ar-kʷn-ssrfufunn ar-kʷn-in-dḥayn s-tgʷmma n-tẓallit ula lḥbs. ra-kʷn-in-ssbiddadn ġ-lgddam n-igldan d-lḥukkam f-ssibt n-ma-tgam winu. 
					</seg>
					<seg id="b.LUK.21.13" type="verse">
						tasaɛt-an a-ihiyyann ad-asn-gis-tfkm tugga-nnun flla. 
					</seg>
					<seg id="b.LUK.21.14" type="verse">
						walaynni nbḍat ġ-ih̬f-nnun ur-ta-d-iruḥ-uzmz-an a-ur-tswingimm ġ-mamnk a-s-rad-asn-trarm awal. 
					</seg>
					<seg id="b.LUK.21.15" type="verse">
						ašku rad-awn-d-fkġ iwaliwn d-tḥkimt baš a-ur-yiẓḍar yan zġ-inuwwašn-nnun a-kʷn-issfssa ula a-kʷn-inru ġ-ma-ttinim. 
					</seg>
					<seg id="b.LUK.21.16" type="verse">
						imma kunni ra-kʷn-in-dḥayn ayt-darun d-aytmatun d-ayt-tqbilt-nnun ula imddukkʷal-nnun. rad-nġn kra gigun. 
					</seg>
					<seg id="b.LUK.21.17" type="verse">
						ra-kʷn-tkrhun kullu mddn f-ssibt n-ma-tgam winu. 
					</seg>
					<seg id="b.LUK.21.18" type="verse">
						walaynni ur-ra-ityawhlak kra n-unẓaḍ zġ-ih̬f-nnun. 
					</seg>
					<seg id="b.LUK.21.19" type="verse">
						biddat tzgam, ġmkad a-s-ra-tnjmm. 
					</seg>
					<seg id="b.LUK.21.20" type="verse">
						«iġ-tẓram tamdint n-urušalim sutlnt-as lḥrkat n-iɛskrin, tissanm is-d-yakmur-wass ġ-ra-th̬lu. 
					</seg>
					<seg id="b.LUK.21.21" type="verse">
						imma ġassan, winna llanin ġ-tmazirt n-yudaya, iqqan-tn-d ad-rwln s-idrarn. d-winna llanin ġ-tmdint, iqqan-tn-d a-stt-ffuġn. d-winna llanin ġ-lh̬la, iqqan-tn-d a-n-ur-kšmn s-tmdint. 
					</seg>
					<seg id="b.LUK.21.22" type="verse">
						ašku rad-gn-uwssan-an ussan l-lɛqubit, a-gisn-ijru kullu ma-fllasn-ityaran ġ-warratn n-rbbi. 
					</seg>
					<seg id="b.LUK.21.23" type="verse">
						mnšk a-s-rad-šqun-uwssan-an f-tilli gisn rbbunin ula tilli gisn ssngaynin. ašku ra-tigat tassast ġ-tmazirt-ad, yili lġaḍab n-rbbi f-mddn-ad. 
					</seg>
					<seg id="b.LUK.21.24" type="verse">
						ra-immt kra ġ-imiġ, krfn wiyyaḍ awin-tn s-tmizar aggugnin. rad-akʷln ibrraniyn f-urušalim ard ikmml-uzmz-nsn. 
					</seg>
					<seg id="b.LUK.21.25" type="verse">
						«rad-ilint-tmitar ġ-tafukt d-wayyur d-itran, tili taġuft iggutn ġ-kigan d-tmizar n-ddunit, ġuwḍn mddn ġ-ijjij n-umda ula taḍangiwin-ns. 
					</seg>
					<seg id="b.LUK.21.26" type="verse">
						rad-iksaḍn bahra tġašan s-taġuft n-ma-ra-izri f-ddunit, ašku ra-tyattaynt tifawin n-ignwan. 
					</seg>
					<seg id="b.LUK.21.27" type="verse">
						ġakudan a-ra-yyi-ẓrn, nkki lli-igan yus n-bnadm, ftiġ-d ġ-yat-tmdlut s-lquwwa d-lmjd iggutn. 
					</seg>
					<seg id="b.LUK.21.28" type="verse">
						ġakud nna-tẓram tiġawsiwin-ad ar-jrrunt, nkrat tallm ih̬fawn-nnun, ašku takmur-d tasaɛt lli-ġ-ra-tnjmm.» 
					</seg>
					<seg id="b.LUK.21.29" type="verse">
						izayd yasuɛ yut-asn lmɛna-yad yini-asn: «ẓrat tazart ula isġarn kullutn. 
					</seg>
					<seg id="b.LUK.21.30" type="verse">
						iġ-a-d-ssufuġn ifrawn-nsn, tissanm is-d-yakmur ṣṣif. 
					</seg>
					<seg id="b.LUK.21.31" type="verse">
						ġmkan a-ra-yili. iġ-tẓram timitar-ad-s-awn-nniġ ar-jrrunt, tissanm is-di-takmur-tgldit n-rbbi. 
					</seg>
					<seg id="b.LUK.21.32" type="verse">
						lḥqq a-rad-awn-iniġ, ur-ra-tzri tasut-ad ard kullu ijru mayad. 
					</seg>
					<seg id="b.LUK.21.33" type="verse">
						rad-ittin ignwan d-wakal walaynni ur-sar-ittin iwaliwn-inu. 
					</seg>
					<seg id="b.LUK.21.34" type="verse">
						«awiyat-stt ġ-ih̬f-nnun a-ur-tlhum s-umššu ula tissi ula tiġufiwin n-tudrt-ad, a-ur-imil iruḥ-kʷn-d-wass-an iġwi-kʷn zund agḍiḍ lli-tġwi-tẓqqurt. 
					</seg>
					<seg id="b.LUK.21.35" type="verse">
						ašku ra-izri-wass-an f-kullu imzdġn n-ddunit. 
					</seg>
					<seg id="b.LUK.21.36" type="verse">
						rarat lɛaql tḍufm-bdda ar-ttḍalabm rbbi a-kʷn-issdus a-tnjmm zġ-kullu ġaylli ra-ijru, tbiddm ġ-lgddam n-yus n-bnadm tzgam.» 
					</seg>
					<seg id="b.LUK.21.37" type="verse">
						ass f-wass ar-isslmad yasuɛ ġ-tgmmi n-rbbi, ar-itffuġ ġ-iyḍ a-inssa ġ-uwrir n-zzitun. 
					</seg>
					<seg id="b.LUK.21.38" type="verse">
						zikk ṣbaḥ n-kraygatt ass ar-di-ttaškin mddn ggutnin s-tgmmi n-rbbi, ar-d-dars-tmunun ad-as-sfldn. 
					</seg>
				</div>
				<div id="b.LUK.22" type="chapter">
					<seg id="b.LUK.22.1" type="verse">
						yakmur-d lɛid n-urh̬ṣiṣ lli-mi-ttinin-daġ lɛid n-usurf. 
					</seg>
					<seg id="b.LUK.22.2" type="verse">
						inmġurn n-tgmmi n-rbbi d-imslmdn n-ššrɛ ar-siggiln s-mamnk a-rad-nġn yasuɛ, walaynni ksuḍn zġ-mddn. 
					</seg>
					<seg id="b.LUK.22.3" type="verse">
						ġakudan a-ikšm šiṭan s-yahuda lli-mi-ttinin ish̬aryuṭ, iga yan zġ-sin d-mraw n-umḥḍar. 
					</seg>
					<seg id="b.LUK.22.4" type="verse">
						iddu yahuda s-dar inmġurn n-tgmmi n-rbbi d-win imh̬zniyn, imšawar didsn f-mamnk a-rad-asn-izznz yasuɛ. 
					</seg>
					<seg id="b.LUK.22.5" type="verse">
						frḥn ntni inin-as rad-as-fkn iqaridn. 
					</seg>
					<seg id="b.LUK.22.6" type="verse">
						imšaška-d didsn, iwrri ar-iswingim mamnk a-ra-tn-iɛawn ad-amẓn yasuɛ ġ-kra n-tasaɛt ġ-ur-llin mddn. 
					</seg>
					<seg id="b.LUK.22.7" type="verse">
						ilkm-d-wass n-urh̬ṣiṣ lli-ġ a-qqrsn mddn i-ilqqaġn l-lɛid n-usurf. 
					</seg>
					<seg id="b.LUK.22.8" type="verse">
						inkr yasuɛ yazn bṭrus d-yuḥanna yini-asn: «zaydat tjjujadm-aġ imnsi l-lɛid n-usurf a-t-nšš i-ngratnnġ.» 
					</seg>
					<seg id="b.LUK.22.9" type="verse">
						inin-as: «mani trit a-t-in-gis-njjujad?» 
					</seg>
					<seg id="b.LUK.22.10" type="verse">
						yini-asn: «ẓrat, ra-n-tkšmm s-tmdint, tmnaggarm yan-urgaz yusi-d agdur n-waman. ḍfurat-t s-tgmmi nna-s-ikšm, 
					</seg>
					<seg id="b.LUK.22.11" type="verse">
						tinim i-bu-tgmmi-an ‹hati inna-yak-d-umslmd, maniġ illa-uḥanu lli-ġ-rad-ššġ imnsi n-usurf nkki d-imḥḍarn-inu?› 
					</seg>
					<seg id="b.LUK.22.12" type="verse">
						rad-awn-iml bu-tgmmi-an yan-uḥanu n-uflla imqqurn iswan. ġin a-ġ-ra-tjjujadm.» 
					</seg>
					<seg id="b.LUK.22.13" type="verse">
						ddun ntni afn-in ġmklli-asn-inna, jjujadn imnsi n-usurf. 
					</seg>
					<seg id="b.LUK.22.14" type="verse">
						lliġ-di-tlkm tasaɛt n-imnsi, iskiws yasuɛ a-išš d-irqqasn-ns, 
					</seg>
					<seg id="b.LUK.22.15" type="verse">
						yini-asn: «mnšk a-s-riġ ad-didun-ššġ imnsi-ad n-usurf ur-ta-mmutġ. 
					</seg>
					<seg id="b.LUK.22.16" type="verse">
						ašku rad-awn-iniġ, ur-sul-ra-t-ššġ ard yafu ġ-tgldit n-rbbi.» 
					</seg>
					<seg id="b.LUK.22.17" type="verse">
						yasi lkas iškr rbbi, yini i-imḥḍarn-ns: «amẓat lkas-ad, tsum zġ-gis kullukn. 
					</seg>
					<seg id="b.LUK.22.18" type="verse">
						rad-awn-iniġ, ur-sul-rad-ssuġ zġ-lġllt n-waḍil ard-di-tašk-tgldit n-rbbi.» 
					</seg>
					<seg id="b.LUK.22.19" type="verse">
						yasi tangult, iškr rbbi ibbi-tt ifk-asn-tt yini-asn: «h̬tad tga ddat-inu, ttyawfka f-ssibt-nnun. skarat mayad a-yyi-d-srs-tswingimm.» 
					</seg>
					<seg id="b.LUK.22.20" type="verse">
						yasi ula lkas ġmkad ġ-isiggʷra n-imnsi, yini-asn: «lkas-ad iga lɛhd l-ljdid ġ-gratun d-rbbi s-idammn-inu lli-ra-iffi f-ssibt-nnun. 
					</seg>
					<seg id="b.LUK.22.21" type="verse">
						walaynni hay-afus n-walli-yyi-n-izznzan ittrs didi ġ-lmida-yad. 
					</seg>
					<seg id="b.LUK.22.22" type="verse">
						ra-immt yus n-bnadm ġmklli iqṣad rbbi, walaynni taguḍi a-ra-yili i-urgaz lli-t-izznzan.» 
					</seg>
					<seg id="b.LUK.22.23" type="verse">
						bdun ntni ar-ssmqsan i-ngratsn f-manwa gisn a-ra-iskr ġayan. 
					</seg>
					<seg id="b.LUK.22.24" type="verse">
						ar-tẓin imḥḍarn i-ngratsn f-manwa gisn a-ra-ig anmġur. 
					</seg>
					<seg id="b.LUK.22.25" type="verse">
						isawl srsn yasuɛ yini-asn: «ha-igldan n-ddunit ar-tḥkamn f-ayt-tmizar-nsn, ula inmġurn-nsn ar-ttirin mddn ad-fllasn-ttinin ‹id-bu-ljudit›. 
					</seg>
					<seg id="b.LUK.22.26" type="verse">
						imma kunni, a-ur-yili ġmkan ġ-gratun, ašku ġwalli gigun imqqurn illa fllas a-ig zund ġwalli imẓẓin, ig-umzwaru zund ah̬ddam. 
					</seg>
					<seg id="b.LUK.22.27" type="verse">
						ma-imqqurn? izd ġwalli igawrn ar-ištta nġd ġwalli-as-d-israsn amššu? is-urd ġwalli igawrn ar-ištta? walaynni lliġ nkki ġ-gratun zund ah̬ddam. 
					</seg>
					<seg id="b.LUK.22.28" type="verse">
						«kunni a-didi-ibiddn kullu ussan-ad n-trfufnt-inu. 
					</seg>
					<seg id="b.LUK.22.29" type="verse">
						ġmklli-yyi-ifka baba rbbi tagldit, rad-awn-fkġ ula kunni 
					</seg>
					<seg id="b.LUK.22.30" type="verse">
						a-tšttam ar-tssam ġ-dar lmida-nu ġ-tgldit-inu, tgawrm f-lɛruš ar-ttḥkamm f-kullu ayt-rbbi.» 
					</seg>
					<seg id="b.LUK.22.31" type="verse">
						isawl yasuɛ s-bṭrus yini-as: «simɛan, simɛan, han šiṭan iḍalb a-kʷn-izuzzr ġmklli izuzzur-ufllaḥ ibḍu alim d-irdn. 
					</seg>
					<seg id="b.LUK.22.32" type="verse">
						walaynni ḍalbġ rbbi fllak a-ur-immt liman-nnk. ġakud lliġ twrrit, ssdus aytmak.» 
					</seg>
					<seg id="b.LUK.22.33" type="verse">
						yini-as bṭrus: «wa-sidi, ha-yyi ujadġ ad-didk-dduġ s-lḥbs mmtġ didk.» 
					</seg>
					<seg id="b.LUK.22.34" type="verse">
						imma yasuɛ irur-as: «wa-bṭrus, rad-ak-iniġ, ġ-iḍ-ad ur-ra-iġr-ufullus ard tinit kraṭṭ-twal ur-iyi-tssint.» 
					</seg>
					<seg id="b.LUK.22.35" type="verse">
						isqsa yasuɛ imḥḍarn-ns yini-asn: «ġ-uwssan lli-ġ-kʷn-uznġ bla aqʷrab ula awmmis ula turẓiyin is-tlkmm f-kra ġ-uwssan-an?» inin-as: «uhu, ur-nlkim f-yat.» 
					</seg>
					<seg id="b.LUK.22.36" type="verse">
						yini-asn: «imma ġilad, wanna dar aqʷrab ula awmmis illa fllas a-tn-dids-yawi. wanna ur-dar lkummit illa fllas a-izznz aslham-ns isġ-tt-id. 
					</seg>
					<seg id="b.LUK.22.37" type="verse">
						ašku rad-awn-iniġ, iqqan-d a-ijru maylli flla ityawnnan ġayd izrin ityara: ‹gan-t d-yan zġ-willi ffuġnin zġ-ššrɛ n-rbbi.› hati ra-yafu kullu ma-flla-ityaran.» 
					</seg>
					<seg id="b.LUK.22.38" type="verse">
						inin-as imḥḍarn-ns: «ẓr a-sidi, ha-snat lkmami.» imma ntta irur-asn: «yuwda.» 
					</seg>
					<seg id="b.LUK.22.39" type="verse">
						iffuġ yasuɛ zġ-tmdint iddu s-uwrir n-zzitun ġmklli-bdda-ittidu s-ġin. munn dids imḥḍarn-ns. 
					</seg>
					<seg id="b.LUK.22.40" type="verse">
						lliġ lkmn adġar-an yini-asn: «ẓẓallat tḍalbm rbbi a-kʷn-issanf i-kullu ma-ra-kʷn-ijllu.» 
					</seg>
					<seg id="b.LUK.22.41" type="verse">
						ifl-tn iftu yaggug-n fllasn ma-itggan kkuẓ id-mraw n-uẓmmuẓl, iḍr f-ifaddn-ns ar-itẓalla, 
					</seg>
					<seg id="b.LUK.22.42" type="verse">
						yini: «wa-baba ḍalbġ-ak iġ-trit, kkis flla lkas-ad n-urfufn. walaynni a-yili ma-trit, urd mad-riġ nkki.» 
					</seg>
					<seg id="b.LUK.22.43" type="verse">
						ġakudan igguz-d dars yal-lmalak zġ-ignna issdus-t. 
					</seg>
					<seg id="b.LUK.22.44" type="verse">
						iġuwḍ yasuɛ bahra, ar-itẓalla s-uggʷar aylliġ a-zgis-itaddum lɛrg f-wakal zund timqqa n-idammn. 
					</seg>
					<seg id="b.LUK.22.45" type="verse">
						lliġ ikmml taẓallit inkr iwrri s-dar imḥḍarn-ns, yaf-tn-in ṭṭasn. nhatafn s-taġuft lli-usin. 
					</seg>
					<seg id="b.LUK.22.46" type="verse">
						yini-asn: «mah̬ a-teṭṭasm? nkrat tḍalbm rbbi a-kʷn-issanf i-kullu ma-ra-kʷn-ijllu.» 
					</seg>
					<seg id="b.LUK.22.47" type="verse">
						sul a-isawal s-d-ruḥn mddn ggutnin, izwur-asn-d yahuda lli-igan yan zġ-sin d-mraw n-umḥḍar. iftu s-dar yasuɛ a-t-issudn, 
					</seg>
					<seg id="b.LUK.22.48" type="verse">
						imma yasuɛ inna-yas: «wa-yahuda, izd s-usudn a-s-trit a-tzznzt yus n-bnadm?» 
					</seg>
					<seg id="b.LUK.22.49" type="verse">
						lliġ ẓran imḥḍarn-ns ma-ra-ijru inin-as: «wa-sidi, is-trit a-tn-nṭṭay s-lkmami-ad?» 
					</seg>
					<seg id="b.LUK.22.50" type="verse">
						inkr yan zġ-imḥḍarn yut ah̬ddam n-unmġur n-tgmmi n-rbbi ibbi-as amẓẓuġ afasi. 
					</seg>
					<seg id="b.LUK.22.51" type="verse">
						imma yasuɛ inna-yasn: «zgayat.» iggr-n i-umẓẓuġ n-uh̬ddam ijjujji-t. 
					</seg>
					<seg id="b.LUK.22.52" type="verse">
						isawl yasuɛ s-inmġurn n-tgmmi n-rbbi d-win imh̬zniyn d-imġarn n-tmazirt lli-d-uškanin a-t-amẓn, yini-asn: «ma-s-di-tffuġm s-lkmami d-iɛmad zund iġ-giġ amh̬h̬ar? 
					</seg>
					<seg id="b.LUK.22.53" type="verse">
						lliġ-n-bdda didun kraygatt ass ġ-tgmmi n-rbbi, ur-iyi-tumẓm ġ-uwssan-an, walaynni tasaɛt-nnun ayad a-gis-tḥkam lquwwa n-tillas.» 
					</seg>
					<seg id="b.LUK.22.54" type="verse">
						ġwin yasuɛ awin-t s-tgmmi n-unmġur n-tgmmi n-rbbi, iḍfur-t bṭrus zġ-tuggugt. 
					</seg>
					<seg id="b.LUK.22.55" type="verse">
						ssrġan mddn lɛafit ġ-wammas n-tgmmi, gawrn ġ-tama-ns. iddu bṭrus iskiws ġ-gratsn. 
					</seg>
					<seg id="b.LUK.22.56" type="verse">
						tẓr-t yat-th̬ddamt ġ-tifawt l-lɛafit, tssmaqql gis tini i-mddn-an: «ula ġwad illa d-yasuɛ.» 
					</seg>
					<seg id="b.LUK.22.57" type="verse">
						irar-as bṭrus: «wa-tamġart, ur-t-ssinġ nkki.» 
					</seg>
					<seg id="b.LUK.22.58" type="verse">
						yan imikk s-t-iẓra yan yaḍni yini-as: «ula kiyi tgit yan zġ-gisn.» irar-as-daġ bṭrus: «way-argaz, urd nkki.» 
					</seg>
					<seg id="b.LUK.22.59" type="verse">
						tzri yat tasaɛt s-isawl yan yaḍni s-jjhd yini-asn: «s-ṣṣaḥt, ġwad illa dids ula ntta, ašku gu-jalil a-iga.» 
					</seg>
					<seg id="b.LUK.22.60" type="verse">
						irar-d-daġ bṭrus: «way-argaz, han ur-ssinġ mayd ttinit.» ġakudan sul a-isawal s-iġra-ufullus. 
					</seg>
					<seg id="b.LUK.22.61" type="verse">
						igrawl siditnnġ issmaqql ġ-bṭrus. iswangm-d bṭrus awal lli-s-as-inna siditnnġ: «ġ-iḍ-ad ur-ra-iġr-ufullus ard tinit kraṭṭ-twal ur-iyi-tssint.» 
					</seg>
					<seg id="b.LUK.22.62" type="verse">
						iffuġ bṭrus ar-yalla bahra. 
					</seg>
					<seg id="b.LUK.22.63" type="verse">
						nkrn imh̬zniyn lli-ḍufnin yasuɛ, ar-gis-ḍṣṣan ar-t-kkatn. 
					</seg>
					<seg id="b.LUK.22.64" type="verse">
						dln-as alln-ns s-yan-ušddad ar-as-ttinin: «wa-nnabi, ml-aġ manwa-k-yutn.» 
					</seg>
					<seg id="b.LUK.22.65" type="verse">
						ar-t-rggmn s-kigan d-iwaliwn ʷh̬šnnin. 
					</seg>
					<seg id="b.LUK.22.66" type="verse">
						lliġ-d-iġli-wass munn-d imġarn l-lmḥkama, gan inmġurn n-tgmmi n-rbbi d-imslmdn n-ššrɛ. awin yasuɛ s-lgddam-nsn 
					</seg>
					<seg id="b.LUK.22.67" type="verse">
						sqsan-t: «ini-aġ, izd kiyin a-igan lmasiḥ n-rbbi?» isawl yasuɛ yini-asn: «iġ-awn-t-nniġ, ur-ra-yyi-tamnm. 
					</seg>
					<seg id="b.LUK.22.68" type="verse">
						iġ-kʷn-fllas-sqsaġ ur-ra-di-trarm awal. 
					</seg>
					<seg id="b.LUK.22.69" type="verse">
						walaynni yan imikk ra-n-iskiws yus n-bnadm f-ufasi n-rbbi itjhhdn.» 
					</seg>
					<seg id="b.LUK.22.70" type="verse">
						sqsan-t kullutn: «is-tnnit kiyi yus n-rbbi a-tgit?» irar-asn: «ġmklli-s-tnnam ad-giġ.» 
					</seg>
					<seg id="b.LUK.22.71" type="verse">
						nkrn ġakudan ar-ttinin: «ma-s-sul-nra tugga n-wiyyaḍ? nsfld kullu i-ġayd inna.» 
					</seg>
				</div>
				<div id="b.LUK.23" type="chapter">
					<seg id="b.LUK.23.1" type="verse">
						nkrn imġarn l-lmḥkama kullutn, awin yasuɛ s-dar bilaṭus lḥakm n-rruman. 
					</seg>
					<seg id="b.LUK.23.2" type="verse">
						ar-srs-taštkkan ar-ttinin: «nufa-n argaz-ad ar-ijllu ayt-tmazirt-nnġ, ar-asn-ittini a-ur-akkan ḍabiyt i-qayṣr, ar-ittini is-iga lmasiḥ n-rbbi ig agllid.» 
					</seg>
					<seg id="b.LUK.23.3" type="verse">
						isqsa-t bilaṭus: «is-tgit agllid n-ayt-yudaya?» irar-as yasuɛ: «kiyi a-t-innan.» 
					</seg>
					<seg id="b.LUK.23.4" type="verse">
						isawl bilaṭus s-inmġurn n-tgmmi n-rbbi d-mddn-an kullutn yini-asn: «ur-ufiġ kra l-lɛib ġ-urgaz-ad.» 
					</seg>
					<seg id="b.LUK.23.5" type="verse">
						rarn-as ntni s-jjhd: «ar-itkka kullu tamazirt n-yudaya, zġ-jalil ar ġid, ar-issduy mddn s-ulmmud-ns.» 
					</seg>
					<seg id="b.LUK.23.6" type="verse">
						lliġ isfld bilaṭus i-mayad yini-asn: «izd gu-jalil a-iga-urgaz-ad?» 
					</seg>
					<seg id="b.LUK.23.7" type="verse">
						inin-as «zġ-ġin a-zġ-d-yuška.» yazn-t ilmma bilaṭus s-dar hirudus lli-iḥkamn tasga-yan, ašku illa ula ntta ġ-urušalim ġ-uwssan-an l-lɛid. 
					</seg>
					<seg id="b.LUK.23.8" type="verse">
						ifrḥ hirudus bahra lliġ iẓra yasuɛ, ašku kigan a-itql yiri a-t-iẓr. isfld fllas bahra, yiri a-iẓr kra l-lmɛjizt f-ufus-ns. 
					</seg>
					<seg id="b.LUK.23.9" type="verse">
						isqsa-t hirudus f-ma-iggutn, imma yasuɛ ur-as-inni yat. 
					</seg>
					<seg id="b.LUK.23.10" type="verse">
						biddn ġin inmġurn n-tgmmi n-rbbi d-imslmdn n-ššrɛ, ar-bahra-taštkkan s-yasuɛ. 
					</seg>
					<seg id="b.LUK.23.11" type="verse">
						inkr ilmma hirudus ntta d-iɛskrin-ns ar-gis-tṭnaẓn ar-gis-ḍṣṣan. sslsn-as yan-uslham iġʷlan rarn-t-daġ s-dar bilaṭus. 
					</seg>
					<seg id="b.LUK.23.12" type="verse">
						ġassan a-d-imšaška hirudus d-bilaṭus wah̬h̬a-sttin-tkka taẓit i-ngratsn. 
					</seg>
					<seg id="b.LUK.23.13" type="verse">
						iġr bilaṭus i-inmġurn n-tgmmi n-rbbi s-dars, ntni d-imġarn d-mddn yaḍni kullutn. 
					</seg>
					<seg id="b.LUK.23.14" type="verse">
						yini-asn: «argaz-ad, tiwim-t-id s-dari, tinim fllas ‹ar-ijllu mddn kullutn.› ha-yyi ġilad sqsaġ-t bahra ġ-lgddam-nnun f-ma-iskr, walaynni ur-ufiġ ġ-urgaz-ad kra l-lɛib zġ-ġaylli s-a-srs-ttaštkkam. 
					</seg>
					<seg id="b.LUK.23.15" type="verse">
						ula hirudus irur-t-id s-dari ašku ur-n-gis-yufi yat. ur-iskir kra ma-f-a-itmtat. 
					</seg>
					<seg id="b.LUK.23.16" type="verse">
						ra-t-ssġuršġ ġilad rẓmġ-as.» 
					</seg>
					<seg id="b.LUK.23.17" type="verse">
						kraygatt asggʷas iqqan-d lḥakm ad-asn-irẓm i-yan-uḥbbas nna-ran ġ-lɛid n-usurf. 
					</seg>
					<seg id="b.LUK.23.18" type="verse">
						nkrn mddn ġakudan ar-kullu-ssġuyyun ar-ttinin: «ssitti-n fllannġ argaz-ad, trẓmt-aġ-d i-barabbas.» 
					</seg>
					<seg id="b.LUK.23.19" type="verse">
						illa barabbas ġ-lḥbs, ityamaẓ ašku issduy tamdint-an inġ kra n-mddn. 
					</seg>
					<seg id="b.LUK.23.20" type="verse">
						isawl-daġ bilaṭus s-mddn-an ašku ira a-irẓm i-yasuɛ, 
					</seg>
					<seg id="b.LUK.23.21" type="verse">
						imma ntni rurn-as ar-ssġuyyun: «agʷl-t f-uggjdi. agʷl-t f-uggjdi a-immt.» 
					</seg>
					<seg id="b.LUK.23.22" type="verse">
						izayd bilaṭus tis kraṭṭ-twal yini-asn: «mal-lɛib iskr? ur-gis-ufiġ kra l-lɛib f-t-id-iqqan a-immt. ra-t-ssġuršġ ukan, rẓmġ-as.» 
					</seg>
					<seg id="b.LUK.23.23" type="verse">
						imma ntni ar-bahra-ssġuyyun s-jjhd ar-tḍalabn bilaṭus a-issufġ yasuɛ a-immt f-uggjdi. ar isiggʷra nran-t s-iwaliwn-nsn. 
					</seg>
					<seg id="b.LUK.23.24" type="verse">
						inkr bilaṭus yut lḥukm f-yasuɛ ġmklli tḍalabn. 
					</seg>
					<seg id="b.LUK.23.25" type="verse">
						irẓm i-walli ran mddn, a-t-igan d-walli ityamaẓn ġ-lḥbs f-ssibt n-uduy d-tnaġa. issufġ-asn yasuɛ a-srs-skrn ġmklli ran. 
					</seg>
					<seg id="b.LUK.23.26" type="verse">
						nkrn iɛskrin awin yasuɛ. mnaggarn yan-urgaz gu-kurini ism-ns simɛan, bḥra-d-yuška zġ-brra. amẓn-t, srsn fllas aggjdi a-t-yasi ġ-tġurdin n-yasuɛ. 
					</seg>
					<seg id="b.LUK.23.27" type="verse">
						ḍfurn-t kigan d-mddn, ilint gisn kra n-tmġarin ar-allant ar-ssġuyyunt. 
					</seg>
					<seg id="b.LUK.23.28" type="verse">
						igrawl-d gisnt yasuɛ yini-asnt: «wa-ist-urušalim, ad-ur-flla-tallamt. allamt f-ih̬fawn-nnunt d-tarwa-nnunt. 
					</seg>
					<seg id="b.LUK.23.29" type="verse">
						ašku rad-d-aškin-uwssan ġ-rad-inin mddn ‹timbarkiyin ad-gant h̬tinna ur-tarunin. imbarkin ad-gan iḥlgan nna-ur-usinin. timbarkiyin ad-gant tibbatin nna-ur-ssngaynin.› 
					</seg>
					<seg id="b.LUK.23.30" type="verse">
						ġakudan a-rad-inin mddn i-idrarn ‹ḍrad-d fllannġ,› inin i-iwrar ‹ḥḍwat-aġ.› 
					</seg>
					<seg id="b.LUK.23.31" type="verse">
						iġ-a-skarn ġunškad d-ukššuḍ izgzaw, ma-ra-yili ġakud nna-ġ-iqqur?» 
					</seg>
					<seg id="b.LUK.23.32" type="verse">
						awin iɛskrin sin irgazn yaḍni gan imh̬h̬arn, a-tn-nġn d-yasuɛ. 
					</seg>
					<seg id="b.LUK.23.33" type="verse">
						lliġ lkmn adġar lli-mi-ttinin ‹tah̬ʷšašt n-ih̬f› qqnn yasuɛ ġ-uggjdi alln-t. qqnn imh̬h̬arn ġ-iggjda yaḍni, yan f-ufasiy-ns d-yan f-uẓlmaḍ-ns. 
					</seg>
					<seg id="b.LUK.23.34" type="verse">
						iẓẓall yasuɛ yini: «wa-baba rbbi, ṣamḥ-asn. ur-akkʷ-ssinn mayd skarn.» grn-d iɛskrin asġar f-tmlsa-ns a-tnt-bḍun. 
					</seg>
					<seg id="b.LUK.23.35" type="verse">
						biddn mddn ar-tmnadn kullu ma-ijran, imma imġarn n-tmazirt ar-gis-tṭnaẓn ar-ttinin: «hati ijjnjm wiyyaḍ, iniyat-as a-ijjnjm ula ih̬f-ns iġ-iga ntta lmasiḥ amẓlay n-rbbi.» 
					</seg>
					<seg id="b.LUK.23.36" type="verse">
						ruḥn-t-in iɛskrin ula ntni ar-gis-ḍṣṣan, mdin-as-n aman l-lh̬ll a-tn-isu, 
					</seg>
					<seg id="b.LUK.23.37" type="verse">
						ar-as-ttinin: «jjnjm ih̬f-nnk iġ-tgit agllid n-ayt-yudaya.» 
					</seg>
					<seg id="b.LUK.23.38" type="verse">
						tlla ġin yat talluḥt ġ-nnig ih̬f-ns, ityara gis «ġwad iga agllid n-ayt-yudaya.» 
					</seg>
					<seg id="b.LUK.23.39" type="verse">
						ar-t-irggm ula yan zġ-imh̬h̬arn lli-dids-tyaggalnin yini-as: «is-urd lmasiḥ n-rbbi a-tgit? jjnjm ih̬f-nnk tjjnjmt-aġ didk.» 
					</seg>
					<seg id="b.LUK.23.40" type="verse">
						issfssa-t-umh̬h̬ar yaḍni yini-as: «is-ur-tksuṭṭ rbbi? ittut fllak lḥukm-ad zund nttan, 
					</seg>
					<seg id="b.LUK.23.41" type="verse">
						d-nkkʷni nsthlla ġayad f-ssibt n-ma-nskr. imma nttan, ur-iskir kra yʷh̬šnn.» 
					</seg>
					<seg id="b.LUK.23.42" type="verse">
						izayd yini: «wa-yasuɛ, swangm-iyi-d ġakud nna-tkšmt s-tgldit-nnk.» 
					</seg>
					<seg id="b.LUK.23.43" type="verse">
						yini-as yasuɛ: «lḥqq a-rad-ak-iniġ, ra-didi-tilit ġassad ġ-talɛrṣt l-lmjd.» 
					</seg>
					<seg id="b.LUK.23.44" type="verse">
						lliġ tlkm tasaɛt tis snat d-mrawt ḍrnd-d tillas f-tmazirt-an kullutt, ur-sul-tsfaw tafukt ar tasaɛt tis kraṭṭ n-tdggʷat. yut-ušrrig lh̬amiya n-tḥanut tamẓlayt ġ-tgmmi n-rbbi, tbḍu f-sin. 
					</seg>
					<seg id="b.LUK.23.46" type="verse">
						yall yasuɛ awal-ns yini: «wa-baba, ġ-gr ifassn-nnk a-ġ-fkiġ rruḥ-inu.» ġir inna awal-ad s-issufġ rruḥ-ns. 
					</seg>
					<seg id="b.LUK.23.47" type="verse">
						lqbṭan n-iɛskrin, lliġ iẓra mayd ijran itɛjjb ġ-lmjd n-rbbi yini: «s-ṣṣaḥt, argaz ifulkin ayad.» 
					</seg>
					<seg id="b.LUK.23.48" type="verse">
						kullu willi munnin ġin a-gis-ssmuqquln, lliġ ẓran mayad wrrin s-tgʷmma-nsn ṭiyyr-asn bahra, ar-kkatn ġ-idmarn-nsn. 
					</seg>
					<seg id="b.LUK.23.49" type="verse">
						biddn imddukkʷal n-yasuɛ ġ-tuggugt, ntni d-tmġarin lli-d-dids-munnin zġ-tmazirt n-jalil, ar-tmnadn kullu ma-ijran. 
					</seg>
					<seg id="b.LUK.23.50" type="verse">
						yili ġin yan-urgaz ism-ns yusf, iga gu-rama ġ-tmazirt n-yudaya. ig argaz ifulkin, ar-bahra-ittiri a-irḍu rbbi, ar-itrju tagldit n-rbbi a-di-tašk. ig ntta yan zġ-imġarn l-lmḥkama, walaynni ur-irḍi s-ġaylli nnan f-yasuɛ ula ġaylli srs skrn. 
					</seg>
					<seg id="b.LUK.23.52" type="verse">
						ikšm s-dar bilaṭus iḍalb zġ-gis ddat n-yasuɛ. 
					</seg>
					<seg id="b.LUK.23.53" type="verse">
						izzugz-d ddat zġ-uggjdi issmuttl-tt ġ-lkttan išwan, isrs-tt-in ġ-yan-umḍḍal igan ifri ityawġza ġ-ujarif, ur-jju-n-gis-ittrs yan. 
					</seg>
					<seg id="b.LUK.23.54" type="verse">
						ġassan ar-tujadn mddn i-lɛid, ig ass lli-iqaman i-wass n-usunfu. 
					</seg>
					<seg id="b.LUK.23.55" type="verse">
						nkrnt-tmġarin lli-d-munnin d-yasuɛ zġ-jalil ḍfurnt yusf, ẓrnt amḍḍal ula mamnk a-n-gis-tettrs ddat n-yasuɛ. 
					</seg>
					<seg id="b.LUK.23.56" type="verse">
						wrrind-d ilmma jjujadnt tujjutin d-isafarn. sunfunt ass n-ssbt ġmklli ittini ššrɛ n-rbbi. 
					</seg>
				</div>
				<div id="b.LUK.24" type="chapter">
					<seg id="b.LUK.24.1" type="verse">
						zikk ṣbaḥ n-wass l-lḥdd ddunt-tmġarin s-umḍḍal, awint didsnt tujjutin lli-jjujadnt. 
					</seg>
					<seg id="b.LUK.24.2" type="verse">
						walaynni lliġ-n-akmurnt s-umḍḍal ẓrnt ifir iknuki-d zġ-imi n-ifri. 
					</seg>
					<seg id="b.LUK.24.3" type="verse">
						kšmnt srs, walaynni ur-n-gis-ufint ddat n-siditnnġ yasuɛ. 
					</seg>
					<seg id="b.LUK.24.4" type="verse">
						duhdunt bahra biddnt ġin, s-asnd-d-bann sin irgazn ar-ssmrqiqiynt-tmlsa-nsn. 
					</seg>
					<seg id="b.LUK.24.5" type="verse">
						iksaḍnt-tmġarin bahra knunt ar akal. sawln srsnt irgazn inin-asnt: «mah̬ a-tsiggilmt ġwalli iddrn ġ-gr-willi mmutnin? ur-sul-illi ġid. hati inkr-n zġ-lmut. 
					</seg>
					<seg id="b.LUK.24.6" type="verse">
						swangmamd-d awal lli-s-awn-inna lliġ sul illa ġ-jalil, 
					</seg>
					<seg id="b.LUK.24.7" type="verse">
						inna-yawn: ‹iqqan-iyi-d, nkki lli-igan yus n-bnadm, a-n-tyawdḥayġ s-gr ifassn n-mddn ʷh̬šnnin, nġn-iyi f-uggjdi, nkrġ-d ilmma zġ-lmut ġ-wis kraḍ-uwssan.›» 
					</seg>
					<seg id="b.LUK.24.8" type="verse">
						ktind-d-tmġarin awal-an. 
					</seg>
					<seg id="b.LUK.24.9" type="verse">
						wrrind-d zġ-umḍḍal, inint kullu mayad i-irqqasn s-yan d-mraw d-wiyyaḍ kullutn. 
					</seg>
					<seg id="b.LUK.24.10" type="verse">
						tlla maryam ullt-magdala d-yuwanna d-maryam innas n-yaɛqub, ntnti d-tmġarin yaḍni, inint i-irqqasn f-mayd ijran. 
					</seg>
					<seg id="b.LUK.24.11" type="verse">
						imma ntni ġaln izd kra n-twargit ifssusn ayd-f-asn-nnant, ur-tnt-uminn. 
					</seg>
					<seg id="b.LUK.24.12" type="verse">
						imma bṭrus inkr ġakudan yazzl s-umḍḍal. iknu-n ar-n-srs-itaggʷa, ur-n-iẓri abla išddadn l-lkttan. iwrri-d s-tgmmi ar-bahra-iswingim ġ-mayd ijran. 
					</seg>
					<seg id="b.LUK.24.13" type="verse">
						ġassan-nnit ad-ftan sin zġ-gisn ġ-uġaras lli-itawin s-uduwwar n-ɛimwas, yaggug f-urušalim s-ma-itggan yan d-mraw kilimitr. 
					</seg>
					<seg id="b.LUK.24.14" type="verse">
						ar-sawaln i-ngratsn f-kullu mayd ijran. 
					</seg>
					<seg id="b.LUK.24.15" type="verse">
						sul a-sawaln ar-ssmqsan s-d-yuška yasuɛ imun didsn. 
					</seg>
					<seg id="b.LUK.24.16" type="verse">
						wah̬h̬a-t-ẓran ur-t-ukʷzn. 
					</seg>
					<seg id="b.LUK.24.17" type="verse">
						yini-asn: «mayd f-a-tsawalm i-ngratun ġ-uġaras?» biddn ntni, ssh̬uzzin. 
					</seg>
					<seg id="b.LUK.24.18" type="verse">
						irar-as yan gisn ism-ns klyubas yini-as: «izd ġir kiyi waḥduk ġ-gr willi ɛmmrnin urušalim a-ur-isfldn f-mayd gis ijran ussan-ad?» 
					</seg>
					<seg id="b.LUK.24.19" type="verse">
						yini-as: «ma-ijran?» inin-as: «ġaylli ijran i-yasuɛ gu-naṣira. iga yan-nnabi imqqurn s-iskkirn-ns ula s-iwaliwn-ns. ifrḥ srs rbbi ula mddn kullutn. 
					</seg>
					<seg id="b.LUK.24.20" type="verse">
						walaynni inmġurn-nnġ n-tgmmi n-rbbi d-imġarn l-lmḥkama, dḥin-t-in a-ityawḥkam s-lmut. hati nġan-t ġilad f-uggjdi. 
					</seg>
					<seg id="b.LUK.24.21" type="verse">
						imma nkkʷni nkka-ttin nrja-n gis bahra, ašku nġal izd nttan a-ra-ijjnjm ayt-rbbi. hati kraḍ-uwssan ayd-s-ijra ġayad. 
					</seg>
					<seg id="b.LUK.24.22" type="verse">
						walaynni kra n-istmatnnġ iwind-d kra l-lh̬bar, ar-gis-ntɛjjab bahra. ddant zikk ṣbaḥ s-umḍḍal-ns 
					</seg>
					<seg id="b.LUK.24.23" type="verse">
						walaynni ur-n-ufint ddat-ns. wrrind-d inint-aġ is-ẓrant kra l-lmalayka bann-asnd-d inin-asnt is-iwrri iddr. 
					</seg>
					<seg id="b.LUK.24.24" type="verse">
						ddun ilmma kra n-imddukkʷal-nnġ s-umḍḍal, afn-in ġmklli nnant-tmġarin, walaynni ur-ẓrin yasuɛ.» 
					</seg>
					<seg id="b.LUK.24.25" type="verse">
						isawl yasuɛ yini-asn: «wa-kunni, is-ur-tfhimm? is-qqurn ih̬fawn-nnun aylliġ ur-tuminm kullu mad-nnan lanbiya? 
					</seg>
					<seg id="b.LUK.24.26" type="verse">
						is-ur-d-iqqan lmasiḥ a-irfufn ġmkan ikšm s-lmjd-ns?» 
					</seg>
					<seg id="b.LUK.24.27" type="verse">
						isawl-asn ilmma f-iwaliwn n-musa ula win lanbiya kullutn, iml-asn ma-fllas-ityaran ġ-kullu arratn n-rbbi. 
					</seg>
					<seg id="b.LUK.24.28" type="verse">
						lliġ-n-akmurn s-uduwwar lli-ran ntni, iskr yasuɛ zund iġ-ira a-izayd f-uġaras-ns. 
					</seg>
					<seg id="b.LUK.24.29" type="verse">
						imma ntni ḍalbn-t bahra inin-as: «qama didnnġ ašku idda-wass, tinušši aya.» ikšm didsn s-tgmmi a-darsn-ins. 
					</seg>
					<seg id="b.LUK.24.30" type="verse">
						lliġ didsn iskiws ġ-imnsi yamẓ aġrum, iškr rbbi fllas, ibbi-t ifk-asn-t. 
					</seg>
					<seg id="b.LUK.24.31" type="verse">
						ġakudan ad-ssnn izd yasuɛ a-iga, s-asn-t-laḥ ur-sul-a-ti-tmnadn. 
					</seg>
					<seg id="b.LUK.24.32" type="verse">
						inin ntni i-ngratsn: «mnšk a-s-rġan-uwlawn-nnġ lliġ srnnġ isawl ġ-uġaras issfhm-aġ ma-illan ġ-warratn n-rbbi.» 
					</seg>
					<seg id="b.LUK.24.33" type="verse">
						nkrn ġakudan wrrin s-urušalim. afn-in irqqasn s-yan d-mraw munn d-aytmatn yaḍni 
					</seg>
					<seg id="b.LUK.24.34" type="verse">
						ar-kullu-ttinin: «s-lḥqq inkr-d siditnnġ zġ-lmut. iban-d i-simɛan.» 
					</seg>
					<seg id="b.LUK.24.35" type="verse">
						sawln ula ntni ġakudan inin-asn f-mad-asn-ijran ġ-uġaras ula mamnk ad-ssnn yasuɛ lliġ-asn-ibbi aġrum. 
					</seg>
					<seg id="b.LUK.24.36" type="verse">
						sul a-sawaln s-d-ibidd yasuɛ ġ-gratsn, yini-asn: «ad-awn-tili sslamt.» 
					</seg>
					<seg id="b.LUK.24.37" type="verse">
						ggʷdn iksaḍn, ġaln izd kra n-rruḥ ayd-asn-d-ibann. 
					</seg>
					<seg id="b.LUK.24.38" type="verse">
						yini-asn: «mah̬ aylliġ tġuwḍm, ikšm šškk ġ-uwlawn-nnun? 
					</seg>
					<seg id="b.LUK.24.39" type="verse">
						ẓrat ifassn-inu d-iḍarn-inu, tissanm izd nttan ad-giġ. ggrat-iyi-d tẓrm, ašku ur-iẓḍar kra n-rruḥ a-iṭṭaf tifiyi d-ih̬san ġmklli tmnadm ṭṭafġ-tn nkki.» 
					</seg>
					<seg id="b.LUK.24.40" type="verse">
						lliġ inna mayad imdi-asn-d ifassn-ns d-iḍarn-ns. 
					</seg>
					<seg id="b.LUK.24.41" type="verse">
						imma ntni ur-akkʷ-zɛmn a-t-amnn ašku iḍr-asn lɛjb s-lfrḥ iggutn. yini-asn yasuɛ: «is-darun kra n-umššu?» 
					</seg>
					<seg id="b.LUK.24.42" type="verse">
						fkn-as yan-ugzzum n-uslm inwan, 
					</seg>
					<seg id="b.LUK.24.43" type="verse">
						yasi-t išš-t ġ-lgddam-nsn. 
					</seg>
					<seg id="b.LUK.24.44" type="verse">
						isawl-daġ yasuɛ yini-asn: «ġmkad a-s-yuwfa maylli-awn-nniġ ġ-uwssan-an ġ-sul-didun-lliġ. nniġ-awn, iqqan-d a-ijru kullu ma-flla-ityaran ġ-ššrɛ n-musa ula arratn l-lanbiya ula imurign n-rbbi.» 
					</seg>
					<seg id="b.LUK.24.45" type="verse">
						izayd irẓm lɛaql-nsn ad-fhmn arratn n-rbbi, 
					</seg>
					<seg id="b.LUK.24.46" type="verse">
						yini-asn: «ġmkad a-ityaran, iqqan-d lmasiḥ n-rbbi a-irfufn inkr-d zġ-lmut ġ-wis kraḍ-uwssan, 
					</seg>
					<seg id="b.LUK.24.47" type="verse">
						tffuġ-tbrraḥt s-ism-ns zġ-urušalim ard tlkm kullu timizar n-ddunit, sfldn kullu mddn f-mamnk a-s-ẓḍarn ad-fln ddnub-nsn iṣamḥ-asn rbbi. 
					</seg>
					<seg id="b.LUK.24.48" type="verse">
						kunni tgam inagan f-tġawsiwin-ad. 
					</seg>
					<seg id="b.LUK.24.49" type="verse">
						imma ġilad rad-awn-d-aznġ maylli-f-inna baba rbbi rad-awn-t-ifk. qamat ġ-tmdint ard fllawn tgguz-tḥkimt itjhhdn zġ-tattuyt.» 
					</seg>
					<seg id="b.LUK.24.50" type="verse">
						izwar-asn ġakudan, ftun aylliġ lkmn tama n-bitɛanya, yall ifassn-ns ibark-tn. 
					</seg>
					<seg id="b.LUK.24.51" type="verse">
						sul a-tn-itbarak s-fllasn-ityalal s-ignwan. 
					</seg>
					<seg id="b.LUK.24.52" type="verse">
						ḍrn s-wakal sjdn-as. wrrin-d ilmma s-urušalim s-lfrḥ iggutn. 
					</seg>
					<seg id="b.LUK.24.53" type="verse">
						ar-tqaman ġ-tgmmi n-rbbi ar-talġn rbbi. 
					</seg>
				</div>
			</div>
			<div id="b.JOH" type="book">
				<div id="b.JOH.1" type="chapter">
					<seg id="b.JOH.1.1" type="verse">
						illa-wawal ġ-isizwar n-kullu ma-illan. rbbi a-dar-illa-wawal-an, ig-wawal-an rbbi. 
					</seg>
					<seg id="b.JOH.1.2" type="verse">
						illa dar rbbi ġ-isizwar, 
					</seg>
					<seg id="b.JOH.1.3" type="verse">
						srs a-s-ih̬lq kullu ma-illan. ur-illi kra ih̬lq-t rbbi abla ityawh̬laq srs. 
					</seg>
					<seg id="b.JOH.1.4" type="verse">
						awal-an a-ġ-tlla tudrt, tg-tudrt-an tifawt i-mddn. 
					</seg>
					<seg id="b.JOH.1.5" type="verse">
						ar-ttisfiw tifawt ġ-tillas, imma tillas ur-as-sugirnt yat. 
					</seg>
					<seg id="b.JOH.1.6" type="verse">
						ikka-ttin yan-urgaz, yuzn-t-id rbbi, iga ism-ns yuḥanna. 
					</seg>
					<seg id="b.JOH.1.7" type="verse">
						yuška-d a-ig inigi, ifk tugga f-tifawt baš ad-amnn kullu mddn f-imi-ns. 
					</seg>
					<seg id="b.JOH.1.8" type="verse">
						urd nttan a-igan tifawt, walaynni yuška-d a-yakka tugga f-tifawt. 
					</seg>
					<seg id="b.JOH.1.9" type="verse">
						ašku s-ddunit a-s-ra-d-yašk ġwalli igan tifawt l-lḥqq lli-ittisfiwn f-kullu mddn. 
					</seg>
					<seg id="b.JOH.1.10" type="verse">
						yuška-d s-ddunit, d-srs a-s-ttyawh̬laq ddunit, walaynni ur-t-ukʷzn ayt-ddunit. 
					</seg>
					<seg id="b.JOH.1.11" type="verse">
						yuška-d dar wins, walaynni ur-t-rin mddn-ns. 
					</seg>
					<seg id="b.JOH.1.12" type="verse">
						imma kullu winna-t-ranin amnn srs, ifka-yasn lḥqq ad-gn tarwa n-rbbi. 
					</seg>
					<seg id="b.JOH.1.13" type="verse">
						ntni, urd s-tlalit n-waḥlig a-s-luln nġd s-tayri n-ddat nġd s-tayri n-urgaz, walaynni rbbi a-tn-igan d-tarwa-ns. 
					</seg>
					<seg id="b.JOH.1.14" type="verse">
						awal-an iwrri iga bnadm, izdġ ġ-gratnnġ, nẓr lmjd-ns. iga lmjd n-walli igan yan dar babas, tigat gis lbaraka d-lḥqq. 
					</seg>
					<seg id="b.JOH.1.15" type="verse">
						yuḥanna ifka fllas tugga, yall awal-ns yini: «ġwad a-igan ġwalli-s-awn-nniġ ‹ra-d-yašk tigira-nu yan yugʷr-iyi ašku illa ur-ta-lliġ.›» 
					</seg>
					<seg id="b.JOH.1.16" type="verse">
						nkkʷni kullwaġ, llant-aġ lbarakat ggutnin zġ-tuggt l-lbaraka lli-gis-illan. 
					</seg>
					<seg id="b.JOH.1.17" type="verse">
						f-ufus n-musa a-f-d-ityawfka ššrɛ, imma f-ufus n-yasuɛ lmasiḥ a-f-di-tuška lbaraka d-lḥqq. 
					</seg>
					<seg id="b.JOH.1.18" type="verse">
						rbbi, ur-jju-t-iẓri yan, walaynni ġwalli igan yus yili-bdda d-babas, nttan ad-aġ-imlan mamnk a-iga. 
					</seg>
					<seg id="b.JOH.1.19" type="verse">
						ġmkad ad-gant tugga n-yuḥanna ġakud lliġ-d-srs-uznn ayt-yudaya kra n-inmġurn d-ih̬ddamn n-tgmmi n-rbbi zġ-urušalim. sqsan yuḥanna inin-as-d: «ma-tgit kiyi?» 
					</seg>
					<seg id="b.JOH.1.20" type="verse">
						isawl iml-asn lḥqq, ur-as-yunf s-yat. yini-asn: «urd nkki a-igan lmasiḥ n-rbbi.» 
					</seg>
					<seg id="b.JOH.1.21" type="verse">
						sqsan-t-daġ: «izd nnabi iliyya a-tgit?» yini-asn: «urd iliyya ad-giġ.» sqsan-t: «is-tgit nnabi imqqurn lli-ra-d-yašk?» yini-asn: «uhu.» 
					</seg>
					<seg id="b.JOH.1.22" type="verse">
						ḍalbn-as ilmma: «ini-aġ ma-tgit. ml-aġ ma-ra-nini i-willi-aġ-d-uznnin. ma-ttinit f-ih̬f-nnk?» 
					</seg>
					<seg id="b.JOH.1.23" type="verse">
						isawl yuḥanna yini-asn: «giġ ġwalli itbrraḥn ġ-lh̬la ar-ittini ‹ssnmat aġaras n-siditnnġ›,» ġmklli-s-inna nnabi išaɛya. 
					</seg>
					<seg id="b.JOH.1.24" type="verse">
						llan kra n-mddn zġ-lmdhb n-ifarisin ġ-gr-willi-d-uznn ayt-yudaya. 
					</seg>
					<seg id="b.JOH.1.25" type="verse">
						sqsan yuḥanna: «mah̬ aylliġ a-tssddamt mddn ġ-waman lliġ ur-tgit lmasiḥ nġd iliyya nġd nnabi lli-imqqurn?» 
					</seg>
					<seg id="b.JOH.1.26" type="verse">
						isawl-d yuḥanna yini-asn: «nkki ar-kʷn-ssddamġ ġ-waman walaynni illa yan ġ-gratun ur-ti-tukʷzm, 
					</seg>
					<seg id="b.JOH.1.27" type="verse">
						ig ġwalli ra-d-yašk tigira-nu. ur-sthllaġ nkki ad-rẓmġ ifalan n-turẓiyin-ns.» 
					</seg>
					<seg id="b.JOH.1.28" type="verse">
						ijra kullu mayad ġ-bitɛanya ġ-tsga yaḍni n-wasif n-urdun. ġin a-ġ-a-issddam yuḥanna mddn ġ-waman. 
					</seg>
					<seg id="b.JOH.1.29" type="verse">
						ndid azkka iẓr-n yuḥanna yasuɛ ifta-d s-dars, yini fllas: «han alqqaġ n-rbbi lli-ra-issitti ddnub n-ddunit. 
					</seg>
					<seg id="b.JOH.1.30" type="verse">
						ġwad a-igan ġwalli-f-awn-nniġ ‹rad-yašk tigira-nu yan yugʷr-iyi ašku illa ur-ta-lliġ.› 
					</seg>
					<seg id="b.JOH.1.31" type="verse">
						ula nkki kkiġ-ttin ur-t-ukʷzġ, walaynni f-ssibt-ns a-f-a-ssddamġ mddn ġ-waman baš a-ityawssan dar ayt-rbbi.» 
					</seg>
					<seg id="b.JOH.1.32" type="verse">
						izayd yuḥanna ifk tugga-ns yini: «ẓriġ rruḥ n-rbbi igguz-d zġ-ignwan zund yan-utbir ittrs-d fllas. 
					</seg>
					<seg id="b.JOH.1.33" type="verse">
						ar ġakudan ur-t-ukʷzġ, walaynni rbbi lli-yyi-d-yuznn ad-ssddamġ mddn ġ-waman, nttan ad-iyi-innan ‹ra-tẓrt rruḥ igguz-d ittrs-d f-yan-urgaz. nttan a-ra-issddam mddn s-rruḥ lqudus.› 
					</seg>
					<seg id="b.JOH.1.34" type="verse">
						ha-yyi ẓriġ-t ġilad, fkġ-awn tugga-nu, ġwad a-igan yus n-rbbi.» 
					</seg>
					<seg id="b.JOH.1.35" type="verse">
						ndid azkka illa ġin yuḥanna ibidd d-sin zġ-imḥḍarn-ns. 
					</seg>
					<seg id="b.JOH.1.36" type="verse">
						iẓr-n yasuɛ ifta-d. isawl yuḥanna yini: «han alqqaġ n-rbbi.» 
					</seg>
					<seg id="b.JOH.1.37" type="verse">
						lliġ sfldn sin imḥḍarn-lli i-ma-inna, ddun ḍfurn yasuɛ. 
					</seg>
					<seg id="b.JOH.1.38" type="verse">
						igrawl-d yasuɛ iẓr-tn ḍfarn-t yini-asn-d: «ma-tsiggilm?» inin-as: «maniġ tzdġt, a-rabbi?» (awal-ad, tga lmɛna-ns ‹ay-amslmd›.) 
					</seg>
					<seg id="b.JOH.1.39" type="verse">
						yini-asn-d: «aškad-d a-tẓrm.» munn dids ẓrn illiġ izdġ, gawrn dids ġassan ašku tlkm-d tasaɛt tis kkuẓṭ n-tdggʷat. 
					</seg>
					<seg id="b.JOH.1.40" type="verse">
						andraws gʷmas n-simɛan bṭrus, nttan a-igan yan ġ-sin imḥḍarn lli-sfldnin i-wawal n-yuḥanna ḍfurn yasuɛ. 
					</seg>
					<seg id="b.JOH.1.41" type="verse">
						iddu ġakudan yaf-n gʷmas simɛan yini-as: «ha-yaġ nmnaggar ġwalli igan lmasiḥ n-rbbi.» (awal-ad ‹lmasiḥ›, tga lmɛna-ns ‹amẓlay›.) 
					</seg>
					<seg id="b.JOH.1.42" type="verse">
						yawi-t-id ilmma s-dar yasuɛ. issmaqql gis yasuɛ, yini-as: «kiyi tgit simɛan yus n-yuna, walaynni rad-ak-nttini kafa.» ism-ad, tga lmɛna-ns ‹aẓru› zund lmɛna n-bṭrus. 
					</seg>
					<seg id="b.JOH.1.43" type="verse">
						ndid azkka iskr yasuɛ f-a-iddu s-tmazirt n-jalil. imnaggar filibbus yini-as: «ašk-id, mun didi.» 
					</seg>
					<seg id="b.JOH.1.44" type="verse">
						iga filibbus gu-bitṣayda lli-igan tamdint n-andraws d-bṭrus. 
					</seg>
					<seg id="b.JOH.1.45" type="verse">
						iddu filibbus yaf-n natanayl yini-as: «ha-yaġ nmnaggar ġwalli-f-yura musa ġ-ššrɛ ula lanbiya ġ-warratn-nsn. iga yasuɛ gu-naṣira yus n-yusf.» 
					</seg>
					<seg id="b.JOH.1.46" type="verse">
						irar-as-d natanayl: «is-iẓḍar a-d-yašk kra ifulkin zġ-naṣira?» yini-as filibbus: «ašk-id a-tẓrt.» 
					</seg>
					<seg id="b.JOH.1.47" type="verse">
						yasuɛ iẓra-n natanayl ifta-d s-dars, yini fllas: «ġwad a-igan s-ṣṣaḥt zġ-ayt-rbbi, iṣfu-uwl-ns.» 
					</seg>
					<seg id="b.JOH.1.48" type="verse">
						yini-as-d natanayl: «ma-s-iyi-tssnt?» irar-as yasuɛ: «lliġ ur-ta-yak-iġri filibbus, ẓriġ-k-in ġ-ddu tazart.» 
					</seg>
					<seg id="b.JOH.1.49" type="verse">
						isawl-d natanayl yini-as: «way-amslmd, kiyi a-igan yus n-rbbi, tgt agllid n-ayt-rbbi.» 
					</seg>
					<seg id="b.JOH.1.50" type="verse">
						irar-as yasuɛ: «is-sri-tumnt lliġ-ak-nniġ ‹ẓriġ-k-in ġ-ddu tazart›? ra-sul-tẓrt uggʷar n-mayad.» 
					</seg>
					<seg id="b.JOH.1.51" type="verse">
						izayd yasuɛ yini-as: «lḥqq ayad, lḥqq a-rad-awn-iniġ. ra-tẓrm ignwan rẓmn, tẓrm lmalayka n-rbbi ar-aqlayn ar-di-tgguzn f-yus n-bnadm.» 
					</seg>
				</div>
				<div id="b.JOH.2" type="chapter">
					<seg id="b.JOH.2.1" type="verse">
						zrin sin-uwssan s-tlla yat-tmġra ġ-tmdint n-qana ġ-tmazirt n-jalil, tili ġin innas n-yasuɛ. 
					</seg>
					<seg id="b.JOH.2.2" type="verse">
						ityawɛraḍ ula yasuɛ d-imḥḍarn-ns s-tmġra. 
					</seg>
					<seg id="b.JOH.2.3" type="verse">
						lliġ-asn-tmman-waman n-waḍil iktin, tini-as innas i-yasuɛ: «ur-sul darsn aman n-waḍil.» 
					</seg>
					<seg id="b.JOH.2.4" type="verse">
						yini-as yasuɛ: «mad-dari-trit, a-tamġart? han ur-ta-di-tlkim tasaɛt-inu.» 
					</seg>
					<seg id="b.JOH.2.5" type="verse">
						imma innas tzuyd tini i-ih̬ddamn: «skrat aynna-s-awn-inna.» 
					</seg>
					<seg id="b.JOH.2.6" type="verse">
						llant ġin sḍiṣṭ-th̬abatin mqqurnin n-uẓru, ar-gisnti-tggan aman lli-s-a-tġusn ayt-yudaya s-isird-nsn. kraygatt yat ra-ttasi ma-itggan miyya n-litru. 
					</seg>
					<seg id="b.JOH.2.7" type="verse">
						isawl yasuɛ s-ih̬ddamn yini-asn: «ɛmmrat tih̬abatin s-waman.» ɛmmrn-tnt ar imi. 
					</seg>
					<seg id="b.JOH.2.8" type="verse">
						izayd yini-asn: «asiyat ġilad, tawim i-bu-tmġra.» ddun awin-as aman. 
					</seg>
					<seg id="b.JOH.2.9" type="verse">
						lliġ imḍi bu-tmġra aman lli-iwrrin gn aman n-waḍil, ur-issin mani-d-kkan. ġir ih̬ddamn lli-tn-d-uggʷmnin a-issnn. iġr i-usli 
					</seg>
					<seg id="b.JOH.2.10" type="verse">
						yini-as: «ar-bdda-di-tawin mddn aman n-waḍil iḥlan ġ-isizwar n-tmġra, ard sun inbgiwn yan kra fkn-asn-d wiyyaḍ yaḍni. imma kiyi tssuggʷrit-n aman n-waḍil iḥlan ar ġilad.» 
					</seg>
					<seg id="b.JOH.2.11" type="verse">
						h̬tad a-igan lmɛjizt tamzwarut, iskr-tt yasuɛ ġ-qana n-jalil, issbayyn-d lmjd-ns, amnn srs imḥḍarn-ns. 
					</seg>
					<seg id="b.JOH.2.12" type="verse">
						iftu yasuɛ ġakudan s-tmdint n-kafrnaḥum, ntta d-innas d-aytmas d-imḥḍarn-ns. gawrn ġin kra n-uwssan. 
					</seg>
					<seg id="b.JOH.2.13" type="verse">
						yakmur-d lɛid n-usurf ġ-dar ayt-yudaya, iftu yasuɛ s-tmdint n-urušalim. 
					</seg>
					<seg id="b.JOH.2.14" type="verse">
						ikšm s-tgmmi n-rbbi yaf-n mddn ar-gis-zznzan izgarn d-uwlli d-itbirn, iẓr wiyyaḍ skiwsn ġ-dar lmyadi-nsn ar-tṣrrafn iqaridn. 
					</seg>
					<seg id="b.JOH.2.15" type="verse">
						yasi izakarn iftl-tn, iṭṭay srsn mddn-an kullutn zġ-tgmmi n-rbbi, ntni d-uwlli d-izgarn, igllb lmyadi n-iṣrrarfin ffin iqaridn-nsn f-wakal. 
					</seg>
					<seg id="b.JOH.2.16" type="verse">
						yini i-willi zznzanin itbirn: «ssufġat ġayad zġ-ġid. a-ur-trarm tigmmi n-baba a-tg ssuq.» 
					</seg>
					<seg id="b.JOH.2.17" type="verse">
						ktin-d imḥḍarn-ns ma-ityaran ġ-warra n-rbbi, «tayri f-tgmmi-nnk a-ijddrn ul-inu.» 
					</seg>
					<seg id="b.JOH.2.18" type="verse">
						nkrn imġarn n-ayt-yudaya inin-as: «ml-aġ kra l-lmɛjizt ad-aġ-tg tamatart n-is-dark lḥqq a-tskart ġayad.» 
					</seg>
					<seg id="b.JOH.2.19" type="verse">
						irar-asn yasuɛ yini: «h̬lwat tigmmi-ad n-rbbi, bnuġ-tt ġ-kraḍ-uwssan.» 
					</seg>
					<seg id="b.JOH.2.20" type="verse">
						inin-as-d: «kkuẓ id-mraw d-sḍiṣ (46) n-usggʷas ayd bnnun tigmmi-ad. mamnk a-trit kiyi a-stti-tbnut ġ-kraḍ-uwssan?» 
					</seg>
					<seg id="b.JOH.2.21" type="verse">
						imma yasuɛ, hati isawl f-ddat-ns a-igan tigmmi n-rbbi. 
					</seg>
					<seg id="b.JOH.2.22" type="verse">
						lliġ-d-inkr zġ-lmut ktin-d imḥḍarn-ns maylli-s-asn-inna, amnn arra n-rbbi d-wawal-ad s-inna yasuɛ. 
					</seg>
					<seg id="b.JOH.2.23" type="verse">
						lliġ illa yasuɛ ġ-urušalim ġ-uwssan l-lɛid n-usurf, amnn srs mddn ggutnin lliġ ẓran lmɛjizat lli-iskr. 
					</seg>
					<seg id="b.JOH.2.24" type="verse">
						imma yasuɛ ur-gisn-yumin ntni, ašku issn kullu mddn mamnk ad-gan. 
					</seg>
					<seg id="b.JOH.2.25" type="verse">
						ur-iḥtajja mad-as-yakkan tugga f-bnadm, ašku issn ma-illan ġ-bnadm. 
					</seg>
				</div>
				<div id="b.JOH.3" type="chapter">
					<seg id="b.JOH.3.1" type="verse">
						illa yan-urgaz zġ-lmdhb n-ifarisin, iga ism-ns niqudimus, ig yan zġ-imġarn n-ayt-yudaya. 
					</seg>
					<seg id="b.JOH.3.2" type="verse">
						yuška-d s-dar yasuɛ ġ-iyḍ yini-as-d: «way-amslmd, nssn izd rbbi a-k-id-yuznn a-tsslmadt, ašku ur-iẓḍar yan a-iskar lmɛjizat lli-tskart iġ-ur-dids-illi rbbi.» 
					</seg>
					<seg id="b.JOH.3.3" type="verse">
						isawl yasuɛ yini-as: «lḥqq ayad, lḥqq a-rad-ak-iniġ. yan ur-iluln zġ-ljdid ur-ra-yiẓḍar a-iẓr tagldit n-rbbi.» 
					</seg>
					<seg id="b.JOH.3.4" type="verse">
						yini-as-d niqudimus: «mamnk a-ra-yiẓḍar yan a-d-ilal d-nttan imqqur? is-ra-iwrri s-waḥlig n-innas a-d-ilal tis snat-twal?» 
					</seg>
					<seg id="b.JOH.3.5" type="verse">
						isawl yasuɛ yini-as: «lḥqq ayd-ak-ttiniġ, yan ur-iluln s-waman d-rruḥ ur-iẓḍar a-ikšm s-tgldit n-rbbi. 
					</seg>
					<seg id="b.JOH.3.6" type="verse">
						aynna iluln zġ-ddat, win ddat a-iga. aynna iluln zġ-rruḥ, win rruḥ a-iga. 
					</seg>
					<seg id="b.JOH.3.7" type="verse">
						«ad-ur-tɛjjbt ġ-wawal-ad-ak-nniġ ‹iqqan-kʷn-d a-tlalm zġ-ljdid.› 
					</seg>
					<seg id="b.JOH.3.8" type="verse">
						ar-iṣwaḍ-waḍu s-inna ira, ar-tsflidt i-tijjijt-ns, walaynni ur-tssint mani-d-ikka ula manis ifta. ġmkad a-iga rruḥ lqudus dar kullu wanna zġ-gis iluln.» 
					</seg>
					<seg id="b.JOH.3.9" type="verse">
						yini-as-d niqudimus: «mamnk a-iẓḍar a-yili mayad?» 
					</seg>
					<seg id="b.JOH.3.10" type="verse">
						yini-as yasuɛ: «kiyi tgit amslmd n-ayt-rbbi, sul ur-tssint tiġawsiwin-ad? 
					</seg>
					<seg id="b.JOH.3.11" type="verse">
						lḥqq ayd-ak-ttiniġ, ar-nsawal f-ma-nssn ar-nakka tugga f-ma-nẓra, imma kunni ur-trim a-tamnm tugga-nnġ. 
					</seg>
					<seg id="b.JOH.3.12" type="verse">
						ar-awn-ttiniġ f-tġawsiwin n-ddunit-ad, ur-iyi-tuminm. mamnk a-ra-yyi-tamnm iġ-awn-nniġ f-tġawsiwin n-ignna? 
					</seg>
					<seg id="b.JOH.3.13" type="verse">
						«ur-iġli yan s-ignna abla yus n-bnadm lli-d-igguzn zġ-ignna. 
					</seg>
					<seg id="b.JOH.3.14" type="verse">
						ġmklli yull musa algmmaḍ n-wanas f-iggi n-uggjdi ġ-lh̬la, ġmkan a-yyi-d-iqqan ad-tyalalġ ula nkki lli-igan yus n-bnadm, 
					</seg>
					<seg id="b.JOH.3.15" type="verse">
						baš a-tili tudrt idumn i-kullu wanna sri yumnn.» 
					</seg>
					<seg id="b.JOH.3.16" type="verse">
						ašku ġunškad a-s-iḥnna rbbi f-ddunit aylliġ-d-ifka ġwalli igan yus, a-d-ikkis i-lhalak kullu wanna srs yumnn, išškšm-tn s-tudrt idumn. 
					</seg>
					<seg id="b.JOH.3.17" type="verse">
						ašku rbbi ur-d-yuzn yus s-ddunit baš a-iḥkam f-ddunit, walaynni yuzn-t-id baš a-tnjm ddunit f-ufus-ns. 
					</seg>
					<seg id="b.JOH.3.18" type="verse">
						wanna sri yumnn, ur-ra-fllas-ittut lḥukm. imma wanna ur-irin a-yamn, lḥukm a-fllas-illan ašku ur-yumin s-wad igan yus n-rbbi. 
					</seg>
					<seg id="b.JOH.3.19" type="verse">
						ġayad a-f-ittut lḥukm, ašku tkšm-d tifawt s-ddunit irin mddn tillas uggʷar n-tifawt, myarn ad-skarn lh̬ʷšant. 
					</seg>
					<seg id="b.JOH.3.20" type="verse">
						kullu wanna iskarn ma-yʷh̬šnn, ar-itkrhu tifawt. ur-a-ittiri a-d-iffuġ s-tifawt a-ur-d-bayynn iskkirn-ns. 
					</seg>
					<seg id="b.JOH.3.21" type="verse">
						imma wanna iskarn s-lḥqq, ar-d-itffuġ s-tifawt baš ad-d-bayynn iskkirn-ns izd s-wawal n-rbbi a-s-a-iskar. 
					</seg>
					<seg id="b.JOH.3.22" type="verse">
						tiġurdin n-mayan iddu yasuɛ d-imḥḍarn-ns s-tmazirt n-yudaya, iqama ġin ar-issddam mddn ġ-waman. 
					</seg>
					<seg id="b.JOH.3.23" type="verse">
						ula yuḥanna ġ-uwssan-an ar-issddam mddn, yili ġ-tsga n-ɛinnun ašku ġin a-ġ-ggutn-waman, ur-bahra-yaggug zġ-salim. ar-di-ttaškin mddn s-dar yuḥanna, ddmn ġ-waman f-ufus-ns. 
					</seg>
					<seg id="b.JOH.3.24" type="verse">
						ġakudan ur-ta-ityamaẓ yuḥanna ġ-lḥbs. 
					</seg>
					<seg id="b.JOH.3.25" type="verse">
						yan-wass ar-sawaln imḥḍarn n-yuḥanna d-yan-urgaz iga gu-yudaya, ar-tmjaḥadn f-usġus n-ayt-yudaya. 
					</seg>
					<seg id="b.JOH.3.26" type="verse">
						aškin-d s-yuḥanna inin-as: «way-amslmd, ġwalli-k-imnaggarn ġ-tsga yaḍni n-urdun tfkt fllas tugga-nnk, hati ar-issddam ula ntta, ar-dars-ttidun mddn kullutn.» 
					</seg>
					<seg id="b.JOH.3.27" type="verse">
						isawl yuḥanna yini-asn: «ur-iẓḍar yan a-iṭṭaf kra iġ-ur-as-t-ifki rbbi. 
					</seg>
					<seg id="b.JOH.3.28" type="verse">
						kunni tsfldm-iyi lliġ nniġ ‹urd nkkin a-igan lmasiḥ walaynni yuzn-iyi-d rbbi ad-zwurġ i-lmasiḥ.› 
					</seg>
					<seg id="b.JOH.3.29" type="verse">
						taslit tin-usli a-tga, imma amddakkʷl n-usli ibidd ġ-tama n-usli ar-isflid i-wawal-ns ifrḥ srs. yuwfa gigi lfrḥ-ad ġila. 
					</seg>
					<seg id="b.JOH.3.30" type="verse">
						iqqan-d a-yaqlay ntta, ar-tgguzġ nkki.» 
					</seg>
					<seg id="b.JOH.3.31" type="verse">
						ġwalli-d-yuškan zġ-uflla, nttan a-yugʷrn kullu ma-illan. wanna igan zġ-ddunit, gu-ddunit a-iga, ar-isawal ġir f-tġawsiwin n-ddunit. imma ġwalli igan zġ-ignna, yugʷr kullu ma-illan. 
					</seg>
					<seg id="b.JOH.3.32" type="verse">
						ar-yakka tugga f-ma-iẓra ula ma-mi-isfld, walaynni ur-illi ma-yumnn tugga-ns. 
					</seg>
					<seg id="b.JOH.3.33" type="verse">
						imma wanna yumnn tugga-ns, hati imla izd rbbi a-dar lḥqq. 
					</seg>
					<seg id="b.JOH.3.34" type="verse">
						ġwalli-d-yuzn rbbi, ar-bdda-isawal s-iwaliwn n-rbbi, ašku iɛmmr-t kullu s-tḥkimt n-rruḥ-ns. 
					</seg>
					<seg id="b.JOH.3.35" type="verse">
						rbbi, iɛzza dars yus, ig kullu ma-illan ġ-ddu-ufus-ns. 
					</seg>
					<seg id="b.JOH.3.36" type="verse">
						wanna yumnn s-yus n-rbbi, ra-iddr tudrt idumn. imma wanna ur-isflidn s-yus ur-ra-iṭṭaf tudrt walaynni ra-fllas-iqama lġaḍab n-rbbi. 
					</seg>
				</div>
				<div id="b.JOH.4" type="chapter">
					<seg id="b.JOH.4.1" type="verse">
						sfldn ifarisin is-a-iskar yasuɛ imḥḍarn uggʷar n-yuḥanna, ar-tn-issddam ġ-waman. 
					</seg>
					<seg id="b.JOH.4.2" type="verse">
						urd f-ufus n-yasuɛ a-f-a-tddamn walaynni f-ufus n-imḥḍarn-ns, 
					</seg>
					<seg id="b.JOH.4.3" type="verse">
						walaynni lliġ isfld yasuɛ f-mayd ttinin iffuġ tamazirt n-yudaya yamẓ aġaras n-jalil. 
					</seg>
					<seg id="b.JOH.4.4" type="verse">
						iqqan-t-id a-izri zġ-tmazirt n-samira. 
					</seg>
					<seg id="b.JOH.4.5" type="verse">
						ilkm-d yat-tmdint ġ-samira ar-as-ttinin suh̬ar. tlla ġ-tsga n-igr lli-ifka yaɛqub i-yus yusf. 
					</seg>
					<seg id="b.JOH.4.6" type="verse">
						illa-ġin-wanu n-yaɛqub. igawr yasuɛ ġ-tama n-wanu ašku irmi ġ-uġaras, ig lḥal ṭuẓẓunt n-wass. 
					</seg>
					<seg id="b.JOH.4.7" type="verse">
						tašk-id yat-tmġart ullt-samira a-n-taggʷm. isawl srs yasuɛ yini-as: «fk-iyi ad-suġ.» 
					</seg>
					<seg id="b.JOH.4.8" type="verse">
						ur-dids-llin imḥḍarn-ns ġ-tasaɛt-an, ašku ddan s-tmdint ad-d-sġn mad-šttan. 
					</seg>
					<seg id="b.JOH.4.9" type="verse">
						tini-as-d-tmġart: «mah̬ a-yyi-tḍalbt a-tsut? kiyi tgit gu-yudaya, nkki giġ ullt-samira.» ašku ayt-yudaya ur-a-ssan zġ-irukutn n-ayt-samira. 
					</seg>
					<seg id="b.JOH.4.10" type="verse">
						isawl yasuɛ yini-as: «mrad is-tssnt tawafka n-rbbi ula ma-iga ġwad-am-innan ‹fk-iyi ad-suġ,› ikun tḍalbt-iyi fkġ-am aman n-tudrt.» 
					</seg>
					<seg id="b.JOH.4.11" type="verse">
						trar-as-d-tmġart: «wa-sidi, han anu idra, ur-dark ddlu. maniġ ra-taft aman-lli n-tudrt? 
					</seg>
					<seg id="b.JOH.4.12" type="verse">
						is-tugʷrt babatnnġ yaɛqub lli-aġ-ifkan anu-ad, isu zġ-gis ntta d-tarwa-ns d-lksibt-ns?» 
					</seg>
					<seg id="b.JOH.4.13" type="verse">
						isawl yasuɛ yini-as: «kullu wanna iswan zġ-waman-ad rad-daġ-irufu, 
					</seg>
					<seg id="b.JOH.4.14" type="verse">
						imma wanna iswan zġ-waman lli-rad-as-fkġ nkki, ur-sar-irufi. ašku aman lli-rad-as-fkġ ra-zgis-ngin zund yat talɛint n-tudrt idumn.» 
					</seg>
					<seg id="b.JOH.4.15" type="verse">
						tini-as-d-tmġart ġakudan: «wa-sidi, fk-iyi aman-ad, a-yyi-ur-sul-yaġ irifi ula-da-d-sul-ttaškiġ a-n-aggʷmġ.» 
					</seg>
					<seg id="b.JOH.4.16" type="verse">
						yini-as yasuɛ: «zayd ġr-d i-urgaz-nnm twrrid-d.» imma nttat trur-as-d: 
					</seg>
					<seg id="b.JOH.4.17" type="verse">
						«ur-dari argaz.» yini-as yasuɛ: «tʷġẓant lliġ tnnit ur-darm argaz, 
					</seg>
					<seg id="b.JOH.4.18" type="verse">
						ašku tkkit-sttin ttahalt smmus irgazn. imma ġwalli-da-tllit ġ-uwssan-ad ur-km-itahil. lḥqq ayd-s-tnnit.» 
					</seg>
					<seg id="b.JOH.4.19" type="verse">
						tini-as-d-tmġart: «wa-sidi, ssnġ ġilad izd kra n-nnabi a-tgit. 
					</seg>
					<seg id="b.JOH.4.20" type="verse">
						ha-imzwura-nnġ nkkʷni ar-tɛbadn rbbi ġ-iggi n-udrar-ad, imma kunni ar-ttinim ‹urušalim a-ġ-d-iqqan mddn ad-tɛbadn.›» 
					</seg>
					<seg id="b.JOH.4.21" type="verse">
						isawl yasuɛ yini-as: «amn-iyi a-tamġart. rad-d-aškin-uwssan ġ-ra-ttɛbadm rbbi babatnnġ urd ġir ġ-udrar-ad nġd ġ-urušalim. 
					</seg>
					<seg id="b.JOH.4.22" type="verse">
						kunni ar-ttɛbadm ġwalli ur-tssinm. nkkʷni nssn ma-ntɛbad, ašku dar ayt-yudaya a-d-ikka-ujnjm n-rbbi. 
					</seg>
					<seg id="b.JOH.4.23" type="verse">
						walaynni rad-d-aškin kra n-uwssan, hatni-nnit lkmn-d, lli-ġ-rad-ilin kra n-mddn ar-tɛbadn rbbi babatnnġ ġmklli ira, s-tḥkimt n-rruḥ lqudus ula lḥqq. zund ġwid a-ira babatnnġ a-ti-tɛbadn. 
					</seg>
					<seg id="b.JOH.4.24" type="verse">
						rbbi iga rruḥ. winna ranin a-ti-tɛbadn iqqan-tn-d a-ti-tɛbadn s-tḥkimt n-rruḥ ula lḥqq.» 
					</seg>
					<seg id="b.JOH.4.25" type="verse">
						tini-as-d-tmġart: «ssnġ is-ra-d-yašk lmasiḥ (a-t-igan d-umẓlay n-rbbi). ġakud nna-d-yuška rad-aġ-d-iml kullu tiġawsiwin-ad.» 
					</seg>
					<seg id="b.JOH.4.26" type="verse">
						yini-as yasuɛ: «nkki-ad didm isawaln a-t-igan.» 
					</seg>
					<seg id="b.JOH.4.27" type="verse">
						ġakudan ad-d-wrrin imḥḍarn n-yasuɛ. tɛjjbn lliġ-t-in-ufan ar-isawal d-yat-tmġart, walaynni ur-as-nnin «ma-dars-trit?» ula «mah̬ aylliġ a-dids-tsawalt?» 
					</seg>
					<seg id="b.JOH.4.28" type="verse">
						tnkr-tmġart tfl agdur-ns tftu s-tmdint, ar-ttini i-mddn n-ġin: 
					</seg>
					<seg id="b.JOH.4.29" type="verse">
						«aškad-d a-tẓrm yan-urgaz isawl-iyi f-kullu mad-skrġ. ḥaqqan izd ġwad a-igan lmasiḥ n-rbbi.» 
					</seg>
					<seg id="b.JOH.4.30" type="verse">
						ffuġn-d mddn zġ-tmdint ftun-d s-dar yasuɛ. 
					</seg>
					<seg id="b.JOH.4.31" type="verse">
						ur-ta-d-ruḥn mddn-an, sawln-d imḥḍarn s-yasuɛ inin-as: «hak a-tššt ay-amslmd.» 
					</seg>
					<seg id="b.JOH.4.32" type="verse">
						imma ntta inna-yasn: «illa dari ma-yyi-iššbaɛn, ur-ti-tssinm kunni.» 
					</seg>
					<seg id="b.JOH.4.33" type="verse">
						sqsan imḥḍarn i-ngratsn: «is-illa mad-as-d-yiwin ma-ištta?» 
					</seg>
					<seg id="b.JOH.4.34" type="verse">
						imma yasuɛ inna-yasn: «ha-yyi ar-tšbaɛġ iġ-a-skarġ ma-ira ġwalli-yyi-d-yuznn, ssafuġ tawuri-ns. 
					</seg>
					<seg id="b.JOH.4.35" type="verse">
						is-ur-a-ttinim ‹kkuẓ-iyrn a-sul-iqaman i-tmgra›? walaynni rad-awn-iniġ, allat alln-nnun a-tẓrm igran mlluln, lkmn f-tmgra. 
					</seg>
					<seg id="b.JOH.4.36" type="verse">
						ġilad ġwalli imgrn ar-itamẓ tiġrad-ns, ar-issmunu ṣṣabt n-tudrt idumn, baš a-ifrḥ ġwalli ikrzn ula ġwalli imgrn i-ngratsn. 
					</seg>
					<seg id="b.JOH.4.37" type="verse">
						yʷġẓan-wawal lli-s-a-ttinin mddn ‹ikrz-t yan, imgr-t wayyaḍ.› 
					</seg>
					<seg id="b.JOH.4.38" type="verse">
						ha-yyi uznġ-kʷn a-tmggrm ġaylli-f-ur-tutm tammara. wiyyaḍ utn tammara, imma kunni ar-di-ttawim ġaylli-f-tt-utn.» 
					</seg>
					<seg id="b.JOH.4.39" type="verse">
						iggut ma-yumnn s-yasuɛ ġ-tmdint-an n-samira lliġ sfldn i-tugga lli-fllas-tfka-tmġart-lli, tini-asn «isawl-iyi f-kullu mad-skrġ.» 
					</seg>
					<seg id="b.JOH.4.40" type="verse">
						lliġ-t-id-ruḥn ḍalbn-t ad-darsn-igawr. iqama ġin dar ayt-samira sin-uwssan. 
					</seg>
					<seg id="b.JOH.4.41" type="verse">
						ar-ttigatn s-uggʷar ġwilli srs umnnin lliġ-as-sfldn ar-isawal. 
					</seg>
					<seg id="b.JOH.4.42" type="verse">
						inin i-tmġart-an: «urd ġir f-ssibt n-wawal-nnm a-f-numn ġilad walaynni nsfld-as ula nkkʷni, nissan izd s-ṣṣaḥt ġwad a-igan anjjam n-ddunit.» 
					</seg>
					<seg id="b.JOH.4.43" type="verse">
						lliġ zrin sin-uwssan iftu yasuɛ, yamẓ aġaras s-tmazirt n-jalil. 
					</seg>
					<seg id="b.JOH.4.44" type="verse">
						ntta s-ih̬f-ns a-ifkan tugga-yad inna: «ur-illi kra n-nnabi, uqqrn-t ayt-tmazirt-ns.» 
					</seg>
					<seg id="b.JOH.4.45" type="verse">
						lliġ ilkm jalil frḥn srs ayt-jalil, ašku ddan ula ntni s-urušalim a-n-zzrin lɛid, ẓrn kullu maylli iskr ġin ġ-uwssan-an. 
					</seg>
					<seg id="b.JOH.4.46" type="verse">
						iwrri yasuɛ s-tmdint n-qana ġ-jalil ġ-illiġ irur aman ad-gn aman n-waḍil iktin. illa ġin yan-unmġur n-tmazirt, yuḍn-as yus ġ-tmdint n-kafrnaḥum. 
					</seg>
					<seg id="b.JOH.4.47" type="verse">
						lliġ isfld is-d-yuška yasuɛ zġ-yudaya s-jalil, iddu s-dars iḍalb-t a-d-yašk a-ijjujji yus ašku ar-itmtat. 
					</seg>
					<seg id="b.JOH.4.48" type="verse">
						isawl yasuɛ ġakudan yini: «iġ-ur-tẓrim lmɛjizat d-lquwwat ur-akkʷ-a-ttirim a-tamnm.» 
					</seg>
					<seg id="b.JOH.4.49" type="verse">
						yini-as-d-unmġur: «ašk-id a-sidi ur-ta-immut iwi.» 
					</seg>
					<seg id="b.JOH.4.50" type="verse">
						irar-as yasuɛ: «zayd, ra-iddr yuk.» iftu-urgaz yamn mad-as-inna yasuɛ. 
					</seg>
					<seg id="b.JOH.4.51" type="verse">
						nttan sul ifta ġ-uġaras mnaggarn-t-id ih̬ddamn-ns inin-as: «ha-yuk iddr.» 
					</seg>
					<seg id="b.JOH.4.52" type="verse">
						isqsa-tn: «man tasaɛt a-ijji?» inin-as: «titti zġ-gis tawla iḍgam ġ-tasaɛt izwarn ġ-ṭuẓẓunt n-wass.» 
					</seg>
					<seg id="b.JOH.4.53" type="verse">
						issn izd tasaɛt-an a-ġ-as-inna yasuɛ «ra-iddr yuk,» yamn srs ntta ula kullu ayt-tgmmi-ns. 
					</seg>
					<seg id="b.JOH.4.54" type="verse">
						h̬tad a-igan tis snat lmɛjizat iskr-tt yasuɛ lliġ-d-yuška zġ-yudaya s-jalil. 
					</seg>
				</div>
				<div id="b.JOH.5" type="chapter">
					<seg id="b.JOH.5.1" type="verse">
						tiġurdin n-mayan yili yal-lɛid dar ayt-yudaya, iddu yasuɛ s-tmdint n-urušalim. 
					</seg>
					<seg id="b.JOH.5.2" type="verse">
						illa yan-ifrḍ ġ-urušalim ġ-tama n-imi n-uwlli, ar-as-ttinin ‹ifrḍ n-bitzata› s-wawal n-ayt-yudaya. sutln-as smmus ilḥnin. 
					</seg>
					<seg id="b.JOH.5.3" type="verse">
						ar-gisn-ggann imuḍan ggutnin, ibukaḍn d-ibiḍarn d-ikušamn. 
					</seg>
					<seg id="b.JOH.5.5" type="verse">
						illa ġin yan-urgaz yuḍn kraḍ id-mraw d-tam (38) n-usggʷas. 
					</seg>
					<seg id="b.JOH.5.6" type="verse">
						lliġ-t-iẓra yasuɛ yissan izd kigan d-isggʷasn a-ġin-ign, yini-as: «is-trit a-tjjit?» 
					</seg>
					<seg id="b.JOH.5.7" type="verse">
						isawl-d-umaḍun yini-as: «wa-sidi, ur-dari ma-yyi-išškšamn s-ifrḍ akud nna-gis-mmussan-waman. ġakud nna-n-akmurġ s-iyi-izwar kra n-yan yaḍni igguz s-waman.» 
					</seg>
					<seg id="b.JOH.5.8" type="verse">
						izayd yasuɛ yini-as: «nkr, asi imjdin-nnk tddut.» 
					</seg>
					<seg id="b.JOH.5.9" type="verse">
						ijji-urgaz-lli ġakudan, yasi imjdin-ns ar-ifttu. d-ġassan iga ass n-usunfu. 
					</seg>
					<seg id="b.JOH.5.10" type="verse">
						sawln imġarn n-ayt-yudaya s-urgaz lli-ijjin inin-as: «ass n-usunfu ayad. iḥrm a-tasit imjdin.» 
					</seg>
					<seg id="b.JOH.5.11" type="verse">
						irar-asn: «ġwalli-yyi-ijjujjin inna-yyi ‹asi imjdin-nnk tddut.›» 
					</seg>
					<seg id="b.JOH.5.12" type="verse">
						sqsan-t: «ma-iga-urgaz lli-ak-innan ‹asi imjdin-nnk tddut›?» 
					</seg>
					<seg id="b.JOH.5.13" type="verse">
						imma ntta ur-issin ma-iga, ašku yasuɛ imatti-n zġ-gr mddn ggutnin lli-llanin ġin. 
					</seg>
					<seg id="b.JOH.5.14" type="verse">
						ġir imikk s-n-dids-imnaggar yasuɛ ġ-tgmmi n-rbbi yini-as: «ha-kiyi tjjit. a-ur-sul-tskart ddnub a-ur-imil yili-ak kra yugʷrn ġayan.» 
					</seg>
					<seg id="b.JOH.5.15" type="verse">
						iddu-urgaz lli-ijjin s-dar imġarn n-ayt-yudaya yini-asn: «yasuɛ a-yyi-ijjujjin.» 
					</seg>
					<seg id="b.JOH.5.16" type="verse">
						ġakudan ad-usin tanuwwašt f-yasuɛ, ašku iskr mayan ġ-wass n-usunfu. 
					</seg>
					<seg id="b.JOH.5.17" type="verse">
						imma yasuɛ irur-asn inna: «ha-rbbi baba ih̬dm-bdda, iqqan-iyi-d ad-th̬damġ ula nkki.» 
					</seg>
					<seg id="b.JOH.5.18" type="verse">
						lliġ sfldn i-wawal-ad irin s-uggʷar a-t-nġn, urd ġir f-ssibt n-is-iffuġ zġ-lɛada n-wass n-usunfu walaynni f-ssibt n-ma-iga rbbi d-babas, issngadda ih̬f-ns d-rbbi. 
					</seg>
					<seg id="b.JOH.5.19" type="verse">
						izayd yasuɛ ġakudan yini-asn: «lḥqq ayad, lḥqq a-rad-awn-iniġ. nkki lli-igan yus n-rbbi ur-ẓḍarġ ad-skrġ yat zġ-ih̬f-inu abla maylli-s-ẓriġ baba ar-t-iskar. ašku aynna iskar ntta, ad-skarġ ula nkki. 
					</seg>
					<seg id="b.JOH.5.20" type="verse">
						ašku rbbi baba, ɛzzaġ dars, ar-iyi-imala kullu ma-iskar. rad-iyi-sul-imala kra n-iskkirn ugʷrn ġwid, rad-bahra-gisn-ttɛjjabm kunni. 
					</seg>
					<seg id="b.JOH.5.21" type="verse">
						ġmklli-d-issnkar baba ġwilli mmutnin ar-tn-issddr, ġmkan a-s-rad-ssddrġ wanna riġ ula nkki. 
					</seg>
					<seg id="b.JOH.5.22" type="verse">
						ur-a-itḥkam baba f-yan walaynni ifka-yyi ad-tḥkamġ f-kullu mddn, 
					</seg>
					<seg id="b.JOH.5.23" type="verse">
						baš a-yyi-kullu-tuqqarn ġmklli tuqqarn baba. yan ur-iyi-yuqqrn, ur-yuqqr baba lli-yyi-d-yuznn. 
					</seg>
					<seg id="b.JOH.5.24" type="verse">
						«lḥqq ayad, lḥqq a-rad-awn-iniġ. wanna isfldn s-wawal-inu yamn ġwalli-yyi-d-yuznn, ra-iddr tudrt idumn. ur-ra-fllas-ittut lḥukm, ašku izri zġ-lmut s-tudrt. 
					</seg>
					<seg id="b.JOH.5.25" type="verse">
						lḥqq ayd-awn-ttiniġ, rad-d-aškin kra n-uwssan, hatni-nnit lkmn-d, lli-ġ-rad-sfldn ġwilli mmutnin i-wawal n-yus n-rbbi. d-kullu wanna isfldn i-wawal-an ra-iddr. 
					</seg>
					<seg id="b.JOH.5.26" type="verse">
						ašku ġmklli tlla-tẓḍḍart n-tudrt dar baba, ġmkan ad-iyi-ifka taẓḍḍart ad-akkaġ tudrt ula nkki lli-igan yus. 
					</seg>
					<seg id="b.JOH.5.27" type="verse">
						ifk-iyi-daġ ad-kkatġ lḥukm f-bnadm ašku giġ yus n-bnadm. 
					</seg>
					<seg id="b.JOH.5.28" type="verse">
						ad-ur-ttɛjjabm ġ-mayad, ašku ra-di-tašk tasaɛt lli-ġ-rad-sfldn kullu willi llanin ġ-ismḍal i-wawal-inu. 
					</seg>
					<seg id="b.JOH.5.29" type="verse">
						ġakudan a-rad-d-ffuġn, nkrn-d winna skarnin afulki ad-kšmn s-tudrt l-ljdid, nkrn-d winna skarnin lh̬ʷšant a-fllasn-ittut lḥukm. 
					</seg>
					<seg id="b.JOH.5.30" type="verse">
						«ur-ẓḍarġ ad-skrġ yat zġ-ih̬f-inu, walaynni ar-tḥkamġ s-mad-iyi-imala baba. s-lḥqq a-s-a-tḥkamġ ašku ur-a-skarġ s-ma-ttiriġ nkki walaynni s-ma-ittiri ġwalli-yyi-d-yuznn. 
					</seg>
					<seg id="b.JOH.5.31" type="verse">
						mrad is-fkiġ tugga f-ih̬f-inu ur-rad-zgant tugga-nu. 
					</seg>
					<seg id="b.JOH.5.32" type="verse">
						walaynni illa wayyaḍ flla yakkan tugga, ssnġ izd lḥqq ad-gant tugga lli-flla-yakka. 
					</seg>
					<seg id="b.JOH.5.33" type="verse">
						yuḥanna lli-s-tuznm, nttan a-yakkan tugga f-lḥqq. 
					</seg>
					<seg id="b.JOH.5.34" type="verse">
						urd nkki a-iḥtajjan tugga n-bnadm, walaynni nniġ-awn mayad baš a-tnjmm zġ-lhalak. 
					</seg>
					<seg id="b.JOH.5.35" type="verse">
						yuḥanna ikka-ttin iga zund yal-lqndil irġan ifaw, trḍum a-srs-tisfiwm yat tasaɛt. 
					</seg>
					<seg id="b.JOH.5.36" type="verse">
						imma nkki, tugga lli-dari-illan ugʷrnt tin yuḥanna, ašku iskkirn lli-yyi-ifka baba a-tn-skrġ, ntni a-flla-yakkan tugga. iskkirn lli-skarġ, ntni a-imalan izd baba a-yyi-d-yuznn. 
					</seg>
					<seg id="b.JOH.5.37" type="verse">
						ha-baba lli-yyi-d-yuznn, nttan a-flla-ifkan tugga. ur-jju-tsfldm i-ṣṣut-ns, ula tẓram ṣṣurt-ns. 
					</seg>
					<seg id="b.JOH.5.38" type="verse">
						ur-akkʷ-izga-wawal-ns ġ-uwl-nnun, ašku ur-iyi-tumnm nkki lli-d-yuzn. 
					</seg>
					<seg id="b.JOH.5.39" type="verse">
						kunni ar-tsiggilm ġ-warratn n-rbbi ašku tġalm izd gisn a-ġ-ra-tafm aġaras n-tudrt idumn. ntni a-flla-yakkan tugga, 
					</seg>
					<seg id="b.JOH.5.40" type="verse">
						walaynni ur-trim a-d-sri-taškim ad-awn-tili tudrt-an. 
					</seg>
					<seg id="b.JOH.5.41" type="verse">
						«ur-a-skarġ f-a-yyi-talġn mddn, 
					</seg>
					<seg id="b.JOH.5.42" type="verse">
						walaynni ssnġ mamnk a-tgam, ur-gigun-tlli tayri n-rbbi. 
					</seg>
					<seg id="b.JOH.5.43" type="verse">
						uškiġ-d s-ism n-baba, imma kunni ur-a-sri-tsflidm. mrad is-d-yuška kra n-yan yaḍni ar-isawal ġir zġ-ih̬f-ns, ra-srs-tsflidm. 
					</seg>
					<seg id="b.JOH.5.44" type="verse">
						mamnk a-ra-tamnm lliġ a-ttirim a-ttalġm i-ngratun bla-da-tskarm f-a-kʷn-yalġ rbbi lli-igan waḥdut? 
					</seg>
					<seg id="b.JOH.5.45" type="verse">
						a-ur-tġalm izd nkki a-ra-srun-yaštkka ġ-dar baba. illa wayyaḍ srun yaštkkan, a-t-igan d-musa lli-ġ-n-trjam. 
					</seg>
					<seg id="b.JOH.5.46" type="verse">
						mrad is-tumnm musa ikun tumnm-iyi, ašku yura flla. 
					</seg>
					<seg id="b.JOH.5.47" type="verse">
						walaynni iġ-ur-tuminm arratn n-musa, mamnk a-ra-tamnm iwaliwn-inu?» 
					</seg>
				</div>
				<div id="b.JOH.6" type="chapter">
					<seg id="b.JOH.6.1" type="verse">
						tiġurdin n-mayan iddu yasuɛ ibbi s-tsga yaḍni n-umda n-jalil, ar-as-ttinin amda n-ṭabariyya. 
					</seg>
					<seg id="b.JOH.6.2" type="verse">
						ḍfurn-t mddn ggutnin ašku ẓran lmɛjizat lli-iskar ar-ijjujji imuḍan. 
					</seg>
					<seg id="b.JOH.6.3" type="verse">
						iġli yasuɛ s-yan-uwrir, igawr ġin ntta d-imḥḍarn-ns. 
					</seg>
					<seg id="b.JOH.6.4" type="verse">
						yakmur-d lɛid n-ayt-yudaya lli-mi-ttinin lɛid n-usurf. 
					</seg>
					<seg id="b.JOH.6.5" type="verse">
						ar-n-issmuqqul yasuɛ s-n-iẓra mddn ggutnin ftan-d s-dars, yini i-filibbus: «manizġ ra-d-nsġ aġrum mad-šttan mddn-ad?» 
					</seg>
					<seg id="b.JOH.6.6" type="verse">
						issn ma-ra-iskr walaynni isqsa filibbus ġmkad baš a-t-yarm. 
					</seg>
					<seg id="b.JOH.6.7" type="verse">
						irar-as-d filibbus: «uggʷar n-snat id-miyya n-nnuqrt n-uġrum a-ra-yġ-ih̬ṣṣa, sul ur-ra-tn-d-yašk ġir imikk i-yan.» 
					</seg>
					<seg id="b.JOH.6.8" type="verse">
						isawl-d yan zġ-imḥḍarn-ns ism-ns andraws gʷmas n-simɛan bṭrus yini-as: 
					</seg>
					<seg id="b.JOH.6.9" type="verse">
						«illa ġid yan-ufruh̬, dars smmust-tngʷal n-ṭmẓẓin d-snat-tslmin. walaynni ma-ra-ig mayan i-ġunškad n-mddn?» 
					</seg>
					<seg id="b.JOH.6.10" type="verse">
						imma yasuɛ inna-yasn: «ssgawrat mddn.» adġar-an, tggut gis tuga. gawrn mddn-an kullutn, rad-gn ma-itggan smmus id-walf n-urgaz. 
					</seg>
					<seg id="b.JOH.6.11" type="verse">
						yasi yasuɛ smmust-tngʷal-lli iškr rbbi, ifk-tnt i-mddn, ifk-asn ula tislmin, kud yan d-ġunšk lli-ira. 
					</seg>
					<seg id="b.JOH.6.12" type="verse">
						lliġ šbɛan, yini i-imḥḍarn-ns: «ssmunat tuffaẓ lli-qamanin a-ur-ih̬sr yat.» 
					</seg>
					<seg id="b.JOH.6.13" type="verse">
						ssmunn-d ma-d-iqaman i-mddn-lli zġ-smmust-tngʷal n-ṭmẓẓin, ɛmmrn snat d-mrawt tasllit s-tuffaẓ. 
					</seg>
					<seg id="b.JOH.6.14" type="verse">
						lliġ ẓran lmɛjizt-ad lli-iskr yasuɛ ar-ttinin: «s-ṣṣaḥt ġwad a-igan nnabi lli-f-nsfld ra-d-yašk s-ddunit.» 
					</seg>
					<seg id="b.JOH.6.15" type="verse">
						imma yasuɛ issn mamnk ad-ran a-t-amẓn skrn zġ-gis agllid-nsn, ifl-tn iftu waḥdut s-iwrar. 
					</seg>
					<seg id="b.JOH.6.16" type="verse">
						lliġ-di-truḥ-tdggʷat, gguzn imḥḍarn s-tama n-umda. 
					</seg>
					<seg id="b.JOH.6.17" type="verse">
						ḍrnt tillas, ur-ta-tn-d-ilkim yasuɛ. kšmn s-tanawt ftun ġ-umda, irin ad-bbin s-tsga yaḍni s-tmdint n-kafrnaḥum. 
					</seg>
					<seg id="b.JOH.6.18" type="verse">
						inkr-d-waḍu itjhhdn iduy-umda. 
					</seg>
					<seg id="b.JOH.6.19" type="verse">
						ar-kkatn imḥḍarn s-tʷgla, ssudun ma-itggan smmus nġd sḍiṣ kilimitr s-a-n-tmnadn yasuɛ ifta-d f-iggi n-waman yakmur-d s-tanawt, ġuwḍn bahra. 
					</seg>
					<seg id="b.JOH.6.20" type="verse">
						yini-asn yasuɛ: «ad-ur-tiksaḍm. nkkin aya.» 
					</seg>
					<seg id="b.JOH.6.21" type="verse">
						frḥn ġakudan, ssġlin-t s-tanawt, s-lkmn tamazirt lli-ran. 
					</seg>
					<seg id="b.JOH.6.22" type="verse">
						ndid azkka ktin-d mddn lli-n-qamanin izd yat tanawt ka-illan ġin iḍgam, issann is-ur-ini yasuɛ d-imḥḍarn-ns walaynni ssudan ntni waḥdutn. 
					</seg>
					<seg id="b.JOH.6.23" type="verse">
						ġakudan s-n-uškant kra n-tanawin yaḍni zġ-tmdint n-ṭabariyya, lkmnt tama n-udġar lli-ġ-ššan aġrum lli-asn-ifka siditnnġ iškr rbbi fllas. 
					</seg>
					<seg id="b.JOH.6.24" type="verse">
						lliġ ẓran mddn-an ur-sul-iqama yasuɛ ġin ula imḥḍarn-ns, kšmn s-tanawin ssudun s-tsga n-kafrnaḥum a-srs-siggln. 
					</seg>
					<seg id="b.JOH.6.25" type="verse">
						lliġ-d-ufan yasuɛ ġ-tsga-yad n-umda inin-as: «way-amslmd, managu a-di-tuškit s-ġid?» 
					</seg>
					<seg id="b.JOH.6.26" type="verse">
						isawl yasuɛ yini-asn: «lḥqq ayad, lḥqq a-rad-awn-iniġ. ur-a-sri-tsiggilm f-ssibt n-ma-tssnm lmɛna l-lmɛjizat lli-tẓram walaynni f-ssibt n-ma-tššam aġrum tšbɛam. 
					</seg>
					<seg id="b.JOH.6.27" type="verse">
						a-ur-tth̬damm f-umššu lli-ith̬sarn, walaynni th̬damat f-umššu lli-rad-bdda-iqama i-tudrt idumn. nttan a-rad-awn-fkġ nkki lli-igan yus n-bnadm, ašku imla rbbi baba is-iyi-iẓli i-mayad.» 
					</seg>
					<seg id="b.JOH.6.28" type="verse">
						imma ntni sqsan-t: «mad-aġ-d-iqqann a-t-nskar baš a-nth̬dam i-rbbi?» 
					</seg>
					<seg id="b.JOH.6.29" type="verse">
						yini-asn yasuɛ: «ha lh̬dmt lli-zgigun-ira rbbi, a-tamnm s-ġwad-d-yuzn.» 
					</seg>
					<seg id="b.JOH.6.30" type="verse">
						rarn-as-d: «mal-lmɛjizt a-ra-tskrt baš a-stt-nẓr namn srk? mamnk a-ra-th̬dmt kiyi? 
					</seg>
					<seg id="b.JOH.6.31" type="verse">
						kkan-ttin imzwura-nnġ ġ-lh̬la ar-šttan aġrum lli-mi-ttinin ‹manna›. ġmklli ityaran ‹ifka-yasn-d aġrum zġ-ignna a-t-šttan.›» 
					</seg>
					<seg id="b.JOH.6.32" type="verse">
						isawl yasuɛ yini-asn: «lḥqq ayad, lḥqq a-rad-awn-iniġ. urd musa ad-awn-d-ifkan aġrum zġ-ignna walaynni rbbi baba. nttan ad-awn-d-yakkan ġilad aġrum iṣḥan zġ-ignna. 
					</seg>
					<seg id="b.JOH.6.33" type="verse">
						ašku aġrum n-rbbi iga-t ġwad-d-igguzn zġ-ignna, ar-yakka tudrt i-ddunit.» 
					</seg>
					<seg id="b.JOH.6.34" type="verse">
						inin-as-d: «wa-sidi, akka-yaġ-bdda aġrum-ad.» 
					</seg>
					<seg id="b.JOH.6.35" type="verse">
						isawl yasuɛ yini-asn: «nkki a-igan aġrum n-tudrt. wanna-d-sri-yuškan, ur-sar-t-yaġ laẓ. wanna sri yumnn, ur-sar-t-yaġ irifi. 
					</seg>
					<seg id="b.JOH.6.36" type="verse">
						imma kunni nniġ-awn yadlli ‹tẓram-iyi, ur-sri-tuminm.› 
					</seg>
					<seg id="b.JOH.6.37" type="verse">
						walaynni ra-d-sri-ttaškin kullu winna-yyi-yakka baba. d-wanna-d-sri-yuškan, ur-sar-t-rurġ. 
					</seg>
					<seg id="b.JOH.6.38" type="verse">
						ašku gguzġ-d zġ-ignna baš ad-skarġ ma-ira ġwalli-yyi-d-yuznn, urd mad-riġ nkki. 
					</seg>
					<seg id="b.JOH.6.39" type="verse">
						ġmkad a-ira ġwalli-yyi-d-yuznn, ira a-ur-ityawhlak yan zġ-willi-yyi-ifka, yiri a-tn-d-ssnkrġ ġ-wass iggʷran n-ddunit. 
					</seg>
					<seg id="b.JOH.6.40" type="verse">
						ġmkad-nnit a-ira baba, ira a-ifk tudrt idumn i-kullu wanna-yyi-iẓran yamn sri. ra-t-id-ssnkrġ ġ-wass iggʷran.» 
					</seg>
					<seg id="b.JOH.6.41" type="verse">
						bdun ar-fllas-tngmugn mddn-an n-ayt-yudaya ašku inna «nkki a-igan aġrum lli-d-igguzn zġ-ignna.» 
					</seg>
					<seg id="b.JOH.6.42" type="verse">
						ar-ttinin: «is-ur-igi ġwad yasuɛ yus n-yusf? nssn babas d-innas. mamnk a-ra-yiri a-ittini ‹gguzġ-d zġ-ignna›?» 
					</seg>
					<seg id="b.JOH.6.43" type="verse">
						irar-asn yasuɛ: «ad-ur-tngmugm i-ngratun. 
					</seg>
					<seg id="b.JOH.6.44" type="verse">
						ur-iẓḍar yan a-d-sri-yašk abla-t-id-ildi baba lli-yyi-d-yuznn. imma wanna-d-sri-yuškan, ra-t-id-ssnkrġ ġ-wass iggʷran n-ddunit. 
					</seg>
					<seg id="b.JOH.6.45" type="verse">
						ityara ġ-warra l-lanbiya, ‹rbbi a-ra-isslmd kullu mddn.› kullu wanna isfldn i-baba ilmd zġ-gis, ra-d-sri-yašk. 
					</seg>
					<seg id="b.JOH.6.46" type="verse">
						ur-illi yan iẓran baba, abla nkki lli-igan zġ-rbbi a-t-iẓran. 
					</seg>
					<seg id="b.JOH.6.47" type="verse">
						lḥqq ayad, lḥqq a-rad-awn-iniġ. wanna sri yumnn, ra-iddr tudrt idumn. 
					</seg>
					<seg id="b.JOH.6.48" type="verse">
						nkki a-igan aġrum n-tudrt. 
					</seg>
					<seg id="b.JOH.6.49" type="verse">
						mmutn imzwura-nnun ġ-lh̬la wah̬h̬a da-šttan aġrum lli-mi-ttinin ‹manna›. 
					</seg>
					<seg id="b.JOH.6.50" type="verse">
						imma ġilad igguz-d-uġrum-ad zġ-ignna baš a-ur-immt wanna zgis iššan. 
					</seg>
					<seg id="b.JOH.6.51" type="verse">
						nkki giġ aġrum iddrn lli-d-igguzn zġ-ignna. wanna iššan zġ-uġrum-ad, rad-bdda-iddr. aġrum lli-rad-fkġ iga ddat-inu, ra-stt-fkġ a-srs-tddr ddunit.» 
					</seg>
					<seg id="b.JOH.6.52" type="verse">
						bdun mddn-an ar-tmjaḥadn i-ngratsn ar-ttinin: «mamnk a-iẓḍar ġwad ad-aġ-ifk ddat-ns a-zgis-nšš?» 
					</seg>
					<seg id="b.JOH.6.53" type="verse">
						imma yasuɛ inna-yasn: «lḥqq ayd-awn-ttiniġ, iġ-ur-tššim zġ-ddat n-yus n-bnadm, iġ-ur-tswim zġ-idammn-ns, ur-ra-gigun-tili tudrt. 
					</seg>
					<seg id="b.JOH.6.54" type="verse">
						wanna iššan zġ-ddat-inu isu zġ-idammn-inu, ra-iddr tudrt idumn, ra-t-id-ssnkrġ ġ-wass iggʷran n-ddunit. 
					</seg>
					<seg id="b.JOH.6.55" type="verse">
						ašku ddat-inu tga amššu l-lḥqq, gn idammn-inu tissi l-lḥqq. 
					</seg>
					<seg id="b.JOH.6.56" type="verse">
						wanna iššan zġ-ddat-inu isu zġ-idammn-inu, hati izga gigi zgaġ gis. 
					</seg>
					<seg id="b.JOH.6.57" type="verse">
						yuzn-iyi-d baba lli-dar taḥkimt n-tudrt, ddrġ nkki f-ssibt-ns. ra-iddr wanna zġ-gigi iššan ula ntta f-ssibt-inu. 
					</seg>
					<seg id="b.JOH.6.58" type="verse">
						ġwad a-igan aġrum lli-d-igguzn zġ-ignna, urd zund aġrum lli-ššan imzwura-nnun, mmtn sul ġ-isiggʷra. wanna iššan zġ-uġrum-ad rad-bdda-iddr.» 
					</seg>
					<seg id="b.JOH.6.59" type="verse">
						ġmkad a-s-asn-isawl yasuɛ lliġ isslmd mddn ġ-tgmmi n-tẓallit ġ-kafrnaḥum. 
					</seg>
					<seg id="b.JOH.6.60" type="verse">
						lliġ-as-sfldn imḥḍarn-ns, iggut gisn ma-innan: «išqa-ulmmud-ad. ma-ra-yiẓḍar ad-as-isflid?» 
					</seg>
					<seg id="b.JOH.6.61" type="verse">
						imma yasuɛ, bla-yas-nnan issn ma-f-a-tngmugn, yini-asn: «is-awn-tt-issṭiyyr mayad? 
					</seg>
					<seg id="b.JOH.6.62" type="verse">
						ma-ra-tinim iġ-iyi-tẓram tyalalġ, nkki lli-igan yus n-bnadm, s-illiġ ttin-kkiġ lliġ? 
					</seg>
					<seg id="b.JOH.6.63" type="verse">
						hati rruḥ n-rbbi a-yakkan tudrt, imma ddat ur-tgi yat. rad-awn-yili rruḥ ula tudrt s-iwaliwn-ad-awn-ttiniġ, 
					</seg>
					<seg id="b.JOH.6.64" type="verse">
						walaynni illa ġ-gratun ma-ur-yuminn.» ašku yasuɛ issn zġ-isizwar manwi ur-srs-umnnin, yissan manwa ra-t-izznz. 
					</seg>
					<seg id="b.JOH.6.65" type="verse">
						izayd ilmma yini-asn: «mayad a-f-awn-nniġ ‹ur-iẓḍar yan a-d-sri-yašk iġ-ur-as-d-ityawfka zġ-baba.›» 
					</seg>
					<seg id="b.JOH.6.66" type="verse">
						ġakudan ma-iggutn zġ-imḥḍarn-ns fln-t, ur-a-sul-dids-tmunun. 
					</seg>
					<seg id="b.JOH.6.67" type="verse">
						isawl-d yasuɛ ilmma s-sin d-mraw n-umḥḍar yini-asn: «izd ula kunni tram a-twrrim?» 
					</seg>
					<seg id="b.JOH.6.68" type="verse">
						yini-as simɛan bṭrus: «wa-sidi, dar mit a-s-ra-nddu? kiyi a-dar iwaliwn n-tudrt idumn. 
					</seg>
					<seg id="b.JOH.6.69" type="verse">
						ha-yaġ numn nissan izd kiyi a-igan amẓlay n-rbbi.» 
					</seg>
					<seg id="b.JOH.6.70" type="verse">
						yini-asn-d yasuɛ: «kunni s-sin d-mraw, is-urd nkki a-kʷn-istin? walaynni yan gigun iga win iblis.» 
					</seg>
					<seg id="b.JOH.6.71" type="verse">
						ġmkad a-s-ibdr yahuda yus n-simɛan ish̬aryuṭ lli-ra-izznz yasuɛ wah̬h̬a iga yan zġ-sin d-mraw n-umḥḍar-ns. 
					</seg>
				</div>
				<div id="b.JOH.7" type="chapter">
					<seg id="b.JOH.7.1" type="verse">
						tiġurdin n-mayan ar-itlulli yasuɛ ġ-tmazirt n-jalil. ur-iri a-iffuġ s-tmazirt n-yudaya ašku ar-ttirin imġarn n-ayt-yudaya a-t-nġn. 
					</seg>
					<seg id="b.JOH.7.2" type="verse">
						ġ-uwssan-an yakmur-d lɛid n-ayt-yudaya lli-mi-ttinin lɛid n-iḥšaš. 
					</seg>
					<seg id="b.JOH.7.3" type="verse">
						sawln-d aytmas n-yasuɛ inin-as: «ddu zġ-ġid s-yudaya ad-ẓrn imḥḍarn-nnk ma-tskart. 
					</seg>
					<seg id="b.JOH.7.4" type="verse">
						ašku yan iran a-ityawssan ur-a-itḥḍu iskkirn-ns. iġ-a-tskart tiġawsiwin-ad, ih̬ṣṣa-k a-di-tssbayynt ih̬f-nnk i-ddunit.» 
					</seg>
					<seg id="b.JOH.7.5" type="verse">
						ašku ur-srs-uminn aytmas. 
					</seg>
					<seg id="b.JOH.7.6" type="verse">
						yini-asn yasuɛ: «azmz-nnun illa-bdda, walaynni ur-ta-d-ilkim-uzmz-inu. 
					</seg>
					<seg id="b.JOH.7.7" type="verse">
						kunni, ur-gigun-illi ma-f-a-kʷn-tkrhun ayt-ddunit-ad, imma nkki ar-iyi-tkrhun f-tugga lli-akkaġ f-lh̬ʷšanat lli-skarn. 
					</seg>
					<seg id="b.JOH.7.8" type="verse">
						zaydat kunni a-tzzrim lɛid ġin. ur-ta-rad-dduġ nkki ašku ur-ta-d-ilkim-uzmz-inu.» 
					</seg>
					<seg id="b.JOH.7.9" type="verse">
						inna-yasn ġmkad, igawr sul ġ-tmazirt n-jalil. 
					</seg>
					<seg id="b.JOH.7.10" type="verse">
						walaynni lliġ ftan aytmas ad-zzrin lɛid ġ-urušalim, iftu ula ntta s-tntla baš a-t-ur-akʷzn mddn. 
					</seg>
					<seg id="b.JOH.7.11" type="verse">
						ar-srs-siggiln imġarn n-ayt-yudaya ġ-uwssan l-lɛid ar-ttinin: «manza ġwalli?» 
					</seg>
					<seg id="b.JOH.7.12" type="verse">
						iggut ma-fllas-itnšmušn. kra gisn ar-ittini: «argaz ifulkin a-iga.» kra ar-ittini: «uhu, ar-ijllu mddn.» 
					</seg>
					<seg id="b.JOH.7.13" type="verse">
						walaynni ur-iẓḍar yan a-yall awal-ns, ašku ksuḍn zġ-imġarn n-ayt-yudaya. 
					</seg>
					<seg id="b.JOH.7.14" type="verse">
						lliġ iruḥ mnaṣṣ ġ-uwssan l-lɛid, ikšm yasuɛ s-tgmmi n-rbbi ar-isslmad. 
					</seg>
					<seg id="b.JOH.7.15" type="verse">
						ar-gis-tɛjjabn imġarn n-ayt-yudaya ar-ttinin: «argaz-ad ur-d-ikki lmdrst. mamnk a-s-issn ġunškad n-ulmmud?» 
					</seg>
					<seg id="b.JOH.7.16" type="verse">
						imma yasuɛ irur-asn inna: «almmud-ad ur-igi winu. iga win ġwalli-yyi-d-yuznn. 
					</seg>
					<seg id="b.JOH.7.17" type="verse">
						wanna iran a-iskar ma-ira rbbi, nttan a-ra-yissan almmud-ad izd dar rbbi a-zġ-d-yuška nġd ar-d-sawalġ zġ-ih̬f-inu. 
					</seg>
					<seg id="b.JOH.7.18" type="verse">
						yan-d-isawaln zġ-ih̬f-ns, ar-ittiri a-t-alġn mddn. walaynni yan ittirin a-t-yalġ ġwalli-t-id-yuznn, nttan ar-ittini lḥqq ur-a-isskirkis. 
					</seg>
					<seg id="b.JOH.7.19" type="verse">
						musa ifka-yawn ššrɛ n-rbbi, walaynni ur-gigun-illi yan iskarn s-ššrɛ. mah̬ aylliġ a-ttirim a-yyi-tnġm?» 
					</seg>
					<seg id="b.JOH.7.20" type="verse">
						rarn-as-d mddn-an: «kiyi, kra l-ljnn a-k-ikšmn. ma-iran a-k-inġ?» 
					</seg>
					<seg id="b.JOH.7.21" type="verse">
						yini-asn yasuɛ: «yan-uskkir kad-skrġ, ar-kullu-gis-ttɛjjabm. 
					</seg>
					<seg id="b.JOH.7.22" type="verse">
						yuṣṣa-kʷn musa a-tẓẓallm i-tarwa-nnun, wah̬h̬a urd musa ka-izwarn ġ-tẓallit-an walaynni imzwura-nnun a-zwar-iẓẓullan. tmyarm ġilad a-tẓẓallm i-bnadm ula ġ-wass n-usunfu. 
					</seg>
					<seg id="b.JOH.7.23" type="verse">
						walaynni iġ-tẓẓullam i-bnadm ġ-wass n-usunfu baš a-tskarm s-ššrɛ n-musa, ma-f-awn-flla-ṭiyyr lliġ jjujjiġ bnadm kullut ġ-wass n-usunfu? 
					</seg>
					<seg id="b.JOH.7.24" type="verse">
						a-ur-ttnbaḍm s-ma-d-ibann i-mddn walaynni tnbaḍat s-lḥqq.» 
					</seg>
					<seg id="b.JOH.7.25" type="verse">
						bdun kra n-ayt-urušalim ar-sqsan i-ngratsn ar-ttinin: «is-urd ġwad ad-ran imġarn a-t-nġn? 
					</seg>
					<seg id="b.JOH.7.26" type="verse">
						hati ar-isawal ġ-wammas n-mddn, ur-as-nnin yat. ḥaqqan ssnn izd s-ṣṣaḥt nttan a-igan lmasiḥ n-rbbi? 
					</seg>
					<seg id="b.JOH.7.27" type="verse">
						walaynni argaz-ad, nssn manizġ-d-yuška. iġ-d-yuška lmasiḥ, ur-ra-yissan yan manizġ-d-yuška.» 
					</seg>
					<seg id="b.JOH.7.28" type="verse">
						ar-isslmad yasuɛ ġ-tgmmi n-rbbi, yall awal-ns yini: «is-iyi-tssnm? is-tssnm manizġ-d-uškiġ? ur-d-uznġ ih̬f-inu. lḥqq a-iga ġwalli-yyi-d-yuznn, walaynni ur-ti-tssinm kunni. 
					</seg>
					<seg id="b.JOH.7.29" type="verse">
						ssnġ-t nkki ašku giġ zġ-gis, d-nttan a-yyi-d-yuznn.» 
					</seg>
					<seg id="b.JOH.7.30" type="verse">
						nkrn mddn ġakudan a-t-ġwin, walaynni ur-iẓḍar yan a-n-srs-ig afus ašku ur-ta-di-tlkim tasaɛt-ns. 
					</seg>
					<seg id="b.JOH.7.31" type="verse">
						walaynni iggut ġ-mddn-an ma-srs-yumnn, ar-ttinin: «iġ-d-yuška lmasiḥ n-rbbi is-ra-iskr lmɛjizat uggʷar n-maylli iskr-urgaz-ad?» 
					</seg>
					<seg id="b.JOH.7.32" type="verse">
						sfldn ifarisin i-ma-ttinin mddn i-ngratsn f-yasuɛ. nkrn ntni d-inmġurn n-tgmmi n-rbbi, aznn-d imh̬zniyn a-t-amẓn. 
					</seg>
					<seg id="b.JOH.7.33" type="verse">
						isawl yasuɛ s-mddn yini-asn: «ġir kra idrusn a-ra-sul-didun-iliġ, wrriġ ilmma s-walli-yyi-d-yuznn. 
					</seg>
					<seg id="b.JOH.7.34" type="verse">
						ra-sri-tsiggilm walaynni ur-ra-yyi-tafm, ašku illis rad-dduġ ur-tẓḍarm a-srs-tddum.» 
					</seg>
					<seg id="b.JOH.7.35" type="verse">
						ssmqsan ilmma mddn-an n-ayt-yudaya i-ngratsn inin: «manis ra-iddu aylliġ ur-ra-t-naf nkkʷni? is-ira a-iddu s-dar ayt-darnnġ lli-zdġnin ġ-tmizar yaḍni a-ġin-isslmad ayt-tmizar-an? 
					</seg>
					<seg id="b.JOH.7.36" type="verse">
						ha-ntta inna ra-srs-nsiggil ur-ra-t-naf, yini is-ur-nẓḍar a-nddu s-illis ra-iddu. ma-tga lmɛna n-wawal-ad?» 
					</seg>
					<seg id="b.JOH.7.37" type="verse">
						ġ-wass iggʷran l-lɛid, iga ass kullu ihiyyan, ibidd yasuɛ yall awal-ns yini: «wanna yaġ irifi, a-d-sri-yašk isu. 
					</seg>
					<seg id="b.JOH.7.38" type="verse">
						wanna sri yumnn, ‹isaffn n-waman n-tudrt a-ra-iftu zġ-uwl-ns› ġmklli ityaran.» 
					</seg>
					<seg id="b.JOH.7.39" type="verse">
						awal-ad, inna-t yasuɛ f-rruḥ n-rbbi lli-ra-d-igguz f-willi srs umnnin. ġ-uwssan-an ur-ta-yasn-d-ityawfka rruḥ, ašku ur-ta-ityalal yasuɛ s-lmjd. 
					</seg>
					<seg id="b.JOH.7.40" type="verse">
						lliġ sfldn mddn i-wawal-an, kra gisn inna: «s-ṣṣaḥt, ġwad a-igan nnabi lli-s-a-ntql.» 
					</seg>
					<seg id="b.JOH.7.41" type="verse">
						inin wiyyaḍ: «ġwad a-igan lmasiḥ n-rbbi.» imma wiyyaḍ nnan: «izd tamazirt n-jalil a-zġ-ra-d-yašk lmasiḥ? 
					</seg>
					<seg id="b.JOH.7.42" type="verse">
						is-ur-ityara ġ-warra n-rbbi, lmasiḥ ra-ig zġ-tasut n-ugllid dawd, ilal ġ-bitlaḥm aduwwar lli-ġ-ttin ikka izdġ dawd?» 
					</seg>
					<seg id="b.JOH.7.43" type="verse">
						bḍun mddn-an i-ngratsn f-ssibt-ns. 
					</seg>
					<seg id="b.JOH.7.44" type="verse">
						kra gisn ira a-t-iġwi, walaynni ur-n-srs-igi yan afus-ns. 
					</seg>
					<seg id="b.JOH.7.45" type="verse">
						wrrin imh̬zniyn s-dar inmġurn n-tgmmi n-rbbi d-ifarisin. sqsan-tn ntni: «mah̬ aylliġ ur-t-id-tiwim?» 
					</seg>
					<seg id="b.JOH.7.46" type="verse">
						inin-asn imh̬zniyn: «ur-jju-illi yan isawaln zund argaz-an.» 
					</seg>
					<seg id="b.JOH.7.47" type="verse">
						inin-asn ifarisin: «izd ula kunni tjlam? 
					</seg>
					<seg id="b.JOH.7.48" type="verse">
						is-illa zġ-imġarn nġd ifarisin ma-srs-yumnn? 
					</seg>
					<seg id="b.JOH.7.49" type="verse">
						imma mddn-an yaḍni lli-ur-ssinnin ššrɛ, tagat a-tn-yutn.» 
					</seg>
					<seg id="b.JOH.7.50" type="verse">
						illa yan ġ-gr ifarisin-an ism-ns niqudimus, ikka-ttin yuška-d dar yasuɛ. isawl ġakudan yini-asn: 
					</seg>
					<seg id="b.JOH.7.51" type="verse">
						«is-ra-iḥkam ššrɛ-nnġ f-yan ur-ta-nsfld i-ma-ittini f-ih̬f-ns ula nssn ma-iskar?» 
					</seg>
					<seg id="b.JOH.7.52" type="verse">
						imma ntni rurn-as: «izd ula kiyi gu-jalil a-tgit? siggil ġ-warratn tissant is-ur-ra-d-yašk kra n-nnabi zġ-jalil.» 
					</seg>
					<seg id="b.JOH.7.53" type="verse">
						nkrn iftu kud yan s-tgmmi-ns. 
					</seg>
				</div>
				<div id="b.JOH.8" type="chapter">
					<seg id="b.JOH.8.1" type="verse">
						imma yasuɛ idda s-uwrir n-zzitun. 
					</seg>
					<seg id="b.JOH.8.2" type="verse">
						zikk ṣbaḥ ikšm-daġ s-tgmmi n-rbbi, munn-d fllas mddn ggutnin. igawr ġin ar-tn-isslmad. 
					</seg>
					<seg id="b.JOH.8.3" type="verse">
						aškin-d srs kra n-imslmdn n-ššrɛ d-ifarisin, awin-as-d yat-tmġart lli-d-umẓn f-zzna. ssbiddn-tt-id ġ-wammas n-mddn, 
					</seg>
					<seg id="b.JOH.8.4" type="verse">
						inin i-yasuɛ: «way-amslmd, ha-tamġart-ad numẓ-tt-id f-zzna. 
					</seg>
					<seg id="b.JOH.8.5" type="verse">
						yuṣṣa-yaġ musa ġ-ššrɛ a-nkkat zund h̬tad s-iẓran ard tmmt. imma kiyi ma-ra-fllas-tinit?» 
					</seg>
					<seg id="b.JOH.8.6" type="verse">
						sawln dids ġmkad baš a-fllas-amẓn kra n-wawal ma-s-a-yas-ṣraḍn. imma yasuɛ ikʷna ar-itara s-uḍaḍ-ns ġ-wakal. 
					</seg>
					<seg id="b.JOH.8.7" type="verse">
						zaydn ar-t-sqsan aylliġ-d-inm yini-asn: «wanna gigun ur-jju-iskirn ddnub a-izwur a-n-fllas-iluḥ aẓru.» 
					</seg>
					<seg id="b.JOH.8.8" type="verse">
						iknu-daġ ar-itara ġ-wakal. 
					</seg>
					<seg id="b.JOH.8.9" type="verse">
						imma ntni, lliġ sfldn i-ġunškan bdun ar-ttidun yan s-yan, zġ-imqqurn ar imẓẓiyn, aylliġ ur-iqama ġir yasuɛ, d-tmġart-an a-sul-ibiddn ġ-lgddam-ns. 
					</seg>
					<seg id="b.JOH.8.10" type="verse">
						inm-d yasuɛ yini-as: «manza-tn a-tamġart? is-ur-fllam-iḥkam yan?» 
					</seg>
					<seg id="b.JOH.8.11" type="verse">
						tini-as-d: «ur-illi yan a-sidi.» yini-as yasuɛ: «ula nkki ur-ra-fllam-ḥkamġ. zayd ġilad, a-ur-sul-tskart ddnub.» 
					</seg>
					<seg id="b.JOH.8.12" type="verse">
						isawl-daġ yasuɛ s-mddn yini-asn: «nkki a-igan tifawt n-ddunit. wanna didi itmunun rad-as-tili tifawt n-tudrt, ur-ra-sar-ifttu ġ-tillas.» 
					</seg>
					<seg id="b.JOH.8.13" type="verse">
						inin-as-d ifarisin: «ha-kiyi ar-takkat tugga f-ih̬f-nnk. ur-zgant tugga-yad.» 
					</seg>
					<seg id="b.JOH.8.14" type="verse">
						irar-asn yasuɛ: «iġ-akkʷ-fkiġ tugga-yad f-ih̬f-inu hati lḥqq ad-gant tugga-nu, ašku ssnġ manizġ-d-uškiġ ula manis rad-dduġ. ur-tssinm kunni manizġ-d-uškiġ ula tssnm manis rad-dduġ. 
					</seg>
					<seg id="b.JOH.8.15" type="verse">
						kunni ar-ttḥkamm s-tnbaḍin n-ddunit-ad, imma nkki ur-a-tḥkamġ f-yan. 
					</seg>
					<seg id="b.JOH.8.16" type="verse">
						mrad is-ḥkamġ ra-yʷġẓan lḥukm-inu, ašku urd waḥduyyi a-rad-ḥkamġ. illa-bdda didi baba lli-yyi-d-yuznn. 
					</seg>
					<seg id="b.JOH.8.17" type="verse">
						ityara ġ-ššrɛ-nnun ‹iġ-d-mšaškant tugga n-sin inagan tissanm is-yʷġẓan-wawal-nsn.› 
					</seg>
					<seg id="b.JOH.8.18" type="verse">
						ha-yyi giġ inigi n-ih̬f-inu, inigi yaḍni iga-t baba lli-yyi-d-yuznn.» 
					</seg>
					<seg id="b.JOH.8.19" type="verse">
						inin-as-d: «manza babak?» irar-asn yasuɛ: «ur-iyi-tssinm ula tssnm baba. mrad is-iyi-tssnm ra-tissanm baba ula ntta.» 
					</seg>
					<seg id="b.JOH.8.20" type="verse">
						kullu mayad, inna-t yasuɛ lliġ a-isslmad ġ-tgmmi n-rbbi ġ-udġar lli-ġ-illa ṣṣnduq. ur-inkir yan a-t-yamẓ, ašku ur-ta-di-truḥ tasaɛt-ns. 
					</seg>
					<seg id="b.JOH.8.21" type="verse">
						isawl-daġ yasuɛ yini-asn: «rad-dduġ nkki, tsigglm sri, tmmtm sul ġ-ddnub-nnun. ur-tẓḍarm a-tddum s-illis rad-dduġ.» 
					</seg>
					<seg id="b.JOH.8.22" type="verse">
						sqsan mddn-an n-ayt-yudaya i-ngratsn inin: «mah̬ aylliġ inna ‹ur-tẓḍarm a-tddum s-illis rad-dduġ›? is-ra-inġ ih̬f-ns?» 
					</seg>
					<seg id="b.JOH.8.23" type="verse">
						izayd yasuɛ yini-asn: «kunni tgam zġ-wakal, imma nkki giġ zġ-ignna. kunni tgam win ddunit-ad, imma nkki ur-giġ win ddunit-ad. 
					</seg>
					<seg id="b.JOH.8.24" type="verse">
						mayad a-f-awn-nniġ ra-tmmtm ġ-ddnub-nnun. iġ-ur-tuminm is-giġ ġwalli bdda illan, rad-nnit-tmmtm ġ-ddnub-nnun.» 
					</seg>
					<seg id="b.JOH.8.25" type="verse">
						inin-as-d: «ma-tgit kiyi?» irar-asn yasuɛ: «nniġ-awn-t ġ-isizwar. 
					</seg>
					<seg id="b.JOH.8.26" type="verse">
						iggut dari ma-gigun-ttiniġ, yigat dari ma-f-a-fllawn-tḥkamġ. imma ġwalli-yyi-d-yuznn, lḥqq a-iga, d-maylli mi dars sfldġ ayd ttiniġ i-ddunit.» 
					</seg>
					<seg id="b.JOH.8.27" type="verse">
						imma ntni ur-ssinn izd rbbi babas ayd-f-a-isawal. 
					</seg>
					<seg id="b.JOH.8.28" type="verse">
						izayd yasuɛ yini-asn: «ar tallm yus n-bnadm f-uggjdi, ġakudan a-ra-tissanm is-giġ ġwalli bdda illan, tissanm is-a-sawalġ s-mad-iyi-imla baba, ur-a-skarġ yat zġ-ih̬f-inu. 
					</seg>
					<seg id="b.JOH.8.29" type="verse">
						ġwalli-yyi-d-yuznn illa-bdda didi. ur-iyi-ifl waḥduyyi, ašku ar-bdda-skarġ ma-t-irḍan.» 
					</seg>
					<seg id="b.JOH.8.30" type="verse">
						lliġ sfldn mddn i-ġunškan, iggut ma-srs-yumnn. 
					</seg>
					<seg id="b.JOH.8.31" type="verse">
						isawl-daġ yasuɛ s-willi srs umnnin ġ-gr mddn-an n-ayt-yudaya yini-asn: «iġ-tzgam ġ-wawal-inu, s-ṣṣaḥt imḥḍarn-inu a-ra-tgm. 
					</seg>
					<seg id="b.JOH.8.32" type="verse">
						ra-tissanm lḥqq, d-lḥqq a-rad-awn-ifsi zġ-iskraf.» 
					</seg>
					<seg id="b.JOH.8.33" type="verse">
						rarn-as-d: «nkkʷni nga tarwa n-ibrahim, ur-jju-illi mad-aġ-ikrsn. mah̬ a-ttinit ‹rad-awn-ifsi›?» 
					</seg>
					<seg id="b.JOH.8.34" type="verse">
						isawl yasuɛ yini-asn: «lḥqq ayad, lḥqq a-rad-awn-iniġ. kullu wanna iskarn ddnub iga ismg i-ddnub. 
					</seg>
					<seg id="b.JOH.8.35" type="verse">
						yan igan ismg ur-rad-bdda-iqama ġ-tgmmi n-sidis, walaynni yus n-tgmmi rad-bdda-ig gu-tgmmi. 
					</seg>
					<seg id="b.JOH.8.36" type="verse">
						iġ-awn-d-ifsi yus, s-lḥqq ur-sul-ra-tilim ġ-iskraf. 
					</seg>
					<seg id="b.JOH.8.37" type="verse">
						ssnġ izd tarwa n-ibrahim a-tgam, imma kunni ar-ttirim a-yyi-tnġm ašku awal-inu ur-n-gigun-yufi maniġ a-ittili. 
					</seg>
					<seg id="b.JOH.8.38" type="verse">
						ar-sawalġ f-mad-ẓriġ ġ-dar baba, imma kunni ar-tskarm ma-mi-tsfldm zġ-babatun.» 
					</seg>
					<seg id="b.JOH.8.39" type="verse">
						inin-as-d: «ibrahim a-igan babatnnġ.» irar-asn yasuɛ: «mrad is-tgam tarwa n-ibrahim ra-tskarm ġmklli iskar ibrahim. 
					</seg>
					<seg id="b.JOH.8.40" type="verse">
						walaynni ha-kunni ġilad ar-ttirim a-yyi-tnġm, nkki lli-awn-innan lḥqq lli-mi-sfldġ ġ-dar rbbi. urd ġmkan a-iskr ibrahim. 
					</seg>
					<seg id="b.JOH.8.41" type="verse">
						imma kunni ar-tskarm zund babatun.» rarn-as-d: «urd tarwa l-lfsad a-nga. yan babatnnġ ka-darnnġ-illan, a-t-igan d-rbbi.» 
					</seg>
					<seg id="b.JOH.8.42" type="verse">
						yini-asn yasuɛ: «mrad is-iga rbbi babatun ra-yyi-tirim nkki, ašku uškiġ-d zġ-rbbi kġ-d dars. ur-d-uznġ ih̬f-inu walaynni nttan a-yyi-d-yuznn. 
					</seg>
					<seg id="b.JOH.8.43" type="verse">
						mah̬ aylliġ ur-a-ttfhamm mayd-awn-ttiniġ? ur-a-ttfhamm ašku ur-a-ttirim a-tsflidm s-wawal-inu. 
					</seg>
					<seg id="b.JOH.8.44" type="verse">
						win babatun iblis a-tgam, ar-ttirim a-tskarm ma-irḍan babatun. iga wad inqqan zġ-isizwar, ur-jju-iskir s-lḥqq ašku lḥqq ur-dars-illi. ġakud nna-isskarks ar-iskar s-ma-gis-illan, ašku bu-tkrkas a-iga, ig babas n-kullu ma-isskirkisn. 
					</seg>
					<seg id="b.JOH.8.45" type="verse">
						imma nkki ar-awn-ttiniġ lḥqq, mayad a-f-ur-iyi-tuminm. 
					</seg>
					<seg id="b.JOH.8.46" type="verse">
						manwa gigun a-flla-izzgan kra n-ddnb? walaynni lliġ a-yawn-ttiniġ lḥqq mah̬ aylliġ ur-iyi-tuminm? 
					</seg>
					<seg id="b.JOH.8.47" type="verse">
						wanna igan win rbbi, ra-isflid s-iwaliwn n-rbbi. kunni ur-tgim win rbbi, mayad a-f-ur-a-tsflidm.» 
					</seg>
					<seg id="b.JOH.8.48" type="verse">
						sawln-d mddn-an n-ayt-yudaya inin-as: «is-ur-nʷġẓan iġ-a-fllak-nttini tgit gu-samira ikšm-k yal-ljnn?» 
					</seg>
					<seg id="b.JOH.8.49" type="verse">
						yini-asn yasuɛ: «ur-iyi-ikšim kra l-ljnn. nkki ar-tuqqarġ baba, imma kunni ur-a-yyi-ttuqqarm. 
					</seg>
					<seg id="b.JOH.8.50" type="verse">
						ur-a-skarġ f-a-yyi-tuqqarn mddn, walaynni illa yan itḥkamn, yiri mddn a-yyi-tuqqarn. 
					</seg>
					<seg id="b.JOH.8.51" type="verse">
						lḥqq ayad, lḥqq a-rad-awn-iniġ. wanna izgan ġ-wawal-inu, ur-sar-immut.» 
					</seg>
					<seg id="b.JOH.8.52" type="verse">
						rarn-as-d mddn-an: «iban gik ġilad is-k-ikšm kra l-ljnn. immut ibrahim ula lanbiya, imma kiyi ar-ttinit ‹wanna izgan ġ-wawal-inu, ur-sar-immut.› 
					</seg>
					<seg id="b.JOH.8.53" type="verse">
						is-tugʷrt babatnnġ ibrahim ula lanbiya lli-mmutnin? mad-akkʷ-tġalt is-ti-tgit kiyi?» 
					</seg>
					<seg id="b.JOH.8.54" type="verse">
						isawl yasuɛ yini-asn: «mrad is-a-talġġ ih̬f-inu ur-iyi-igi yat, walaynni baba lli-mi-ttinim rbbi-nnun, nttan a-yyi-italġn. 
					</seg>
					<seg id="b.JOH.8.55" type="verse">
						ur-ti-tssinm kunni, walaynni ssnġ-t nkki. mrad is-nniġ ‹ur-t-ssinġ› ikun sskarksġ zund kunni, walaynni ssnġ-t zgaġ ġ-wawal-ns. 
					</seg>
					<seg id="b.JOH.8.56" type="verse">
						ifrḥ babatun ibrahim lliġ issn is-ra-iẓr ussan-inu, iẓra-tn ifrḥ bahra.» 
					</seg>
					<seg id="b.JOH.8.57" type="verse">
						rarn-as-d-daġ mddn-an n-ayt-yudaya inin-as: «kiyi ur-ta-tkkit smmus id-mraw-usggʷas. is-tẓrit ibrahim?» 
					</seg>
					<seg id="b.JOH.8.58" type="verse">
						isawl yasuɛ yini-asn: «lḥqq ayad, lḥqq a-rad-awn-iniġ, lliġ nkki ur-ta-illi ibrahim.» 
					</seg>
					<seg id="b.JOH.8.59" type="verse">
						lliġ sfldn i-mayan, asin iẓran ma-s-a-t-kkatn, walaynni intl fllasn yasuɛ iffuġ zġ-tgmmi n-rbbi. 
					</seg>
				</div>
				<div id="b.JOH.9" type="chapter">
					<seg id="b.JOH.9.1" type="verse">
						lliġ ifta yasuɛ d-uġaras iẓr yan-urgaz iga abukaḍ zġ-lliġ ilul. 
					</seg>
					<seg id="b.JOH.9.2" type="verse">
						sqsan-t imḥḍarn-ns: «way-amslmd, mah̬ aylliġ ilul ġwad ibukḍ? izd f-ssibt n-ddnub-ns nġd f-ssibt n-kra n-ddnub skrn-tn ayt-dars?» 
					</seg>
					<seg id="b.JOH.9.3" type="verse">
						isawl-d yasuɛ yini-asn: «urd f-ssibt n-ddnub-ns nġd ddnub n-ayt-dars, walaynni ilul ġmkad baš a-gis-ibayyn ma-ra-iskr rbbi. 
					</seg>
					<seg id="b.JOH.9.4" type="verse">
						illa fllannġ, maḥdd illa-uzal, a-nskar iskkirn n-walli-yyi-d-yuznn. ra-d-yašk-iyḍ, ur-ra-yiẓḍar yan a-gis-iskr yat. 
					</seg>
					<seg id="b.JOH.9.5" type="verse">
						kra kkiġ ġ-ddunit giġ tifawt n-ddunit.» 
					</seg>
					<seg id="b.JOH.9.6" type="verse">
						lliġ inna mayad issufs f-wakal yaḍr tallaġt s-ilufsan-ns, iġm-tt i-walln n-ubukaḍ. 
					</seg>
					<seg id="b.JOH.9.7" type="verse">
						yini-as: «zayd, tsirdt ġ-ifrḍ n-silwam.» tga lmɛna n-silwam ‹amazan›. iddu-ubukaḍ ilmma isird, iwrri-d isfaw. 
					</seg>
					<seg id="b.JOH.9.8" type="verse">
						ar-ssmqsan-wadjarn-ns ntni d-willi-t-ẓranin ar-itḍalab, ar-ttinin i-ngratsn: «is-urd ġwalli itgawarn ar-itḍalab ayad?» 
					</seg>
					<seg id="b.JOH.9.9" type="verse">
						kra inna: «nttan aya.» kra inna: «uhu, ġir irwas-t.» imma ntta irur-asn: «nttan-nnit ad-giġ.» 
					</seg>
					<seg id="b.JOH.9.10" type="verse">
						sqsan-t ilmma: «mamnk a-s-twrrit tsfawt?» 
					</seg>
					<seg id="b.JOH.9.11" type="verse">
						yini-asn: «ġwalli mi ttinin yasuɛ yuḍr tallaġt iġm-tt i-walln-inu yini-yyi ‹zayd s-silwam tsirdt.› dduġ sirdġ isfiwġ.» 
					</seg>
					<seg id="b.JOH.9.12" type="verse">
						inin-as: «imma ntta, mani ikka ġila?» yini-asn: «ur-ssinġ.» 
					</seg>
					<seg id="b.JOH.9.13" type="verse">
						awin argaz lli-sttin ikkan ibukḍ s-dar ifarisin. 
					</seg>
					<seg id="b.JOH.9.14" type="verse">
						ass n-usunfu a-iga ġassan ġ-yuḍr yasuɛ tallaġt irẓm alln-ns. 
					</seg>
					<seg id="b.JOH.9.15" type="verse">
						sqsan-t ifarisin f-mamnk a-s-iwrri isfaw. yini-asn: «iġma tallaġt i-walln-inu, sirdġ isfiwġ.» 
					</seg>
					<seg id="b.JOH.9.16" type="verse">
						kra ġ-ifarisin ar-ittini: «ġwan, iban is-urd rbbi a-t-id-yuznn ašku ar-iskar ġ-wass n-usunfu ma-gis-ur-iḥllan.» imma wiyyaḍ ar-ttinin: «yan iffuġn aġaras n-rbbi, is-iẓḍar a-iskar zund lmɛjizat-ad?» bḍun ntni i-ngratsn. 
					</seg>
					<seg id="b.JOH.9.17" type="verse">
						sawln-daġ s-walli-sttin ikkan ibukḍ inin-as: «imma kiyi lli-mi-irẓm alln-nnk, ma-ra-fllas-tinit?» yini-asn: «nnabi a-iga.» 
					</seg>
					<seg id="b.JOH.9.18" type="verse">
						walaynni imġarn n-ayt-yudaya ur-uminn is-ttin ikka ibukḍ iwrri isfaw. aznn ilmma ma-d-itawin ayt-dars, 
					</seg>
					<seg id="b.JOH.9.19" type="verse">
						sqsan-tn: «izd iwitun ayad? izd ġwad a-f-a-ttinim ilul ibukḍ? mamnk a-s-iwrri isfaw?» 
					</seg>
					<seg id="b.JOH.9.20" type="verse">
						sawln ayt-dars inin-asn: «nssn izd iwitnnġ a-iga, ibukḍ zġ-tlalit-ns. 
					</seg>
					<seg id="b.JOH.9.21" type="verse">
						walaynni ur-nssin mamnk a-s-iwrri isfaw ula nssn ma-irẓmn alln-ns. sqsat-t. hati argaz a-iga, iẓḍar a-isawl f-ih̬f-ns.» 
					</seg>
					<seg id="b.JOH.9.22" type="verse">
						ġmkad a-s-nnan ayt-dars ašku ksuḍn zġ-imġarn n-ayt-yudaya. mšaškan-d imġarn yadlli ad-ssufġn zġ-tgmmi n-tẓallit wanna innan izd yasuɛ a-igan lmasiḥ n-rbbi lli-s-a-tqln. 
					</seg>
					<seg id="b.JOH.9.23" type="verse">
						mayan a-f-nnan ayt-dars «sqsat-t. argaz a-iga.» 
					</seg>
					<seg id="b.JOH.9.24" type="verse">
						aznn-daġ imġarn s-walli-sttin ikkan ibukḍ, inin-as: «nga-n srk rbbi a-ur-tsskarkst. nssn ġwan is-iffuġ aġaras n-rbbi.» 
					</seg>
					<seg id="b.JOH.9.25" type="verse">
						isawl ntta yini-asn: «ur-ssinġ is-iffuġ aġaras nġd uhu. taġawsa-yad ad-ssnġ. kkiġ-ttin bukḍġ, imma ġilad ha-yyi sfawġ.» 
					</seg>
					<seg id="b.JOH.9.26" type="verse">
						inin-as: «mad-ak-iskr? mamnk a-irẓm alln-nnk?» 
					</seg>
					<seg id="b.JOH.9.27" type="verse">
						irar-asn: «nniġ-awn-t-yad, ur-sri-tsfldm. mah̬ aylliġ tram a-tsfldm tis snat-twal? izd ula kunni tram a-tgm imḥḍarn-ns?» 
					</seg>
					<seg id="b.JOH.9.28" type="verse">
						rgmn-t ġakudan inin-as: «kiyi a-igan amḥḍar-ns, imma nkkʷni imḥḍarn n-musa a-nga. 
					</seg>
					<seg id="b.JOH.9.29" type="verse">
						nssn izd rbbi a-isawaln s-musa, imma ġwan ur-akkʷ-nssin manizġ-d-yuška.» 
					</seg>
					<seg id="b.JOH.9.30" type="verse">
						isawl-urgaz-lli yini-asn: «lɛjb aya. ur-tssinm manizġ-d-yuška, d-ntta irẓm alln-inu. 
					</seg>
					<seg id="b.JOH.9.31" type="verse">
						nssn is-ur-ra-isflid rbbi i-yan iffuġn aġaras-ns, walaynni yan-t-ituqqarn ar-iskar ma-t-irḍan, nttan a-mi-isflid rbbi. 
					</seg>
					<seg id="b.JOH.9.32" type="verse">
						zġ-isizwar n-ddunit ur-jju-nsfld f-kra n-yan irẓmn alln i-yan-d-iluln ibukḍ. 
					</seg>
					<seg id="b.JOH.9.33" type="verse">
						mrad is-ur-d-yuški-urgaz-an zġ-rbbi, ur-ra-yiẓḍar a-iskr yat.» 
					</seg>
					<seg id="b.JOH.9.34" type="verse">
						rarn-as: «kiyi tɛmmrt s-ddnub zġ-tlalit-nnk, tirit ad-aġ-tsslmadt nkkʷni?» ssufġn-t ilmma zġ-tgmmi n-tẓallit. 
					</seg>
					<seg id="b.JOH.9.35" type="verse">
						isfld yasuɛ is-t-ssufġn, yaf-t-in isqsa-t: «is-tumnt s-yus n-bnadm?» 
					</seg>
					<seg id="b.JOH.9.36" type="verse">
						irar-as-d: «ini-yyi a-sidi manwa-t-igan, baš a-srs-amnġ.» 
					</seg>
					<seg id="b.JOH.9.37" type="verse">
						yini-as yasuɛ: «tẓrit-t-yad, iga-t ġwad srk isawaln.» 
					</seg>
					<seg id="b.JOH.9.38" type="verse">
						irar-as-d: «ha-yyi umnġ a-sidi.» iḍr f-ifaddn-ns ġ-lgddam-ns. 
					</seg>
					<seg id="b.JOH.9.39" type="verse">
						izayd yasuɛ yini-asn: «uškiġ-d s-ddunit ad-bḍuġ afulki d-lh̬ʷšant, ad-isfiwn ibukaḍn, bukḍn ġwilli sfawnin.» 
					</seg>
					<seg id="b.JOH.9.40" type="verse">
						sfldn-as kra n-ifarisin lli-llanin ġin, inin-as-d: «izd ula nkkʷni nbukḍ?» 
					</seg>
					<seg id="b.JOH.9.41" type="verse">
						irar-asn yasuɛ: «mrad is-tbukḍm s-ṣṣaḥt, ikun ur-ra-fllawn-yili lḥukm. walaynni ar-ttinim ‹nsfaw›, f-ġayan a-f-fllawn-illa lḥukm.» 
					</seg>
				</div>
				<div id="b.JOH.10" type="chapter">
					<seg id="b.JOH.10.1" type="verse">
						yini-asn yasuɛ: «lḥqq ayad, lḥqq a-rad-awn-iniġ. yan ifln imi n-zzribt iġli s-uwlli zġ-mani yaḍni, imikr a-iga, ig amh̬h̬ar. 
					</seg>
					<seg id="b.JOH.10.2" type="verse">
						imma ġwalli ikšmn zġ-imi n-zzribt, iga amksa n-uwlli. 
					</seg>
					<seg id="b.JOH.10.3" type="verse">
						nttan a-mi-irẓẓm-ubuwwab, d-wawal-ns a-s-a-sflidnt-uwlli. ar-n-yaqra s-tilli ganin tins, kraygatt yat s-ism-ns, ar-tnd-d-issufuġ s-brra. 
					</seg>
					<seg id="b.JOH.10.4" type="verse">
						iġ-tnd-d-issufġ ra-iftu izwur-asnt, ḍfurnt-t-uwlli-ns ašku ukʷznt awal-ns. 
					</seg>
					<seg id="b.JOH.10.5" type="verse">
						rad-rwlnt zġ-yan igan aġrib, ur-ra-t-ḍfurnt ašku ur-a-tissannt awal n-iġribn.» 
					</seg>
					<seg id="b.JOH.10.6" type="verse">
						yasuɛ yut-asn lmɛna-yad, imma ntni ur-ssinn ma-ira ad-asn-srs-iml. 
					</seg>
					<seg id="b.JOH.10.7" type="verse">
						izayd yasuɛ yini-asn: «lḥqq ayd-awn-ttiniġ. nkki a-igan imi lli-zġ-a-kššmnt-uwlli. 
					</seg>
					<seg id="b.JOH.10.8" type="verse">
						kullu willi-d-uškanin ġayd izrin, imakarn d-imh̬h̬arn ad-gan, ur-srsn-sfldnt-uwlli. 
					</seg>
					<seg id="b.JOH.10.9" type="verse">
						imma nkki giġ imi. yan zġ-gigi ikšmn ra-injm, ar-itffuġ ar-ikššm ar-itafa ma-ġ-a-iffrd. 
					</seg>
					<seg id="b.JOH.10.10" type="verse">
						ġakud nna-d-yuška-umh̬h̬ar ur-a-ittiri abla a-yakʷr inġ ihlk. imma nkki uškiġ-d ad-awn-tili tudrt, tili-awn tudrt ikmmln. 
					</seg>
					<seg id="b.JOH.10.11" type="verse">
						nkki a-igan amksa ifulkin. amksa ifulkin a-itmtatn f-uwlli. 
					</seg>
					<seg id="b.JOH.10.12" type="verse">
						han imkiri ur-igi zund amksa, ašku urd tins ad-gant-uwlli. iġ-n-iẓra uššn ifta-d, ra-ifl ulli irwl, yamẓ-tnt-uwššn ifts-tnt. 
					</seg>
					<seg id="b.JOH.10.13" type="verse">
						ra-irwl ašku imkiri ka-iga, ur-as-illi yat ġ-uwlli. 
					</seg>
					<seg id="b.JOH.10.14" type="verse">
						imma nkki giġ amksa ifulkin. ssnġ tinu ula tinu ssnnt-iyi, 
					</seg>
					<seg id="b.JOH.10.15" type="verse">
						ġmklli-yyi-issn rbbi baba issanġ-t nkki. rad-fkġ ih̬f-inu i-lmut f-ssibt n-uwlli. 
					</seg>
					<seg id="b.JOH.10.16" type="verse">
						dari ulli yaḍni, ur-a-di-tmununt ġ-zzribt-ad, iqqan-iyi-d a-tnd-d-ssmunġ ula ntnti. rad-sfldnt s-wawal-inu, tili yat-tuwrut yili yan-umksa. 
					</seg>
					<seg id="b.JOH.10.17" type="verse">
						ha-yyi ɛzzaġ dar baba, ašku rad-fkġ ih̬f-inu i-lmut baš ad-d-nkrġ s-tudrt l-ljdid. 
					</seg>
					<seg id="b.JOH.10.18" type="verse">
						ur-illi ma-rad-iyi-ikkis tudrt-inu walaynni ra-stt-fkġ nkki. ẓḍarġ a-stt-fkġ, iẓḍarġ a-stt-amẓġ-daġ. ġmkad a-s-iyi-yuṣṣa baba.» 
					</seg>
					<seg id="b.JOH.10.19" type="verse">
						lliġ sfldn mddn-an n-ayt-yudaya i-mayd inna bḍun-daġ i-ngratsn. 
					</seg>
					<seg id="b.JOH.10.20" type="verse">
						iggut gisn ma-ittinin: «kra l-ljnn a-t-ikšmn, iffuġ ih̬f-ns. mah̬ aylliġ a-yas-sul-tsflidm?» 
					</seg>
					<seg id="b.JOH.10.21" type="verse">
						imma wiyyaḍ ar-ttinin: «uhu, yan ġ-illa ljnn ur-ra-isawal ġmkad. ljnun ur-rad-iẓḍarn ad-rẓmn alln n-ibukaḍn.» 
					</seg>
					<seg id="b.JOH.10.22" type="verse">
						ġ-uwssan-an frḥn ayt-urušalim s-lɛid lli-ġ-d-rurn tigmmi n-rbbi ssġusn-tt, ig-uzmz-an tagrst. 
					</seg>
					<seg id="b.JOH.10.23" type="verse">
						ar-ifttu yasuɛ ġ-tgmmi n-rbbi ġ-udġar lli-mi-ttinin ‹alḥni n-suliman›. 
					</seg>
					<seg id="b.JOH.10.24" type="verse">
						munn-d fllas kra n-mddn n-ayt-yudaya inin-as-d: «ar managu a-rad-aġ-tadjt ġmkad, kud yan d-ma-iswingim? iġ-tgit lmasiḥ n-rbbi, ini-aġ-t a-nissan.» 
					</seg>
					<seg id="b.JOH.10.25" type="verse">
						isawl yasuɛ yini-asn: «nniġ-awn-t-yad walaynni ur-iyi-tuminm. kullu mayd skarġ s-ism n-rbbi baba ar-issbayyan mad-giġ. 
					</seg>
					<seg id="b.JOH.10.26" type="verse">
						ur-tuminm kunni ašku ur-tgim zġ-uwlli-nu. 
					</seg>
					<seg id="b.JOH.10.27" type="verse">
						ar-sflidnt-uwlli-nu s-wawal-inu, ssnġ-tnt ar-iyi-tḍfurnt, 
					</seg>
					<seg id="b.JOH.10.28" type="verse">
						ar-asnt-akkaġ tudrt idumn. ur-ra-sar-tthlknt, ur-rad-iyi-tnt-ikkis yan zġ-ufus-inu. 
					</seg>
					<seg id="b.JOH.10.29" type="verse">
						baba lli-yyi-tnt-ifkan, yugʷr kullu ma-illan. ur-iẓḍar yan a-tnt-ikkis zġ-ufus n-baba. 
					</seg>
					<seg id="b.JOH.10.30" type="verse">
						nkki d-baba, yan a-nga.» 
					</seg>
					<seg id="b.JOH.10.31" type="verse">
						nkrn mddn-an ġakudan, asin-daġ iẓran ma-s-a-t-kkatn. 
					</seg>
					<seg id="b.JOH.10.32" type="verse">
						imma yasuɛ inna-yasn: «ha-yyi skrġ ġ-gratun kigan d-ifulkitn lli-yyi-ifka baba a-tn-skrġ. f-manwa gisn a-f-tram a-yyi-tutm s-iẓran?» 
					</seg>
					<seg id="b.JOH.10.33" type="verse">
						rarn-as-d: «urd f-kra n-ufulki a-f-ra-k-nut walaynni f-iwaliwn-ad l-lkufr. bnadm ka-tgit walaynni ar-ttggat ih̬f-nnk d-rbbi.» 
					</seg>
					<seg id="b.JOH.10.34" type="verse">
						isawl yasuɛ yini-asn: «is-ur-ityara ġ-ššrɛ-nnun inna rbbi i-kra n-mddn ‹kunni tgam id-rbbi›? 
					</seg>
					<seg id="b.JOH.10.35" type="verse">
						nssn is-yʷġẓan kullu ma-ityaran ġ-warratn n-rbbi. walaynni lliġ inna ‹tgam id-rbbi› i-willi sfldnin i-wawal-ns, 
					</seg>
					<seg id="b.JOH.10.36" type="verse">
						mah̬ aylliġ tnnam ‹lkufr ayad› lliġ nniġ is-giġ yus n-rbbi, nkki lli-iẓli baba yazn-iyi-d s-ddunit? 
					</seg>
					<seg id="b.JOH.10.37" type="verse">
						mrad is-ur-a-skarġ iskkirn n-baba, ur-ra-kʷn-d-iqqan a-sri-tamnm. 
					</seg>
					<seg id="b.JOH.10.38" type="verse">
						walaynni lliġ a-tn-skarġ, wah̬h̬a ur-tuminm awal-inu iqqan-kʷn-d a-tamnm iskkirn-inu, tissanm s-ṣṣaḥt izd nkki d-baba yan a-nga, illa gigi iliġ gis.» 
					</seg>
					<seg id="b.JOH.10.39" type="verse">
						nkrn-daġ a-t-amẓn, walaynni injm-asn. 
					</seg>
					<seg id="b.JOH.10.40" type="verse">
						iddu-daġ yasuɛ s-tsga yaḍni n-wasif n-urdun, s-illiġ-ttin ikka yuḥanna ar-issddam. iqama ġin, 
					</seg>
					<seg id="b.JOH.10.41" type="verse">
						ar-n-dars-ttaškin mddn ggutnin ar-ttinin: «yuḥanna ur-jju-iskir kra l-lmɛjizt, walaynni kullu ma-inna yuḥanna f-urgaz-ad yʷġẓan.» 
					</seg>
					<seg id="b.JOH.10.42" type="verse">
						iggut ġin ma-yumnn s-yasuɛ. 
					</seg>
				</div>
				<div id="b.JOH.11" type="chapter">
					<seg id="b.JOH.11.1" type="verse">
						ġ-uwssan-an yuḍn bahra yan-urgaz ism-ns liɛazr, izdġ ġ-bitɛanya lli-igan aduwwar n-maryam d-uwlltmas marta. 
					</seg>
					<seg id="b.JOH.11.2" type="verse">
						maryam-ad mi yuḍn gʷmas liɛazr tga h̬talli iffin asafar f-iḍarn n-yasuɛ tsfiḍ-tn s-wazzar-ns. 
					</seg>
					<seg id="b.JOH.11.3" type="verse">
						aznnd-d taytmatin-lli s-yasuɛ inint-as: «wa-siditnnġ, ha-walli dark iɛzzan yuḍn bahra.» 
					</seg>
					<seg id="b.JOH.11.4" type="verse">
						lliġ isfld yasuɛ i-mayad yini: «tamaḍunt-ad ur-ra-tggʷru s-lmut, walaynni ra-srs-iban lmjd n-rbbi, itmjjd yus n-rbbi f-ssibt-ns.» 
					</seg>
					<seg id="b.JOH.11.5" type="verse">
						marta d-uwlltmas d-liɛazr, ntni ɛzzan dar yasuɛ. 
					</seg>
					<seg id="b.JOH.11.6" type="verse">
						walaynni lliġ isfld is-yuḍn liɛazr iqama ġ-illiġ illa sin-uwssan, 
					</seg>
					<seg id="b.JOH.11.7" type="verse">
						yini ilmma i-imḥḍarn-ns: «a-nwrri s-tmazirt n-yudaya.» 
					</seg>
					<seg id="b.JOH.11.8" type="verse">
						imma ntni nnan-as: «way-amslmd, han ayt-yudaya ġir kra idrusn ayd-s-ran a-k-utn s-iẓran. mah̬ aylliġ trit a-sul-twrrit s-ġin?» 
					</seg>
					<seg id="b.JOH.11.9" type="verse">
						irar-asn yasuɛ: «is-urd snat d-mrawt tasaɛt a-illan ġ-uzal? yan ifttun ġ-uzal ur-ra-ti-tut-tbayḍḍrt ašku ar-ittisfiw s-tifawt lli-illan ġ-ddunit-ad. 
					</seg>
					<seg id="b.JOH.11.10" type="verse">
						imma yan ifttun ġ-iyḍ ra-ti-tut-tbayḍḍrt, ašku ur-isfaw.» 
					</seg>
					<seg id="b.JOH.11.11" type="verse">
						ġmkad a-s-asn-inna yasuɛ, izayd ilmma yini-asn: «han amddakkʷl-nnġ liɛazr iṭṭas. rad-dduġ a-t-id-ssfaqġ.» 
					</seg>
					<seg id="b.JOH.11.12" type="verse">
						inin-as imḥḍarn: «iġ-iṭṭas a-sidi, ra-ijji.» 
					</seg>
					<seg id="b.JOH.11.13" type="verse">
						walaynni yasuɛ, f-lmut a-f-inna mayan, imma ntni ġaln izd ġir iṭs a-f-isawl. 
					</seg>
					<seg id="b.JOH.11.14" type="verse">
						yini-asn yasuɛ ilmma s-wawal inmn: «immut liɛazr. 
					</seg>
					<seg id="b.JOH.11.15" type="verse">
						išwa ġmkad f-ssibt-nnun lliġ ur-dids-lliġ nkki, ašku ġmkad a-s-ra-twrrim tamnm s-uggʷar. imma ġilad, a-nddu s-dars.» 
					</seg>
					<seg id="b.JOH.11.16" type="verse">
						inkr tuma lli-mi-ttinin ‹akniw›, yini i-imḥḍarn: «rwaḥat ula nkkʷni, a-nmun d-umslmd a-n-dids-nmmt.» 
					</seg>
					<seg id="b.JOH.11.17" type="verse">
						lliġ-n-ilkm yasuɛ, yaf-n liɛazr kkuẓ-uwssan a-n-ikka ġ-umḍḍal. 
					</seg>
					<seg id="b.JOH.11.18" type="verse">
						aduwwar-an n-bitɛanya yaggug zġ-urušalim s-ma-itggan kraḍ kilimitr. 
					</seg>
					<seg id="b.JOH.11.19" type="verse">
						uškan-d mddn ggutnin n-ayt-yudaya s-dar marta d-maryam a-tnt-ṣbbrn f-gʷmatsnt. 
					</seg>
					<seg id="b.JOH.11.20" type="verse">
						lliġ tsfld marta is-d-yuška yasuɛ tftu tmnaggar-t-in, imma maryam tqama ġ-tgmmi. 
					</seg>
					<seg id="b.JOH.11.21" type="verse">
						tini-as-d marta i-yasuɛ: «wa-sidi, mrad is-tllit ġid, ikun ur-akkʷ-ra-immt gʷma. 
					</seg>
					<seg id="b.JOH.11.22" type="verse">
						walaynni ssnġ ula ġilad rad-ak-ifk rbbi aynna zġ-gis tḍalbt.» 
					</seg>
					<seg id="b.JOH.11.23" type="verse">
						yini-as yasuɛ: «ra-d-inkr gʷmam zġ-lmut.» 
					</seg>
					<seg id="b.JOH.11.24" type="verse">
						tini-as-d marta: «ssnġ is-ra-d-inkr ġ-tnkra ġ-wass iggʷran n-ddunit.» 
					</seg>
					<seg id="b.JOH.11.25" type="verse">
						isawl yasuɛ yini-as: «nkki a-igan tankra ula tudrt. wanna sri yumnn, wah̬h̬a immut sul iddr. 
					</seg>
					<seg id="b.JOH.11.26" type="verse">
						imma wanna iddrn yamn sri, ur-ra-sar-immt. is-tumnt mayad?» 
					</seg>
					<seg id="b.JOH.11.27" type="verse">
						tini-as-d: «umnġ-t a-sidi, amnġ is-tgit lmasiḥ yus n-rbbi lli-f-nsfld ra-d-yašk s-ddunit.» 
					</seg>
					<seg id="b.JOH.11.28" type="verse">
						marta tnna-yas ġmkad twrri s-tgmmi. tġr-d i-uwlltmas maryam, tini-as ġ-gras dids: «hay-amslmd yuška-d, ar-gim-isqsa.» 
					</seg>
					<seg id="b.JOH.11.29" type="verse">
						lliġ tsfld maryam i-mayad, tnkr tazzl-d s-dars. 
					</seg>
					<seg id="b.JOH.11.30" type="verse">
						yasuɛ ur-ta-n-iruḥ aduwwar, illa sul ġ-illiġ-ti-di-tmnaggar marta. 
					</seg>
					<seg id="b.JOH.11.31" type="verse">
						imma mddn lli-n-munnin ġ-tgmmi n-maryam a-stt-ṣbbrn, lliġ-tt-ẓran tnkr tazzl s-brra, ḍfurn-tt ġaln is-tdda s-umḍḍal a-n-ġin-talla. 
					</seg>
					<seg id="b.JOH.11.32" type="verse">
						imma maryam, lliġ-di-tlkm dar yasuɛ, ġir tẓra-t tḍr ġ-dar iḍarn-ns tini-as-d: «wa-sidi, mrad is-tllit ġid, ikun ur-akkʷ-ra-immt gʷma.» 
					</seg>
					<seg id="b.JOH.11.33" type="verse">
						lliġ-tt-iẓra yasuɛ ar-talla, iẓr ula ġwilli-stt-in-ḍfarnin ar-allan, bbin ġ-tasa-ns ṭiyyr-as bahra. 
					</seg>
					<seg id="b.JOH.11.34" type="verse">
						yini-asn: «maniġ-t-in-tmḍlm?» inin-as: «ašk-id a-tẓrt a-sidi.» 
					</seg>
					<seg id="b.JOH.11.35" type="verse">
						ar-yalla yasuɛ. 
					</seg>
					<seg id="b.JOH.11.36" type="verse">
						inin mddn i-ngratsn: «ẓrat mnšk a-dars-iɛzza.» 
					</seg>
					<seg id="b.JOH.11.37" type="verse">
						walaynni kra gisn inna: «ġwad lli-irẓmn alln n-ubukaḍ, is-ur-ttin-ikki iẓḍar a-issanf lmut i-urgaz-ad?» 
					</seg>
					<seg id="b.JOH.11.38" type="verse">
						lliġ-n-ilkm yasuɛ amḍḍal, ibbi-daġ ġ-tasa-ns. amḍḍal-an iga ifri, yili f-imi-ns yan-ifir imqqurn. 
					</seg>
					<seg id="b.JOH.11.39" type="verse">
						yini-asn yasuɛ: «ssittiyat ifir.» tsawl-d marta ulltmas n-walli immutn tini-as: «wa-sidi, ra-iÿÿu ašku kkuẓ-uwssan ayd-s-t-in-nmḍl.» 
					</seg>
					<seg id="b.JOH.11.40" type="verse">
						irar-as yasuɛ: «is-am-ur-nniġ ‹iġ-tumnt ra-tẓrt lmjd n-rbbi›?» 
					</seg>
					<seg id="b.JOH.11.41" type="verse">
						ssittin ifir ilmma, yall yasuɛ alln-ns s-ignwan yini: «wa-baba, škrġ-k ašku tsfldt-iyi. 
					</seg>
					<seg id="b.JOH.11.42" type="verse">
						ssnġ is-a-yyi-bdda-tsflidt, walaynni nniġ mayad f-ssibt n-mddn-ad biddnin ġid, baš ad-amnn izd kiyi a-yyi-d-yuznn.» 
					</seg>
					<seg id="b.JOH.11.43" type="verse">
						lliġ inna mayad, yall awal-ns s-jjhd yini: «wa-liɛazr, ffuġ-d.» 
					</seg>
					<seg id="b.JOH.11.44" type="verse">
						iffuġ-d ġwalli immutn. ityasas zġ-ifassn-ns ula iḍarn-ns s-išddadn l-lkfn, idl-uwdm-ns s-yan-ušrwiḍ. izayd yasuɛ yini-asn: «fsiyat-as trẓmm-as.» 
					</seg>
					<seg id="b.JOH.11.45" type="verse">
						mddn-an n-ayt-yudaya lli-d-munnin d-maryam, lliġ ẓran ma-iskr yasuɛ yigat gisn ma-srs-yumnn. 
					</seg>
					<seg id="b.JOH.11.46" type="verse">
						walaynni kra zġ-gisn idda s-dar ifarisin, inin-asn f-ma-iskr. 
					</seg>
					<seg id="b.JOH.11.47" type="verse">
						ġakudan ad-nkrn inmġurn n-tgmmi n-rbbi, ntni d-ifarisin, ssmunn imġarn l-lmḥkama ar-ttinin: «ma-ra-nskr? han argaz-an, ggutnt lmɛjizat lli-iskar. 
					</seg>
					<seg id="b.JOH.11.48" type="verse">
						iġ-t-nudja ġmkad, ra-srs-amnn kullu mddn, inkr srnnġ lɛskr n-rruman ihlk tigmmi n-rbbi ula tamazirt-nnġ.» 
					</seg>
					<seg id="b.JOH.11.49" type="verse">
						isawl ilmma yan gisn ism-ns qayafa, iga anmġur n-tgmmi n-rbbi ġ-usggʷas-an, yini-asn: «izd kunni ur-a-ttfhamm yat? 
					</seg>
					<seg id="b.JOH.11.50" type="verse">
						is-ur-tssinm is-awn-yuf iġ-immut yan-urgaz f-ssibt n-mddn-nnġ ula tyawhlakn ayt-tmazirt-nnġ kullutn?» 
					</seg>
					<seg id="b.JOH.11.51" type="verse">
						qayafa, urd zġ-ih̬f-ns a-zġ-d-inna awal-ad, ašku iga anmġur n-tgmmi n-rbbi ġ-usggʷas-an, isawl s-mad-as-imla rbbi, yini is-ra-immt yasuɛ f-ssibt n-ayt-tmazirt-ns. 
					</seg>
					<seg id="b.JOH.11.52" type="verse">
						imma yasuɛ, urd ġir ayt-tmazirt-an a-f-ra-immt, walaynni ra-d-issmun tarwa n-rbbi lli-akutnin ġ-kullu ddunit baš ad-kullu-gn yan. 
					</seg>
					<seg id="b.JOH.11.53" type="verse">
						ġassan ad-bdan imġarn ar-tmšawarn f-mamnk a-s-rad-nġn yasuɛ. 
					</seg>
					<seg id="b.JOH.11.54" type="verse">
						ġakudan ur-sul-a-itlulli yasuɛ ġ-gr ayt-yudaya, iffuġ zġ-ġin iddu s-yat-tmazirt ġ-tama l-lh̬la s-yat-tmdint lli-mi-ttinin afraym. iqama ġin ntta d-imḥḍarn-ns. 
					</seg>
					<seg id="b.JOH.11.55" type="verse">
						yakmur-d lɛid n-usurf n-ayt-yudaya. ġ-uwssan-an ar-di-ttaškin mddn ggutnin zġ-iduran s-tmdint n-urušalim, baš ad-ssġusn ih̬fawn-nsn ur-ta-d-iruḥ lɛid. 
					</seg>
					<seg id="b.JOH.11.56" type="verse">
						ar-siggiln s-yasuɛ ar-tbddadn ġ-tgmmi n-rbbi ar-ttinin i-ngratsn: «ma-tswangmm? is-ra-d-yašk s-lɛid nġd uhu?» 
					</seg>
					<seg id="b.JOH.11.57" type="verse">
						imma inmġurn n-tgmmi n-rbbi ntni d-ifarisin uṣṣan mddn, wanna issnn maniġ illa, ad-asn-t-yini baš a-t-amẓn. 
					</seg>
				</div>
				<div id="b.JOH.12" type="chapter">
					<seg id="b.JOH.12.1" type="verse">
						lliġ sul qaman sḍiṣ-uwssan i-lɛid n-usurf, yašk-id yasuɛ s-uduwwar n-bitɛanya, s-dar liɛazr lli-d-issnkr zġ-lmut. 
					</seg>
					<seg id="b.JOH.12.2" type="verse">
						skrn i-yasuɛ imnsi, ar-fllasn-ttsh̬h̬ar marta, ig liɛazr yan zġ-ġwilli gawrnin ar-šttan d-yasuɛ. 
					</seg>
					<seg id="b.JOH.12.3" type="verse">
						tnkr maryam tawi-d yat-tbuqqalt n-tujjut n-nardin iṣfan, iggut-watig-ns bahra. tẓġur srs iwurzan n-yasuɛ, ar-as-tsfaḍ iwurzan s-wazzar-ns. tɛmmr-tgmmi s-waḍu n-tujjut-an. 
					</seg>
					<seg id="b.JOH.12.4" type="verse">
						imil isawl-d yan zġ-imḥḍarn-ns, a-t-igan d-yahuda ish̬aryuṭ lli-ra-t-izznz, yini-asn: 
					</seg>
					<seg id="b.JOH.12.5" type="verse">
						«mah̬ a-ur-tnz tujjut-ad? mrad is-tnza ra-di-tawi kraḍ id-miyya n-nnuqrt, nfk-tn i-imẓlaḍ.» 
					</seg>
					<seg id="b.JOH.12.6" type="verse">
						urd lhmm n-imẓlaḍ a-t-in-igan aylliġ inna ġmkad. inna-t ašku amh̬h̬ar a-iga. nttan a-dar-illa ṣṣnduq-nsn, kra-n-gis-gan ar-zgis-itakʷr. 
					</seg>
					<seg id="b.JOH.12.7" type="verse">
						isawl yasuɛ yini-asn: «adjat-stt ad-as-yili mayad ar ass n-tmḍlt-inu. 
					</seg>
					<seg id="b.JOH.12.8" type="verse">
						rad-bdda-didun-ilin imẓlaḍ, imma nkki ur-rad-bdda-didun-iliġ.» 
					</seg>
					<seg id="b.JOH.12.9" type="verse">
						iggut ma-isfldn is-illa yasuɛ ġ-bitɛanya, ffuġn-d aškin-d s-dars. urd ġir yasuɛ kad-ran walaynni ran ad-ẓrn ula liɛazr lli-d-issnkr zġ-lmut. 
					</seg>
					<seg id="b.JOH.12.10" type="verse">
						mšawarn inmġurn n-tgmmi n-rbbi ad-nġn liɛazr ula ntta, 
					</seg>
					<seg id="b.JOH.12.11" type="verse">
						ašku f-ssibt-ns ayd-s-wrrin mddn ggutnin n-ayt-yudaya ar-tamnn s-yasuɛ. 
					</seg>
					<seg id="b.JOH.12.12" type="verse">
						ndid azkka sfldn mddn is-yumẓ yasuɛ aġaras yakmur-n s-urušalim. iggut ġ-urušalim ma-d-yuškan ad-zzrin lɛid ġin. 
					</seg>
					<seg id="b.JOH.12.13" type="verse">
						ffuġn-d ġakudan a-t-id-mnaggarn, asin talḍayin n-tayniwin, ar-talln awal-nsn ar-ttinin: «huṣanna, ambarki a-iga ġwad-d-yuškan s-ism n-sidi rbbi. ambarki a-iga-ugllid n-ayt-rbbi.» 
					</seg>
					<seg id="b.JOH.12.14" type="verse">
						yasuɛ yufa yan-usnus ini fllas ġmklli ityaran ġ-warra n-rbbi: 
					</seg>
					<seg id="b.JOH.12.15" type="verse">
						«ad-ur-tiksaḍm ay-ayt-urušalim. hay-agllid-nnun ifta-d f-usnus.» 
					</seg>
					<seg id="b.JOH.12.16" type="verse">
						mayad ur-t-fhimn imḥḍarn-ns ġ-uwssan-an, walaynni tiġurdin n-ma-ityalal yasuɛ s-lmjd fhmn izd fllas a-f-tyaran iwaliwn-ad, ktin-d mad-as-skrn mddn. 
					</seg>
					<seg id="b.JOH.12.17" type="verse">
						ar-fllas-akkan tugga kullu willi ẓranin mamnk a-n-iġra i-liɛazr ġ-umḍḍal issnkr-t-id zġ-lmut. 
					</seg>
					<seg id="b.JOH.12.18" type="verse">
						iggut ma-isfldn f-lmɛjizt lli-iskr, mayan a-f-d-munn s-kigan a-t-id-mnaggarn. 
					</seg>
					<seg id="b.JOH.12.19" type="verse">
						ar-ttinin ifarisin i-ngratsn: «hati ur-nẓḍar i-yat. ar-dars-ttazzal kullu ddunit.» 
					</seg>
					<seg id="b.JOH.12.20" type="verse">
						llan ġin kra n-mddn n-ayt-tmizar yaḍni ġ-gr willi-d-uškanin ad-tɛbadn ġ-urušalim ġ-uwssan l-lɛid. 
					</seg>
					<seg id="b.JOH.12.21" type="verse">
						aškin-d dar filibbus lli-igan gu-bitṣayda ġ-tmazirt n-jalil, inin-as: «a-sidi, nra a-nẓr yasuɛ.» 
					</seg>
					<seg id="b.JOH.12.22" type="verse">
						iddu filibbus yini-t i-andraws. imun dids andraws inin-t i-yasuɛ. 
					</seg>
					<seg id="b.JOH.12.23" type="verse">
						isawl yasuɛ yini-asn: «tlkm-d tasaɛt lli-ġ-ra-itmjjd yus n-bnadm. 
					</seg>
					<seg id="b.JOH.12.24" type="verse">
						lḥqq ayad, lḥqq a-rad-awn-iniġ. iġ-ur-iḍr-waqqa n-irdn ġ-wakal immt, waḥdut a-ra-iqama. walaynni iġ-immut ra-d-yawi ṣṣabt iggutn. 
					</seg>
					<seg id="b.JOH.12.25" type="verse">
						wanna dar tɛzza tudrt-ns ra-stt-ijlu, imma wanna iṣamḥn ġ-tudrt-ns ġ-ddunit-ad ra-ikšm s-tudrt lli-idumn. 
					</seg>
					<seg id="b.JOH.12.26" type="verse">
						wanna iran a-ig zġ-ih̬ddamn-inu, illa fllas ad-didi-itmunu, yili-uh̬ddam-inu ġ-innaġ lliġ nkki. d-wanna igan ah̬ddam-inu, rbbi baba a-ra-t-yuqqr. 
					</seg>
					<seg id="b.JOH.12.27" type="verse">
						«hati iġufa-uwl-inu. izd ad-iniġ ‹wa-baba, ssanf-iyi tasaɛt-ad›? uhu, ašku mayad a-f-d-uškiġ, ad-zriġ ġ-tasaɛt-ad. 
					</seg>
					<seg id="b.JOH.12.28" type="verse">
						walaynni ḍalbġ-ak a-baba, a-d-iban lmjd n-ism-nnk.» ġakudan a-d-isawl yan-wawal zġ-ignwan yini: «ssbayynġ lmjd-ns, d-ra-t-in-sul-ssbayynġ.» 
					</seg>
					<seg id="b.JOH.12.29" type="verse">
						kullu mddn lli-biddnin d-yasuɛ sfldn-as. kra gisn inna: «iggig ayd immussan.» kra inna: «kra l-lmalak ayd-srs-isawln.» 
					</seg>
					<seg id="b.JOH.12.30" type="verse">
						imma ntta inna-yasn: «urd f-ssibt-inu a-f-d-isawl-wawal-ad walaynni f-ssibt-nnun. 
					</seg>
					<seg id="b.JOH.12.31" type="verse">
						ašku ġilad a-ra-ittut lḥukm f-ddunit. ġilad a-ra-n-ityawgar-ugllid n-ddunit-ad. 
					</seg>
					<seg id="b.JOH.12.32" type="verse">
						imma nkki rad-tyalalġ f-iggi n-wakal, ldiġ-d kullu mddn s-dari.» 
					</seg>
					<seg id="b.JOH.12.33" type="verse">
						s-wawal-ad a-s-imla yasuɛ mamnk a-ra-tg lmut lli-s-ra-immt. 
					</seg>
					<seg id="b.JOH.12.34" type="verse">
						sawln-d mddn-an inin-as: «nsfld i-ma-ityaran ġ-ššrɛ f-lmasiḥ n-rbbi, ar-ittini is-rad-bdda-iqama. imma kiyi ma-f-a-ttinit ‹iqqan-d yus n-bnadm a-ityalal›? ma-iga ġwad mi ttinit ‹yus n-bnadm›?» 
					</seg>
					<seg id="b.JOH.12.35" type="verse">
						yini-asn yasuɛ: «kra idrusn a-rad-sul-didun-tqama tifawt. ftwat maḥdd didun tifawt, a-kʷn-ur-amẓnt tillas. ašku yan iftan ġ-tillas ur-issin mani ra-ik. 
					</seg>
					<seg id="b.JOH.12.36" type="verse">
						amnat s-tifawt maḥdd sul didun tlla tifawt, a-twrrim tgm ayt-tifawt.» lliġ-asn-inna yasuɛ mayad, iftu yaggug-n zġ-gisn. 
					</seg>
					<seg id="b.JOH.12.37" type="verse">
						ggutnt lmɛjizat lli-iskr yasuɛ ġ-dar mddn-an, walaynni ur-rin a-srs-amnn. 
					</seg>
					<seg id="b.JOH.12.38" type="verse">
						ġmkad a-s-yuwfa-wawal n-nnabi išaɛya inna: «wa-sidi rbbi, ma-yumnn lh̬bar-ad-d-niwi? ma-mi-tban-tẓḍḍart n-rbbi siditnnġ?» 
					</seg>
					<seg id="b.JOH.12.39" type="verse">
						mayad a-f-ur-ẓḍarn ad-amnn, ašku inna-daġ išaɛya: 
					</seg>
					<seg id="b.JOH.12.40" type="verse">
						«rbbi issbukḍ alln-nsn issiqar ih̬f-nsn, a-ur-ẓrnt-walln-nsn ula ifhm ih̬f-nsn ula wrrin-d sri a-tn-jjujjiġ.» 
					</seg>
					<seg id="b.JOH.12.41" type="verse">
						ġmkad a-s-inna išaɛya ašku iẓra lmjd n-siditnnġ isawl fllas. 
					</seg>
					<seg id="b.JOH.12.42" type="verse">
						ġmkan ad-gan mddn-ad, walaynni iggut ma-yumnn s-yasuɛ ula zġ-imġarn n-ayt-yudaya. walaynni ur-ẓḍarn a-t-inin ašku ksuḍn zġ-ifarisin a-tn-ssufġn zġ-tgmmi n-tẓallit. 
					</seg>
					<seg id="b.JOH.12.43" type="verse">
						ntni yuf darsn a-tn-talġn mddn ula yulġ-tn rbbi. 
					</seg>
					<seg id="b.JOH.12.44" type="verse">
						yall yasuɛ awal-ns yini: «wanna sri yumnn, urd nkki ka-s-yumn walaynni yumn ula s-walli-yyi-d-yuznn. 
					</seg>
					<seg id="b.JOH.12.45" type="verse">
						d-wanna-yyi-iẓran, iẓra ġwalli-yyi-d-yuznn. 
					</seg>
					<seg id="b.JOH.12.46" type="verse">
						uškiġ-d ad-gġ tifawt i-ddunit, a-ur-qaman ġ-tillas winna sri umnnin. 
					</seg>
					<seg id="b.JOH.12.47" type="verse">
						wanna isflidn i-iwaliwn-inu ur-a-srsn-iskar, urd nkki a-ra-fllas-iḥkam. ašku uškiġ-d s-ddunit ad-jjnjmġ ddunit, urd a-fllas-ḥkamġ. 
					</seg>
					<seg id="b.JOH.12.48" type="verse">
						imma wanna-yyi-iḥgrn yagʷi a-isfld s-wawal-inu, rad-as-sul-yili ma-fllas-itḥkamn. ašku awal lli-s-nniġ, nttan a-ra-fllas-iḥkam ġ-wass iggʷran n-ddunit. 
					</seg>
					<seg id="b.JOH.12.49" type="verse">
						ašku ur-a-sawalġ ġir zġ-ih̬f-inu. rbbi baba lli-yyi-d-yuznn, nttan a-yyi-yuṣṣan f-ma-rad-iniġ ula ma-s-a-sawalġ. 
					</seg>
					<seg id="b.JOH.12.50" type="verse">
						ssnġ izd luṣit-ns a-itawin s-tudrt idumn. kullu mayd-s-a-ttiniġ, ġmklli-yyi-t-id-imla baba, a-ti-ttiniġ.» 
					</seg>
				</div>
				<div id="b.JOH.13" type="chapter">
					<seg id="b.JOH.13.1" type="verse">
						iqama yan-wass i-lɛid n-usurf, yissan yasuɛ is-di-truḥ tasaɛt lli-ġ-ra-iffuġ ddunit iddu s-babas. ġmklli-bdda-iḥnna ġ-wins lli-llanin ġ-ddunit, issafu fllasn lḥnant-ns ar ttmi. 
					</seg>
					<seg id="b.JOH.13.2" type="verse">
						igawr d-imḥḍarn-ns ar-didsn-ištta imnsi. yili didsn yahuda yus n-simɛan ish̬aryuṭ lli-mi-issmussa iblis ul-ns ar-iswingim a-izznz yasuɛ. 
					</seg>
					<seg id="b.JOH.13.3" type="verse">
						imma yasuɛ issn is-iga rbbi babas kullu ma-illan ġ-ddu-ufus-ns, yissan is-d-yuška zġ-rbbi, d-rbbi a-s-ra-iwrri. 
					</seg>
					<seg id="b.JOH.13.4" type="verse">
						inkr ilmma zġ-imnsi ikkis aslham-ns ibkis s-yat lfuṭa. 
					</seg>
					<seg id="b.JOH.13.5" type="verse">
						iffi aman ġ-waṭṭaṣ ibdu ar-isirid iḍarn i-imḥḍarn-ns, ar-tn-isfaḍ s-lfuṭa lli-s-ibkis. 
					</seg>
					<seg id="b.JOH.13.6" type="verse">
						lliġ-n-ilkm simɛan bṭrus, isawl-d bṭrus yini-as: «izd a-sidi, trit a-tsirdt iḍarn-inu?» 
					</seg>
					<seg id="b.JOH.13.7" type="verse">
						yini-as yasuɛ: «ur-tssint mayd skarġ ġilad, walaynni ra-tissant tigira.» 
					</seg>
					<seg id="b.JOH.13.8" type="verse">
						irar-as-d bṭrus: «uhu a-sidi. ur-sar-tsirdt iḍarn-inu.» imma yasuɛ inna-yas: «iġ-ur-k-sirdġ ur-dark gigi yat.» 
					</seg>
					<seg id="b.JOH.13.9" type="verse">
						yini-as-d ilmma simɛan bṭrus: «iġ-iga ġmkad a-sidi, a-ur-iyi-tsirdt ġir iḍarn. sird-iyi ula ifassn d-ugayyu.» 
					</seg>
					<seg id="b.JOH.13.10" type="verse">
						isawl yasuɛ yini-as: «yan yarudn ur-t-ih̬ṣṣa a-isird abla iḍarn-ns, ašku tġus kullu ddat-ns. tġusm kunni, walaynni urd kullukn.» 
					</seg>
					<seg id="b.JOH.13.11" type="verse">
						issn yasuɛ manwa ra-t-izznz. mayan a-f-inna «urd kullukn tġusm.» 
					</seg>
					<seg id="b.JOH.13.12" type="verse">
						lliġ isird iḍarn-nsn, ils aslham-ns iskiws yini-asn: «is-tssnm mad-awn-skrġ? 
					</seg>
					<seg id="b.JOH.13.13" type="verse">
						kunni ar-iyi-ttinim ‹amslmd› ula ‹sidi›. išwa ġmkad ttinim, ašku ġmkad ad-giġ. 
					</seg>
					<seg id="b.JOH.13.14" type="verse">
						walaynni iġ-sirdġ iḍarn-nnun, nkki lli-igan siditun d-umslmd-nnun, yili fllawn ula kunni a-tsiridm iḍarn n-ingratun. 
					</seg>
					<seg id="b.JOH.13.15" type="verse">
						mliġ-awn lmɛna-yad baš a-tskarm ġmklli-awn-skrġ. 
					</seg>
					<seg id="b.JOH.13.16" type="verse">
						lḥqq ayad, lḥqq a-rad-awn-iniġ. ah̬ddam ur-yugʷr sidis. arqqas ur-yugʷr ġwalli-t-yuznn. 
					</seg>
					<seg id="b.JOH.13.17" type="verse">
						imma ġilad iġ-tssnm tiġawsiwin-ad, imbarkin a-ra-tgm iġ-a-srsnti-tskarm. 
					</seg>
					<seg id="b.JOH.13.18" type="verse">
						«urd kullukn a-f-a-sawalġ, ašku ssnġ ġwid stiġ. walaynni iqqan-d a-ijru ġmklli ityaran ġ-warra n-rbbi inna, ‹ġwalli didi išttan aġrum, nttan a-ra-yyi-iġḍr.› 
					</seg>
					<seg id="b.JOH.13.19" type="verse">
						nniġ-awn-t ur-ta-ijri, baš a-ti-di-tswangmm ġakud nna-ijra, tamnm is-giġ ġwalli bdda illan. 
					</seg>
					<seg id="b.JOH.13.20" type="verse">
						lḥqq ayad, lḥqq a-rad-awn-iniġ. wanna iqbln yan uznġ, hati iqbl-iyi. d-wanna-yyi-iqbln, iqbl ġwalli-yyi-d-yuznn.» 
					</seg>
					<seg id="b.JOH.13.21" type="verse">
						lliġ inna yasuɛ mayad tašk-t-id taġuft, yini-asn: «lḥqq ayd-awn-ttiniġ. ra-yyi-izznz yan gigun.» 
					</seg>
					<seg id="b.JOH.13.22" type="verse">
						lliġ sfldn imḥḍarn i-ġunškan ar-itmnad kra ġ-kra, duhdun ur-ssinn manwa gisn a-f-isawl. 
					</seg>
					<seg id="b.JOH.13.23" type="verse">
						yili gisn yan-umḥḍar iɛzza dar yasuɛ iskiws ġ-tama-ns. 
					</seg>
					<seg id="b.JOH.13.24" type="verse">
						inɛt-as-d simɛan bṭrus a-isqsa yasuɛ manwa-f-isawl. 
					</seg>
					<seg id="b.JOH.13.25" type="verse">
						isnnd-n-umḥḍar-lli f-idmarn n-yasuɛ isqsa-t: «manwa a-sidi?» 
					</seg>
					<seg id="b.JOH.13.26" type="verse">
						isawl-d yasuɛ yini-as: «a-t-igan d-ġwan mi rad-ssaykġ tuffaẓṭ-ad ġ-uruku fkġ-as-tt.» issayk ilmma tuffaẓṭ n-uġrum ġ-uruku ifk-tt i-yahuda yus n-simɛan ish̬aryuṭ. 
					</seg>
					<seg id="b.JOH.13.27" type="verse">
						ġir yumẓ yahuda tuffaẓṭ s-t-ikšm šiṭan ġakudan. yini-as yasuɛ: «ġayad ra-tskrt, zayd skr-t ġil ġil.» 
					</seg>
					<seg id="b.JOH.13.28" type="verse">
						imma wiyyaḍ lli-dids-gawrnin ur-ssinn ma-f-as-inna awal-ad. 
					</seg>
					<seg id="b.JOH.13.29" type="verse">
						kra gisn iġal is-as-t-inna ašku yahuda a-dar-illa ṣṣnduq n-iqaridn-nsn. ġaln is-t-yuṣṣa yasuɛ a-iddu a-d-isġ ġaylli-tn-ih̬ṣṣan i-lɛid, nġd a-n-ifk kra i-imẓlaḍ. 
					</seg>
					<seg id="b.JOH.13.30" type="verse">
						lliġ yumẓ yahuda tuffaẓṭ, iffuġ ḥayna. iga lḥal iḍ. 
					</seg>
					<seg id="b.JOH.13.31" type="verse">
						lliġ iffuġ yahuda yini-asn yasuɛ: «ġilad a-ra-itmjjd yus n-bnadm, iban-d lmjd n-rbbi gigi. 
					</seg>
					<seg id="b.JOH.13.32" type="verse">
						iġ-d-gigi-iban lmjd n-rbbi, ra-yyi-imjjd ula nkki, ġilad a-ra-yyi-imjjd. 
					</seg>
					<seg id="b.JOH.13.33" type="verse">
						wa-tarwa-nu, ġir kra idrusn a-ra-sul-didun-qamaġ. ra-sri-tsiggilm, walaynni ġmklli-s-nniġ i-imġarn n-ayt-yudaya, ġmkan a-s-rad-awn-iniġ ula kunni, ‹ur-tẓḍarm a-tddum s-illis rad-dduġ.› 
					</seg>
					<seg id="b.JOH.13.34" type="verse">
						imma ġilad rad-awn-fkġ yat luṣit l-ljdid. tḥnnwat i-ngratun. ġmklli gigun tḥnnuġ, ġmkan a-fllawn-illan ula kunni a-ttḥnnum i-ngratun. 
					</seg>
					<seg id="b.JOH.13.35" type="verse">
						ġmkad a-s-rad-issann kullu mddn izd imḥḍarn-inu a-tgam, iġ-a-ttḥnnum i-ngratun.» 
					</seg>
					<seg id="b.JOH.13.36" type="verse">
						isawl-d simɛan bṭrus isqsa-t: «manis ra-tddut a-sidi?» yini-as yasuɛ: «ur-tẓḍart ġilad a-yyi-tḍfurt s-illis rad-dduġ, walaynni ra-yyi-n-tḍfurt tigira.» 
					</seg>
					<seg id="b.JOH.13.37" type="verse">
						imma bṭrus izuyd yini-as-d: «wa-sidi, mah̬ aylliġ ur-ẓḍarġ a-k-ḍfurġ ġilad? ha-yyi ujadġ ad-fkġ ih̬f-inu ard mmtġ f-ssibt-nnk.» 
					</seg>
					<seg id="b.JOH.13.38" type="verse">
						isawl yasuɛ yini-as: «is-tujadt a-tfkt ih̬f-nnk tmmtt f-ssibt-inu? lḥqq ayad, lḥqq a-rad-ak-iniġ. ur-ra-iġr-ufullus ard tinit kraṭṭ-twal ur-iyi-tssint.» 
					</seg>
				</div>
				<div id="b.JOH.14" type="chapter">
					<seg id="b.JOH.14.1" type="verse">
						yini-asn yasuɛ: «ad-ur-tadjm taġuft a-tkšm s-uwlawn-nnun. amnat s-rbbi, tamnm ula sri. 
					</seg>
					<seg id="b.JOH.14.2" type="verse">
						ggutnt-tḥuna ġ-tgmmi n-baba. mrad is-ur-igi ġmkad ur-rad-awn-t-iniġ, ašku rad-dduġ ad-awn-in-jjujadġ adġar. 
					</seg>
					<seg id="b.JOH.14.3" type="verse">
						iġ-ddiġ jjujadġ-awn adġar rad-d-wrriġ awiġ-kʷn didi, tilim ula kunni ġ-illiġ rad-iliġ nkki. 
					</seg>
					<seg id="b.JOH.14.4" type="verse">
						hati tssnm aġaras lli-itawin s-illis rad-dduġ.» 
					</seg>
					<seg id="b.JOH.14.5" type="verse">
						isawl-d tuma yini-as: «ur-nssin manis ra-tddut, a-sidi. mamnk a-s-ra-nissan aġaras?» 
					</seg>
					<seg id="b.JOH.14.6" type="verse">
						isawl yasuɛ yini-as: «nkki a-igan aġaras ula lḥqq ula tudrt. ur-ra-n-iruḥ yan dar rbbi baba, abla iġ-t-ssruḥġ nkki. 
					</seg>
					<seg id="b.JOH.14.7" type="verse">
						mrad is-iyi-tssnm, ikun tssnm ula baba. zġ-ġilad tssnm-t tẓrm-t.» 
					</seg>
					<seg id="b.JOH.14.8" type="verse">
						yini-as-d filibbus: «wa-sidi, ml-aġ rbbi babak s-nqnɛa.» 
					</seg>
					<seg id="b.JOH.14.9" type="verse">
						isawl yasuɛ yini-as: «mnšk ayd didun kkiġ a-filibbus, ur-ta-jju-yyi-tssint? wanna-yyi-iẓran, iẓra baba. ma-f-iyi-tnnit ‹ml-aġ rbbi babak›? 
					</seg>
					<seg id="b.JOH.14.10" type="verse">
						is-ur-tumint nkki d-baba yan a-nga, illa gigi iliġ gis? ur-a-yawn-d-ttiniġ iwaliwn-ad zġ-ih̬f-inu, walaynni baba lli-gigi-illan, nttan a-gigi-iskarn ma-ira. 
					</seg>
					<seg id="b.JOH.14.11" type="verse">
						amnat-iyi iġ-awn-nniġ ‹nkki d-baba yan a-nga, illa gigi iliġ gis.› nġd amnat-iyi f-ssibt n-mad-skarġ. 
					</seg>
					<seg id="b.JOH.14.12" type="verse">
						lḥqq ayad, lḥqq a-rad-awn-iniġ. wanna sri yumnn, ra-iskar zund iskkirn lli-skarġ. ra-iskar ma-tn-yugʷrn, ašku rad-dduġ nkki s-baba. 
					</seg>
					<seg id="b.JOH.14.13" type="verse">
						aynna tḍalbm s-ism-inu, ra-t-skrġ. ġmkad a-ra-d-iban lmjd n-baba ġ-yus. 
					</seg>
					<seg id="b.JOH.14.14" type="verse">
						iġ-tḍalbm kra s-ism-inu, ra-t-skrġ. 
					</seg>
					<seg id="b.JOH.14.15" type="verse">
						«iġ-a-yyi-ttirim, ra-tskarm s-luṣiyat-inu. 
					</seg>
					<seg id="b.JOH.14.16" type="verse">
						rad-ḍalbġ zġ-baba, ifk-awn-d aɛwin yaḍni lli-rad-bdda-didun-iqama, 
					</seg>
					<seg id="b.JOH.14.17" type="verse">
						a-t-igan d-rruḥ l-lḥqq. ur-ẓḍarn ayt-ddunit-ad a-t-qbln ašku ur-jju-t-ẓrin ula ssnn-t. imma kunni tssnm-t ašku illa ġ-gratun, ra-sul-ikšm s-ugʷns-nnun. 
					</seg>
					<seg id="b.JOH.14.18" type="verse">
						ur-ra-kʷn-flġ a-tgm igigiln, hati ra-d-darun-wrriġ. 
					</seg>
					<seg id="b.JOH.14.19" type="verse">
						ġir yan imikk ur-sul-ra-yyi-ẓrn ayt-ddunit-ad, imma kunni ra-yyi-tẓrm. ašku lliġ ddrġ nkki ra-tddrm ula kunni. 
					</seg>
					<seg id="b.JOH.14.20" type="verse">
						ġassan a-ra-tissanm is-lliġ ġ-baba tilim gigi iliġ gigun. 
					</seg>
					<seg id="b.JOH.14.21" type="verse">
						wanna isflidn s-luṣiyat-inu ar-srsnt-iskar, nttan a-yyi-ittirin. d-wanna-yyi-ittirin, ra-t-yiri baba. ra-t-iriġ ula nkki, ssbayynġ-as ih̬f-inu.» 
					</seg>
					<seg id="b.JOH.14.22" type="verse">
						isqsa-t yahuda yaḍni urd ish̬aryuṭ, yini-as: «mamnk a-sidi a-rad-aġ-di-tssbayynt ih̬f-nnk, ur-ra-ti-tssbayynt i-ddunit?» 
					</seg>
					<seg id="b.JOH.14.23" type="verse">
						yini-as yasuɛ: «wanna-yyi-ittirin, ra-iskar s-wawal-inu. ra-t-yiri baba, našk-id dars nili-bdda dids. 
					</seg>
					<seg id="b.JOH.14.24" type="verse">
						imma wanna ur-iyi-ittirin, ur-ra-iskar s-wawal-inu. hati iwaliwn-ad mi tsflidm ur-gin ġir winu, gan win baba lli-yyi-d-yuznn. 
					</seg>
					<seg id="b.JOH.14.25" type="verse">
						«nniġ-awn kullu mayad ġilad ġ-sul didun lliġ. 
					</seg>
					<seg id="b.JOH.14.26" type="verse">
						imma aɛwin a-t-igan d-rruḥ lqudus lli-rad-awn-d-yazn baba s-ism-inu, nttan a-ra-kʷn-isslmad f-kraygatt kra isskti-awn-d kullu mad-awn-nniġ. 
					</seg>
					<seg id="b.JOH.14.27" type="verse">
						imma ġilad flġ-awn sslamt. sslamt-inu ayd-awn-fkiġ. ur-ra-tiẓḍar ddunit ad-awn-tti-tfk ġmklli-awn-tt-fkiġ nkki. a-ur-tiksaḍm ula tudjm taġuft a-tkšm s-uwlawn-nnun. 
					</seg>
					<seg id="b.JOH.14.28" type="verse">
						tsfldm-iyi nniġ-awn ‹rad-dduġ, wrriġ-d ilmma s-darun.› mrad is-a-yyi-ttirim ikun tfrḥm lliġ-awn-nniġ ‹rad-dduġ s-baba› ašku baba yugʷr-iyi. 
					</seg>
					<seg id="b.JOH.14.29" type="verse">
						nniġ-awn kullu mayad ur-ta-ijri, baš a-yyi-tamnm ġakud nna-ijra. 
					</seg>
					<seg id="b.JOH.14.30" type="verse">
						ur-ra-sul-didun-sawlġ bahra. ra-d-yašk ġwalli itḥkamn ġ-ddunit-ad, imma ntta ur-dars-flla yat. 
					</seg>
					<seg id="b.JOH.14.31" type="verse">
						walaynni iqqan-d ayt-ddunit ad-issann is-a-ttiriġ baba ar-bdda-skarġ s-luṣiyat-ns. nkrat ġilad, a-nffuġ zġ-ġid.» 
					</seg>
				</div>
				<div id="b.JOH.15" type="chapter">
					<seg id="b.JOH.15.1" type="verse">
						yini-asn yasuɛ: «nkki a-igan ddalit iṣḥan, ig baba bu-igr. 
					</seg>
					<seg id="b.JOH.15.2" type="verse">
						ar-zgigi-itkkis tiṣṭṭwin nna-ur-iskarn lġllt. ar-ifrrn kraygatt taṣṭṭa nna-yakkan lġllt baš a-tigat lġllt-ns s-uggʷar. 
					</seg>
					<seg id="b.JOH.15.3" type="verse">
						ha-kunni ġilad ttyawfranm s-iwaliwn lli-s-awn-nniġ. 
					</seg>
					<seg id="b.JOH.15.4" type="verse">
						zgayat gigi, zgaġ gigun. ur-ra-tiẓḍar-tṣṭṭa a-tfk lġllt iġ-ur-tzga ġ-ddalit. ula kunni ur-ra-tiẓḍarm a-tskrm lġllt iġ-ur-gigi-tzgam. 
					</seg>
					<seg id="b.JOH.15.5" type="verse">
						«nkki giġ ddalit, tgm kunni tiṣṭṭwin. wanna gigi izgan zgaġ gis, nttan a-ra-iskar lġllt iggutn. iġ-gigi-ur-tzgam ur-ra-tiẓḍarm i-yat. 
					</seg>
					<seg id="b.JOH.15.6" type="verse">
						wanna ur-gigi-izgan, ra-n-ityawgar s-brra zund taṣṭṭa, iqar. wan tiṣṭṭwin-an, ar-tnt-ssmunun luḥn-tnt-in ġ-lɛafit ad-jdrnt. 
					</seg>
					<seg id="b.JOH.15.7" type="verse">
						iġ-gigi-tzgam zgan gigun iwaliwn-inu, ra-tḍalbm aynna tram ityawfka-yawn. 
					</seg>
					<seg id="b.JOH.15.8" type="verse">
						ġmkad a-s-ra-itmjjd baba, ašku ra-tskarm lġllt iggutn, iban gigun is-tgam imḥḍarn-inu. 
					</seg>
					<seg id="b.JOH.15.9" type="verse">
						ha-yyi ar-kʷn-ttiriġ ġmklli-yyi-ittiri baba. zgayat-bdda ġ-tayri-nu. 
					</seg>
					<seg id="b.JOH.15.10" type="verse">
						iġ-a-tskarm s-luṣiyat-inu ra-tzgam ġ-tayri-nu, ġmklli skarġ s-luṣiyat n-baba zgaġ ġ-tayri-ns. 
					</seg>
					<seg id="b.JOH.15.11" type="verse">
						«kullu mayad, nniġ-awn-t baš ad-awn-yili lfrḥ-ad dari illan, tɛmmrm s-lfrḥ iggutn. 
					</seg>
					<seg id="b.JOH.15.12" type="verse">
						ġmkad a-f-ra-kʷn-uṣṣaġ. tḥnnwat i-ngratun ġmklli gigun tḥnnuġ. 
					</seg>
					<seg id="b.JOH.15.13" type="verse">
						ur-tlli lḥnant yugʷrn tin yan ifkan ih̬f-ns immt f-ssibt n-imddukkʷal-ns. 
					</seg>
					<seg id="b.JOH.15.14" type="verse">
						kunni tgam imddukkʷal-inu, iġ-a-tskarm ma-f-kʷn-uṣṣaġ. 
					</seg>
					<seg id="b.JOH.15.15" type="verse">
						ur-sul-kʷn-giġ d-ih̬ddamn-inu, ašku ah̬ddam ur-issin ma-itnawal sidis. giġ-kʷn d-imddukkʷal-inu, ašku mliġ-awn kullu ma-mi-sfldġ zġ-baba. 
					</seg>
					<seg id="b.JOH.15.16" type="verse">
						ur-iyi-tstim kunni walaynni nkki a-kʷn-istin, ẓliġ-kʷn a-ttidum ar-tskarm lġllt iggutn lli-rad-bdda-idum. ġmkad a-s-rad-awn-ifk baba aynna zġ-gis tḍalbm s-ism-inu. 
					</seg>
					<seg id="b.JOH.15.17" type="verse">
						imma ġilad ar-kʷn-tuṣṣaġ a-ttḥnnum i-ngratun. 
					</seg>
					<seg id="b.JOH.15.18" type="verse">
						«iġ-kʷn-kurhan mddn n-ddunit-ad, swangmad-d is-iyi-kurhan nkki amzwaru. 
					</seg>
					<seg id="b.JOH.15.19" type="verse">
						mrad is-tgam win ddunit, ra-kʷn-ttirin ayt-ddunit zund mddn-nsn. walaynni ẓliġ-kʷn zġ-ddunit. ur-akkʷ-tgim win ddunit. mayan a-f-a-kʷn-tkrhun ayt-ddunit. 
					</seg>
					<seg id="b.JOH.15.20" type="verse">
						swangmad-d maylli-awn-nniġ, ‹ah̬ddam ur-yugʷr sidis.› iġ-iyi-ssrfufnn, ra-kʷn-ssrfufnn ula kunni. iġ-sfldn s-wawal-inu, rad-sfldn ula s-wawal-nnun. 
					</seg>
					<seg id="b.JOH.15.21" type="verse">
						kullu mayad rad-awn-t-skrn f-ssibt n-ma-tgam winu, ašku ur-ssinn ġwalli-yyi-d-yuznn. 
					</seg>
					<seg id="b.JOH.15.22" type="verse">
						mrad is-ur-d-uškiġ sawlġ srsn, ur-ra-fllasn-ilin ddnub-nsn. imma ġilad ġ-d-uškiġ ur-ẓḍarn ad-inin ‹ur-nssin mayd nskr is-yʷh̬šn.› 
					</seg>
					<seg id="b.JOH.15.23" type="verse">
						wanna-yyi-ikurhan, hati ikurha baba. 
					</seg>
					<seg id="b.JOH.15.24" type="verse">
						mrad is-ur-skirġ ġ-gratsn maylli ur-jju-iskir kra n-yan yaḍni, ur-ra-fllasn-ilin ddnub-nsn. walaynni ġila ẓran iskkirn-inu, krhun-iyi sul nkki ula baba. 
					</seg>
					<seg id="b.JOH.15.25" type="verse">
						ijra ġmkad baš a-yafu ma-ityaran ġ-ššrɛ-nsn ar-ittini ‹kurhan-iyi, wah̬h̬a ur-illi f-mi.› 
					</seg>
					<seg id="b.JOH.15.26" type="verse">
						«walaynni rad-d-srun-yašk rruḥ l-lḥqq lli-d-iffuġn zġ-baba, a-t-igan d-waɛwin lli-rad-awn-d-aznġ zġ-baba. nttan a-ra-flla-yakka tugga. 
					</seg>
					<seg id="b.JOH.15.27" type="verse">
						ula kunni ra-flla-takkam tugga, ašku tllam didi zġ-isizwar.» 
					</seg>
				</div>
				<div id="b.JOH.16" type="chapter">
					<seg id="b.JOH.16.1" type="verse">
						«nniġ-awn kullu mayad baš a-ur-tduhdum tḍrm. 
					</seg>
					<seg id="b.JOH.16.2" type="verse">
						ra-kʷn-ssufġn zġ-tgʷmma n-tẓallit. rad-d-sul-aškin kra n-uwssan ġ-ra-iswangm wanna-kʷn-inġan is-iskr ma-irḍan rbbi. 
					</seg>
					<seg id="b.JOH.16.3" type="verse">
						rad-awn-skrn ġmkan ašku ur-ssinn baba ula ssnn-iyi nkki. 
					</seg>
					<seg id="b.JOH.16.4" type="verse">
						nniġ-awn mayad ur-ta-ijri, baš a-di-tswangmm mad-awn-nniġ ġakud nna-d-ilkm-uzmz-an. ġ-uwssan zwarnin ur-awn-nniġ tiġawsiwin-ad ašku sul didun lliġ. 
					</seg>
					<seg id="b.JOH.16.5" type="verse">
						imma ġilad ġ-rad-dduġ s-walli-yyi-d-yuznn, ur-iyi-isqsa yan gigun manis rad-dduġ. 
					</seg>
					<seg id="b.JOH.16.6" type="verse">
						taġ-kʷn-tguḍi lliġ-awn-sawlġ f-tġawsiwin-ad, 
					</seg>
					<seg id="b.JOH.16.7" type="verse">
						walaynni lḥqq a-rad-awn-iniġ, yuf-awn ad-dduġ. ašku iġ-ur-ddiġ ur-ra-d-srun-yašk-waɛwin, walaynni iġ-ddiġ rad-awn-t-id-aznġ. 
					</seg>
					<seg id="b.JOH.16.8" type="verse">
						ra-d-yašk ntta, ar-issbayyan lḥqq i-mddn f-ddnub lli-skarn, ula afulki lli-s-irḍa rbbi, ula lḥukm lli-ra-ittut f-ddunit. 
					</seg>
					<seg id="b.JOH.16.9" type="verse">
						rad-asn-issbayyan ma-igan ddnub ašku ur-sri-uminn. 
					</seg>
					<seg id="b.JOH.16.10" type="verse">
						rad-asn-issbayyan ma-igan afulki ašku rad-dduġ s-baba ur-ra-yyi-sul-tẓrm. 
					</seg>
					<seg id="b.JOH.16.11" type="verse">
						rad-asn-issbayyan ma-igan lḥukm ašku ittut-yad lḥukm n-rbbi f-walli itḥkamn ġ-ddunit-ad. 
					</seg>
					<seg id="b.JOH.16.12" type="verse">
						«iggut dari mad-awn-sul-ttiniġ walaynni ur-as-tẓḍarm ġilad. 
					</seg>
					<seg id="b.JOH.16.13" type="verse">
						imma ġakud nna-d-yuška rruḥ l-lḥqq, rad-awn-iml lḥqq kullut. ur-ra-isawal zġ-ih̬f-ns, walaynni rad-awn-isawal f-maylli mi isflid iml-awn ma-ra-yili ġ-mayd-d-iftan. 
					</seg>
					<seg id="b.JOH.16.14" type="verse">
						ra-yyi-itmjjad nkki, ašku ra-yamẓ awal-inu iml-awn-t-id. 
					</seg>
					<seg id="b.JOH.16.15" type="verse">
						kullu ma-iṭṭaf baba, iga winu. mayad a-f-awn-nniġ ‹ra-yamẓ awal-inu iml-awn-t-id.› 
					</seg>
					<seg id="b.JOH.16.16" type="verse">
						ġir yan imikk ur-sul-ra-yyi-tẓrm, imikk tiġurdin n-mayan ra-yyi-daġ-tẓrm.» 
					</seg>
					<seg id="b.JOH.16.17" type="verse">
						kra ġ-imḥḍarn-ns ar-sqsan i-ngratsn: «mayd-aġ-ittini ġila ‹ġir yan imikk ur-sul-ra-yyi-tẓrm, imikk tiġurdin n-mayan ra-yyi-daġ-tẓrm›? mah̬ aylliġ inna ‹rad-dduġ s-baba›? 
					</seg>
					<seg id="b.JOH.16.18" type="verse">
						ma-iqṣad s-wawal-ad ‹ġir imikk›? ur-nssin ma-f-a-isawal.» 
					</seg>
					<seg id="b.JOH.16.19" type="verse">
						imma yasuɛ issn is-ran a-t-sqsan, yini-asn: «izd awal-ad a-kʷn-issiḥln lliġ-awn-nniġ ‹ġir yan imikk ur-sul-ra-yyi-tẓrm, imikk tiġurdin n-mayan ra-yyi-daġ-tẓrm›? 
					</seg>
					<seg id="b.JOH.16.20" type="verse">
						lḥqq ayad, lḥqq a-rad-awn-iniġ. rad-frḥn mddn n-ddunit-ad, ṭiyyr-awn kunni ar-tallam, taġ-kʷn-tguḍi. walaynni ra-tggʷru-tguḍi-nnun s-lfrḥ. 
					</seg>
					<seg id="b.JOH.16.21" type="verse">
						ula tamġart iġ-takmur a-taru, ar-tti-ttaġ-tguḍi, ašku tlkm-d tasaɛt-ns. walaynni iġ-turu arraw-ns ar-tettu takrrayt lli-tzzri, ašku tfrḥ s-bnadm lli-d-iffuġn s-ddunit. 
					</seg>
					<seg id="b.JOH.16.22" type="verse">
						ula kunni, taġ-kʷn-tguḍi ġilad, walaynni ra-kʷn-daġ-ẓrġ, tfrḥm s-uggʷar. ur-illi ma-rad-awn-ikkis lfrḥ-nnun. 
					</seg>
					<seg id="b.JOH.16.23" type="verse">
						ġ-uwssan-an ur-sul-ra-zgigi-tḍalbm yat. lḥqq ayad, lḥqq a-rad-awn-iniġ. iġ-tḍalbm kra i-baba s-ism-inu, rad-awn-t-ifk. 
					</seg>
					<seg id="b.JOH.16.24" type="verse">
						ur-jju-tḍalbm yat s-ism-inu ar ġilad. ḍalbat yili-awn, tɛmmrm s-lfrḥ iggutn. 
					</seg>
					<seg id="b.JOH.16.25" type="verse">
						«kullu mayad nniġ-awn-t s-lmɛni, walaynni rad-d-aškin-uwssan ġ-ur-sul-rad-awn-sawlġ s-lmɛni. rad-awn-iniġ f-baba s-wawal inmn. 
					</seg>
					<seg id="b.JOH.16.26" type="verse">
						ġ-uwssan-an urd nkki a-ra-itḍalab baba f-ssibt-nnun walaynni ra-ti-ttḍalabm kunni s-ism-inu. 
					</seg>
					<seg id="b.JOH.16.27" type="verse">
						ašku ar-kʷn-ittiri baba f-ssibt n-ma-yyi-ttirim, tamnm is-d-uškiġ zġ-rbbi. 
					</seg>
					<seg id="b.JOH.16.28" type="verse">
						uškiġ-d-nnit zġ-baba, kšmġ-d s-ddunit-ad. rad-daġ-ffuġġ ddunit wrriġ s-baba.» 
					</seg>
					<seg id="b.JOH.16.29" type="verse">
						inin-as imḥḍarn-ns: «awal inmn ayd-s-a-tsawalt ġilad, urd lmɛni. 
					</seg>
					<seg id="b.JOH.16.30" type="verse">
						nẓra ġilad is-tssnt kullu ma-illan, tissant ula iswingimn n-mddn ur-ta-k-fllasn-sqsan. f-mayan a-f-numn is-di-tuškit zġ-rbbi.» 
					</seg>
					<seg id="b.JOH.16.31" type="verse">
						isawl-d yasuɛ yini-asn: «is-tumnm ġilad? 
					</seg>
					<seg id="b.JOH.16.32" type="verse">
						ra-di-tašk yat tasaɛt, hati-nnit tlkm-d, lli-ġ-ra-takutm, iruḥ kud yan tigmmi-ns tflm-iyi waḥduyyi. walaynni urd waḥduyyi a-rad-qamaġ, ašku illa-bdda didi baba. 
					</seg>
					<seg id="b.JOH.16.33" type="verse">
						kullu mayad nniġ-awn-t baš a-tili sslamt-inu ġ-uwlawn-nnun. takrrayt a-rad-awn-yili ġ-ddunit. walaynni zɛmat, ha-yyi nriġ ddunit.» 
					</seg>
				</div>
				<div id="b.JOH.17" type="chapter">
					<seg id="b.JOH.17.1" type="verse">
						lliġ ikmml yasuɛ iwaliwn-ad, yall alln-ns s-ignwan yini: «wa-baba rbbi, tlkm-d tasaɛt. mjjd yuk ġilad, a-d-gigi-iban lmjd-nnk. 
					</seg>
					<seg id="b.JOH.17.2" type="verse">
						ssnġ is-tgit kullu bnadm ġ-ddu-ufus-inu, ad-fkġ tudrt idumn i-kullu willi-yyi-tfkit. 
					</seg>
					<seg id="b.JOH.17.3" type="verse">
						ġmkad a-tga tudrt idumn, a-k-issann kiyi lli-igan rbbi l-lḥqq, issann yasuɛ lmasiḥ lli-di-tuznt. 
					</seg>
					<seg id="b.JOH.17.4" type="verse">
						ssbayynġ-d lmjd-nnk ġ-ddunit-ad, kmmlġ tawuri lli-yyi-tfkit. 
					</seg>
					<seg id="b.JOH.17.5" type="verse">
						imma ġilad a-baba, mjjd-iyi ġ-dark s-lmjd lli-yyi-illan ġ-dark lliġ ur-ta-tlli ddunit. 
					</seg>
					<seg id="b.JOH.17.6" type="verse">
						«ha-yyi ssbayynġ-d mamnk a-tgit i-willi-yyi-tfkit zġ-ddunit-ad. winnk ad-gan, d-nkki a-mi-tn-tfkit. zgan sul ġ-wawal-nnk, 
					</seg>
					<seg id="b.JOH.17.7" type="verse">
						issann izd dark a-d-ikka kullu mayd-iyi-tfkit 
					</seg>
					<seg id="b.JOH.17.8" type="verse">
						ašku nniġ-asn iwaliwn lli-yyi-tmlit. amẓn iwaliwn-an issann izd s-ṣṣaḥt zġ-gik a-zġ-d-uškiġ, amnn izd kiyi a-yyi-d-yuznn. 
					</seg>
					<seg id="b.JOH.17.9" type="verse">
						f-ssibt-nsn a-f-ak-tḍalabġ ġilad. ur-a-tḍalabġ f-ddunit walaynni f-willi-yyi-tfkit, ašku winnk ad-gan. 
					</seg>
					<seg id="b.JOH.17.10" type="verse">
						kullu mad-dari-illan, iga winnk. ula kullu mad-dark-illan, iga winu. imma ntni ar-gisn-itban lmjd-inu. 
					</seg>
					<seg id="b.JOH.17.11" type="verse">
						ha-yyi ġilad ra-n-dark-wrriġ, ur-ra-sul-qamaġ ġ-ddunit. imma ntni ddunit a-ġ-llan. wa-baba rbbi amẓlay, ḥḍu-tn-bdda s-tḥkimt n-ism-nnk lli-yyi-tfkit, ad-kullu-gn yan ġmklli nga yan nkki dik. 
					</seg>
					<seg id="b.JOH.17.12" type="verse">
						ġ-uwssan lli-ġ-sul-didsn-lliġ ġ-ddunit ar-tn-tḥḍuġ ar-tn-tgabalġ s-tḥkimt n-ism-nnk lli-yyi-tfkit. ur-gisn-ityawhlak yan, abla ġwalli-d-iqqann a-ityawhlak baš a-yafu maylli ityaran ġayd izrin. 
					</seg>
					<seg id="b.JOH.17.13" type="verse">
						«yan imikk ra-n-dark-aškġ, imma ġilad ġ-sul-lliġ ġ-ddunit ar-asn-addrġ tiġawsiwin-ad baš ad-asn-yili kullu lfrḥ-ad dari illan. 
					</seg>
					<seg id="b.JOH.17.14" type="verse">
						mliġ-asn awal-nnk, krhun-tn mddn n-ddunit-ad ašku ur-gin win ddunit, ġmklli ur-giġ nkki win ddunit. 
					</seg>
					<seg id="b.JOH.17.15" type="verse">
						ur-a-k-tḍalabġ a-tn-tssittit zġ-ddunit walaynni a-tn-tssntalt zġ-iblis. 
					</seg>
					<seg id="b.JOH.17.16" type="verse">
						ntni ur-gin win ddunit, ġmklli ur-giġ nkki win ddunit. 
					</seg>
					<seg id="b.JOH.17.17" type="verse">
						ḍalbġ-k a-tn-tẓẓlit i-ih̬f-nnk s-uẓlay l-lḥqq. awal-nnk a-igan lḥqq. 
					</seg>
					<seg id="b.JOH.17.18" type="verse">
						ġmklli-yyi-tuznt s-ddunit, ġmkan a-tn-uznġ ula ntni ġ-ddunit. 
					</seg>
					<seg id="b.JOH.17.19" type="verse">
						f-ssibt-nsn a-f-ẓẓliġ ih̬f-inu i-uġaras-nnk baš ad-ẓẓlin ula ntni ih̬fawn-nsn i-uġaras-nnk s-lḥqq. 
					</seg>
					<seg id="b.JOH.17.20" type="verse">
						«urd ġwid ka-f-a-ki-tḍalabġ walaynni ḍalbġ-k ula f-winna ra-sri-yamn f-ssibt n-wawal n-ġwid. 
					</seg>
					<seg id="b.JOH.17.21" type="verse">
						ḍalbġ-k a-baba, ad-gn kullu yan, ġmklli nga nkki dik yan. ḍalbġ ad-gn ula ntni yan didnnġ, baš ad-wrrin amnn ayt-ddunit-ad, issann izd kiyi a-yyi-d-yuznn. 
					</seg>
					<seg id="b.JOH.17.22" type="verse">
						lmjd lli-yyi-tfkit, fkiġ-asn-t, baš ad-gn kullutn yan ġmklli nga yan, 
					</seg>
					<seg id="b.JOH.17.23" type="verse">
						nkki didsn ula kiyi didi. riġ ad-munn kullu s-tamunt ikmmln, baš ad-issann ayt-ddunit-ad izd kiyi a-yyi-d-yuznn, issann is-a-tn-ttirit ġmklli-yyi-ttirit nkki. 
					</seg>
					<seg id="b.JOH.17.24" type="verse">
						«wa-baba, ġwid-iyi-tfkit, riġ ad-ilin ntni ġ-illiġ rad-iliġ nkki, ad-ẓrn lmjd lli-yyi-tfkit, ašku ɛzzaġ dark ur-ta-tlli ddunit. 
					</seg>
					<seg id="b.JOH.17.25" type="verse">
						wa-baba rbbi ifulkin, ur-k-ssinn mddn n-ddunit-ad, walaynni ssnġ-k nkki. ula ġwid, ssnn ntni izd kiyi a-yyi-d-yuznn. 
					</seg>
					<seg id="b.JOH.17.26" type="verse">
						mliġ-asn mamnk a-tgit. rad-asn-sul-malaġ mamnk a-tgit, baš a-gisn-tili tayri lli-s-a-yyi-ttirit, iliġ gisn nkki.» 
					</seg>
				</div>
				<div id="b.JOH.18" type="chapter">
					<seg id="b.JOH.18.1" type="verse">
						iẓẓulla yasuɛ ġmkan, iffuġ ilmma ntta d-imḥḍarn-ns, bbin talat n-qidrun s-illiġ illa yan-uwrti, kšmn srs. 
					</seg>
					<seg id="b.JOH.18.2" type="verse">
						yahuda lli-iskrn f-a-izznz yasuɛ issn urti-an, ašku ar-gis-itmunu yasuɛ d-imḥḍarn-ns mnnawt-twal. 
					</seg>
					<seg id="b.JOH.18.3" type="verse">
						iftu yahuda s-ġin, yawi dids iɛskrin n-rruman ula kra n-imh̬zniyn uznn-tn inmġurn n-tgmmi n-rbbi d-ifarisin. asin didsn lfnarat d-isufa d-imqlad. 
					</seg>
					<seg id="b.JOH.18.4" type="verse">
						yasuɛ issn kullu ma-rad-as-ijru, iffuġ srsn yini-asn: «ma-s-a-tsiggilm?» 
					</seg>
					<seg id="b.JOH.18.5" type="verse">
						inin-as: «yasuɛ gu-naṣira.» yini-asn: «nkki a-t-igan.» yahuda lli-iskrn f-a-t-izznz ibidd didsn. 
					</seg>
					<seg id="b.JOH.18.6" type="verse">
						imma ntni lliġ-as-sfldn inna «nkki a-t-igan,» wrrin tiġurdin ḍrn s-wakal. 
					</seg>
					<seg id="b.JOH.18.7" type="verse">
						isqsa-tn-daġ yasuɛ: «manwa-s-a-tsiggilm?» inin-as: «yasuɛ gu-naṣira.» 
					</seg>
					<seg id="b.JOH.18.8" type="verse">
						yini-asn yasuɛ: «nkki a-t-igan ġmklli-s-awn-nniġ. iġd nkki a-s-a-tsiggilm, adjat ġwid yaḍni ad-ddun.» 
					</seg>
					<seg id="b.JOH.18.9" type="verse">
						ġmkad a-s-yuwfa-wawal lli-s-yadlli-inna «ur-ityawhlak yan zġ-willi-yyi-tfkit.» 
					</seg>
					<seg id="b.JOH.18.10" type="verse">
						imma simɛan bṭrus, tlla dars yat lkummit, ildi-tt-id yut srs ah̬ddam n-unmġur n-tgmmi n-rbbi, ibbi-as amẓẓuġ afasi. iga ism n-uh̬ddam-an malh̬us. 
					</seg>
					<seg id="b.JOH.18.11" type="verse">
						imma yasuɛ inna-yas i-bṭrus: «rar lkummit-an s-uġlaf-ns. is-tġalt is-ur-rad-suġ lkas-ad n-urfufn lli-yyi-ifka rbbi baba?» 
					</seg>
					<seg id="b.JOH.18.12" type="verse">
						amẓn yasuɛ ġakudan, sutln-as iɛskrin d-umġar-nsn d-imh̬zniyn n-ayt-yudaya, krsn-t s-izikr. 
					</seg>
					<seg id="b.JOH.18.13" type="verse">
						awin-t s-dar ḥannan, iga aḍggʷal n-qayafa lli-igan anmġur n-tgmmi n-rbbi ġ-usggʷas-an. 
					</seg>
					<seg id="b.JOH.18.14" type="verse">
						qayafa, nttan a-innan yadlli i-imġarn n-ayt-yudaya «yuf iġ-immut yan-urgaz f-ssibt n-mddn-nnġ kullutn.» 
					</seg>
					<seg id="b.JOH.18.15" type="verse">
						imma simɛan bṭrus ntta d-yan-umḥḍar yaḍni ḍfarn yasuɛ. amḥḍar-an, issn-t-unmġur n-tgmmi n-rbbi. ikšm ula ntta s-wammas n-tgmmi n-unmġur s-illiġ illa yasuɛ. 
					</seg>
					<seg id="b.JOH.18.16" type="verse">
						iqama bṭrus ġ-brra ġ-dar imi. iffuġ-ilmma-umḥḍar-an s-dar-th̬ddamt lli-itgabaln imi, isawl srs išškšm bṭrus. 
					</seg>
					<seg id="b.JOH.18.17" type="verse">
						imma tah̬ddamt-lli tnna-yas i-bṭrus: «is-ur-tgit ula kiyi zġ-imḥḍarn n-urgaz-an?» irar-as: «uhu, ur-zgisn-giġ nkki.» 
					</seg>
					<seg id="b.JOH.18.18" type="verse">
						skrn ih̬ddamn d-imh̬zniyn yat lɛafit n-trgin ašku illa-usmmiḍ, biddn ġ-tama-ns ar-rqqan. iddu darsn bṭrus ibidd ar-didsn-irqqa. 
					</seg>
					<seg id="b.JOH.18.19" type="verse">
						inkr-unmġur n-tgmmi n-rbbi isqsa yasuɛ f-imḥḍarn-ns ula almmud-ns. 
					</seg>
					<seg id="b.JOH.18.20" type="verse">
						isawl yasuɛ yini-as: «ha-yyi ssbayynġ almmud-inu ġ-lgddam n-mddn. ar-sslmadġ ġ-tgʷmma n-tẓallit ula tigmmi n-rbbi ġ-illiġ a-kullu-tmunun ayt-yudaya. ur-jju-ssntilġ awal-inu. 
					</seg>
					<seg id="b.JOH.18.21" type="verse">
						mah̬ a-yyi-tsqsat nkki? sqsa ġwilli-yyi-sflidnin, ašku ssnn ma-ttiniġ.» 
					</seg>
					<seg id="b.JOH.18.22" type="verse">
						lliġ inna yasuɛ mayad yut-t yan zġ-imh̬zniyn s-ubariq yini-as: «matta ġmkad tsawalt s-unmġur n-tgmmi n-rbbi?» 
					</seg>
					<seg id="b.JOH.18.23" type="verse">
						yini-as yasuɛ: «iġ-illa kra yʷh̬šnn ġ-mad-nniġ, ml-iyi-t. walaynni iġ-nniġ ṣṣaḥt mah̬ aylliġ-iyi-tutt?» 
					</seg>
					<seg id="b.JOH.18.24" type="verse">
						yazn-t ilmma ḥannan ġmklli ityawkrraf s-dar qayafa anmġur n-tgmmi n-rbbi. 
					</seg>
					<seg id="b.JOH.18.25" type="verse">
						imma simɛan bṭrus sul ibidd ar-irqqa, sqsan-t kra n-mddn: «is-ur-tgit ula kiyi zġ-imḥḍarn-ns?» irar-asn: «uhu, ur-zgisn-giġ nkki.» 
					</seg>
					<seg id="b.JOH.18.26" type="verse">
						isawl-d yan-uh̬ddam n-unmġur n-tgmmi n-rbbi, iga zġ-ayt-dar walli mi ibbi bṭrus amẓẓuġ, yini-as: «mah̬, ur-k-dids-ẓriġ ġ-uwrti-an?» 
					</seg>
					<seg id="b.JOH.18.27" type="verse">
						irar-daġ bṭrus: «uhu, urd nkki.» iġr-ufullus ġakudan. 
					</seg>
					<seg id="b.JOH.18.28" type="verse">
						nkrn ilmma awin yasuɛ zġ-dar qayafa s-lqṣr l-lḥakm n-rruman, yili mayan zikk ṣbaḥ. ur-kšimn s-lqṣr, ašku iḥrm f-wanna iran a-išš imnsi l-lɛid n-usurf. ur-rin imġarn-an n-ayt-yudaya ad-ssḥrmn ih̬fawn-nsn. 
					</seg>
					<seg id="b.JOH.18.29" type="verse">
						lḥakm bilaṭus issn mayad, iffuġ-d s-darsn yini-asn: «ma-f-tṣrḍm i-urgaz-ad?» 
					</seg>
					<seg id="b.JOH.18.30" type="verse">
						rarn-as: «mrad is-ur-iskir lh̬ʷšant ur-rad-ak-t-id-nawi.» 
					</seg>
					<seg id="b.JOH.18.31" type="verse">
						yini-asn bilaṭus: «awiyat-t kunni tḥkamm fllas s-ġaylli illan ġ-ššrɛ-nnun.» inin-as: «ur-darnnġ lḥqq a-nḥkam f-kra n-yan s-lmut.» 
					</seg>
					<seg id="b.JOH.18.32" type="verse">
						ġmkad ijra baš a-yafu-wawal lli-s-inna yasuɛ f-mamnk a-ra-tg lmut lli-s-ra-immt. 
					</seg>
					<seg id="b.JOH.18.33" type="verse">
						ikšm-daġ bilaṭus lḥakm s-lqṣr, yuṣṣa iɛskrin ad-šškšmn yasuɛ s-dars. isqsa-t: «is-tgit agllid n-ayt-yudaya?» 
					</seg>
					<seg id="b.JOH.18.34" type="verse">
						irar-as yasuɛ: «izd asqsi-ad iga winnk, nġd ġir mddn yaḍni ad-ak-t-innan?» 
					</seg>
					<seg id="b.JOH.18.35" type="verse">
						yini-as bilaṭus: «mah̬ giġ zġ-ayt-yudaya? han mddn-nnk d-inmġurn-nnk a-k-id-yiwin s-dari. ma-tskrt?» 
					</seg>
					<seg id="b.JOH.18.36" type="verse">
						irar-as yasuɛ: «tagldit-inu ur-tgi tin ddunit-ad. mrad is-tga-tgldit-inu tin ddunit-ad, rad-mmaġn ih̬ddamn-inu a-yyi-ssntaln zġ-ifassn n-ayt-yudaya. imma nkki, tagldit-inu ur-tgi zġ-ġid.» 
					</seg>
					<seg id="b.JOH.18.37" type="verse">
						yini-as bilaṭus: «izd-nnit agllid a-tgit?» irar-as yasuɛ: «kiyi ayd innan is-giġ agllid. mayad a-f-d-lulġ i-ddunit, aškġ-d ad-akkaġ tugga f-lḥqq. kullu wanna iran lḥqq ra-isflid i-wawal-inu.» 
					</seg>
					<seg id="b.JOH.18.38" type="verse">
						yini-as ilmma bilaṭus: «ma-iga lḥqq?» ġakudan inkr bilaṭus iffuġ-d s-dar mddn-an n-ayt-yudaya yini-asn: «ur-gis-ufiġ kra l-lɛib. 
					</seg>
					<seg id="b.JOH.18.39" type="verse">
						walaynni kraygatt lɛid n-usurf ar-awn-gis-rẓẓmġ i-yan-uḥbbas s-mklli tga lɛada-nnun. is-tram ġilad ad-awn-in-rẓmġ i-ugllid n-ayt-yudaya?» 
					</seg>
					<seg id="b.JOH.18.40" type="verse">
						ġuwwtn ntni ar-ttinin: «ur-nri ġwad. rẓm-aġ-d i-barabbas.» imma barabbas iga aqṭṭaɛ. 
					</seg>
				</div>
				<div id="b.JOH.19" type="chapter">
					<seg id="b.JOH.19.1" type="verse">
						ġakudan yuṣṣa bilaṭus iɛskrin ad-awin yasuɛ ssġuršn-t. 
					</seg>
					<seg id="b.JOH.19.2" type="verse">
						skrn ntni yan-ttaj zġ-uzggʷar gn-as-t f-ih̬f, sslsn-as yan-uslham iẓggʷaġn, 
					</seg>
					<seg id="b.JOH.19.3" type="verse">
						ar-n-tbddadn ġ-lgddam-ns ar-as-ttinin: «sslam fllak ay-agllid n-ayt-yudaya.» ar-t-kkatn s-ibariqn. 
					</seg>
					<seg id="b.JOH.19.4" type="verse">
						iffuġ-d-daġ bilaṭus isawl s-mddn yini-asn: «hati rad-awn-t-id-ssufġġ, tissanm is-ur-gis-ufiġ kra l-lɛib.» 
					</seg>
					<seg id="b.JOH.19.5" type="verse">
						iffuġ-d yasuɛ ilmma, ils ttaj n-uzggʷar d-uslham iẓggʷaġn. yini-asn bilaṭus: «hay-argaz.» 
					</seg>
					<seg id="b.JOH.19.6" type="verse">
						lliġ-t-ẓran inmġurn d-imh̬zniyn n-tgmmi n-rbbi ar-ssġuyyun ar-ttinin: «agʷl-t f-uggjdi. agʷl-t f-uggjdi a-immt.» yini-asn bilaṭus: «awiyat-t kunni tagʷlm-t f-uggjdi. ha-yyi ur-gis-ufiġ kra l-lɛib.» 
					</seg>
					<seg id="b.JOH.19.7" type="verse">
						imma mddn-an n-ayt-yudaya nnan-as: «nkkʷni s-ššrɛ-nnġ a-s-a-nskar. s-ma-illan ġ-ššrɛ iqqan-t-id a-immt ašku iga ih̬f-ns d-yus n-rbbi.» 
					</seg>
					<seg id="b.JOH.19.8" type="verse">
						bilaṭus lliġ isfld i-mayd nnan tzayd gis tawda, 
					</seg>
					<seg id="b.JOH.19.9" type="verse">
						ikšm-daġ s-lqṣr isqsa yasuɛ: «gu-mani a-tgit?» imma yasuɛ ur-as-irur s-yat. 
					</seg>
					<seg id="b.JOH.19.10" type="verse">
						yini-as bilaṭus: «mah̬ aylliġ ur-ra-di-tsawlt? is-ur-tssint is-ẓḍarġ ad-ak-rẓmġ iẓḍarġ a-k-nġġ f-uggjdi?» 
					</seg>
					<seg id="b.JOH.19.11" type="verse">
						isawl yasuɛ yini-as: «rbbi ad-ak-flla-ifkan taẓḍḍart. mrad is-ak-tt-ur-ifki, ur-ra-tiẓḍart ad-iyi-tskrt yat. walaynni uggʷar-nnk a-ijla ġwalli-yyi-d-idḥin ġ-gr ifassn-nnk.» 
					</seg>
					<seg id="b.JOH.19.12" type="verse">
						ġakudan ar-iswingim bilaṭus mamnk a-ra-irẓm i-yasuɛ, walaynni sul a-ssġuyyun mddn-an n-ayt-yudaya ar-ttinin: «iġ-trẓmt i-urgaz-ad ur-tgit amddakkʷl n-qayṣr, ašku wanna igan ih̬f-ns d-ugllid, iga anuwwaš n-qayṣr.» 
					</seg>
					<seg id="b.JOH.19.13" type="verse">
						lliġ isfld bilaṭus i-mayd ttinin yawi-d yasuɛ s-brra. iskiws ġ-lkursi l-lḥukm ġ-usays lli-mi-ttinin ‹asays n-ifariwn›, ar-as-daġ-ttinin ‹gabbata› s-wawal n-ayt-yudaya. 
					</seg>
					<seg id="b.JOH.19.14" type="verse">
						yili mayan ġ-wass lli-ġ-a-tujadn mddn i-lɛid n-usurf, tlkm-d ṭuẓẓunt n-wass. isawl-daġ bilaṭus s-mddn-an n-ayt-yudaya yini-asn: «hay-agllid-nnun.» 
					</seg>
					<seg id="b.JOH.19.15" type="verse">
						rarn-as ar-ssġuyyun: «ssitti-t, ssitti-t. agʷl-t f-uggjdi.» yini-asn bilaṭus: «is-tram ad-agʷlġ agllid-nnun f-uggjdi?» rarn-as inmġurn n-tgmmi n-rbbi: «ur-darnnġ kra n-ugllid abla qayṣr.» 
					</seg>
					<seg id="b.JOH.19.16" type="verse">
						ġakudan bilaṭus idḥi-asn-d yasuɛ ġ-gr ifassn-nsn a-t-agʷln f-uggjdi a-immt. awin yasuɛ, 
					</seg>
					<seg id="b.JOH.19.17" type="verse">
						iffuġ yasi aggjdi-ns s-udġar lli-mi-ttinin ‹tah̬ʷšašt n-ih̬f›, ar-as-daġ-ttinin ‹gulguta› s-wawal n-ayt-yudaya. 
					</seg>
					<seg id="b.JOH.19.18" type="verse">
						qqnn yasuɛ ġin f-uggjdi alln-t. agʷln dids sin yaḍni f-iggjda f-ufasiy-ns ula f-uẓlmaḍ-ns, yili yasuɛ ġ-wammas. 
					</seg>
					<seg id="b.JOH.19.19" type="verse">
						yura bilaṭus yat talluḥt gn-tt-in f-iggi n-uggjdi. ityara gis «yasuɛ gu-naṣira, agllid n-ayt-yudaya» 
					</seg>
					<seg id="b.JOH.19.20" type="verse">
						s-iwaliwn n-ayt-yudaya d-win ayt-ruma d-win ayt-yunan. ġrn-t mddn ggutnin n-yudaya, ašku tamdint ur-taggug zġ-udġar lli-ġ-ugʷln yasuɛ. 
					</seg>
					<seg id="b.JOH.19.21" type="verse">
						inin inmġurn n-tgmmi n-rbbi i-bilaṭus: «ad-ur-tarat ‹agllid n-ayt-yudaya›. ara ‹ġwad iga ih̬f-ns d-ugllid n-ayt-yudaya.›» 
					</seg>
					<seg id="b.JOH.19.22" type="verse">
						irar-asn bilaṭus: «mad-uriġ, uriġ-t.» 
					</seg>
					<seg id="b.JOH.19.23" type="verse">
						imma iɛskrin, lliġ ugʷln yasuɛ f-uggjdi, asin timlsa-ns bḍun-tnt f-kkuẓṭ, kraygatt aɛskri d-ma-yiwi. asin ula aqššab n-yasuɛ, imma aqššab-an ur-ittgʷni, ityawẓḍa zġ-uflla ar izdar. 
					</seg>
					<seg id="b.JOH.19.24" type="verse">
						inin i-ngratsn: «a-t-ur-nbbi. a-d-fllas-ngr asġar, nẓr manwa ra-t-yawi.» ġmkad a-s-yuwfa ma-ityaran ġ-warra n-rbbi inna «bḍan timlsa-nu i-ngratsn, grn-d asġar f-uqššab-inu.» ġmkan ad-skrn iɛskrin. 
					</seg>
					<seg id="b.JOH.19.25" type="verse">
						tbidd innas n-yasuɛ ġ-tama n-uggjdi, nttat d-h̬altis n-yasuɛ d-maryam tamġart n-kluba d-maryam ullt-magdala. 
					</seg>
					<seg id="b.JOH.19.26" type="verse">
						yasuɛ iẓra innas d-umḥḍar lli-dars-iɛzzan ibidd ġ-tama-ns. yini-d i-innas: «wa-tamġart, han yum ġ-tama-nnm.» 
					</seg>
					<seg id="b.JOH.19.27" type="verse">
						yini-d i-umḥḍar: «han innak ġ-tama-nnk.» tasaɛt-an a-stt-yiwi-umḥḍar ad-dars-tzdġ. 
					</seg>
					<seg id="b.JOH.19.28" type="verse">
						ġakudan issn yasuɛ is-ikmml kullu ma-fllas-illan, issafu ilmma ma-ityaran ġ-warra n-rbbi isawl-d yini: «hati rufiġ.» 
					</seg>
					<seg id="b.JOH.19.29" type="verse">
						tlla ġin yat-tbuqqalt n-waman l-lh̬ll, ffin-tt mddn f-yan-ušrwiḍ, gn-t f-yat-tṣṭṭa n-uzukkʷni, mdin-as-t-in s-imi-ns. 
					</seg>
					<seg id="b.JOH.19.30" type="verse">
						lliġ iswa yasuɛ lh̬ll yini: «yuwfa.» issknu ih̬f-ns idḥi rruḥ-ns. 
					</seg>
					<seg id="b.JOH.19.31" type="verse">
						ġassan a-iqaman i-wass n-usunfu, ar-gis-tujadn mddn i-lɛid. ur-rin imġarn n-ayt-yudaya a-n-tqama ddat n-willi mmutnin f-uggjdi ġ-wass l-lɛid. ḍalbn zġ-bilaṭus a-tn-yadj ad-asn-rẓn iḍarn kkisn-tn-d ilmma. 
					</seg>
					<seg id="b.JOH.19.32" type="verse">
						ddun iɛskrin rẓn iḍarn i-yan zġ-willi tyaggalnin d-yasuɛ, rẓn ilmma iḍarn i-wayyaḍ. 
					</seg>
					<seg id="b.JOH.19.33" type="verse">
						imma yasuɛ, lliġ-t-lkmn afn-t-in immut, ur-rẓin iḍarn-ns. 
					</seg>
					<seg id="b.JOH.19.34" type="verse">
						ġakudan iruḥ-n yan zġ-iɛskrin issyaggas-t ġ-tsga-ns s-uḥriš, s-d-ffin idammn d-waman. 
					</seg>
					<seg id="b.JOH.19.35" type="verse">
						ġwalli iẓran kullu mayad ifka tugga-ns fllas baš a-tamnm ula kunni. inna lḥqq, yissan izd lḥqq ayd inna. 
					</seg>
					<seg id="b.JOH.19.36" type="verse">
						ijra ġmkad baš a-yafu ma-ityaran ġ-warra n-rbbi inna: «ur-ra-irẓ kra n-ih̬s ġ-ih̬san-ns.» 
					</seg>
					<seg id="b.JOH.19.37" type="verse">
						ityara-daġ ġ-warra yaḍni: «rad-tmnadn ġ-ġwalli ssyaggasn.» 
					</seg>
					<seg id="b.JOH.19.38" type="verse">
						tiġurdin n-mayan yašk-id yusf gu-rama. ikka-ttin ula ntta iga zġ-imḥḍarn n-yasuɛ, walaynni s-tntla ašku iksuḍ zġ-imġarn n-ayt-yudaya. iḍalb zġ-bilaṭus a-t-yadj a-yawi ddat n-yasuɛ. yadj-t bilaṭus, yašk-id ilmma issitti ddat-ns. 
					</seg>
					<seg id="b.JOH.19.39" type="verse">
						imun-d dids niqudimus lli-sttin ikkan idda ġ-iyḍ s-dar yasuɛ. yawi-d niqudimus ma-itggan kraḍ id-mraw kilu n-isafarn n-tmḍlt, yili gisn lmurr d-ṣṣabra. 
					</seg>
					<seg id="b.JOH.19.40" type="verse">
						asin ddat n-yasuɛ gn-as isafarn, kfnn-tt s-išddadn l-lkttan ġmklli skarn ayt-yudaya. 
					</seg>
					<seg id="b.JOH.19.41" type="verse">
						illa yan-uwrti ġ-udġar lli-ġ-immut yasuɛ, yili gis yan-umḍḍal l-ljdid ur-jju-n-gis-ityawmḍal yan. 
					</seg>
					<seg id="b.JOH.19.42" type="verse">
						srsn-in ddat n-yasuɛ ġ-umḍḍal-lli ašku yakmur-d, d-uzkka ra-darsn-ig lɛid. 
					</seg>
				</div>
				<div id="b.JOH.20" type="chapter">
					<seg id="b.JOH.20.1" type="verse">
						zikk ṣbaḥ n-wass l-lḥdd, sul llant tillas, tddu maryam ullt-magdala s-umḍḍal. lliġ-n-tlkm amḍḍal tẓr-n ifir lli-s-iqqn ityattay zġ-imi-ns. 
					</seg>
					<seg id="b.JOH.20.2" type="verse">
						twrri-d ar-di-ttazzal s-dar simɛan bṭrus d-umḥḍar yaḍni lli-iɛzzan dar yasuɛ tini-asn: «ssittin siditnnġ zġ-umḍḍal. ur-nssin maniġ-t-in-srsn.» 
					</seg>
					<seg id="b.JOH.20.3" type="verse">
						inkr bṭrus ntta d-umḥḍar yaḍni, ftun ar-tazzaln s-umḍḍal. 
					</seg>
					<seg id="b.JOH.20.4" type="verse">
						amḥḍar yaḍni izwar bṭrus s-dar-umḍḍal, 
					</seg>
					<seg id="b.JOH.20.5" type="verse">
						iknu iẓr-n išddadn l-lkttan sul gis ttrsn, walaynni ur-srs-ikšim. 
					</seg>
					<seg id="b.JOH.20.6" type="verse">
						ilkm-d simɛan bṭrus tiġurdin-ns ikšm s-umḍḍal, iẓr išddadn ttrsn gis. 
					</seg>
					<seg id="b.JOH.20.7" type="verse">
						iẓr ašrwiḍ lli-s-sslullin i-ugayyu n-yasuɛ, imuttl waḥdut ur-n-ittrs f-iggi n-išddadn. 
					</seg>
					<seg id="b.JOH.20.8" type="verse">
						izayd-ilmma-umḥḍar lli-d-izwarn s-dar-umḍḍal, ikšm srs ula ntta, iẓr ma-illan yamn. 
					</seg>
					<seg id="b.JOH.20.9" type="verse">
						ur-ta-fhimn lmɛna n-warratn n-rbbi lli-ġ-ityara iqqan-d a-d-inkr lmasiḥ zġ-lmut. 
					</seg>
					<seg id="b.JOH.20.10" type="verse">
						wrrin-d ilmma imḥḍarn-an s-tgmmi. 
					</seg>
					<seg id="b.JOH.20.11" type="verse">
						imma maryam tbidd ġ-brra n-umḍḍal ar-talla. sul a-talla tknu taggʷ-n s-umḍḍal, 
					</seg>
					<seg id="b.JOH.20.12" type="verse">
						tẓr-n sin lmalayka lsan timlsa mllulnin. gawrn ġ-illiġ-n-srsn ddat n-yasuɛ, yan ġ-dar ih̬f-ns d-yan ġ-dar iḍarn-ns. 
					</seg>
					<seg id="b.JOH.20.13" type="verse">
						sawln-d lmalayka-yan inin-as: «wa-tamġart, mah̬ aylliġ a-tallat?» tini-asn: «ssittin sidi, ur-ssinġ maniġ-t-in-srsn.» 
					</seg>
					<seg id="b.JOH.20.14" type="verse">
						lliġ tnna mayad, tgrawl tiġurdin-ns s-tẓra yasuɛ ibidd. nttat ur-tssin izd yasuɛ a-iga. 
					</seg>
					<seg id="b.JOH.20.15" type="verse">
						isawl-d yini-as: «wa-tamġart, mah̬ aylliġ a-tallat? ma-s-a-tsiggilt?» imma nttat tġal is-iga angabal n-uwrti, tini-as: «a-sidi, iġd kiyi a-t-yusin, ini-yyi maniġ-t-in-tsrst, ad-dduġ a-t-awiġ.» 
					</seg>
					<seg id="b.JOH.20.16" type="verse">
						imma yasuɛ inna-yas-d: «maryam.» tgrawl gis tini s-wawal n-ayt-yudaya: «rabbuni.» tga lmɛna-ns ‹amslmd›. 
					</seg>
					<seg id="b.JOH.20.17" type="verse">
						yini-as-d yasuɛ: «ad-ur-gigi-tamẓt, ašku ur-ta-tyalalġ s-baba. walaynni ddu s-dar aytma tinit-asn ra-tyalalġ s-walli igan baba ig babatun, iga rbbi-nu ig rbbi-nnun.» 
					</seg>
					<seg id="b.JOH.20.18" type="verse">
						tnkr maryam ullt-magdala tftu s-dar imḥḍarn tini-asn: «ha-yyi ẓriġ siditnnġ.» tsawl-asn f-mad-as-inna yasuɛ. 
					</seg>
					<seg id="b.JOH.20.19" type="verse">
						tadggʷat n-wass-an l-lḥdd, munn imḥḍarn ġ-tgmmi, qqnn-d imawn ašku ksuḍn zġ-imġarn n-ayt-yudaya. ġakudan iban-asn-d yasuɛ ibidd ġ-gratsn yini-asn: «ad-awn-tili sslamt.» 
					</seg>
					<seg id="b.JOH.20.20" type="verse">
						isawl-asn ġmkad iml-asn ifassn-ns d-tsga-ns. frḥn imḥḍarn bahra lliġ ẓran siditsn. 
					</seg>
					<seg id="b.JOH.20.21" type="verse">
						yini-asn-daġ: «ad-awn-tili sslamt. ġmklli-yyi-d-yuzn baba, ġmkad a-s-ra-kʷn-aznġ ġilad.» 
					</seg>
					<seg id="b.JOH.20.22" type="verse">
						iṣuḍ gisn yini-asn: «amẓat rruḥ lqudus. 
					</seg>
					<seg id="b.JOH.20.23" type="verse">
						wanna mi tṣamḥm f-ddnub-ns, hati tyattayn fllas. d-wanna mi ur-tṣamḥm, sul fllas qaman ddnub-ns.» 
					</seg>
					<seg id="b.JOH.20.24" type="verse">
						imma yan zġ-sin d-mraw n-umḥḍar ism-ns tuma, ar-as-daġ-ttinin ‹akniw›, ur-didsn-illi ġakud lliġ-d-darsn-yuška yasuɛ. 
					</seg>
					<seg id="b.JOH.20.25" type="verse">
						nnan-as: «ha-yaġ nẓra siditnnġ.» imma ntta irur-asn-d: «ur-rad-amnġ nkki ard ẓrġ tiggas ġ-ifassn-ns, ggrġ-n i-latrt n-imsmarn, gġ afus-inu ġ-tsga-ns.» 
					</seg>
					<seg id="b.JOH.20.26" type="verse">
						zrin tam-uwssan, munn-daġ imḥḍarn ġ-tgmmi qqnn-in imawn, yili didsn ula tuma, s-asn-d-iban yasuɛ ibidd ġ-gratsn yini-asn: «ad-awn-tili sslamt.» 
					</seg>
					<seg id="b.JOH.20.27" type="verse">
						yini ilmma i-tuma: «ẓr ifassn-inu, tggrt-asn. mdi-d afus-nnk, tgt-t-in f-tsga-nu. ad-ur-ttškkat, ġir amn.» 
					</seg>
					<seg id="b.JOH.20.28" type="verse">
						isawl tuma yini: «wa-sidi, wa-rbbi-nu.» 
					</seg>
					<seg id="b.JOH.20.29" type="verse">
						imma yasuɛ inna-yas: «is-tumnt ġilad ġ-iyi-tẓrit? imbarkin ad-gan winna sri umnnin bla-yyi-ẓran.» 
					</seg>
					<seg id="b.JOH.20.30" type="verse">
						kigan d-tmitar yaḍni a-iskar yasuɛ ġ-dar imḥḍarn-ns, ur-tyarant ġ-warra-yad. 
					</seg>
					<seg id="b.JOH.20.31" type="verse">
						walaynni tyarant h̬tid baš a-tamnm is-iga yasuɛ yus n-rbbi ig lmasiḥ-ns, tili-awn tudrt s-ism-ns iġ-srs-tumnm. 
					</seg>
				</div>
				<div id="b.JOH.21" type="chapter">
					<seg id="b.JOH.21.1" type="verse">
						tiġurdin n-mayan iban-d-daġ yasuɛ i-imḥḍarn-ns ġ-tama n-umda n-ṭabariyya. ġmkad a-s-d-iban. 
					</seg>
					<seg id="b.JOH.21.2" type="verse">
						illa ġin simɛan bṭrus d-tuma lli-mi-ttinin ‹akniw› d-natanayl gu-qana ġ-tmazirt n-jalil, ntni d-tarwa n-zabdi d-sin imḥḍarn yaḍni. 
					</seg>
					<seg id="b.JOH.21.3" type="verse">
						inna-yasn simɛan bṭrus: «rad-dduġ ad-gmrġ islman.» inin-as: «ra-dik-nmun.» ffuġn ilmma ġ-yat tanawt, zzrin iḍ kullut, ur-umẓn yat. 
					</seg>
					<seg id="b.JOH.21.4" type="verse">
						lliġ-di-tġli tafukt ibidd yasuɛ ġ-tama n-waman, walaynni ur-ssinn izd yasuɛ a-iga. 
					</seg>
					<seg id="b.JOH.21.5" type="verse">
						isawl-d srsn yini: «wa-ifrh̬an, is-tumẓm kra n-islman?» inin-as: «ur-numẓ yat.» 
					</seg>
					<seg id="b.JOH.21.6" type="verse">
						yini-asn-d: «luḥat-n ššbkt ġ-tsga tafasit n-tanawt, s-n-tufam kra.» luḥn-in ššbkt, s-tɛmmr ġakudan s-islman ggutnin aylliġ ur-ẓḍarn a-stt-ssġlin s-tanawt. 
					</seg>
					<seg id="b.JOH.21.7" type="verse">
						isawl-d-umḥḍar lli-iɛzzan dar yasuɛ yini i-bṭrus: «hati siditnnġ ayan.» lliġ isfld simɛan bṭrus izd siditsn ayan, ibkis ašku ilsa ġir ma-ifssusn, yakʷi-n ġ-waman. 
					</seg>
					<seg id="b.JOH.21.8" type="verse">
						ur-bahra-taggug tanawt zġ-wakal, ra-yili ġ-gratsn ma-itggan miyya n-mitru. ar-lddin imḥḍarn yaḍni ššbkt lli-iɛmmrn s-islman aylliġ truḥ tanawt akal. 
					</seg>
					<seg id="b.JOH.21.9" type="verse">
						lliġ ffuġn s-wakal afn-in yat lɛafit n-trgin, ttrsn fllas kra n-islman, yili-uġrum. 
					</seg>
					<seg id="b.JOH.21.10" type="verse">
						isawl-d yasuɛ yini-asn: «awyad-d kra zġ-islman-an tumẓm.» 
					</seg>
					<seg id="b.JOH.21.11" type="verse">
						iwrri simɛan bṭrus ikšm s-tanawt, ildi ššbkt s-wakal tɛmmr s-islman mqqurnin. illa gis miyya d-smmus id-mraw d-kraḍ (153) n-uslm. wah̬h̬a tɛmmr s-ġunškan, ur-tbbi ššbkt. 
					</seg>
					<seg id="b.JOH.21.12" type="verse">
						yini-asn-d yasuɛ: «aškad-d a-tššm.» ur-izɛm yan ġ-imḥḍarn a-t-isqsa ma-iga, ašku ssnn izd siditsn a-iga. 
					</seg>
					<seg id="b.JOH.21.13" type="verse">
						inkr yasuɛ yasi aġrum ifk-asn-t, ifk-asn ula islman. 
					</seg>
					<seg id="b.JOH.21.14" type="verse">
						h̬tad a-igan tis kraṭṭ-twal n-is-d-iban yasuɛ i-imḥḍarn-ns tiġurdin n-ma-d-inkr zġ-lmut. 
					</seg>
					<seg id="b.JOH.21.15" type="verse">
						lliġ ššan, isawl-d yasuɛ s-simɛan bṭrus yini-as: «wa-simɛan yus n-yuna, is-a-yyi-ttirit uggʷar n-ma-yyi-ttirin ġwid?» irar-as bṭrus: «iyah a-sidi, tssnt is-dari-tɛzzat.» yini-as-d yasuɛ: «ks ilqqaġn-inu.» 
					</seg>
					<seg id="b.JOH.21.16" type="verse">
						isqsa-t yasuɛ tis snat-twal: «wa-simɛan yus n-yuna, is-a-yyi-ttirit?» irar-as bṭrus: «iyah a-sidi, tssnt is-dari-tɛzzat.» yini-as-d yasuɛ: «gabl ulli-nu.» 
					</seg>
					<seg id="b.JOH.21.17" type="verse">
						isqsa-t yasuɛ tis kraṭṭ-twal: «wa-simɛan yus n-yuna, is-dark-ɛzzaġ?» ṭiyyr ilmma i-bṭrus ašku inna-yas tis kraṭṭ-twal «is-dark-ɛzzaġ?» isawl yini-as: «a-sidi, tssnt kullu ma-illan. tssnt is-dari-tɛzzat.» yini-as-d yasuɛ: «ks ulli-nu. 
					</seg>
					<seg id="b.JOH.21.18" type="verse">
						lḥqq ayad, lḥqq a-rad-ak-iniġ. ġ-tmẓẓit-nnk ar-ttaggst i-ih̬f-nnk tftut s-inna trit, walaynni ġ-tuwssrt-nnk ra-n-tmdit ifassn ibkis-ak yan yaḍni yasi-k s-illi ur-trit.» 
					</seg>
					<seg id="b.JOH.21.19" type="verse">
						ġmkad a-s-imla yasuɛ mamnk a-ra-tg lmut n-bṭrus lli-s-ra-itmjjd rbbi. izayd yasuɛ yini-as: «ašk-id kiyi, mun didi.» 
					</seg>
					<seg id="b.JOH.21.20" type="verse">
						igrawl bṭrus tiġurdin-ns iẓr amḥḍar lli-iɛzzan dar yasuɛ, ig ġwalli-n-isnndn f-idmarn n-yasuɛ ġ-wass n-imnsi isqsa-t f-manwa ra-t-izznz. 
					</seg>
					<seg id="b.JOH.21.21" type="verse">
						lliġ iẓra bṭrus amḥḍar-an yuška-d a-d-didsn-imun, isqsa yasuɛ fllas yini: «imma ġwan a-sidi, ma-rad-as-ijru?» 
					</seg>
					<seg id="b.JOH.21.22" type="verse">
						yini-as yasuɛ: «iġ-riġ a-sul-iddr ard-d-wrriġ ma-gis-trit kiyi? ašk-id mun didi.» 
					</seg>
					<seg id="b.JOH.21.23" type="verse">
						zġ-ġakudan a-iffuġ lh̬bar ġ-dar aytmatn, ar-ttinin is-ur-ra-immt-umḥḍar-lli. walaynni yasuɛ ur-inni «ur-ra-immt.» inna «iġ-riġ a-sul-iddr ard-d-wrriġ ma-gis-trit kiyi?» 
					</seg>
					<seg id="b.JOH.21.24" type="verse">
						amḥḍar-an a-ifkan tugga-ns f-tġawsiwin-ad, yara-tnt ġ-warra-yad. nssn is-ʷġẓannt tugga-ns. 
					</seg>
					<seg id="b.JOH.21.25" type="verse">
						kigan d-tġawsiwin yaḍni iskr-tnt yasuɛ. irwas-iyi iġ-tnt-kullu-nura yat s-yat, ur-ra-tamu ddunit kullu arratn-an. 
					</seg>
				</div>
			</div>
			<div id="b.ACT" type="book">
				<div id="b.ACT.1" type="chapter">
					<seg id="b.ACT.1.1" type="verse">
						wa-tawfilus, uriġ-ak-n ġ-warra-nu amzwaru f-kullu ma-iskr yasuɛ ula ma-isslmad zġ-isizwar 
					</seg>
					<seg id="b.ACT.1.2" type="verse">
						ar ass lli-ġ-ityalal s-ignna. walaynni lliġ ur-ta-ityalal isawl s-willi isti ad-gn irqqasn-ns, yuṣṣa-tn s-tḥkimt n-rruḥ lqudus f-ma-rad-skarn. 
					</seg>
					<seg id="b.ACT.1.3" type="verse">
						yuška-d darsn tiġurdin l-lmut-ns, ar-asn-imala s-tmitar ggutnin is-d-inkr iddr. ar-asn-issbayyan ih̬f-ns kkuẓ id-mraw n-wass, ar-asn-isawal f-tgldit n-rbbi. 
					</seg>
					<seg id="b.ACT.1.4" type="verse">
						lliġ didsn igawr yasuɛ ġ-uwssan-an yini-asn: «ad-ur-tffuġm tamdint n-urušalim, walaynni qlat s-lbaraka lli-f-inna baba rbbi rad-awn-tt-ifk, sawlġ-awn fllas. 
					</seg>
					<seg id="b.ACT.1.5" type="verse">
						ikka-ttin yuḥanna ar-issddam mddn ġ-waman, imma kunni tigira n-kra n-uwssan drusnin, ra-tddmm s-rruḥ lqudus.» 
					</seg>
					<seg id="b.ACT.1.6" type="verse">
						ġakudan lliġ dids munn sqsan-t: «wa-siditnnġ, is-ra-di-trart tagldit i-ayt-rbbi ġ-uwssan-ad?» 
					</seg>
					<seg id="b.ACT.1.7" type="verse">
						yini-asn: «baba rbbi a-dar awal a-iskar ussan d-izmaz. ur-ra-tissanm kunni managu a-rad-ilin, 
					</seg>
					<seg id="b.ACT.1.8" type="verse">
						walaynni ra-tɛmmrm s-tḥkimt itjhhdn ġakud nna-d-fllawn-igguz rruḥ lqudus. ra-flla-takkam tugga ġ-urušalim ula kullu tamazirt n-yudaya ula samira ar timizar aggugnin n-ddunit.» 
					</seg>
					<seg id="b.ACT.1.9" type="verse">
						ġir inna-yasn mayad s-a-ti-tmnadn ityalal ġ-lgddam-nsn aylliġ-ti-tssntl yat-tmdlut. 
					</seg>
					<seg id="b.ACT.1.10" type="verse">
						sul a-n-ssmuqquln ġ-ignwan s-illis ifta, s-d-fllasn-biddn sin irgazn s-tmlsa mllulnin 
					</seg>
					<seg id="b.ACT.1.11" type="verse">
						inin-asn: «wa-irgazn ayt-jalil, mah̬ aylliġ tbiddm ġid ar-n-tssmuqqulm ġ-ignwan? hati yasuɛ lli-fllawn-ityalaln s-ignna, ra-d-iwrri ġmkad ti-tẓram ifta s-ignna.» 
					</seg>
					<seg id="b.ACT.1.12" type="verse">
						gguzn ilmma irqqasn zġ-uwrir lli-mi-ttinin awrir n-zzitun, wrrin s-urušalim. ur-taggug ġir s-yan kilimitr. 
					</seg>
					<seg id="b.ACT.1.13" type="verse">
						lliġ lkmn tamdint ġlin s-uḥanu n-uflla lli-ġ-a-tgawarn. illa bṭrus d-yuḥanna d-yaɛqub d-andraws d-filibbus d-tuma d-bartulamaws d-matta d-yaɛqub yus n-ḥalfa d-simɛan awaṭani d-yahuda yus n-yaɛqub. 
					</seg>
					<seg id="b.ACT.1.14" type="verse">
						ar-kullu-tmunun s-yan-uwl ad-tẓallan ar-tḍalabn rbbi, ntni d-tmġarin-nsn d-aytmas n-yasuɛ d-innas maryam. 
					</seg>
					<seg id="b.ACT.1.15" type="verse">
						yan-wass ġ-uwssan-an inkr bṭrus ġ-wammas n-aytmatn. illa ġin ma-itggan miyya d-sin id-mraw (120) n-yan. 
					</seg>
					<seg id="b.ACT.1.16" type="verse">
						yini-asn: «way-aytma, iqqan-d a-yafu maylli inna rruḥ lqudus ġ-warratn n-rbbi f-imi n-ugllid dawd, isawl f-yahuda lli-izwarn i-willi umẓnin yasuɛ. 
					</seg>
					<seg id="b.ACT.1.17" type="verse">
						ašku yahuda ikka-ttin iga zġ-ginnġ, yasi taġamt-ns ġ-twuri-nnġ.» 
					</seg>
					<seg id="b.ACT.1.18" type="verse">
						isġa yahuda yan-igr s-tġrad lli-yumẓ f-lbaḍl, iḍr-n ġ-igr-ns immt, ifrsi-waḥlig-ns ffin-d-wadan-ns ġ-wakal. 
					</seg>
					<seg id="b.ACT.1.19" type="verse">
						sfldn fllas kullu ayt-urušalim, ar-ttinin i-igr-an s-wawal-nsn ‹ḥakal-dama›. tga lmɛna-ns ‹igr n-idammn›. 
					</seg>
					<seg id="b.ACT.1.20" type="verse">
						izayd bṭrus yini-asn: «ityara ġ-warra n-imurign ‹a-th̬lu-tgmmi-ns. a-ur-gis-izdġ yan.› ityara-daġ ‹a-yamẓ yan yaḍni taġamt-ns ġ-twuri.› 
					</seg>
					<seg id="b.ACT.1.21" type="verse">
						f-mayan a-f-d-iqqan a-nsti yan yaḍni a-didnnġ-yakka tugga f-tnkra n-siditnnġ yasuɛ zġ-lmut. iqqan-d a-ig yan zġ-willi didnnġ llanin kullu ussan lli-ġ-a-ntmunu d-siditnnġ yasuɛ, zġ-ġakud lliġ iddm ġ-waman f-ufus n-yuḥanna ar ass lli-ġ-fllannġ-ityalal.» 
					</seg>
					<seg id="b.ACT.1.23" type="verse">
						awin-d sin irgazn. yan iga yusf lli-mi-ttinin barsaba (tga lknit-ns yusṭus), d-wayyaḍ iga mattyas. 
					</seg>
					<seg id="b.ACT.1.24" type="verse">
						ẓẓalln ilmma inin: «wa-siditnnġ, tssnt ulawn n-kullu mddn. ml-aġ ġilad manwa ġ-sin-ad a-igan ġwalli tstit 
					</seg>
					<seg id="b.ACT.1.25" type="verse">
						a-yamẓ taġamt ġ-twuri-ad ula tarqqast-ad lli-zġ-iḍr yahuda a-iddu s-illi-as-igan.» 
					</seg>
					<seg id="b.ACT.1.26" type="verse">
						grn-d fllasn asġar, yašk-id-usġar ġ-mattyas. awin-t ilmma a-ig arqqas ġ-gr yan d-mraw. 
					</seg>
				</div>
				<div id="b.ACT.2" type="chapter">
					<seg id="b.ACT.2.1" type="verse">
						zrin-uwssan aylliġ-d-iruḥ lɛid n-win smmus id-mraw. munn kullutn ġ-yat-tgmmi. 
					</seg>
					<seg id="b.ACT.2.2" type="verse">
						sfldn ilmma i-yat tijjijt tuška-d zġ-ignwan tɛmmr tigmmi lli-ġ-gawrn zund aḍu itjhhdn. 
					</seg>
					<seg id="b.ACT.2.3" type="verse">
						ẓrn kra irwas timzliwin l-lɛafit, bḍunt tettrs yat f-kraygatt yan gisn. 
					</seg>
					<seg id="b.ACT.2.4" type="verse">
						ɛmmrn kullu s-rruḥ lqudus, bdun ar-sawaln s-iwaliwn iġribn ġmklli-asn-tn-ifka rruḥ lqudus. 
					</seg>
					<seg id="b.ACT.2.5" type="verse">
						ġ-uwssan-an llan ayt-yudaya ġ-urušalim, uškan-d zġ-kullu timizar n-ddunit, ar-bahra-ttirin ad-trḍun rbbi. 
					</seg>
					<seg id="b.ACT.2.6" type="verse">
						lliġ sfldn i-taqqurt, munn f-tgmmi aylliġ iggut ma-ibiddn ġin. iḍr-asn lɛjb ašku kraygatt yan ar-isflid i-wawal n-dars. 
					</seg>
					<seg id="b.ACT.2.7" type="verse">
						ar-bahra-tɛjjabn ar-ssmqsan i-ngratsn: «ġwid kullu sawalnin, is-urd ayt-jalil ad-gan? 
					</seg>
					<seg id="b.ACT.2.8" type="verse">
						mamnk a-darsn-nsflid kud yan i-wawal n-tmazirt lli-ġ-ilul? 
					</seg>
					<seg id="b.ACT.2.9" type="verse">
						hati kra ginnġ yuška-d zġ-fartiyya d-kra zġ-madiyya ula ilamiyya, aškin-d wiyyaḍ zġ-masubuṭamya ula yudaya ula kabadukiyya ula buntus ula asiyya. 
					</seg>
					<seg id="b.ACT.2.10" type="verse">
						aškin-d wiyyaḍ yaḍni zġ-frijiyya ula bamfiliyya ula miṣr ula tisgiw n-libiyya ġ-tama n-kurini. kra ginnġ yuška-d zġ-tmdint n-ruma, gn ayt-yudaya ula ibrraniyn lli-umẓnin aġaras n-ayt-rbbi. 
					</seg>
					<seg id="b.ACT.2.11" type="verse">
						yašk-id kra zġ-igzir n-krit ula zġ-tmazirt n-waɛrabn. walaynni ar-kullu-nsflid i-wawal n-darnnġ, ar-aġ-sawaln f-iskkirn mqqurnin n-rbbi.» 
					</seg>
					<seg id="b.ACT.2.12" type="verse">
						ar-tɛjjabn mddn-an kullutn, gammin ad-fhmn mayd illan, ar-ssmqsan i-ngratsn: «ma-tga lmɛna n-mayad?» 
					</seg>
					<seg id="b.ACT.2.13" type="verse">
						walaynni kra gisn ar-tṭnaẓn ġ-irqqasn ar-ttinin: «han aman n-waḍil iktin ayd swan mddn-ad.» 
					</seg>
					<seg id="b.ACT.2.14" type="verse">
						inkr bṭrus ibidd ġ-lgddam-nsn ntta d-wiyyaḍ s-yan d-mraw, yall awal-ns yini-asn: «wa-irgazn ayt-yudaya ula kullu imzdġn n-urušalim, sfldat-iyi ad-awn-iniġ ma-iga mayad. 
					</seg>
					<seg id="b.ACT.2.15" type="verse">
						mddn-ad ur-swin aman n-waḍil iktin ġmklli tġalm. hati bḥra-di-tlkm tasaɛt tis tẓa n-ṣṣbaḥ. 
					</seg>
					<seg id="b.ACT.2.16" type="verse">
						walaynni mayd ijran ġ-darnnġ iga maylli-f-isawl rbbi f-imi n-nnabi yuwwil inna: 
					</seg>
					<seg id="b.ACT.2.17" type="verse">
						‹ġ-uwssan ggʷranin ra-n-zzugzġ rruḥ-inu f-kullu mddn. rad-sawaln tarwa-nnun d-istitun s-iwaliwn lli-rad-asn-akkaġ. rad-tisfiwn iɛyyaln-nnun mad-asn-malaġ. rad-twargan ifqqirn-nnun s-mad-asn-ssbayyanġ. 
					</seg>
					<seg id="b.ACT.2.18" type="verse">
						hati ġ-uwssan-an ra-n-zzugzġ rruḥ-inu f-ih̬ddamn-inu d-th̬ddamin-inu, rad-sawaln s-iwaliwn lli-rad-asn-malaġ. 
					</seg>
					<seg id="b.ACT.2.19" type="verse">
						rad-skarġ timitar ġ-tattuyt n-ignwan ula lmɛjizat f-iggi n-wakal. rad-ilin idammn d-lɛafit d-imdla n-waggu iggutn. 
					</seg>
					<seg id="b.ACT.2.20" type="verse">
						ra-tllas tafukt iẓggʷaġ-wayyur zund idammn, iruḥ-d-ilmma-wass ihiyyan lli-ġ-ra-d-yašk sidis n-bnadm s-lmjd iggutn. 
					</seg>
					<seg id="b.ACT.2.21" type="verse">
						d-kullu wanna izawgn ġ-ism-ns, ra-injm.› 
					</seg>
					<seg id="b.ACT.2.22" type="verse">
						«wa-irgazn ayt-rbbi, sfldat i-ma-rad-awn-iniġ. yasuɛ gu-naṣira, tlla gis lbaraka n-rbbi, iskr ġ-darun lquwwat d-lmɛjizat d-tmitar tjhhdnin. kullu mayad, imla-yawn-t rbbi. 
					</seg>
					<seg id="b.ACT.2.23" type="verse">
						imma kunni tnġam-t lliġ-ti-tdḥim s-gr ifassn n-mddn ʷh̬šnnin a-t-agʷln f-uggjdi. imma rbbi, issn mayad iqṣad-t ur-ta-ijri, 
					</seg>
					<seg id="b.ACT.2.24" type="verse">
						issnkr-t-id ilmma irẓm-as zġ-uẓbbar l-lmut, ašku ur-tẓḍar lmut a-ti-tamẓ. 
					</seg>
					<seg id="b.ACT.2.25" type="verse">
						ġmklli fllas inna dawd: ‹ar-bdda-tmnadġ sidi ġ-lgddam-inu, yili-bdda didi, ur-sar-asusġ. 
					</seg>
					<seg id="b.ACT.2.26" type="verse">
						ifrḥ-uwl-inu, ar-t-italġ ils-inu. wah̬h̬a tḍɛf ddat-inu, giġ-n rrja-nu ġ-rbbi. 
					</seg>
					<seg id="b.ACT.2.27" type="verse">
						ur-ra-yyi-tflt ġ-udġar n-willi mmutnin, ula ra-tadjt amẓlay-nnk a-irkm ġ-umḍḍal. 
					</seg>
					<seg id="b.ACT.2.28" type="verse">
						tmlit-iyi-d aġaras n-tudrt. ġ-dark a-ġ-ra-yyi-tɛmmrt s-lfrḥ.› 
					</seg>
					<seg id="b.ACT.2.29" type="verse">
						«way-aytma, ẓḍarġ ad-awn-sawlġ s-zzɛamt f-babatnnġ dawd ašku tssnm is-immut ityawmḍal, yili-umḍḍal-ns ġ-darnnġ sul s-ġassad. 
					</seg>
					<seg id="b.ACT.2.30" type="verse">
						imma nttan, nnabi a-iga. yissan is-as-inna rbbi s-wawal izgan: ‹yan zġ-tarwa n-tarwa-nnk a-rad-gġ d-ugllid zund kiyi.› 
					</seg>
					<seg id="b.ACT.2.31" type="verse">
						issn dawd ma-ra-yili, isawl f-tnkra l-lmasiḥ yini is-ur-ra-t-ifl rbbi ġ-udġar n-willi mmutnin, ula ra-trkm ddat-ns ġ-umḍḍal. 
					</seg>
					<seg id="b.ACT.2.32" type="verse">
						«hati yasuɛ a-d-issnkr rbbi zġ-gr willi mmutnin. nga nkkʷni kullwaġ inagan f-mayan, nẓra-t. 
					</seg>
					<seg id="b.ACT.2.33" type="verse">
						ityalal ilmma s-ufasi n-rbbi babatnnġ, yamẓ zġ-dars rruḥ lqudus lli-f-inna rad-aġ-t-ifk. izzugz-t-id fllannġ ġilad ġmkad tẓram ar-as-tsflidm. 
					</seg>
					<seg id="b.ACT.2.34" type="verse">
						ašku dawd, urd nttan a-ityalaln s-ignna, walaynni isawl f-wayyaḍ inna: ‹ha-sidi rbbi inna i-sidi, skiws f-ufasiy-inu 
					</seg>
					<seg id="b.ACT.2.35" type="verse">
						ard gġ inuwwašn-nnk ġ-ddu iḍarn-nnk.› 
					</seg>
					<seg id="b.ACT.2.36" type="verse">
						way-ayt-rbbi kullukn, iqqan-kʷn-d a-tissanm mayad. yasuɛ lli-tnġam f-uggjdi, iga-t rbbi d-sidis n-bnadm ig-t d-lmasiḥ-nnġ.» 
					</seg>
					<seg id="b.ACT.2.37" type="verse">
						lliġ sfldn mddn i-mayad, ibbi ġ-tasa-nsn. inin i-bṭrus d-irqqasn yaḍni: «way-aytma, ma-ra-nskr?» 
					</seg>
					<seg id="b.ACT.2.38" type="verse">
						isawl bṭrus yini-asn: «flat kullu ma-tskarm yʷh̬šn, iddm kud yan gigun ġ-waman s-ism n-yasuɛ lmasiḥ, ad-awn-iṣamḥ rbbi f-ddnub-nnun ifk-awn lbaraka n-rruḥ lqudus. 
					</seg>
					<seg id="b.ACT.2.39" type="verse">
						ašku maylli inna rbbi f-ma-ra-iskr ifulki, inna-yawn-t kunni ula tarwa-nnun ula kullu wiyyaḍ aggugnin, yini-t i-kullu ma-mi-d-iġra rbbi siditnnġ s-dars.» 
					</seg>
					<seg id="b.ACT.2.40" type="verse">
						izayd bṭrus ifk tugga-ns izzɛam-tn s-iwaliwn ggutnin yini-asn: «skrat kullu f-a-tnjmm zġ-lɛqubit lli-ra-d-iḍr f-tasut-ad yʷh̬šnn.» 
					</seg>
					<seg id="b.ACT.2.41" type="verse">
						ssddmn ilmma kullu willi umnnin iwaliwn-ns. ġassan ad-asn-izuyd rbbi ma-itggan kraḍ id-walf (3000) n-yan. 
					</seg>
					<seg id="b.ACT.2.42" type="verse">
						ar-kullu-tlhun s-ulmmud n-irqqasn ula tamunt n-ingratsn ar-tbbin aġrum ar-tẓallan i-rbbi. 
					</seg>
					<seg id="b.ACT.2.43" type="verse">
						ar-tġuwḍn mddn kullutn, ašku ggutnt lmɛjizat d-tmitar tjhhdnin lli-iskar rbbi f-ifassn n-irqqasn. 
					</seg>
					<seg id="b.ACT.2.44" type="verse">
						imma ġwilli umnnin s-yasuɛ ar-kullu-tmunun ar-akkan i-ngratsn. 
					</seg>
					<seg id="b.ACT.2.45" type="verse">
						ar-zznzan ayda-nsn d-tġawsiwin lli-ṭṭafn, ar-t-aṭṭun f-willi gisn ḥtajjanin, kud yan d-unšk lli-f-ilkm. 
					</seg>
					<seg id="b.ACT.2.46" type="verse">
						ass f-wass ar-tmunun kullutn ġ-tgmmi n-rbbi, ar-tbbin aġrum ġ-tgʷmma-nsn ar-šttan i-ngratsn s-nniyt d-lfrḥ iggutn, 
					</seg>
					<seg id="b.ACT.2.47" type="verse">
						ar-talġn rbbi. imma ayt-tmdint ar-kullu-fllasn-ttinin is-bahra-fulkin. kraygatt ass ar-asn-itzayad siditnnġ ġwilli njmnin. 
					</seg>
				</div>
				<div id="b.ACT.3" type="chapter">
					<seg id="b.ACT.3.1" type="verse">
						yan-wass ġ-uwssan-an idda bṭrus d-yuḥanna s-tgmmi n-rbbi ġ-tasaɛt n-tẓallit, tga tasaɛt tis kraṭṭ n-tdggʷat. 
					</seg>
					<seg id="b.ACT.3.2" type="verse">
						illa ġin yan-urgaz kušmn-as iḍarn zġ-lliġ ilul, igawr ġ-tama n-imi n-tgmmi n-rbbi lli-mi-ttinin ‹imi ifulkin›. ar-ti-di-tasin mddn ass f-wass baš a-itḍalab i-willi kšmnin s-tgmmi n-rbbi. 
					</seg>
					<seg id="b.ACT.3.3" type="verse">
						ntta, lliġ iẓra bṭrus d-yuḥanna rad-kšmn, iḍalb-tn ad-as-fkn kra. 
					</seg>
					<seg id="b.ACT.3.4" type="verse">
						ssmaqqln gis, yini-as bṭrus: «mnad ginnġ.» 
					</seg>
					<seg id="b.ACT.3.5" type="verse">
						ar-gisn-itmnad-ukušam, iġal is-rad-as-fkn kra. 
					</seg>
					<seg id="b.ACT.3.6" type="verse">
						yini-as bṭrus: «ur-dari nnuqrt ula urġ, walaynni mayd dari illan, rad-ak-t-fkġ. s-ism n-yasuɛ lmasiḥ gu-naṣira, nkr tftut.» 
					</seg>
					<seg id="b.ACT.3.7" type="verse">
						yamẓ-as bṭrus ġ-ufus afasi issnkr-t-id. ġakudan wrrin dusn iḍarn-ns d-iġšfan-ns, 
					</seg>
					<seg id="b.ACT.3.8" type="verse">
						yakʷi ibidd f-iḍarn-ns iftu. ikšm didsn s-tgmmi n-rbbi ar-ifttu ar-itakʷi ar-italġ rbbi. 
					</seg>
					<seg id="b.ACT.3.9" type="verse">
						ẓrn-t mddn lli-llanin ġin ar-ifttu ar-italġ rbbi. 
					</seg>
					<seg id="b.ACT.3.10" type="verse">
						akʷzn-t issann is-iga anḍalab lli-itgawarn ġ-dar imi ifulkin. iḍr-asn lɛjb kullutn, gammin ad-fhmn mad-as-ijran. 
					</seg>
					<seg id="b.ACT.3.11" type="verse">
						ẓrn-t sul yumẓ ġ-bṭrus d-yuḥanna, azzln kullu s-illiġ llan ġ-ulḥni lli-mi-ttinin ‹alḥni n-suliman› ar-bahra-tɛjjabn. 
					</seg>
					<seg id="b.ACT.3.12" type="verse">
						lliġ-tn-iẓra bṭrus yini-asn: «wa-irgazn ayt-rbbi, mah̬ aylliġ a-ttɛjjabm ġ-mayad? mah̬ a-ginnġ-tssmuqqulm? is-tġalm izd s-tḥkimt-nnġ ula s-ufulki-nnġ a-s-njjujji argaz-ad aylliġ a-ifttu f-iḍarn-ns? 
					</seg>
					<seg id="b.ACT.3.13" type="verse">
						rad-awn-iniġ, rbbi n-ibrahim d-isḥaq d-yaɛqub, rbbi n-imzwura-nnġ issbayyn-d lmjd n-uh̬ddam-ns yasuɛ ġassad. tdḥim-t-in kunni i-lmut, trgmm-t ġ-lgddam n-bilaṭus wah̬h̬a ira nttan ad-as-irẓm. 
					</seg>
					<seg id="b.ACT.3.14" type="verse">
						tluḥm-n s-umẓlay n-rbbi lli-iɛmmrn s-ufulki-ns, tḍalbm ad-awn-d-irẓm i-yan inqqan. tnġam ġwalli yakkan tudrt, 
					</seg>
					<seg id="b.ACT.3.15" type="verse">
						imma rbbi issnkr-t-id zġ-lmut. nga nkkʷni inagan f-mayan, nẓra-t. 
					</seg>
					<seg id="b.ACT.3.16" type="verse">
						hati s-ism n-yasuɛ a-s-iwrri ijji ġwad tẓram tissanm-t. ašku f-ssibt n-ma-numn s-yasuɛ a-f-idus ġ-lgddam-nnun kullukn. 
					</seg>
					<seg id="b.ACT.3.17" type="verse">
						«imma ġilad ay-aytma, ssnġ ġaylli tskrm kunni d-inmġurn-nnun, tskrm-t ašku ur-tssinm ma-iga. 
					</seg>
					<seg id="b.ACT.3.18" type="verse">
						walaynni ġmkan a-s-issuwfa rbbi maylli inna f-imi l-lanbiya kullutn, imla-yasn mamnk a-d-iqqan lmasiḥ a-irfufn. 
					</seg>
					<seg id="b.ACT.3.19" type="verse">
						mayad a-f-rad-awn-iniġ, flat kullu ma-tskarm yʷh̬šn, twrrim-d s-rbbi a-fllawn-issitti ddnub-nnun, 
					</seg>
					<seg id="b.ACT.3.20" type="verse">
						ifk-awn ussan l-lbaraka zġ-dars, yazn-awn-d-daġ yasuɛ lli-iẓli a-ig lmasiḥ-nnun. 
					</seg>
					<seg id="b.ACT.3.21" type="verse">
						ašku iqqan-t-id a-iqama ġ-ignna ard-d-iruḥ-uzmz lli-ġ-ra-iskr rbbi kraygatt kra zġ-ljdid, ġmklli inna f-imi n-imẓlayn-ns lanbiya n-zman. 
					</seg>
					<seg id="b.ACT.3.22" type="verse">
						ašku inna musa: ‹rbbi siditun rad-awn-d-ifk yan zġ-aytmatun a-ig nnabi zund nkki. sflidat s-kullu mad-awn-ittini. 
					</seg>
					<seg id="b.ACT.3.23" type="verse">
						wanna ur-isfldn s-wawal n-nnabi-an, ssittiyat-t-in zġ-ayt-rbbi a-itthlk.› 
					</seg>
					<seg id="b.ACT.3.24" type="verse">
						«hati ussan-ad a-f-sawln kullu lanbiya lli-dar awal n-rbbi zġ-ṣamwil ula kullu willi-as-ggʷranin. 
					</seg>
					<seg id="b.ACT.3.25" type="verse">
						ašku kunni a-ra-iṭṭaf maylli-f-nnan lanbiya, twrtm lɛhd lli-iskr rbbi d-imzwura-nnġ. ġmklli inna i-ibrahim: ‹s-tarwa-nnk a-s-rad-barkġ kullu mddn n-ddunit.› 
					</seg>
					<seg id="b.ACT.3.26" type="verse">
						ġmkad a-s-iẓli rbbi ah̬ddam-ns yasuɛ, yazn-t-id s-darun baš a-tzwurm kunni ibark-kʷn, isswrri-d kud yan gigun zġ-iġarasn ʷh̬šnnin lli-ġ-a-ttidum.» 
					</seg>
				</div>
				<div id="b.ACT.4" type="chapter">
					<seg id="b.ACT.4.1" type="verse">
						sul a-isawal bṭrus d-yuḥanna i-mddn-an, s-d-uškan inmġurn n-tgmmi n-rbbi, imun-d didsn lqbṭan n-imh̬zniyn n-tgmmi n-rbbi ula kra n-iṣadduqin. 
					</seg>
					<seg id="b.ACT.4.2" type="verse">
						ṭiyyr-asn bahra f-irqqasn, ašku ar-tbrraḥn i-mddn ar-asn-ttinin is-ẓḍarn ad-d-nkrn zġ-lmut f-ssibt n-ma-d-inkr yasuɛ. 
					</seg>
					<seg id="b.ACT.4.3" type="verse">
						aškin-d amẓn-tn gn-tn-in ġ-lḥbs a-n-ġin-qaman ar ṣṣbaḥ ašku yaġ-uzal. 
					</seg>
					<seg id="b.ACT.4.4" type="verse">
						imma ġwilli sflidnin i-wawal n-rbbi, iggut gisn ma-yumnn ġ-tasaɛt-an. ar-ttigatn imumnn aylliġ illa ma-itggan smmus id-walf (5000) n-yan. 
					</seg>
					<seg id="b.ACT.4.5" type="verse">
						ndid azkka munn-d imġarn l-lmḥkama ġ-urušalim, ntni d-imġarn n-tmazirt d-imslmdn n-ššrɛ. 
					</seg>
					<seg id="b.ACT.4.6" type="verse">
						yili-didsn-unmġur ihiyyan n-tgmmi n-rbbi ism-ns ḥannan, yili qayafa d-yuḥanna d-iskandr d-wiyyaḍ n-ayt-unmġur n-tgmmi n-rbbi. 
					</seg>
					<seg id="b.ACT.4.7" type="verse">
						awin-d irqqasn ssbiddn-tn ġ-lgddam-nsn sqsan-tn: «man taḥkimt a-s-tskrm ġayad? s-ism n-mi a-s-ti-tskrm?» 
					</seg>
					<seg id="b.ACT.4.8" type="verse">
						iɛmmr bṭrus s-rruḥ lqudus yini-asn: «wa-imġarn l-lmḥkama d-imġarn n-tmazirt, 
					</seg>
					<seg id="b.ACT.4.9" type="verse">
						iġ-aġ-tsqsam ġassad f-ufulki lli-ityawskarn i-yan-ukušam ula f-mamnk a-s-ijji, 
					</seg>
					<seg id="b.ACT.4.10" type="verse">
						iqqan-kʷn-d a-tissanm mayad kunni ula kullu ayt-rbbi. ibidd-urgaz-ad ġ-lgddam-nnun ijji idus s-tḥkimt lli-illan s-ism n-yasuɛ lmasiḥ gu-naṣira, a-t-igan d-walli tnġam kunni f-uggjdi, issnkr-t-id rbbi zġ-lmut. 
					</seg>
					<seg id="b.ACT.4.11" type="verse">
						nttan a-f-ityara ġ-warra n-rbbi: ‹aẓru lli-n-tluḥm kunni a-ibnnayn, nttan a-iwrrin iga ih̬f n-uġẓu.› 
					</seg>
					<seg id="b.ACT.4.12" type="verse">
						ur-iẓḍar yan a-injm zġ-lhalak abla srs nttan, ašku ur-illi ġ-ddu ignwan kra n-ism yaḍni ifka-t rbbi ma-s-a-itnjam bnadm.» 
					</seg>
					<seg id="b.ACT.4.13" type="verse">
						lliġ ẓran mamnk a-izɛm bṭrus d-yuḥanna iḍr-asn lɛjb, ašku ssnn is-gan ġir zund mddn yaḍni ur-bahra-ġrin. fhmn ġakudan is-ttin-kkan ar-tmunun d-yasuɛ. 
					</seg>
					<seg id="b.ACT.4.14" type="verse">
						walaynni ur-darsn ma-ttinin ašku ẓran argaz lli-ijjin, ibidd didsn. 
					</seg>
					<seg id="b.ACT.4.15" type="verse">
						ssufġn-tn ilmma zġ-uḥanu l-lmḥkama, ssmqsan i-ngratsn: 
					</seg>
					<seg id="b.ACT.4.16" type="verse">
						«ma-ra-nskr i-mddn-ad? hati kullu imzdġn n-urušalim ssnn is-ttyawskar yat lmɛjizt imqqurn f-ufus-nsn. ur-nẓḍar a-nini ur-tlli. 
					</seg>
					<seg id="b.ACT.4.17" type="verse">
						walaynni ih̬ṣṣa a-ur-izayd ġayad ġ-dar mddn s-uggʷar. ra-tn-nssiwd baš a-ur-sul-sawaln i-yan s-ism n-yasuɛ.» 
					</seg>
					<seg id="b.ACT.4.18" type="verse">
						ġrn-asn ilmma s-darsn inin-asn: «a-ur-sul-tsawalm ula-da-tsslmadm s-ism n-yasuɛ.» 
					</seg>
					<seg id="b.ACT.4.19" type="verse">
						irar-asn bṭrus d-yuḥanna: «iniyat kunni ma-ifulkin ġ-dar rbbi, izd a-nskar s-wawal-nnun nġd s-wawal n-rbbi? 
					</seg>
					<seg id="b.ACT.4.20" type="verse">
						ašku ur-nẓḍar a-nfssa f-ma-nẓra ula ma-mi-nsfld.» 
					</seg>
					<seg id="b.ACT.4.21" type="verse">
						zaydn imġarn ar-tn-thddidn, rẓmn-asn ilmma ašku ur-ufin ma-s-a-fllasn-tḥkamn, d-mddn kullutn ar-talġn rbbi f-ma-ijran. 
					</seg>
					<seg id="b.ACT.4.22" type="verse">
						argaz lli-ijjin s-lmɛjizt-ad, illa dars uggʷar n-kkuẓ id-mraw n-usggʷas. 
					</seg>
					<seg id="b.ACT.4.23" type="verse">
						lliġ-asn-rẓmn iwrri bṭrus d-yuḥanna s-dar mddn-nsn, sawln-asn f-kullu mad-asn-nnan inmġurn n-tgmmi n-rbbi d-imġarn n-tmazirt. 
					</seg>
					<seg id="b.ACT.4.24" type="verse">
						lliġ-asn-sfldn imumnn, mšaškan-d kullutn alln awal-nsn s-rbbi inin: «wa-sidi rbbi itjhhdn, tskrt ignwan d-wakal d-imdwan ula kullu ma-gisn-illan. 
					</seg>
					<seg id="b.ACT.4.25" type="verse">
						tsawlt f-imi n-uh̬ddam-nnk babatnnġ dawd s-tḥkimt n-rruḥ lqudus lliġ inna: ‹mah̬ aylliġ hajnt-tmizar n-ddunit? mah̬ aylliġ-d-mšaškan mddn ad-skarn f-ma-mi-ur-ẓḍarn? 
					</seg>
					<seg id="b.ACT.4.26" type="verse">
						uškan-d igldan, munn-d d-inmġurn n-ddunit, baš ad-mmaġn d-sidi rbbi ula lmasiḥ-ns.› 
					</seg>
					<seg id="b.ACT.4.27" type="verse">
						ġmkan a-s-d-imun hirudus d-bilaṭus gu-bunṭus, ntni d-ibrraniyn d-ayt-rbbi ġ-tmdint-ad, baš ad-d-mšaškan f-uh̬ddam-nnk amẓlay yasuɛ lli-tgit d-lmasiḥ. 
					</seg>
					<seg id="b.ACT.4.28" type="verse">
						skrn kullu ma-tqṣadt zġ-isizwar s-tḥkimt-nnk itjhhdn. 
					</seg>
					<seg id="b.ACT.4.29" type="verse">
						imma ġilad a-siditnnġ, ẓr mamnk a-ttirin ad-aġ-ssiwidn, tɛawnt-aġ nkkʷni n-ih̬ddamn-nnk a-nsawal s-wawal-nnk s-zzɛamt. 
					</seg>
					<seg id="b.ACT.4.30" type="verse">
						mdi-d afus-nnk a-tjjujjit, ar-tskart lmɛjizat d-tmitar tjhhdnin s-ism n-uh̬ddam-nnk amẓlay yasuɛ.» 
					</seg>
					<seg id="b.ACT.4.31" type="verse">
						lliġ kmmln taẓallit-ad, tmmass-tgmmi lli-ġ-llan, ɛmmrn kullutn s-rruḥ lqudus ar-sawaln s-zzɛamt s-wawal n-rbbi. 
					</seg>
					<seg id="b.ACT.4.32" type="verse">
						kullu imumnn, yan ad-gan ġ-mad-swingimn ula ma-s-a-ssḥssun. ur-illi ma-ittinin tiġawsiwin-ns ġir tins ad-gant, walaynni kud yan ar-yaṭṭu aynna dars illan d-wiyyaḍ. 
					</seg>
					<seg id="b.ACT.4.33" type="verse">
						s-tḥkimt iggutn a-s-akkan irqqasn tugga-nsn f-tnkra n-siditnnġ yasuɛ, ɛmmrn kullutn s-lbaraka n-rbbi. 
					</seg>
					<seg id="b.ACT.4.34" type="verse">
						ur-illi yan ġ-umnaggar n-imumnn iḥtajja. ašku ġwilli ṭṭafnin igran nġd tigʷmma ar-tn-zznzan, ar-di-tawin ma-gisn-tamẓn 
					</seg>
					<seg id="b.ACT.4.35" type="verse">
						ar-t-srasn ġ-lgddam n-irqqasn. ar-t-aṭṭun ntni f-willi gisn ḥtajjanin, kud yan d-unšk lli-f-ilkm. 
					</seg>
					<seg id="b.ACT.4.36" type="verse">
						ġmkan a-iskr yusf lli-mi-ttinin barnaba. lknit-ad, fkan-as-tt irqqasn, tga lmɛna-ns ‹wad izzɛamn›. iga ntta zġ-tqbilt n-lawi, ig gu-qubrus. 
					</seg>
					<seg id="b.ACT.4.37" type="verse">
						izznza yan-igr-ns, yawi-d iqaridn lli-gis-yumẓ isrs-tn ġ-lgddam n-irqqasn. 
					</seg>
				</div>
				<div id="b.ACT.5" type="chapter">
					<seg id="b.ACT.5.1" type="verse">
						illa yan-urgaz ism-ns ḥananiyya, ntta d-tmġart-ns saffira. izznza yan-igr, 
					</seg>
					<seg id="b.ACT.5.2" type="verse">
						iḥḍu i-ih̬f-ns kra zġ-maylli gis yumẓ, isrs ma-iqaman ġ-lgddam n-irqqasn. d-tmġart-ns, illa kullu mayan ġ-ugayyu-ns. 
					</seg>
					<seg id="b.ACT.5.3" type="verse">
						inkr bṭrus yini-as: «wa-ḥananiyya, mah̬ aylliġ tudjit šiṭan a-ikšm s-uwl-nnk baš a-tsskarkst f-rruḥ lqudus tḥḍut kra zġ-maylli tumẓt ġ-igr-nnk? 
					</seg>
					<seg id="b.ACT.5.4" type="verse">
						lliġ ur-ta-inzi winnk a-iga, imma lliġ inza hati maylli gis tumẓt illa sul ġ-ufus-nnk a-srs-tskrt aynna trit. mah̬ aylliġ tqṣadt ġayad ġ-uwl-nnk? hati urd bnadm a-f-tsskarkst, walaynni tsskarkst f-rbbi.» 
					</seg>
					<seg id="b.ACT.5.5" type="verse">
						ġir isfld ḥananiyya i-mayad s-iḍr s-wakal immt. ġuwḍn kullu willi sfldnin i-ma-ijran. 
					</seg>
					<seg id="b.ACT.5.6" type="verse">
						nkrn ilmma iɛyyaln, lsn-as lkfn asin-t mḍln-t-in. 
					</seg>
					<seg id="b.ACT.5.7" type="verse">
						zrint kraṭṭ tasaɛin s-di-tkšm-tmġart-ns, ur-tssin ma-ijran. 
					</seg>
					<seg id="b.ACT.5.8" type="verse">
						isqsa-tt bṭrus: «ini-yyi, izd ġunškad a-tumẓm ġ-igr-nnun?» tini-as: «ġunškan a-illan.» 
					</seg>
					<seg id="b.ACT.5.9" type="verse">
						izayd bṭrus yini-as: «mah̬ aylliġ tswangmm a-stti-tzzrim f-rruḥ n-rbbi? hatnin ġ-imi, ġwilli-n-mḍlnin argaz-nnm. ra-km-asin ula kmmi.» 
					</seg>
					<seg id="b.ACT.5.10" type="verse">
						ġakudan a-tḍr s-wakal ġ-lgddam-ns tmmt. kšmn-d iɛyyaln afn-tt-id tmmut, asin-tt mḍln-tt-in ġ-tama n-urgaz-ns. 
					</seg>
					<seg id="b.ACT.5.11" type="verse">
						ġuwḍn kullu ayt-umnaggar bahra, ntni ula kullu wiyyaḍ lli-sfldnin f-ma-ijran. 
					</seg>
					<seg id="b.ACT.5.12" type="verse">
						iskr rbbi lmɛjizat d-tmitar ggutnin f-ifassn n-irqqasn ġ-dar ayt-tmdint-an. ar-n-tmunun imumnn kullutn ġ-udġar lli-mi-ttinin ‹alḥni n-suliman›. 
					</seg>
					<seg id="b.ACT.5.13" type="verse">
						wah̬h̬a da-tn-talġn kullu mddn, ur-izɛm yan ur-igin amumn a-didsn-imun. 
					</seg>
					<seg id="b.ACT.5.14" type="verse">
						walaynni ar-ttigatn ayt-umnaggar, irgazn ula timġarin lli-umnnin s-siditnnġ. 
					</seg>
					<seg id="b.ACT.5.15" type="verse">
						lliġ ẓran ayt-tmdint kullu mayad, ar-d-ssufuġn imuḍan-nsn s-tswak, ar-tn-srasn f-ibrdan-nsn ula imjdan-nsn, ar-trjun a-izri bṭrus iḍr-d-umalu-ns f-kra gisn. 
					</seg>
					<seg id="b.ACT.5.16" type="verse">
						iggut ma-d-ittaškin zġ-iduran n-tsgiw n-urušalim, ar-di-tawin imuḍan d-imjnan, ar-kullu-tjjin. 
					</seg>
					<seg id="b.ACT.5.17" type="verse">
						imma anmġur n-tgmmi n-rbbi d-imddukkʷal-ns kullutn l-lmdhb n-iṣadduqin, ṭiyyr-asn bahra ašku frḥn mddn s-irqqasn uggʷar-nsn ntni. 
					</seg>
					<seg id="b.ACT.5.18" type="verse">
						amẓn-tn ġakudan gn-tn-in ġ-lḥbs ġ-gr willi ffuġnin lqanun. 
					</seg>
					<seg id="b.ACT.5.19" type="verse">
						walaynni ġ-iḍ-an yuška-d yal-lmalak n-sidi rbbi, irẓm tiflwin l-lḥbs issufġ-d irqqasn yini-asn: 
					</seg>
					<seg id="b.ACT.5.20" type="verse">
						«zaydat tbiddm ġ-tgmmi n-rbbi, tsawlm i-mddn f-kullu ma-igan win-uġaras n-tudrt-ad l-ljdid.» 
					</seg>
					<seg id="b.ACT.5.21" type="verse">
						lliġ-d-iġli-wass, skrn irqqasn s-wawal-ns, kšmn s-tgmmi n-rbbi ar-sslmadn mddn. lliġ inkr-unmġur n-tgmmi n-rbbi d-imddukkʷal-ns, ssmunn-d imġarn l-lmḥkama n-ayt-rbbi kullutn, aznn s-lḥbs ad-d-awin irqqasn s-darsn. 
					</seg>
					<seg id="b.ACT.5.22" type="verse">
						walaynni lliġ kšmn imh̬zniyn s-lḥbs ur-tn-in-ufin, wrrin s-lmḥkama inin-asn: 
					</seg>
					<seg id="b.ACT.5.23" type="verse">
						«nufa-n lḥbs iqqn, rglnt-tflwin-ns, biddn ingabaln kullutn ġ-tama n-imawn, walaynni lliġ-tn-nrẓm ur-n-nufi yan ġ-ugʷns.» 
					</seg>
					<seg id="b.ACT.5.24" type="verse">
						lliġ sfldn inmġurn d-lqbṭan n-imh̬zniyn n-tgmmi n-rbbi i-mad-nnan, gammin ad-fhmn ma-ijran. ar-ttinin i-ngratsn: «ma-ra-d-iggʷru i-ġayad?» 
					</seg>
					<seg id="b.ACT.5.25" type="verse">
						ġakudan ikšm darsn yan-urgaz yini-asn: «han ġwilli-n-tgam ġ-lḥbs, biddn ġ-tgmmi n-rbbi ar-sslmadn mddn.» 
					</seg>
					<seg id="b.ACT.5.26" type="verse">
						iffuġ lqbṭan d-imh̬zniyn-ns ġakudan, awin-d irqqasn s-darsn, walaynni ur-tn-ssrfufnn ašku ksuḍn zġ-ayt-tmdint a-gisn-brrmn s-iẓran. 
					</seg>
					<seg id="b.ACT.5.27" type="verse">
						šškšmn-tn ssbiddn-tn-in ġ-lgddam n-ayt-lmḥkama. inkr-unmġur n-tgmmi n-rbbi ġakudan yini-asn: 
					</seg>
					<seg id="b.ACT.5.28" type="verse">
						«is-ur-kʷn-numr a-ur-tsslmadm s-ism-an? imma kunni mayd tskrm ġilad? hati tɛmmrm urušalim s-ulmmud-nnun, tirim ad-aġ-tqlldm s-idammn n-urgaz-an.» 
					</seg>
					<seg id="b.ACT.5.29" type="verse">
						isawl bṭrus ula irqqasn inin: «iqqan-aġ-d a-nskar s-wawal n-rbbi uggʷar n-wawal n-bnadm. 
					</seg>
					<seg id="b.ACT.5.30" type="verse">
						ašku rbbi n-imzwura-nnġ issnkr-d yasuɛ lli-tnġam f-uggjdi. 
					</seg>
					<seg id="b.ACT.5.31" type="verse">
						issattuy-t s-ufasiy-ns baš a-ig agllid d-unjjam i-ayt-rbbi, iskr-asn aġaras ma-s-a-di-twrrin zġ-kullu ma-yʷh̬šnn, issitti fllasn ddnub-nsn. 
					</seg>
					<seg id="b.ACT.5.32" type="verse">
						kullu mayad, ar-fllas-nakka tugga-nnġ nkkʷni ula rruḥ lqudus lli-d-yuzn rbbi i-willi skarnin s-wawal-ns.» 
					</seg>
					<seg id="b.ACT.5.33" type="verse">
						lliġ sfldn ayt-lmḥkama i-mayad, nkrn-d gisn iriyn bahra, irin ad-nġn irqqasn. 
					</seg>
					<seg id="b.ACT.5.34" type="verse">
						walaynni inkr yan gisn ġ-wammas l-lmḥkama, ism-ns gamalyal. iga zġ-lmdhb n-ifarisin, ig amslmd n-ššrɛ, ar-ti-tuqqarn mddn kullutn. yini-asn ad-ssufġn irqqasn yan imikk. 
					</seg>
					<seg id="b.ACT.5.35" type="verse">
						isawl ilmma d-ayt-lmḥkama yini-asn: «wa-irgazn ayt-rbbi, swangmat bahra ur-ta-tskirm kra i-mddn-ad. 
					</seg>
					<seg id="b.ACT.5.36" type="verse">
						a-ur-tettum tudas lli-d-yuškan isggʷasn-ad zrinin, inna is-iga kra ihiyyan. imun dids ma-itggan kkuẓ id-miyya (400) n-urgaz. walaynni ityawnġa, akutn kullu willi dids llanin, ur-iqama yat ġ-ma-inawl. 
					</seg>
					<seg id="b.ACT.5.37" type="verse">
						tigira-ns yuška-d yahuda gu-jalil ġ-uzmz lli-ġ-ḥasbn kullu ayt-tmazirt, yawi dids mddn ggutnin. ula nttan ityawnġa, akutn ġwilli dids munnin. 
					</seg>
					<seg id="b.ACT.5.38" type="verse">
						f-mayan a-f-rad-awn-iniġ, ad-ur-tẓim d-mddn-ad. adjat-tn ad-ddun. ašku mayd nawln ula mayd skarn, iġ-iga win bnadm ra-iḍr. 
					</seg>
					<seg id="b.ACT.5.39" type="verse">
						walaynni iġ-iga win rbbi, ur-ra-tiẓḍarm a-tn-tnrum. han a-ur-n-tafm ih̬fawn-nnun ġ-isiggʷra is-a-ttẓim d-rbbi.» skrn ilmma s-mad-asn-inna gamalyal, 
					</seg>
					<seg id="b.ACT.5.40" type="verse">
						ġrn-d i-irqqasn ssġuršn-tn, amrn-tn a-ur-daġ-sawaln s-ism n-yasuɛ, rẓmn-asn. 
					</seg>
					<seg id="b.ACT.5.41" type="verse">
						ffuġn irqqasn zġ-lmḥkama, frḥn bahra ašku iga-tn rbbi d-wid-f-irḍa aylliġ rfufnn f-ism n-yasuɛ. 
					</seg>
					<seg id="b.ACT.5.42" type="verse">
						zaydn ilmma ass f-wass ar-sslmadn ġ-tgmmi n-rbbi ula ġ-tgʷmma n-mddn, ar-tbrraḥn s-lh̬bar ifulkin n-yasuɛ, ar-ttinin izd nttan a-igan lmasiḥ n-rbbi. 
					</seg>
				</div>
				<div id="b.ACT.6" type="chapter">
					<seg id="b.ACT.6.1" type="verse">
						ar-ttigatn imḥḍarn ġ-uwssan-an. imma ġwilli sawalnin s-wawal n-ibrraniyn ar-tngmugn f-willi sawalnin s-wawal n-ayt-yudaya ar-ttinin: «ur-a-tamẓnt-thjjalin-nnġ taġamt lli-tnd-d-yuškan ġ-lmɛawnt n-kraygatt ass.» 
					</seg>
					<seg id="b.ACT.6.2" type="verse">
						nkrn irqqasn s-sin d-mraw, ġrn-d i-imḥḍarn kullutn s-darsn inin-asn: «ur-ra-ifulki a-nfl tawuri n-wawal n-rbbi baš a-naṭṭu f-lmyadi. 
					</seg>
					<seg id="b.ACT.6.3" type="verse">
						ġir zaydat ay-aytma, tstim zġ-gigun ssa n-mddn nna-s-tssnm is-ɛmmrn s-rruḥ lqudus ula taḥkimt. ra-nfl tawuri-ad ġ-ufus-nsn, 
					</seg>
					<seg id="b.ACT.6.4" type="verse">
						nlhu nkkʷni s-tẓallit d-ulmmud n-wawal n-rbbi.» 
					</seg>
					<seg id="b.ACT.6.5" type="verse">
						iɛjb-tn kullutn mayd nnan irqqasn. stin ilmma stifanus (iga nttan argaz iɛmmrn s-liman ula rruḥ lqudus). stin ula filibbus d-bruh̬urus d-nikanur d-timun d-barminas d-niqulaws (iga nttan abrrani gu-anṭakiyya yumẓ aġaras n-ayt-rbbi). 
					</seg>
					<seg id="b.ACT.6.6" type="verse">
						awin-tn-d s-dar irqqasn. ẓẓalln ntni ḍalbn rbbi, srsn fllasn ifassn-nsn a-tn-ẓlin i-twuri-an. 
					</seg>
					<seg id="b.ACT.6.7" type="verse">
						iggut ma-isflidn s-wawal n-rbbi ġ-uwssan-an, ar-bahra-ttigatn imḥḍarn ġ-urušalim. kigan d-inmġurn n-tgmmi n-rbbi a-yumẓn aġaras l-lmasiḥ ula ntni. 
					</seg>
					<seg id="b.ACT.6.8" type="verse">
						iɛmmr stifanus s-lbaraka n-rbbi d-tḥkimt itjhhdn, ar-iskar lmɛjizat d-tmitar mqqurnin ġ-dar ayt-tmdint. 
					</seg>
					<seg id="b.ACT.6.9" type="verse">
						walaynni nkrn srs kra n-mddn zġ-tgmmi n-tẓallit lli-mi-ttinin ‹tigmmi n-ismgan lli-tyawrẓamnin›, gn ayt-yudaya zġ-tmdinin n-kurini d-iskandariyya d-wiyyaḍ zġ-tmizar n-kilikiyya d-asiyya, ar-tmjaḥadn d-stifanus. 
					</seg>
					<seg id="b.ACT.6.10" type="verse">
						imma nttan ar-didsn-isawal s-tḥkimt iggutn ġmklli-as-imala rruḥ lqudus, aylliġ ur-ẓḍarn a-t-nrun s-iwaliwn. 
					</seg>
					<seg id="b.ACT.6.11" type="verse">
						ġakudan skrn d-kra n-irgazn ġ-tntla ad-d-aškin inin «nsfld-as ar-irggm ġ-ššrɛ n-musa ula rbbi.» 
					</seg>
					<seg id="b.ACT.6.12" type="verse">
						sshiyysn ayt-tmdint d-imġarn n-tmazirt d-imslmdn n-ššrɛ, aylliġ umẓn stifanus awin-t s-lmḥkama. 
					</seg>
					<seg id="b.ACT.6.13" type="verse">
						šškšmn kra n-mddn a-fllas-akkan tugga n-tkrkas ar-ttinin: «ġwad ar-bdda-irggm ġ-tgmmi tamẓlayt n-rbbi ula ššrɛ n-musa. 
					</seg>
					<seg id="b.ACT.6.14" type="verse">
						nsfld-as ibdr ġwalli mi ttinin yasuɛ gu-naṣira, yini fllas ra-ih̬lu tigmmi n-rbbi issngara-yaġ d-iġarasn lli-aġ-d-ifl musa.» 
					</seg>
					<seg id="b.ACT.6.15" type="verse">
						imma stifanus, ar-gis-ssmuqquln kullu willi gawrnin ġ-uḥanu l-lmḥkama, ẓrn udm-ns irwas udm l-lmalak. 
					</seg>
				</div>
				<div id="b.ACT.7" type="chapter">
					<seg id="b.ACT.7.1" type="verse">
						isawl-unmġur n-tgmmi n-rbbi s-stifanus isqsa-t: «is-yʷġẓan ġayd fllak ttinin mddn-ad?» 
					</seg>
					<seg id="b.ACT.7.2" type="verse">
						isawl stifanus yini-asn kullutn: «way-aytma d-id-h̬ali, sfldat-iyi. iban-d rbbi l-lmjd i-babatnnġ ibrahim ġ-tmazirt n-masubuṭamya, ur-ta-iddi a-izdġ ġ-tmdint n-ḥaran. 
					</seg>
					<seg id="b.ACT.7.3" type="verse">
						yini-as: ‹fl ayt-dark d-tmazirt-nnk, tddut s-tmazirt lli-rad-ak-mlġ.› 
					</seg>
					<seg id="b.ACT.7.4" type="verse">
						iffuġ ilmma tamazirt-ns n-ayt-kaldan iddu izdġ ġ-ḥaran. lliġ immut babas, yawi-t-id rbbi s-tmazirt-ad lli-ġ-tzdġm ġilad. 
					</seg>
					<seg id="b.ACT.7.5" type="verse">
						walaynni ur-as-gis-ifki kra n-udġar a-ig wins ġ-uwssan-an. kra n-uwzun imẓẓin ur-as-t-ifki. walaynni inna-yas rbbi: ‹rad-ak-tt-fkġ ġ-mayd-d-iftan, a-tg tinnk kiyi d-tarwa-nnk.› ġmkan ad-as-inna wah̬h̬a ur-ta-dars-ilul kra n-warraw. 
					</seg>
					<seg id="b.ACT.7.6" type="verse">
						isawl-daġ rbbi yini-as: ‹tarwa-nnk rad-gn iġribn ġ-yat-tmazirt yaggugn. kkuẓ id-miyya n-usggʷas a-rad-gn ismgan ar-trfufunn ġin. 
					</seg>
					<seg id="b.ACT.7.7" type="verse">
						walaynni rad-utġ lḥukm f-tmazirt lli-tn-irurn ad-gn ismgan. tigira n-uwssan-an rad-ffuġn zġ-ġin, aškin-d ar-iyi-tɛbadn ġ-tmazirt-ad.› 
					</seg>
					<seg id="b.ACT.7.8" type="verse">
						ifk ilmma rbbi i-ibrahim tamatart l-lɛhd lli-iskr ġ-gras dids, tga taẓallit n-iḥšmay-ns. ġakudan iẓẓulla ibrahim i-yus isḥaq ġ-wis tam-uwssan. iẓẓall isḥaq i-yus yaɛqub, iẓẓall yaɛqub i-tarwa-ns s-sin d-mraw, a-tn-igan d-id-babatnnġ nkkʷni n-ayt-rbbi. 
					</seg>
					<seg id="b.ACT.7.9" type="verse">
						«walaynni id-babatnnġ usin tanuwwašt f-gʷmatsn yusf, zznzn-t a-ig ismg ġ-tmazirt n-miṣr. imma nttan, illa dids rbbi 
					</seg>
					<seg id="b.ACT.7.10" type="verse">
						ifukku-t zġ-kullu tassasin-ns. lliġ ibidd yusf ġ-lgddam n-firɛawn agllid n-miṣr, ifk-as rbbi taḥkimt iggutn, aylliġ fllas irḍa-ugllid, ifl ġ-ddu-ufus-ns tamazirt n-miṣr ula kullu tigmmi-ns. 
					</seg>
					<seg id="b.ACT.7.11" type="verse">
						walaynni ġ-uwssan-an illa-uġni ġ-miṣr kullutt ula ġ-tmazirt-ad n-kanɛan, ar-bahra-taḍnn mddn. ur-ẓḍarn id-babatnnġ ad-afn mad-šttan. 
					</seg>
					<seg id="b.ACT.7.12" type="verse">
						isfld yaɛqub is-illa imndi ġ-miṣr, yazn id-babatnnġ ad-ddun s-ġin tawala tamzwarut. 
					</seg>
					<seg id="b.ACT.7.13" type="verse">
						ddun ilmma tis snat-twal s-asn-imla yusf izd gʷmatsn a-iga, iwrri firɛawn issn ayt-dars n-yusf. 
					</seg>
					<seg id="b.ACT.7.14" type="verse">
						yazn yusf s-babas yaɛqub d-mddn-ns kullutn, iḍalb-tn a-d-dars-aškin. ssa n-id-mraw d-smmus (75) n-yan ad-gan. 
					</seg>
					<seg id="b.ACT.7.15" type="verse">
						iddu yaɛqub s-miṣr, immt ġin nttan d-id-babatnnġ. 
					</seg>
					<seg id="b.ACT.7.16" type="verse">
						awin-tn-d ilmma s-tmdint n-šakim, mḍln-tn ġ-umḍḍal lli-sttin ikka ibrahim isġa-t s-nnuqrt dar ayt-ḥamur. 
					</seg>
					<seg id="b.ACT.7.17" type="verse">
						«zrin isggʷasn, ar-ttigatn mddn-nnġ ġ-miṣr bahra. yakmur-d-uzmz lli-ġ-ra-issafu rbbi awal lli-s-inna i-ibrahim. 
					</seg>
					<seg id="b.ACT.7.18" type="verse">
						inkr yan-ugllid yaḍni iḥkam miṣr, ur-issin yusf. 
					</seg>
					<seg id="b.ACT.7.19" type="verse">
						ar-tt-izzray f-imzwura-nnġ ar-didsn-itšqu. yamr-tn ad-ssufuġn tarwa nna-yasn-lulnin, fln-tn-in ad-mmtn ġ-lh̬la. 
					</seg>
					<seg id="b.ACT.7.20" type="verse">
						ġ-uwssan-an a-ilul musa, iga aḥšmi bahra išwan. rbban-t ayt-dars kraḍ-iyrn ġ-tgmmi, 
					</seg>
					<seg id="b.ACT.7.21" type="verse">
						ssufġn-t ilmma fln-t-in. walaynni tufa-t illis n-firɛawn, tasi-t tg-t d-yus trbba-t. 
					</seg>
					<seg id="b.ACT.7.22" type="verse">
						ar-yaqra musa kullu tawassna n-ayt-miṣr, iwrri ig argaz itjhhdn ġ-iwaliwn-ns d-iskkirn-ns. 
					</seg>
					<seg id="b.ACT.7.23" type="verse">
						«lliġ irgl kkuẓ id-mraw n-usggʷas, iḍr-d ġ-ih̬f-ns a-iddu iẓr aytmas, a-tn-igan d-ayt-rbbi. 
					</seg>
					<seg id="b.ACT.7.24" type="verse">
						iẓr yan gisn, ar-t-issrfufun yan gu-miṣr. iftu musa a-t-iɛawn irar i-gu-miṣr f-ma-iskr. yut-t ġakudan inġ-t. 
					</seg>
					<seg id="b.ACT.7.25" type="verse">
						yini musa d-ih̬f-ns: ‹rad-issann aytma-yad is-ira rbbi a-tn-ifukku f-ufus-inu,› walaynni ur-a-swingimn ntni ġmkan. 
					</seg>
					<seg id="b.ACT.7.26" type="verse">
						ndid azkka s-iẓra musa sin irgazn n-ayt-rbbi mmaġn i-ngratsn, iftu darsn yiri a-tn-issngadda. yini-asn: ‹wa-irgazn ẓrat, hati aytmatn a-tgam. mah̬ aylliġ tmmaġm i-ngratun?› 
					</seg>
					<seg id="b.ACT.7.27" type="verse">
						walaynni ġwalli issrfufnn wayyaḍ infr musa yini-as: ‹ma-k-igan d-umġar ula lḥakm fllannġ? 
					</seg>
					<seg id="b.ACT.7.28" type="verse">
						is-trit a-yyi-tnġt ġmklli tnġit gu-miṣr iḍgam?› 
					</seg>
					<seg id="b.ACT.7.29" type="verse">
						lliġ isfld musa i-mayad irwl, iffuġ miṣr iddu igawr ġ-tmazirt n-madyan. laln-in dars sin tarwa ġin. 
					</seg>
					<seg id="b.ACT.7.30" type="verse">
						«zrin kkuẓ id-mraw n-usggʷas, iban-as-d ilmma yal-lmalak s-tmziwlt l-lɛafit ġ-yat-tzggʷart tlla ġ-lh̬la ġ-tsga n-udrar n-sina. 
					</seg>
					<seg id="b.ACT.7.31" type="verse">
						musa, iḍr-as lɛjb ġ-ma-itmnad, yakmur-n srs a-stt-issmaqql. ġakudan a-isfld i-wawal n-sidi rbbi yini-as-d: 
					</seg>
					<seg id="b.ACT.7.32" type="verse">
						‹nkki a-igan rbbi n-imzwura-nnk, rbbi n-ibrahim d-isḥaq d-yaɛqub.› yiksaḍ musa ar-itrgigiy bahra, ur-iẓḍar a-yall alln-ns. 
					</seg>
					<seg id="b.ACT.7.33" type="verse">
						isawl-daġ sidi rbbi yini-as: ‹kkis turẓiyin-nnk. han ġin ġ-tbiddt iga akal ityawẓlayn i-rbbi-nnk. 
					</seg>
					<seg id="b.ACT.7.34" type="verse">
						hati ẓriġ mnšk ad-trfufunn mddn-inu ġ-miṣr, sfldġ i-ismummʷin-nsn, gguzġ-d a-tn-fukkuġ. imma ġilad nkr, ra-k-aznġ s-miṣr.› 
					</seg>
					<seg id="b.ACT.7.35" type="verse">
						«musa, nttan a-n-luḥn ayt-rbbi inin-as: ‹ma-k-igan d-umġar ula lḥakm fllannġ?› imma rbbi yuzn-t-id ad-asn-ig amġar d-unjjam lliġ-as-d-iban lmalak ġ-tzggʷart. 
					</seg>
					<seg id="b.ACT.7.36" type="verse">
						ġakudan issufġ-tn-d zġ-ġin, iskr lmɛjizat d-tmitar tjhhdnin ġ-miṣr ula ġ-dar-umda aẓggʷaġ ula kkuẓ id-mraw n-usggʷas ġ-lh̬la. 
					</seg>
					<seg id="b.ACT.7.37" type="verse">
						musa, nttan a-innan i-ayt-rbbi: ‹rad-awn-ifk rbbi yan zġ-aytmatun a-ig nnabi zund nkki.› 
					</seg>
					<seg id="b.ACT.7.38" type="verse">
						«illa musa ġ-umnaggar n-ayt-rbbi ġ-lh̬la, yili d-imzwura-nnġ, yili d-lmalak lli-srs-isawln ġ-udrar n-sina. nttan a-mi-d-imla rbbi iwaliwn ddrnin ad-aġ-tn-d-isslkm nkkʷni. 
					</seg>
					<seg id="b.ACT.7.39" type="verse">
						walaynni agʷin imzwura-nnġ ad-srs-sfldn. nfrn-t irin ad-wrrin s-miṣr. 
					</seg>
					<seg id="b.ACT.7.40" type="verse">
						inin i-harun: ‹skr-aġ kra n-ilahat ma-yaġ-izggurun, ašku musa lli-aġ-d-issufġn zġ-miṣr, ur-nssin mad-as-ijran.› 
					</seg>
					<seg id="b.ACT.7.41" type="verse">
						skrn ya-laṣnam zund igiz ġ-uwssan-an, ar-n-srasn tiġrsiw ġ-lgddam-ns, skrn lfišta frḥn s-ġaylli ssngaddan s-ifassn-nsn. 
					</seg>
					<seg id="b.ACT.7.42" type="verse">
						iwrri fllasn rbbi ġakudan, ifl-tn ad-tɛbadn itran n-ignwan, ġmklli inna ġ-warra l-lanbiya isqsa-tn: ‹way-ayt-rbbi, izd nkki a-mi-n-tssakmurm tiġrsiw d-twafkiw kkuẓ id-mraw n-usggʷas ġ-lh̬la? 
					</seg>
					<seg id="b.ACT.7.43" type="verse">
						han ah̬iyyam n-muluh̬ a-tusim, d-itri n-ilah rafan. ar-ttɛbadm laṣnam lli-tskrm. f-ġayan a-f-ra-kʷn-ssittiġ s-tuggugt n-babil.› 
					</seg>
					<seg id="b.ACT.7.44" type="verse">
						«ġ-uwssan lli-ġ-llan imzwura-nnġ ġ-lh̬la ar-didsn-tawin ah̬iyyam lli-ġ-llant-tmitar n-is-didsn-illa rbbi. ityawskar-uh̬iyyam-an ġmklli-s-inna rbbi i-musa zund maylli-as-imla. 
					</seg>
					<seg id="b.ACT.7.45" type="verse">
						fln-d ilmma ah̬iyyam-an dar willi-asn-ggʷranin, asin-t-id ntni lliġ-d-kšmn d-yašuɛ s-tmizar n-mddn lli-issufġ rbbi ġ-lgddam-nsn. iqama darnnġ ar ussan n-ugllid dawd. 
					</seg>
					<seg id="b.ACT.7.46" type="verse">
						nttan, irḍa fllas rbbi. iḍalb-t dawd a-t-yadj a-iskr yat-tgmmi a-gis-izdġ rbbi lli-d-issbayynn ih̬f-ns i-babatnnġ yaɛqub. 
					</seg>
					<seg id="b.ACT.7.47" type="verse">
						walaynni suliman ad-as-sul-ibnan tigmmi-an. 
					</seg>
					<seg id="b.ACT.7.48" type="verse">
						imma rbbi amattuy ur-a-izddġ ġ-tgʷmma tyawskarnin s-ifassn n-bnadm. ġmklli-s-inna f-imi n-nnabi: 
					</seg>
					<seg id="b.ACT.7.49" type="verse">
						‹ignna iga lɛrš-inu, ig-wakal aẓru lli-f-a-n-srasġ iḍarn-inu. ġmkad a-inna sidi rbbi: man tigmmi a-rad-iyi-tbnum? man taḥanut a-ġ-rad-sunfuġ? 
					</seg>
					<seg id="b.ACT.7.50" type="verse">
						is-urd nkki a-iskrn kullu mayd illan?›» 
					</seg>
					<seg id="b.ACT.7.51" type="verse">
						izayd stifanus yini-asn: «matta ġmkad qqurn ih̬fawn-nnun, zund iġ-ur-tssinm rbbi ula tsfldm i-wawal-ns. tagʷim-bdda ma-ira rruḥ lqudus zund imzwura-nnun. 
					</seg>
					<seg id="b.ACT.7.52" type="verse">
						is-illa kra n-nnabi ur-irfufnn f-ifassn n-imzwura-nnun? ntni nġan ula ġwilli-d-iwinin lh̬bar n-is-ra-d-yašk yan iɛmmrn s-ufulki n-rbbi. imma ġilad ġ-d-yuška, tzznzam-t tnġm-t 
					</seg>
					<seg id="b.ACT.7.53" type="verse">
						kunni lli-mi-ifka rbbi ššrɛ f-ufus l-lmalayka, walaynni ur-jju-srs-tskirm.» 
					</seg>
					<seg id="b.ACT.7.54" type="verse">
						lliġ sfldn ayt-lmḥkama i-mayad, nkrn-d gisn iriyn bahra, ar-tgẓaẓn uh̬san-nsn. 
					</seg>
					<seg id="b.ACT.7.55" type="verse">
						imma stifanus iɛmmr s-rruḥ lqudus, ar-n-issmuqqul ġ-ignwan iẓr-n lmjd n-rbbi, iẓr-n yasuɛ ibidd f-ufasi n-rbbi. 
					</seg>
					<seg id="b.ACT.7.56" type="verse">
						yini: «hati ẓriġ-n ignwan rẓmn, ẓrġ yus n-bnadm ibidd f-ufasi n-rbbi.» 
					</seg>
					<seg id="b.ACT.7.57" type="verse">
						qqnn imzgan-nsn ar-tġuwwatn s-jjhd, azzln srs kullutn. 
					</seg>
					<seg id="b.ACT.7.58" type="verse">
						dḥin-t s-brra n-tmdint ar-t-kkatn s-iẓran. kkisn inagan islhamn-nsn, srsn-tn-in ġ-dar iḍarn n-yan-uɛyyal ism-ns šawl. 
					</seg>
					<seg id="b.ACT.7.59" type="verse">
						zaydn ar-sul-kkatn ġ-stifanus s-iẓran. imma stifanus iġra i-siditnnġ yini: «wa-sidi yasuɛ, qbl rruḥ-inu.» 
					</seg>
					<seg id="b.ACT.7.60" type="verse">
						iḍr f-ifaddn-ns s-wakal, yut s-yat-tġuyyit yini: «wa-sidi, a-ur-fllasn-tḥasbt lh̬ʷšant-ad.» ġir inna awal-ad immt. imma šawl ifrḥ lliġ nġan stifanus. 
					</seg>
				</div>
				<div id="b.ACT.8" type="chapter">
					<seg id="b.ACT.8.1" type="verse">
						zġ-wass-an a-tzray-trfufnt išqan f-umnaggar n-aytmatn ġ-urušalim, akutn kullu ġ-tsgiw n-yudaya ula samira. ġir irqqasn a-iqaman. 
					</seg>
					<seg id="b.ACT.8.2" type="verse">
						imma stifanus, mḍln-t kra n-mddn lli-tuqqarnin rbbi, taġ-tn-tguḍi-ns bahra. 
					</seg>
					<seg id="b.ACT.8.3" type="verse">
						imma šawl iga-n tiqqi-ns a-ihlk amnaggar kullut. ar-ikššm s-tgʷmma yat s-yat, ar-d-izukur irgazn ula timġarin ar-tn-in-itluḥ ġ-lḥbs. 
					</seg>
					<seg id="b.ACT.8.4" type="verse">
						imma ġwilli akutnin, ar-tkkan kraygatt mani ar-tbrraḥn s-wawal n-rbbi. 
					</seg>
					<seg id="b.ACT.8.5" type="verse">
						iddu filibbus s-yat-tmdint ġ-samira, ar-itbrraḥ f-lmasiḥ. 
					</seg>
					<seg id="b.ACT.8.6" type="verse">
						ggutn mddn n-ġin, lliġ sfldn i-ma-ittini filibbus ẓrn timitar tjhhdnin lli-iskar, awin-tt kullu ġ-wawal-ns. 
					</seg>
					<seg id="b.ACT.8.7" type="verse">
						mddn ggutnin, ffuġn zgisn ljnun ʷh̬šnnin s-tġuyya tjhhdnin, jjin kigan d-ikušamn d-ibiḍarn. 
					</seg>
					<seg id="b.ACT.8.8" type="verse">
						frḥn ayt-tmdint-an bahra. 
					</seg>
					<seg id="b.ACT.8.9" type="verse">
						yili yan-urgaz ġ-tmdint-an ism-ns simɛun, ar-iskar ssiḥr ar-gis-tɛjjabn ayt-samira. ar-asn-ittini izd wad imqqurn a-iga. 
					</seg>
					<seg id="b.ACT.8.10" type="verse">
						ar-tt-gis-tawin mddn kullutn, udmawn mqqurnin ula wiyyaḍ, ar-ttinin: «argaz-ad tlla-gis-tḥkimt n-rbbi lli-mi ism-ns ‹amqqur›.» 
					</seg>
					<seg id="b.ACT.8.11" type="verse">
						ar-srs-sflidn ašku kigan ad-zzrin ar-tɛjjabn ġ-ssiḥr lli-iskar. 
					</seg>
					<seg id="b.ACT.8.12" type="verse">
						walaynni lliġ sfldn i-ma-inna filibbus f-lh̬bar ifulkin n-tgldit n-rbbi ula f-ism n-yasuɛ lmasiḥ, amnn awal-ns. issddm-tn ġ-waman, irgazn ula timġarin. 
					</seg>
					<seg id="b.ACT.8.13" type="verse">
						yamn simɛun ula nttan, issddm-t filibbus ġ-waman. izayd ar-itmunu d-filibbus, ar-itɛjjab ġ-lquwwat d-tmitar mqqurnin lli-dars-iẓrra. 
					</seg>
					<seg id="b.ACT.8.14" type="verse">
						sfldn irqqasn ġ-urušalim f-ayt-samira is-qbln awal n-rbbi, aznn bṭrus d-yuḥanna s-darsn. 
					</seg>
					<seg id="b.ACT.8.15" type="verse">
						lliġ-n-lkmn, ẓẓalln ḍalbn zġ-rbbi a-d-ifk rruḥ lqudus i-willi umnnin. 
					</seg>
					<seg id="b.ACT.8.16" type="verse">
						ašku ġakudan ur-ta-d-fllasn-igguz rruḥ lqudus. ġir ddmn ntni ġ-waman s-ism n-siditnnġ yasuɛ. 
					</seg>
					<seg id="b.ACT.8.17" type="verse">
						srsn fllasn irqqasn ifassn-nsn s-tn-ikšm rruḥ lqudus. 
					</seg>
					<seg id="b.ACT.8.18" type="verse">
						ġir iẓra simɛun is-d-yuška rruḥ lqudus lliġ fllasn srsn irqqasn ifassn-nsn, yawi-d iqaridn 
					</seg>
					<seg id="b.ACT.8.19" type="verse">
						yini-asn: «fkat-iyi ula nkki taẓḍḍart-ad, baš a-ikšm rruḥ lqudus s-wanna-f-srsġ ifassn-inu.» 
					</seg>
					<seg id="b.ACT.8.20" type="verse">
						irar-as bṭrus: «a-tthlkt kiyi ula nnuqrt-nnk, ašku tġalt izd s-iqaridn a-s-tlla-twafka n-rbbi. 
					</seg>
					<seg id="b.ACT.8.21" type="verse">
						ur-dark taġamt ġ-twuri-ad ula ra-gis-tkšmt, ašku ur-iġus-uwl-nnk ġ-iẓri n-rbbi. 
					</seg>
					<seg id="b.ACT.8.22" type="verse">
						fl lh̬ʷšant-an tnawlt, tḍalbt rbbi ad-ak-iṣamḥ f-ġayn tnuwwat ġ-uwl-nnk. 
					</seg>
					<seg id="b.ACT.8.23" type="verse">
						ašku ẓriġ is-tɛmmrt s-wasmmum, tyassast s-iskraf n-ddnub.» 
					</seg>
					<seg id="b.ACT.8.24" type="verse">
						yini-asn simɛun: «ḍalbat rbbi f-ssibt-inu, a-ur-iyi-yili kra ġ-ġayd flla tnnam.» 
					</seg>
					<seg id="b.ACT.8.25" type="verse">
						izayd bṭrus d-yuḥanna fkn tugga-nsn sawln i-mddn-an s-wawal n-siditnnġ. wrrin ilmma s-urušalim. lliġ ftan ġ-uġaras ar-tbrraḥn s-lh̬bar ifulkin ġ-iduran ggutnin n-samira. 
					</seg>
					<seg id="b.ACT.8.26" type="verse">
						imma filibbus, inna-yas-d yal-lmalak n-sidi rbbi: «nkr tddut s-tsga l-ljanub s-uġaras lli-itawin zġ-urušalim s-tmdint n-ġazza.» aġaras-an illa ġ-lh̬la. 
					</seg>
					<seg id="b.ACT.8.27" type="verse">
						inkr filibbus iddu. imnaggar yan-urgaz, iga gu-ḥabaš ig lwazir n-ṣṣnduq ġ-dar kandaka tagllitt n-ḥabaš. yuška-d ġ-uwssan-an s-urušalim a-gis-itɛbad rbbi, yamẓ aġaras-an ilmma baš a-iwrri s-tmazirt-ns. 
					</seg>
					<seg id="b.ACT.8.28" type="verse">
						ġassan issuda ġ-lkurriṣa-ns ar-yaqra ġ-warra n-nnabi išaɛya. 
					</seg>
					<seg id="b.ACT.8.29" type="verse">
						ġakudan filibbus, inna-yas rruḥ lqudus: «ftu-n dar bu-lkurriṣa-yan, tmunt dids.» 
					</seg>
					<seg id="b.ACT.8.30" type="verse">
						yazzl filibbus s-dars, isfld-as ar-yaqra ġ-warra n-nnabi išaɛya. isqsa-t filibbus: «is-tssnt lmɛna n-mayd taqrat?» 
					</seg>
					<seg id="b.ACT.8.31" type="verse">
						yini-as lwazir: «mamnk a-s-rad-issanġ lmɛna-ns iġ-ur-dari mad-iyi-stt-imalan?» iḍalb-t ilmma a-iġli issudu dids ġ-lkurriṣa. 
					</seg>
					<seg id="b.ACT.8.32" type="verse">
						agzzum lli-yaqra ġ-warra n-rbbi iga ġmkad: «zund izimmr lli-ldin ad-as-ġrsn, nġd zund alqqaġ lli-ifssan ġ-gr ifassn n-willi ra-t-ilass, ur-irẓim imi-ns. 
					</seg>
					<seg id="b.ACT.8.33" type="verse">
						rgmn-t ssḍrn fllas lbaḍl. ma-ra-yaddr tarwa-ns? ašku bbin-t zġ-tudrt n-ddunit-ad.» 
					</seg>
					<seg id="b.ACT.8.34" type="verse">
						isawl-daġ lwazir isqsa filibbus: «ini-yyi, ma-f-isawl nnabi lliġ inna mayad? izd f-ih̬f-ns nġd kra n-yan yaḍni?» 
					</seg>
					<seg id="b.ACT.8.35" type="verse">
						ibdu filibbus ġakudan zġ-warra-yan, ar-as-imala lh̬bar ifulkin f-yasuɛ. 
					</seg>
					<seg id="b.ACT.8.36" type="verse">
						zaydn ssudun ġ-uġaras aylliġ lkmn yan-udġar gis aman, yini lwazir i-filibbus: «hay-aman. is-illa ma-rad-iyi-ikkis a-yyi-tssddmt?» 
					</seg>
					<seg id="b.ACT.8.37" type="verse">
						yini-as filibbus: «ur-illi ma-rad-ak-t-ikkis iġ-tumnt s-nniyt n-uwl-nnk.» yini-as: «ha-yyi umnġ is-iga yasuɛ lmasiḥ yus n-rbbi.» 
					</seg>
					<seg id="b.ACT.8.38" type="verse">
						yini lwazir i-uh̬ddam-ns a-issbidd lkurriṣa, igguz s-waman ntta d-filibbus, issddm-t. 
					</seg>
					<seg id="b.ACT.8.39" type="verse">
						imma filibbus, ġir ġlin-d zġ-waman s-t-issitti rruḥ n-siditnnġ, ur-sul-t-iẓri lwazir. izayd ntta f-uġaras-ns s-lfrḥ iggutn. 
					</seg>
					<seg id="b.ACT.8.40" type="verse">
						imma filibbus yufa-n ih̬f-ns ġ-tmdint n-ašdud, izayd ar-itkka kullu timdinin ar-gisnt-itbrraḥ s-lh̬bar ifulkin aylliġ iruḥ qayṣriyya. 
					</seg>
				</div>
				<div id="b.ACT.9" type="chapter">
					<seg id="b.ACT.9.1" type="verse">
						imma šawl ar-sul-iskar ma-s-a-issiwid imḥḍarn n-siditnnġ ar-tn-itnuwwa s-lmut. iddu s-dar-unmġur ihiyyan n-tgmmi n-rbbi, 
					</seg>
					<seg id="b.ACT.9.2" type="verse">
						iḍalb zġ-gis tibratin i-imġarn n-tgʷmma n-tẓallit ġ-tmdint n-dimašq, baš a-iġwi wanna-n-yufa zġ-ayt-uġaras l-lmasiḥ gn-iyt irgazn nġd timġarin, yawi-tn s-urušalim. 
					</seg>
					<seg id="b.ACT.9.3" type="verse">
						issudu šawl aylliġ-n-yakmur s-dimašq, s-d-fllas-tsfaw yat tifawt itjhhdn zġ-ignwan. 
					</seg>
					<seg id="b.ACT.9.4" type="verse">
						iḍr s-wakal isfld i-yan-wawal inna-yas: «šawl, šawl, mah̬ a-yyi-tssrfufunt?» 
					</seg>
					<seg id="b.ACT.9.5" type="verse">
						yini: «wa-sidi, ma-tgit kiyi?» yini-as: «nkkin a-igan yasuɛ lli-tssrfufunt. 
					</seg>
					<seg id="b.ACT.9.6" type="verse">
						imma ġilad nkr tkšmt s-tmdint. rad-ak-ityawnna ma-k-id-iqqann a-ti-tskart.» 
					</seg>
					<seg id="b.ACT.9.7" type="verse">
						duhdun ġwilli dids ssudanin, biddn ġin fssan. sllan ntni i-wawal-an walaynni ur-ẓrin yan. 
					</seg>
					<seg id="b.ACT.9.8" type="verse">
						inkr šawl zġ-wakal walaynni lliġ irẓm alln-ns ur-isfaw yat. amẓn-as afus awin-t s-dimašq. 
					</seg>
					<seg id="b.ACT.9.9" type="verse">
						ikka kraḍ-uwssan ur-isfaw, ur-a-ištta ula-da-issa. 
					</seg>
					<seg id="b.ACT.9.10" type="verse">
						illa yan-umḥḍar l-lmasiḥ ġ-dimašq ism-ns ḥananiyya, iban-as-d siditnnġ ġ-twargit yini-as: «wa-ḥananiyya.» yini: «ha-nkki a-sidi.» 
					</seg>
					<seg id="b.ACT.9.11" type="verse">
						yini-as siditnnġ: «nkr tddut s-tgmmi n-yahuda ġ-tsukt lli-mi-ttinin ‹tasukt inmn›, tsqsat ġ-yan-urgaz gu-ṭarsus ism-ns šawl. ašku ar-itẓalla, 
					</seg>
					<seg id="b.ACT.9.12" type="verse">
						iẓr ġ-twargit yan-urgaz ism-ns ḥananiyya yuška-d dars, isrs fllas ifassn-ns baš a-yisfiw.» 
					</seg>
					<seg id="b.ACT.9.13" type="verse">
						isawl ḥananiyya yini: «wa-sidi, sfldġ i-kullu ma-ttinin mddn f-urgaz-an ula kullu ma-iskar yʷh̬šn i-imẓlayn-nnk ġ-urušalim. 
					</seg>
					<seg id="b.ACT.9.14" type="verse">
						hati ġilad yuška-d s-ġid, yawi-d dids tibratin zġ-inmġurn n-tgmmi n-rbbi baš a-yamẓ kullu ġwid aqranin s-ism-nnk.» 
					</seg>
					<seg id="b.ACT.9.15" type="verse">
						yini-as siditnnġ: «ddu s-dars, ašku argaz-an stiġ-t a-ig aruku lli-ra-yasi ism-inu dar ayt-tmizar aggugnin d-igldan ula dar ayt-rbbi. 
					</seg>
					<seg id="b.ACT.9.16" type="verse">
						rad-as-mlġ mnšk n-trfufnt a-t-id-iqqann a-srs-irfufn f-ism-inu.» 
					</seg>
					<seg id="b.ACT.9.17" type="verse">
						iddu ḥananiyya ikšm s-tgmmi lli-ġ-illa šawl, isrs fllas ifassn-ns yini-as: «wa-gʷma šawl, yuzn-iyi-d siditnnġ, a-t-igan d-yasuɛ lli-ak-d-ibann ġ-uġaras ġakud lliġ-di-tssudit. yazn-iyi-d s-dark baš a-tisfiwt tɛmmrt s-rruḥ lqudus.» 
					</seg>
					<seg id="b.ACT.9.18" type="verse">
						ġir inna mayad s-d-iḍr kra zġ-walln n-šawl irwas i-ikrḍn n-islman, iwrri isfaw. inkr ġakudan, issddm-t ḥananiyya ġ-waman. 
					</seg>
					<seg id="b.ACT.9.19" type="verse">
						išš ilmma s-iwrri idus. igawr šawl d-imḥḍarn l-lmasiḥ ġ-dimašq kra n-uwssan. 
					</seg>
					<seg id="b.ACT.9.20" type="verse">
						ibdu ar-itbrraḥ ġ-tgʷmma n-tẓallit ar-ittini: «yasuɛ iga yus n-rbbi.» 
					</seg>
					<seg id="b.ACT.9.21" type="verse">
						ar-tɛjjabn kullu willi-as-sflidnin ar-ttinin i-ngratsn: «is-urd ġwad a-ithlakn ġwilli aqranin s-ism-ad ġ-urušalim? is-ur-d-yuški s-ġid baš a-tn-yamẓ yawi-tn s-dar inmġurn n-tgmmi n-rbbi?» 
					</seg>
					<seg id="b.ACT.9.22" type="verse">
						imma šawl ar-itzayad ar-isawal s-tḥkimt itjhhdn ar-imala is-iga yasuɛ ġwalli-d-yuzn rbbi a-ig lmasiḥ, aylliġ ur-ufin ayt-yudaya lli-zdġnin ġ-dimašq mamnk a-fllas-traran awal. 
					</seg>
					<seg id="b.ACT.9.23" type="verse">
						zrin-uwssan ggutnin s-fllas-mšawarn kra n-ayt-yudaya, irin a-t-nġn. 
					</seg>
					<seg id="b.ACT.9.24" type="verse">
						gabln imawn n-tmdint ġ-iyḍ ula azal baš a-t-hlkn. imma šawl isfld i-ġaylli fllas nuwwan. 
					</seg>
					<seg id="b.ACT.9.25" type="verse">
						awin-t imḥḍarn-ns ġ-iyḍ s-yan-warryaḥ illa ġ-uġʷrab, zzugzn-t ġ-yan-uryal s-brra n-tmdint. 
					</seg>
					<seg id="b.ACT.9.26" type="verse">
						iddu šawl s-urušalim, yiri a-iẓr imḥḍarn n-siditnnġ. imma ntni ksuḍn zġ-gis kullutn, ašku ur-t-uminn is-iwrri iga amḥḍar l-lmasiḥ. 
					</seg>
					<seg id="b.ACT.9.27" type="verse">
						yašk-id barnaba yawi šawl s-dar irqqasn, yini-asn f-mamnk ad-as-d-iban siditnnġ ġ-uġaras isawl srs, ula mamnk a-izɛm šawl ar-isawal s-ism n-yasuɛ ġ-dimašq. 
					</seg>
					<seg id="b.ACT.9.28" type="verse">
						iqama didsn šawl, ar-itkka kullu tamdint n-urušalim ar-isawal s-ism n-siditnnġ s-zzɛamt. 
					</seg>
					<seg id="b.ACT.9.29" type="verse">
						ar-issmqsa ar-itmjaḥad d-ayt-yudaya lli-d-kkanin timizar yaḍni, imma ntni skrn f-a-t-nġn. 
					</seg>
					<seg id="b.ACT.9.30" type="verse">
						lliġ sfldn aytmatn f-maylli nuwwan, awin-t s-lmrsa n-qayṣriyya, azn-t ilmma s-tmdint-ns n-ṭarsus. 
					</seg>
					<seg id="b.ACT.9.31" type="verse">
						ġ-uwssan-an ihnna lḥal dar kullu ayt-umnaggar ġ-tmizar n-yudaya ula jalil ula samira. ar-ttigatn ar-tdusn, ar-tn-izzɛam rruḥ lqudus. ar-skarn kullu f-ad-rḍun siditnnġ. 
					</seg>
					<seg id="b.ACT.9.32" type="verse">
						ġ-uwssan-an ar-itkka bṭrus kraygatt mani, yašk-id s-dar imẓlayn n-rbbi ġ-uduwwar n-ludda. 
					</seg>
					<seg id="b.ACT.9.33" type="verse">
						yaf-n ġin yan-urgaz ikušmn, ism-ns ɛinyas. tam isggʷasn ur-iẓḍar a-inkr zġ-tisi-ns. 
					</seg>
					<seg id="b.ACT.9.34" type="verse">
						yini-as bṭrus: «wa-ɛinyas, hati ijjujji-k yasuɛ lmasiḥ. nkr tssmunt asddul-nnk.» inkr ġakudan, ibidd f-iḍarn-ns. 
					</seg>
					<seg id="b.ACT.9.35" type="verse">
						ẓrn-t kullu ayt-ludda ula ġwilli zdġnin ġ-uzaġar n-sarun, wrrin amnn ula ntni s-siditnnġ. 
					</seg>
					<seg id="b.ACT.9.36" type="verse">
						tlla yat-tmḥḍart l-lmasiḥ ġ-tmdint n-yaffa, ism-ns ṭabita. tga lmɛna n-ism-ns ‹taẓnkṭṭ›. nttat ar-bdda-tskar afulki ġ-mddn ar-ttɛawan imẓlaḍ. 
					</seg>
					<seg id="b.ACT.9.37" type="verse">
						tuḍn ġ-uwssan-an tmmt. sirdnt-stt srsnt-stt-in ġ-yan-uḥanu n-uflla. 
					</seg>
					<seg id="b.ACT.9.38" type="verse">
						tamdint n-yaffa ur-bahra-taggug f-uduwwar n-ludda. lliġ sfldn imḥḍarn is-illa bṭrus ġ-ludda, aznn sin irgazn s-dars ḍalbn-t: «ašk-id ġil ġil.» 
					</seg>
					<seg id="b.ACT.9.39" type="verse">
						inkr bṭrus imun didsn. lliġ iruḥ tigmmi ssġlin-t s-uḥanu. aškind-d-thjjalin kullutnt lullint i-bṭrus ar-allant ar-as-malant iqšban d-islhamn lli-tskr ṭabita lliġ sul didsnti tlla. 
					</seg>
					<seg id="b.ACT.9.40" type="verse">
						imma bṭrus issufġ-tnt kullutnt zġ-uḥanu, yutš f-ifaddn-ns iẓẓall iḍalb rbbi. igrawl ilmma ġ-talli immutn yini-as: «wa-ṭabita, nkr,» s-di-trẓm alln-ns tẓr bṭrus, tnkr ġ-tisi-ns. 
					</seg>
					<seg id="b.ACT.9.41" type="verse">
						imdi-as-n bṭrus afus-ns issbidd-stt f-iḍarn-ns. iġr s-imẓlayn n-rbbi d-thjjalin, ifk-asn-tt-id tddr. 
					</seg>
					<seg id="b.ACT.9.42" type="verse">
						ar-sflidn kullu ayt-yaffa f-ma-ijran, aylliġ iggut ma-iwrrin yumn s-siditnnġ. 
					</seg>
					<seg id="b.ACT.9.43" type="verse">
						igawr bṭrus ġ-yaffa yan-mnnaw-uwssan ġ-dar yan-udbbaġ ism-ns simɛan. 
					</seg>
				</div>
				<div id="b.ACT.10" type="chapter">
					<seg id="b.ACT.10.1" type="verse">
						illa yan-urgaz ġ-tmdint n-qayṣriyya ism-ns kurnilyus, iga lqbṭan zġ-rrbɛt n-iɛskrin n-rruman lli-mi-ttinin ‹rrbɛt n-iṭalya›. 
					</seg>
					<seg id="b.ACT.10.2" type="verse">
						ar-itɛbad rbbi yiri bdda a-t-irḍu, nttan ula kullu ayt-tgmmi-ns. ar-yakka ma-iggutn i-imẓlaḍ n-ayt-yudaya, ar-bdda-itẓalla ar-itḍalab rbbi. 
					</seg>
					<seg id="b.ACT.10.3" type="verse">
						yan-wass ġ-tasaɛt tis kraṭṭ n-tdggʷat iban-as-d yal-lmalak n-rbbi, yuška-d dars yini-as: «wa-kurnilyus.» 
					</seg>
					<seg id="b.ACT.10.4" type="verse">
						issmaqql gis kurnilyus yiksaḍ bahra yini: «mad-dari-trit a-sidi?» izayd lmalak yini-as: «hati iqbl rbbi tiẓulla-nnk ula maylli takkat i-imẓlaḍ, irḍu fllak. 
					</seg>
					<seg id="b.ACT.10.5" type="verse">
						nkr ġilad taznt kra n-irgazn s-tmdint n-yaffa ad-d-awin yan-urgaz lli-mi ism-ns simɛan bṭrus. 
					</seg>
					<seg id="b.ACT.10.6" type="verse">
						hatin igguz ġ-tgmmi n-yan-udbbaġ ism-ns simɛan ġ-tama n-umda.» 
					</seg>
					<seg id="b.ACT.10.7" type="verse">
						lliġ-t-ifl lmalak iġr kurnilyus i-sin imqasan n-tgmmi-ns ula yan-uɛskri-ns lli-itɛbadn rbbi. 
					</seg>
					<seg id="b.ACT.10.8" type="verse">
						yini-asn f-kullu ma-ijran yazn-tn ilmma s-yaffa. 
					</seg>
					<seg id="b.ACT.10.9" type="verse">
						ndid azkka sul llan ġ-uġaras akmurn-in s-yaffa, iġli bṭrus s-ukfaf n-tgmmi a-iẓẓall. tga tasaɛt tis snat d-mrawt ġ-ṭuẓẓunt n-wass 
					</seg>
					<seg id="b.ACT.10.10" type="verse">
						s-t-yaġ laẓ yiri ma-ištta. sul h̬dmn ġ-tirmt s-a-s-d-issbayyn rbbi kra zund tawargit. 
					</seg>
					<seg id="b.ACT.10.11" type="verse">
						iẓr ignwan rẓmn, igguz-d fllas kra irwas i-lizar imqqurn ityamaẓ zġ-kkuẓṭ-tġmrin, ittrs-d s-wakal. 
					</seg>
					<seg id="b.ACT.10.12" type="verse">
						ilin gis kigan d-luḥuš d-ibnkaln d-igḍaḍ n-tagant. 
					</seg>
					<seg id="b.ACT.10.13" type="verse">
						isawl-d yan-wawal yini: «nkr a-bṭrus, tġrst tššt.» 
					</seg>
					<seg id="b.ACT.10.14" type="verse">
						irar-as bṭrus: «ḥaša a-sidi. ur-jju-ššiġ ma-f-inna ššrɛ n-musa iḥrm nġd irka.» 
					</seg>
					<seg id="b.ACT.10.15" type="verse">
						isawl-d-daġ-wawal-an yini-as: «a-ur-tgt ma-issḥlla rbbi d-ma-iḥrmn.» 
					</seg>
					<seg id="b.ACT.10.16" type="verse">
						ijru ġmkan kraṭṭ-twal, ityalal ilmma lizar s-ignwan. 
					</seg>
					<seg id="b.ACT.10.17" type="verse">
						sul a-iswingim bṭrus ġ-ma-tga lmɛna n-twargit-an s-d-ruḥn irgazn lli-d-yuzn kurnilyus. ar-sqsan ġ-tgmmi n-simɛan aylliġ-n-biddn ġ-imi-ns. 
					</seg>
					<seg id="b.ACT.10.18" type="verse">
						ġrn i-ayt-tgmmi sqsan-tn: «is-darun yan-urgaz ism-ns simɛan bṭrus?» 
					</seg>
					<seg id="b.ACT.10.19" type="verse">
						nttan sul a-iswingim ġ-lmɛna n-twargit s-as-inna rruḥ lqudus: «ha-kraḍ irgazn ar-srk-siggiln. 
					</seg>
					<seg id="b.ACT.10.20" type="verse">
						nkr ġilad tgguzt, tmunt didsn bla tškkat, ašku nkki a-tn-d-yuznn.» 
					</seg>
					<seg id="b.ACT.10.21" type="verse">
						igguz bṭrus ġakudan yini-asn: «hati nkki a-s-a-tsiggilm. mad-dari-tram?» 
					</seg>
					<seg id="b.ACT.10.22" type="verse">
						inin-as: «yuzn-aġ-d lqbṭan kurnilyus. iga argaz ifulkin, ar-itɛbad rbbi ar-ti-tuqqarn kullu ayt-yudaya. iban-as-d yal-lmalak n-rbbi, yini-as ad-ak-d-iġr s-tgmmi-ns baš a-isfld i-ma-rad-as-tinit.» 
					</seg>
					<seg id="b.ACT.10.23" type="verse">
						išškšm-tn bṭrus ġakudan s-tgmmi, ig-tn d-inbgiwn-ns. ndid azkka imun didsn, nttan ula kra n-aytmatn yaḍni zġ-tmdint n-yaffa. 
					</seg>
					<seg id="b.ACT.10.24" type="verse">
						ndid azkka iruḥ tamdint n-qayṣriyya. ar-srs-itql kurnilyus, nttan d-ayt-dars d-imddukkʷal-ns, ašku issmun-tn-d kullutn ġ-tgmmi-ns. 
					</seg>
					<seg id="b.ACT.10.25" type="verse">
						ilkm bṭrus tigmmi s-t-id-imnaggar kurnilyus iknu s-wakal ġ-dar iḍarn-ns. 
					</seg>
					<seg id="b.ACT.10.26" type="verse">
						issnkr-t-id bṭrus yini-as: «nkr, nkki bnadm kad-giġ.» 
					</seg>
					<seg id="b.ACT.10.27" type="verse">
						izayd ar-dids-isawal, ikšm ilmma s-tgmmi yaf-n mddn ggutnin a-ġin-imunn. 
					</seg>
					<seg id="b.ACT.10.28" type="verse">
						yini-asn bṭrus: «tssnm ššrɛ n-musa is-ur-yudji yan igan zġ-ayt-yudaya a-ikšm s-dar ibrraniyn ula imun didsn. walaynni imla-yyi rbbi a-ur-gġ yan d-ma-iḥrmn ula ma-irkan. 
					</seg>
					<seg id="b.ACT.10.29" type="verse">
						f-mayan a-f-d-uškiġ lliġ-n-sri-tuznm, ur-sul-mšawarġ d-ih̬f-inu. imma ġilad riġ ad-iyi-tmlm ma-f-iyi-di-tġram.» 
					</seg>
					<seg id="b.ACT.10.30" type="verse">
						isawl kurnilyus yini-as: «kraḍ-uwssan ayad, zund tasaɛt-ad igan tis kraṭṭ n-tdggʷat, ar-tẓallaġ ar-tḍalabġ rbbi ġ-tgmmi-nu, s-ẓriġ yan-urgaz ibidd ġ-lgddam-inu s-tmlsa ssmrġanin. 
					</seg>
					<seg id="b.ACT.10.31" type="verse">
						yini-yyi: ‹wa-kurnilyus, isfld rbbi i-tẓulla-nnk, ur-ittu maylli takkat i-imẓlaḍ. 
					</seg>
					<seg id="b.ACT.10.32" type="verse">
						azn ġilad s-yaffa tsqsat ġ-yan-urgaz lli-mi ism-ns simɛan, ar-as-ttinin bṭrus. igguz ġ-tgmmi n-yan-udbbaġ ism-ns simɛan ġ-tama n-umda.› 
					</seg>
					<seg id="b.ACT.10.33" type="verse">
						aznġ-n srk ġakudan. hati tskrt gigi ma-ifulkin lliġ-d-tuškit. imma ġilad ha-nkkʷni kullwaġ ġ-lgddam n-rbbi, nra a-nsfld i-kullu ma-f-k-yuṣṣa siditnnġ ad-aġ-ti-tmlt.» 
					</seg>
					<seg id="b.ACT.10.34" type="verse">
						isawl bṭrus yini: «ssnġ ġilad izd s-ṣṣaḥt ur-a-iskar rbbi s-uwdmawn. 
					</seg>
					<seg id="b.ACT.10.35" type="verse">
						ašku ar-itqbal kullu wanna-t-ituqqarn ar-iskar ma-t-irḍan, kra tga-tmazirt-ns. 
					</seg>
					<seg id="b.ACT.10.36" type="verse">
						ġmkad a-iga-wawal lli-d-yuzn rbbi i-mddn-ns n-ayt-yaɛqub, iml-asn-d lh̬bar ifulkin n-sslamt ġ-gras didsn f-uwdm n-yasuɛ lmasiḥ lli-igan sidis n-kullu ma-illan. 
					</seg>
					<seg id="b.ACT.10.37" type="verse">
						tsfldm f-ma-ijran ġ-kullu tamazirt n-yudaya, ibdu zġ-jalil tigira n-ma-itbrraḥ yuḥanna ar-issddam mddn ġ-waman. 
					</seg>
					<seg id="b.ACT.10.38" type="verse">
						tissanm f-yasuɛ gu-naṣira is-t-iɛmmr rbbi s-rruḥ lqudus d-tḥkimt itjhhdn, ar-itkka kraygatt mani ar-iskar afulki ar-ijjujji kullu willi tyawkrrafnin s-iskraf n-iblis, ašku illa dids rbbi. 
					</seg>
					<seg id="b.ACT.10.39" type="verse">
						nkkʷni nga fllas inagan, nẓra kullu ma-iskar ġ-tmazirt n-yudaya ula ġ-urušalim. nġn-t ilmma f-uggjdi, 
					</seg>
					<seg id="b.ACT.10.40" type="verse">
						walaynni ġ-wis kraḍ-uwssan issnkr-t-id rbbi zġ-lmut issbayyn-t-id. 
					</seg>
					<seg id="b.ACT.10.41" type="verse">
						ur-d-iban i-kullu mddn walaynni ġir i-willi isti rbbi ad-gn inagan, a-tn-igan d-nkkʷni lli-dids-iššan nsu dids tigira n-ma-d-inkr zġ-lmut. 
					</seg>
					<seg id="b.ACT.10.42" type="verse">
						yuṣṣa-yaġ a-ntbrraḥ ar-nakka tugga-nnġ n-izd nttan a-iẓli rbbi a-yut lḥukm f-willi ddrnin ula ġwilli mmutnin. 
					</seg>
					<seg id="b.ACT.10.43" type="verse">
						nttan a-f-sawln lanbiya kullutn ar-akkan tugga-nsn ar-ttinin: s-ism-ns a-s-ra-issitti rbbi ddnub f-kullu wanna srs yumnn.» 
					</seg>
					<seg id="b.ACT.10.44" type="verse">
						sul a-isawal bṭrus s-d-igguz rruḥ lqudus f-kullu willi-as-sflidnin. 
					</seg>
					<seg id="b.ACT.10.45" type="verse">
						ar-tɛjjabn imumnn n-ayt-yudaya lli-d-munnin d-bṭrus lliġ ẓran mamnk a-ifka rbbi lbaraka n-rruḥ lqudus i-ibrraniyn ula ntni. 
					</seg>
					<seg id="b.ACT.10.46" type="verse">
						ašku sfldn-asn ar-sawaln s-iwaliwn iġribn ar-talġn rbbi. yini ilmma bṭrus: 
					</seg>
					<seg id="b.ACT.10.47" type="verse">
						«is-illa ma-rad-aġ-ikkis a-nssddm mddn-ad ġ-waman? ašku ula ntni, ifka-yasn rbbi rruḥ lqudus ġmklli-aġ-t-ifka nkkʷni.» 
					</seg>
					<seg id="b.ACT.10.48" type="verse">
						yuṣṣa-tn ad-ddmn ġ-waman s-ism n-yasuɛ lmasiḥ. ḍalbn-t ilmma a-didsn-igawr kra n-uwssan. 
					</seg>
				</div>
				<div id="b.ACT.11" type="chapter">
					<seg id="b.ACT.11.1" type="verse">
						sfldn irqqasn d-aytmatn ġ-kullu tamazirt n-yudaya f-ibrraniyn is-umẓn ula ntni awal n-rbbi. 
					</seg>
					<seg id="b.ACT.11.2" type="verse">
						lliġ iwrri bṭrus s-urušalim, nkrn srs ġwilli ttirinin ad-ẓẓalln mddn i-ddat-nsn inin-as: 
					</seg>
					<seg id="b.ACT.11.3" type="verse">
						«mah̬ aylliġ tgguzt ġ-dar ġwilli ur-ẓẓullinin, ar-didsn-tšttat?» 
					</seg>
					<seg id="b.ACT.11.4" type="verse">
						isawl bṭrus iml-asn kullu ma-ijran zġ-isizwar yini-asn: 
					</seg>
					<seg id="b.ACT.11.5" type="verse">
						«lliġ nkki ġ-tmdint n-yaffa ar-tẓallaġ ar-tḍalabġ rbbi, s-iyi-d-issbayyn kra zund tawargit. ẓrġ kra igguz-d flla, irwas i-lizar imqqurn ityamaẓ zġ-kkuẓṭ-tġmrin. igguz-d zġ-ignwan ittrs-d ġ-lgddam-inu. 
					</seg>
					<seg id="b.ACT.11.6" type="verse">
						ssmaqqlġ gis lmh̬luqat, gan luḥuš d-ibnkaln d-igḍaḍ n-tagant, 
					</seg>
					<seg id="b.ACT.11.7" type="verse">
						s-sfldġ i-yan-wawal inna-yyi: ‹nkr a-bṭrus, tġrst tššt.› 
					</seg>
					<seg id="b.ACT.11.8" type="verse">
						rarġ-as: ‹ḥaša a-sidi. ur-jju-mḍiġ kra-f-inna ššrɛ n-musa iḥrm nġd irka.› 
					</seg>
					<seg id="b.ACT.11.9" type="verse">
						isawl-d-daġ-wawal-an zġ-ignwan yini-yyi: ‹a-ur-tgt ma-issḥlla rbbi d-ma-iḥrmn.› 
					</seg>
					<seg id="b.ACT.11.10" type="verse">
						ijru mayad kraṭṭ-twal, ityalal ilmma lizar s-ignwan. 
					</seg>
					<seg id="b.ACT.11.11" type="verse">
						tasaɛt-an a-ġ-n-ruḥn kraḍ irgazn tigmmi lli-ġ-gguzġ, tyazann-in sri zġ-qayṣriyya. 
					</seg>
					<seg id="b.ACT.11.12" type="verse">
						yini-yyi rruḥ lqudus ad-didsn-munġ bla škkaġ. munn ilmma didnnġ sḍiṣ aytmatn-ad. nkšm s-tgmmi n-kurnilyus. 
					</seg>
					<seg id="b.ACT.11.13" type="verse">
						yini-aġ nttan f-mamnk a-iẓra yal-lmalak ibidd ġ-tgmmi-ns yini-as: ‹azn s-yaffa, tsqsat ġ-yan-urgaz lli-mi ism-ns simɛan, ar-as-ttinin bṭrus. 
					</seg>
					<seg id="b.ACT.11.14" type="verse">
						rad-ak-d-yawi awal ma-s-a-ttnjamt kiyi ula kullu ayt-tgmmi-nnk.› 
					</seg>
					<seg id="b.ACT.11.15" type="verse">
						«bduġ ar-asn-sawalġ, s-d-fllasn-igguz rruḥ lqudus ġmklli-d-fllannġ-igguz nkkʷni ġ-isizwar. 
					</seg>
					<seg id="b.ACT.11.16" type="verse">
						ktiġ-d awal n-siditnnġ lli-s-aġ-inna: ‹ikka-ttin yuḥanna ar-issddam mddn ġ-waman, imma kunni ra-tddmm s-rruḥ lqudus.› 
					</seg>
					<seg id="b.ACT.11.17" type="verse">
						ibayyn is-asn-d-ifka rbbi maylli-aġ-d-ifka nkkʷni lliġ numn s-siditnnġ yasuɛ lmasiḥ. mad-giġ nkki aylliġ rad-ḍaḍḍġ rbbi?» 
					</seg>
					<seg id="b.ACT.11.18" type="verse">
						lliġ sfldn mddn-an i-ma-inna bṭrus ur-sul-darsn ma-ttinin. alġn rbbi inin: «hati ifka rbbi i-ibrraniyn ula ntni ad-d-wrrin zġ-kullu ma-yʷh̬šnn, kšmn-d s-tudrt-ad idumn.» 
					</seg>
					<seg id="b.ACT.11.19" type="verse">
						ar-tmuddun ġwilli akutnin f-ssibt n-trfufnt tigira l-lmut n-stifanus, ar-ttidun ġ-uwssan-an ar tamazirt n-finiqiyya d-igzir n-qubrus d-tmdint n-anṭakiyya, ar-sslkamn awal n-rbbi ġir i-willi ganin ayt-yudaya. 
					</seg>
					<seg id="b.ACT.11.20" type="verse">
						walaynni kra gisn, gan n-ayt-qubrus d-ayt-kurini, lliġ ruḥn anṭakiyya bdun ar-sawaln s-ibrraniyn ula ntni, ar-asn-ttinin f-lh̬bar ifulkin n-siditnnġ yasuɛ. 
					</seg>
					<seg id="b.ACT.11.21" type="verse">
						iɛawn-tn siditnnġ aylliġ umnn mddn ggutnin amẓn aġaras n-siditnnġ. 
					</seg>
					<seg id="b.ACT.11.22" type="verse">
						sfldn aytmatn n-umnaggar ġ-urušalim f-mayad, aznn ilmma barnaba s-anṭakiyya. 
					</seg>
					<seg id="b.ACT.11.23" type="verse">
						lliġ-n-ilkm, iẓr mamnk a-tn-ibark rbbi, ifrḥ izzɛam-tn kullutn ad-amẓn ġ-siditnnġ s-uwl izgan. 
					</seg>
					<seg id="b.ACT.11.24" type="verse">
						iga barnaba argaz ifulkin, iɛmmr s-rruḥ lqudus ula liman. igatn ġwilli umẓnin aġaras n-siditnnġ ġ-uwssan-an. 
					</seg>
					<seg id="b.ACT.11.25" type="verse">
						iddu barnaba ġakudan s-tmdint n-ṭarsus a-isiggl s-šawl. 
					</seg>
					<seg id="b.ACT.11.26" type="verse">
						lliġ-t-yufa, yawi-t dids s-anṭakiyya. qaman ġin asggʷas ar-tmunun d-umnaggar n-aytmatn ar-sslmadn mddn ggutnin. ġ-tmdint n-anṭakiyya a-ġ-bdan mddn ar-ttinin i-imḥḍarn ‹imasiḥin›. 
					</seg>
					<seg id="b.ACT.11.27" type="verse">
						ġ-uwssan-an a-ġ-d-uškan kra n-mddn zġ-urušalim s-anṭakiyya, ar-ttinin iwaliwn nna-yasn-imala rbbi. 
					</seg>
					<seg id="b.ACT.11.28" type="verse">
						inkr yan gisn ism-ns agabus, iguwwd-t rruḥ lqudus yini-asn: «yan kra ra-yili-uġni išqan ġ-ddunit kullutt.» (ijra-nnit ġmkan ġ-uwssan n-ugllid kludyus.) 
					</seg>
					<seg id="b.ACT.11.29" type="verse">
						mšaškan-d imḥḍarn f-ad-aznn kra l-lmɛawnt i-aytmatn ġ-tmazirt n-yudaya, ifk kud yan gisn ġunšk lli-mi-iẓḍar. 
					</seg>
					<seg id="b.ACT.11.30" type="verse">
						skrn ġmkan, azn-tt i-imġarn ġ-urušalim f-ufus n-barnaba d-šawl. 
					</seg>
				</div>
				<div id="b.ACT.12" type="chapter">
					<seg id="b.ACT.12.1" type="verse">
						ġ-uwssan-an a-yumẓ-ugllid hirudus kra zġ-aytmatn n-umnaggar, yiri a-tn-issrfufn. 
					</seg>
					<seg id="b.ACT.12.2" type="verse">
						yamẓ yaɛqub gʷmas n-yuḥanna inġ-t s-taẓẓit. 
					</seg>
					<seg id="b.ACT.12.3" type="verse">
						lliġ iẓra mamnk ad-frḥn ayt-yudaya s-ġayan, izayd yamẓ bṭrus ula nttan ġ-uwssan l-lɛid n-urh̬ṣiṣ. 
					</seg>
					<seg id="b.ACT.12.4" type="verse">
						ig-t-in ġ-lḥbs, ar-ti-tgabaln kkuẓṭ rrbayɛ n-iɛskrin, ilin kkuẓ ġ-kraygatt rrbɛt. yiri hirudus a-fllas-yut lḥukm ġ-lgddam n-kullu mddn tigira l-lɛid n-usurf. 
					</seg>
					<seg id="b.ACT.12.5" type="verse">
						iqama bṭrus ġ-lḥbs, imma ayt-umnaggar ar-tẓallan ar-bahra-fllas-tḍalabn rbbi. 
					</seg>
					<seg id="b.ACT.12.6" type="verse">
						iḍ lli-izwarn ass lli-ġ-ra-t-in-issḥaḍr hirudus ġ-lgddam n-mddn, iṭṭas bṭrus ġ-gr sin iɛskrin, iqqn s-snat ssnasl. ilin ingabaln yaḍni ġwin tiḍaf ġ-imi l-lḥbs, 
					</seg>
					<seg id="b.ACT.12.7" type="verse">
						s-ibidd yal-lmalak n-sidi rbbi ġ-tḥanut lli-ġ-illa bṭrus. tssmrġa s-tifawt itjhhdn. issmass-t lmalak zġ-tġruṭṭ-ns issfaq-t-id yini-as: «nkr ġil ġil,» s-ḍrnt ssnasl zġ-ifassn-ns. 
					</seg>
					<seg id="b.ACT.12.8" type="verse">
						yini-as lmalak: «bkis tqqnt turẓiyin-nnk.» inkr bṭrus iskr mayan. yini-as lmalak: «ssmun aslham-nnk tḍfurt-iyi.» 
					</seg>
					<seg id="b.ACT.12.9" type="verse">
						iḍfur-t bṭrus iffuġ zġ-tḥanut. ur-issin kullu mayn iskar lmalak izd ṣṣaḥt a-iga. iġal izd ġir kra n-twargit ayan. 
					</seg>
					<seg id="b.ACT.12.10" type="verse">
						zrin f-ingabaln zwarnin, zrin f-wis sin, lkmn tiflut n-uwzzal lli-iqaman ad-ffuġn s-tmdint. trẓm-tflut i-ih̬f-ns, ffuġn. zrin-in tasukt-an, s-fllas-yitti lmalak ifl-t ġin. 
					</seg>
					<seg id="b.ACT.12.11" type="verse">
						ġakudan a-ifhm bṭrus mad-as-ijran yini: «ssnġ ġilad izd s-ṣṣaḥt yuzn-d sidi rbbi lmalak-ns a-yyi-d-ifukku zġ-ufus n-hirudus ula zġ-kullu mad-ran mddn-an n-ayt-yudaya a-t-flla-zzrin.» 
					</seg>
					<seg id="b.ACT.12.12" type="verse">
						lliġ ifaq bṭrus i-mad-as-ijran, iftu s-tgmmi n-maryam innas n-yuḥanna lli-mi-ttinin marqus. llan ġin mddn ggutnin munn-d kullu ar-tẓallan ar-tḍalabn rbbi. 
					</seg>
					<seg id="b.ACT.12.13" type="verse">
						issḍuqqr bṭrus ġ-imi n-brra. tašk-id yat-th̬ddamt ism-ns ruda, baš a-tẓr ma-issḍuqqrn. 
					</seg>
					<seg id="b.ACT.12.14" type="verse">
						ġir tukʷz awal n-bṭrus tfrḥ bahra aylliġ tettu imi is-iqqn, twrri s-tizzla s-ugʷns tini-asn: «hati bṭrus ayd ibiddn ġ-imi.» 
					</seg>
					<seg id="b.ACT.12.15" type="verse">
						rarn-as-d: «is-tffuġt ih̬f-nnm?» tini-asn-daġ: «bṭrus a-iga.» rarn-as: «uhu, ḥaqqan lmalak-ns kayan.» 
					</seg>
					<seg id="b.ACT.12.16" type="verse">
						sul iqama bṭrus ġ-imi ar-issḍuqqur. rẓmn-as afn-t-in bṭrus a-iga, iḍr-asn lɛjb. 
					</seg>
					<seg id="b.ACT.12.17" type="verse">
						yall afus-ns a-tn-issfssa, yini-asn ilmma f-mamnk a-t-id-issufġ siditnnġ zġ-lḥbs. yuṣṣa-tn: «iniyat kullu mayad i-yaɛqub d-aytmatn.» ifl-tn ġakudan, iddu s-mani yaḍni. 
					</seg>
					<seg id="b.ACT.12.18" type="verse">
						lliġ ifaw lḥal, duhdun ingabaln l-lḥbs bahra, ar-ssmqsan i-ngratsn: «ma-iga ġayad? mani ikka bṭrus?» 
					</seg>
					<seg id="b.ACT.12.19" type="verse">
						yazn hirudus ma-srs-isiggiln, walaynni ur-t-ufin. isqsa ingabaln bahra, issufġ-tn ilmma a-tn-nġn. iffuġ hirudus tamazirt n-yudaya iddu s-qayṣriyya igawr ġin. 
					</seg>
					<seg id="b.ACT.12.20" type="verse">
						ġ-uwssan-an iẓi hirudus d-imzdġn n-ṣur d-ṣayda. aškin-d ayt-tmdinin-an s-yan-wawal, irin ad-dids-sawln, ašku iqqan-tn-d ad-awin mad-šttan zġ-tmazirt n-ugllid. mšaškan-d zwar d-lwazir ism-ns blastus, baš ad-ḍalbn zġ-hirudus sslamt. 
					</seg>
					<seg id="b.ACT.12.21" type="verse">
						lliġ ilkm-wass lli-ġ-ra-tn-iẓr, ilsa hirudus aslham n-tgldit-ns, iskiws ġ-lkursi l-lḥukm isawl i-mddn-an. 
					</seg>
					<seg id="b.ACT.12.22" type="verse">
						alln ntni awal-nsn inin: «awal n-yan-ilah ayad, urd awal n-bnadm.» 
					</seg>
					<seg id="b.ACT.12.23" type="verse">
						ġakudan a-t-id-yut yal-lmalak n-sidi rbbi s-twukka ar-t-tštta ġ-ugʷns-ns aylliġ immut, ašku yumẓ lmjd lli-igan win rbbi. 
					</seg>
					<seg id="b.ACT.12.24" type="verse">
						ar-bahra-itzayad-wawal n-rbbi ġ-uwssan-an, iggut ma-srs-isflidn. 
					</seg>
					<seg id="b.ACT.12.25" type="verse">
						imma barnaba d-šawl, lliġ sslkmn lamant-nsn s-urušalim, wrrin s-anṭakiyya. awin didsn yuḥanna lli-mi-ttinin marqus. 
					</seg>
				</div>
				<div id="b.ACT.13" type="chapter">
					<seg id="b.ACT.13.1" type="verse">
						llan kra n-mddn ġ-umnaggar n-aytmatn ġ-anṭakiyya, ar-ttinin iwaliwn nna-yasn-imala rbbi ar-sslmadn. illa barnaba d-simɛan lli-mi-ttinin ‹asggan›, yili lukyus gu-kurini d-manayn lli-imqqurn d-ugllid hirudus ġ-yat-tgmmi, yili šawl. 
					</seg>
					<seg id="b.ACT.13.2" type="verse">
						yan-wass aẓumn ar-tɛbadn siditnnġ, s-asn-inna rruḥ lqudus: «fkat-iyi-d barnaba d-šawl ad-qasan kra n-twuri, ġriġ-asn srs.» 
					</seg>
					<seg id="b.ACT.13.3" type="verse">
						zaydn ilmma ġ-uẓum d-tẓallit, srsn fllasn ifassn-nsn safḍn-tn. 
					</seg>
					<seg id="b.ACT.13.4" type="verse">
						ddun ntni ġmklli-asn-imla rruḥ lqudus s-lmrsa n-salukiyya, ssudun ġ-umda s-igzir n-qubrus. 
					</seg>
					<seg id="b.ACT.13.5" type="verse">
						kšmn s-tmdint n-salamis ar-tbrraḥn s-wawal n-rbbi ġ-tgʷmma n-tẓallit n-ayt-yudaya. iwin didsn yuḥanna lli-mi-ttinin marqus, ar-tn-itɛawan ġ-twuri. 
					</seg>
					<seg id="b.ACT.13.6" type="verse">
						ar-tkkan igzir kullut aylliġ lkmn tamdint n-bafus, afn-in gis yan-usḥḥar gu-yudaya ism-ns baryašuɛ, ar-ittini is-iga nnabi walaynni ar-isskirkis. 
					</seg>
					<seg id="b.ACT.13.7" type="verse">
						nttan ar-itgawar dar lḥakm n-igzir ism-ns sarjyus-bulus. iga lḥakm-an bab l-lɛaql. yazn s-barnaba d-šawl iḍalb-tn ad-d-aškin s-dars, ašku ira a-zgisn-isfld i-wawal n-rbbi. 
					</seg>
					<seg id="b.ACT.13.8" type="verse">
						imma asḥḥar-an, ism-ns alimas s-wawal n-ayt-yunan, inkr srsn yiri a-iḥṣar lḥakm a-ur-yamẓ aġaras l-lmasiḥ. 
					</seg>
					<seg id="b.ACT.13.9" type="verse">
						ġakudan šawl lli-mi-nttini bulus iɛmmr s-rruḥ lqudus, imnad ġ-usḥḥar 
					</seg>
					<seg id="b.ACT.13.10" type="verse">
						yini-as: «wa-yus n-iblis, tgit amḍaḍḍ i-kullu ma-ira rbbi. tɛmmrt s-tkrkas d-tillay ʷh̬šnnin. ar-bdda-tsslullit iġarasn ʷġẓannin n-siditnnġ. 
					</seg>
					<seg id="b.ACT.13.11" type="verse">
						hati illa-fllak-ufus n-siditnnġ. ra-tbukḍt ur-ra-tisfiwt ar azmz yaḍni.» ġakudan a-fllas-iḍr-umdlu d-tillas, ar-itlli s-mad-as-itamẓn afus. 
					</seg>
					<seg id="b.ACT.13.12" type="verse">
						imma lḥakm, lliġ iẓra mayd ijran, itɛjjb bahra. yamn s-mad-as-sslmdn f-siditnnġ. 
					</seg>
					<seg id="b.ACT.13.13" type="verse">
						iffuġ bulus d-usmun-ns zġ-bafus, ssudun ġ-umda s-tmdint n-barga ġ-tmazirt n-bamfiliyya. ibḍu didsn yuḥanna lli-mi-ttinin marqus, iwrri s-urušalim. 
					</seg>
					<seg id="b.ACT.13.14" type="verse">
						zaydn ntni zġ-barga s-tmdint n-anṭakiyya n-bisidiyya. kšmn s-tgmmi n-tẓallit ġ-wass n-usunfu, skiwsn gis. 
					</seg>
					<seg id="b.ACT.13.15" type="verse">
						imġarn n-tgmmi n-tẓallit, tigira n-mad-ġran zġ-ššrɛ n-musa d-warratn l-lanbiya, ġrn-asn: «way-aytmatnnġ, nkrad-d tsawlm iġ-darun kra n-iwaliwn ma-s-a-tssdusm mddn-nnġ.» 
					</seg>
					<seg id="b.ACT.13.16" type="verse">
						inkr bulus yall afus-ns yini-asn: «way-ayt-rbbi d-ibrraniyn lli-tɛbadnin rbbi, sfldat-iyi. 
					</seg>
					<seg id="b.ACT.13.17" type="verse">
						rbbi n-ayt-darnnġ iẓli imzwura-nnġ, issigat-tn bahra ġ-isggʷasn lli-ġ-llan ġ-tmazirt n-miṣr. issufġ-tn-d ilmma zġ-ġin s-ufus-ns itjhhdn. 
					</seg>
					<seg id="b.ACT.13.18" type="verse">
						ibidd didsn kkuẓ id-mraw n-usggʷas ġ-lh̬la. 
					</seg>
					<seg id="b.ACT.13.19" type="verse">
						ihlk ssa n-tglday ġ-tmazirt n-kanɛan, ifk-asn tamazirt-an a-stt-wrtn. 
					</seg>
					<seg id="b.ACT.13.20" type="verse">
						ġmkan a-s-izri ma-itggan kkuẓ id-miyya d-smmus id-mraw (450) n-usggʷas. ifk-asn ilmma imġarn tjhhdnin a-fllasn-tḥkamn ar ussan n-nnabi ṣamwil. 
					</seg>
					<seg id="b.ACT.13.21" type="verse">
						ḍalbn-t ġakudan a-zgisn-iẓli yan ad-asn-ig agllid, iml-asn rbbi šawl yus n-qiš zġ-tqbilt n-bnyamin. izayd nttan ar-fllasn-itḥkam kkuẓ id-mraw n-usggʷas. 
					</seg>
					<seg id="b.ACT.13.22" type="verse">
						issitti-t ilmma rbbi, ig dawd d-ugllid-nsn. nttan a-f-ifka rbbi tugga-ns inna: ‹ufiġ-n ġ-dawd yus n-yassa ma-n-yakmurn s-uwl-inu. ra-iskar kullu mad-riġ.› 
					</seg>
					<seg id="b.ACT.13.23" type="verse">
						imma ġilad, zġ-tasut n-dawd a-zġ-d-ifka rbbi yan yaḍni a-ig anjjam i-ayt-rbbi ġmklli-s-inna ġayd izrin, a-t-igan d-yasuɛ. 
					</seg>
					<seg id="b.ACT.13.24" type="verse">
						lliġ ur-ta-igri yasuɛ ġ-twuri-ns, ikka-ttin yuḥanna amsddam ar-itbrraḥ ar-ittini i-kullu ayt-rbbi ad-fln mad-skarn yʷh̬šn ar-tn-issddam ġ-waman. 
					</seg>
					<seg id="b.ACT.13.25" type="verse">
						lliġ-d-yakmur-uzmz a-ikmml yuḥanna tawuri-ns, isqsa mddn-an: ‹ma-ttinim giġ-t nkki? hati urd nkkin a-igan ġwalli-s-a-ttqlm, walaynni ra-d-yašk tigira-nu. ur-sthllaġ nkki ad-rẓmġ ifalan n-turẓiyin-ns.› 
					</seg>
					<seg id="b.ACT.13.26" type="verse">
						«way-aytma zġ-tasut n-ibrahim d-ibrraniyn lli-tɛbadnin rbbi, nkkʷni kullwaġ a-mi-d-yuzn rbbi awal f-mamnk a-rad-aġ-ijjnjm. 
					</seg>
					<seg id="b.ACT.13.27" type="verse">
						imma imzdġn n-urušalim d-inmġurn-nsn ur-ssinn izd yasuɛ a-igan anjjam lli-s-a-tqln. ur-fhimn iwaliwn l-lanbiya lli-aqran kraygatt ass n-usunfu, walaynni ssuwfan iwaliwn-an lliġ fllas ḥkamn. 
					</seg>
					<seg id="b.ACT.13.28" type="verse">
						wah̬h̬a ur-gis-ufin ma-f-a-t-nqqan, ḍalbn zġ-bilaṭus a-t-inġ. 
					</seg>
					<seg id="b.ACT.13.29" type="verse">
						ġakud lliġ skrn ntni kullu maylli fllas ityaran zġ-isizwar, zzugzn-t zġ-uggjdi, srsn-t-in ġ-umḍḍal. 
					</seg>
					<seg id="b.ACT.13.30" type="verse">
						«imma rbbi hati issnkr-t-id zġ-lmut, 
					</seg>
					<seg id="b.ACT.13.31" type="verse">
						ar-d-itban kigan d-uwssan i-willi dids munnin zġ-jalil s-urušalim. gn ntni inagan, ar-akkan tugga i-ayt-rbbi f-mad-ẓran. 
					</seg>
					<seg id="b.ACT.13.32" type="verse">
						ula nkkʷni nuška-d nawi-awn-d lh̬bar-ad ifulkin, ašku maylli inna rbbi i-imzwura-nnġ f-ma-ra-iskr, 
					</seg>
					<seg id="b.ACT.13.33" type="verse">
						hati iskr-t ġilad ġ-darnnġ nkkʷni lli-igan tarwa-nsn. ašku issnkr-d yasuɛ zġ-lmut ġmklli ityaran ġ-wis sin imurign, inna rbbi: ‹kiyi tgit iwi. babak ad-giġ ġassad.› 
					</seg>
					<seg id="b.ACT.13.34" type="verse">
						ityara ula f-mamnk a-ra-t-id-issnkr zġ-lmut a-ur-sar-trkm ddat-ns, yini: ‹hati ra-kʷn-barkġ s-lbarakat ṣfanin zganin lli-f-nniġ i-dawd.› 
					</seg>
					<seg id="b.ACT.13.35" type="verse">
						yini-daġ ġ-warra yaḍni: ‹ur-ra-tadjt amẓlay-nnk a-irkm ġ-umḍḍal.› 
					</seg>
					<seg id="b.ACT.13.36" type="verse">
						nssn dawd ġ-uwssan-ns is-iskr ma-ira rbbi, immt ilmma ityawmḍal ġ-gr imzwura-ns, trkm ddat-ns. 
					</seg>
					<seg id="b.ACT.13.37" type="verse">
						imma ġwad-d-issnkr rbbi, ur-t-yudji a-irkm. 
					</seg>
					<seg id="b.ACT.13.38" type="verse">
						«way-aytma, nra a-tissanm lh̬bar-ad ifulkin. ašku f-ssibt n-ġwad-d-inkrn a-s-yujad rbbi a-fllawn-issitti ddnub-nnun. kullu wanna srs yumnn, ra-t-issġus zġ-kullu ġaylli mi ur-iẓḍar ššrɛ n-musa a-t-zgis-issġus. 
					</seg>
					<seg id="b.ACT.13.40" type="verse">
						imma ġilad, rarat lɛaql-nnun ad-awn-ur-ijru ġmklli nnan lanbiya: 
					</seg>
					<seg id="b.ACT.13.41" type="verse">
						‹ẓrat a-iṭnnaẓn, ar-ttɛjjabm tthlkm. ašku rad-skrġ kra ihiyyan ġ-uwssan-nnun. iġ-illa mad-awn-fllas-innan, ur-ra-ti-tamnm.›» 
					</seg>
					<seg id="b.ACT.13.42" type="verse">
						iffuġ ilmma bulus d-barnaba zġ-tgmmi n-tẓallit. ḍalbn-tn mddn a-n-wrrin imal ass-an n-usunfu ad-asn-sawln s-uggʷar f-tġawsiwin-ad. 
					</seg>
					<seg id="b.ACT.13.43" type="verse">
						lliġ kullu ffuġn, iggut gisn ma-imunn d-bulus d-barnaba zġ-ayt-yudaya d-ibrraniyn lli-umẓnin aġaras n-ayt-rbbi. isawl srsn bulus d-barnaba, zzɛamn-tn ad-zgan ġ-lbaraka n-rbbi. 
					</seg>
					<seg id="b.ACT.13.44" type="verse">
						imal ass-an n-usunfu munn-d ayt-tmdint kullutn, irin ad-sfldn i-wawal n-rbbi. 
					</seg>
					<seg id="b.ACT.13.45" type="verse">
						imma ayt-yudaya lli-zdġnin ġin, lliġ ẓran mddn-an ggutnin, asin tanuwwašt f-irqqasn, ẓin d-bulus f-wawal-ns rgmn-t. 
					</seg>
					<seg id="b.ACT.13.46" type="verse">
						irar-asn ilmma bulus d-barnaba s-zzɛamt inin-asn: «niwi-awn-d awal n-rbbi ġmklli-aġ-d-iqqann baš a-tzwurm kunni. imma ġilad ur-ti-trim, tgm ih̬fawn-nnun d-willi ur-isthllan ad-kšmn s-tudrt idumn. ra-kʷn-nfl ġilad nawi-tt ġ-ibrraniyn, 
					</seg>
					<seg id="b.ACT.13.47" type="verse">
						ašku ġmkad a-s-aġ-yuṣṣa sidi rbbi. inna: ‹giġ-k d-tifawt i-ayt-tmizar aggugnin, a-tjjnjmt mddn ar ttmi n-wakal.›» 
					</seg>
					<seg id="b.ACT.13.48" type="verse">
						lliġ sfldn ibrraniyn i-mayad, frḥn bahra alġn awal n-sidi rbbi. wrrin amnn s-yasuɛ kullu willi iẓli rbbi ad-kšmn s-tudrt idumn. 
					</seg>
					<seg id="b.ACT.13.49" type="verse">
						sfldn mddn i-lh̬bar n-siditnnġ ġ-kullu tamazirt-an. 
					</seg>
					<seg id="b.ACT.13.50" type="verse">
						imma ayt-yudaya sshiyysn timġarin tibrraniyin ist-tgʷmma mqqurnin lli-tɛbadnin rbbi d-uwdmawn mqqurnin n-tmdint-an, aylliġ nkrn mddn ggutnin ar-ssrfufunn bulus d-barnaba ssmsrn-tn zġ-tmazirt-an. 
					</seg>
					<seg id="b.ACT.13.51" type="verse">
						issus fllasn bulus d-barnaba agdrur n-iḍarn-nsn ad-asn-ig tamatart, ftun s-tmdint n-iquniyya. 
					</seg>
					<seg id="b.ACT.13.52" type="verse">
						imma imḥḍarn lli-fln ġ-anṭakiyya, ɛmmrn ntni s-lfrḥ ula s-rruḥ lqudus. 
					</seg>
				</div>
				<div id="b.ACT.14" type="chapter">
					<seg id="b.ACT.14.1" type="verse">
						ikšm bulus d-barnaba s-tgmmi n-tẓallit n-ayt-yudaya ġ-iquniyya ġmklli skarn ġ-tmdinin yaḍni, sawln i-mddn aylliġ iwrri iggut ma-yumnn s-yasuɛ, gan zġ-ayt-yudaya ula ibrraniyn. 
					</seg>
					<seg id="b.ACT.14.2" type="verse">
						imma ayt-yudaya lli-ur-rinin ad-amnn, nkrn ar-sshiyyasn ibrraniyn baš ad-asin tanuwwašt f-aytmatn. 
					</seg>
					<seg id="b.ACT.14.3" type="verse">
						iqama ġin bulus d-barnaba kigan d-uwssan, ar-sawaln f-siditnnġ s-zzɛamt. ifk-asn siditnnġ taḥkimt ad-skarn lmɛjizat d-tmitar tjhhdnin ġ-lgddam n-mddn-an, baš ad-issann izd lḥqq a-iga-wawal l-lbaraka lli-s-a-tbrraḥn. 
					</seg>
					<seg id="b.ACT.14.4" type="verse">
						ayt-tmdint-an bḍan f-sin. kra ibidd d-ayt-yudaya, kra ibidd d-irqqasn. 
					</seg>
					<seg id="b.ACT.14.5" type="verse">
						mšawarn ilmma kra n-mddn zġ-ibrraniyn d-ayt-yudaya d-imġarn-nsn, skrn f-ad-ssrfufnn bulus d-barnaba, irin a-tn-kkatn s-iẓran nġn-tn. 
					</seg>
					<seg id="b.ACT.14.6" type="verse">
						imma ntni sfldn f-ġaylli fllasn nuwwan, rwln s-tmdinin n-listra d-darba ġ-tmazirt n-likuniyya ula s-tsgiw yaḍni n-tmazirt-an, 
					</seg>
					<seg id="b.ACT.14.7" type="verse">
						ar-ġin-tbrraḥn s-lh̬bar ifulkin. 
					</seg>
					<seg id="b.ACT.14.8" type="verse">
						illa yan-urgaz ġ-listra, kušmn-as iḍarn zġ-lliġ ilul, ur-jju-ifti. 
					</seg>
					<seg id="b.ACT.14.9" type="verse">
						iskiws ar-isflid i-maylli ittini bulus i-mddn. issmaqql gis bulus, iẓr-t yumn aylliġ iẓḍar a-ijji. 
					</seg>
					<seg id="b.ACT.14.10" type="verse">
						yini-as s-wawal itjhhdn: «nkr-d, tbiddt f-iḍarn-nnk,» s-yukʷi ibidd f-iḍarn-ns iftu. 
					</seg>
					<seg id="b.ACT.14.11" type="verse">
						lliġ ẓran mddn ma-iskr bulus, alln awal-nsn inin s-wawal n-ayt-likuniyya: «hati gguzn-d ilahat-nnġ s-darnnġ, wrrin s-ssift n-bnadm.» 
					</seg>
					<seg id="b.ACT.14.12" type="verse">
						ġaln is-iga barnaba ‹zafs›, ig bulus ‹harmas› ašku nttan a-isawaln s-uggʷar. 
					</seg>
					<seg id="b.ACT.14.13" type="verse">
						tlla-tgmmi n-‹zafs› ġ-brra n-tmdint. yašk-id-unmġur n-willi tɛbadnin ilah-an, yawi-d izgarn s-imi n-tmdint, agʷln-asn taggʷatin n-ijddign. yiri nttan ula kullu wiyyaḍ a-n-srsn tiġrsiw ġ-lgddam n-barnaba d-bulus ar-tn-tɛbadn. 
					</seg>
					<seg id="b.ACT.14.14" type="verse">
						lliġ sfldn irqqasn i-mayan, bbin timlsa-nsn azzln s-wammas-nsn inin-asn s-jjhd: 
					</seg>
					<seg id="b.ACT.14.15" type="verse">
						«mayd ra-tnawlm? hati bnadm ka-nga zund kunni. nuška-d nawi-awn-d lh̬bar ifulkin baš a-tflm tiġawsiwin-ad h̬wanin lli-tskarm, twrrim tissanm rbbi lli-iddrn. nttan a-iskrn ignwan d-wakal d-imdwan ula kullu ma-gisn-illan. 
					</seg>
					<seg id="b.ACT.14.16" type="verse">
						kullu mayd izrin yudja mddn ġ-kraygatt tamazirt ad-zaydn ġ-uġaras nna-ran. 
					</seg>
					<seg id="b.ACT.14.17" type="verse">
						walaynni ur-kʷn-ifil bla tamatart n-is-illa nttan, ašku imla-yawn-d mnšk a-bahra-ifulki. ar-awn-d-yakka anẓar zġ-ignwan ula tamgra ġ-uzmz-ns. ar-iššbaɛ adis-nnun s-umššu iɛmmr ul-nnun s-lfrḥ.» 
					</seg>
					<seg id="b.ACT.14.18" type="verse">
						ġmkad a-inna barnaba d-bulus, walaynni bḥra ur-ḥṣarn mddn-an kullutn ad-ur-ġrsn ġ-lgddam-nsn. 
					</seg>
					<seg id="b.ACT.14.19" type="verse">
						aškin-d ilmma kra n-ayt-yudaya zġ-anṭakiyya n-bisidiyya d-iquniyya. sshiyysn mddn-an ggutnin, aylliġ nkrn ar-kkatn bulus s-iẓran. zukrn-t s-brra n-tmdint, ġaln is-immut. 
					</seg>
					<seg id="b.ACT.14.20" type="verse">
						munn-d ilmma imḥḍarn lullin-as, s-inkr bulus iwrri s-tmdint. ndid azkka iffuġ nttan d-barnaba ddun s-tmdint n-darba. 
					</seg>
					<seg id="b.ACT.14.21" type="verse">
						ar-itbrraḥ bulus d-barnaba s-lh̬bar ifulkin ġ-darba, aylliġ iggut ma-iwrrin gan imḥḍarn i-lmasiḥ. wrrin ilmma ntni s-tmdinin n-listra d-iquniyya d-anṭakiyya n-bisidiyya, 
					</seg>
					<seg id="b.ACT.14.22" type="verse">
						ar-ssdusn ulawn n-imḥḍarn ar-tn-zzɛamn ad-zgan ġ-uġaras l-lmasiḥ, ar-asn-ttinin: «s-trfufnt iggutn a-s-d-iqqan a-nkšm s-tgldit n-rbbi.» 
					</seg>
					<seg id="b.ACT.14.23" type="verse">
						isti bulus d-barnaba ġ-kraygatt amnaggar mad-asn-itggan imġarn. ar-tẓallan ar-taẓumn ar-tn-faln ġ-ufus n-siditnnġ lli-s-umnn. 
					</seg>
					<seg id="b.ACT.14.24" type="verse">
						zrin zġ-tmazirt n-bisidiyya s-tmazirt n-bamfiliyya. 
					</seg>
					<seg id="b.ACT.14.25" type="verse">
						ar-tbrraḥn s-wawal n-rbbi ġ-tmdint n-barga, zaydn ilmma s-lmrsa n-attaliyya. 
					</seg>
					<seg id="b.ACT.14.26" type="verse">
						amẓn anaw ssudun ġ-umda aylliġ ruḥn anṭakiyya. tamdint-an a-zġ-tn-safḍn aytmatn ġ-isizwar lliġ-tn-fkan ġ-ufus n-rbbi a-ibark ġ-twuri-nsn. ġmkan a-s-kmmln tawuri-an. 
					</seg>
					<seg id="b.ACT.14.27" type="verse">
						lliġ kšmn s-anṭakiyya, ssmunn-d ayt-umnaggar. inin-asn f-kullu ma-srsn-iskr rbbi, ula mamnk a-irẓm imi i-ayt-tmizar yaḍni ad-amẓn aġaras l-lmasiḥ. 
					</seg>
					<seg id="b.ACT.14.28" type="verse">
						qaman d-imḥḍarn n-ġin kra n-iyrn. 
					</seg>
				</div>
				<div id="b.ACT.15" type="chapter">
					<seg id="b.ACT.15.1" type="verse">
						aškin-d kra n-mddn zġ-tmazirt n-yudaya s-anṭakiyya, bdun ar-sslmadn aytmatn ar-ttinin: «iġ-ur-tẓẓullim i-ddat-nnun ġmklli ittini ššrɛ n-musa, ur-ra-tiẓḍarm a-tnjmm.» 
					</seg>
					<seg id="b.ACT.15.2" type="verse">
						iẓi didsn bulus d-barnaba f-wawal-ad ar-didsn-tmjaḥadn, aylliġ skrn aytmatn n-umnaggar f-ad-aznn bulus d-barnaba d-kra ġ-wiyyaḍ s-urušalim, baš ad-sqsan irqqasn d-imġarn f-tġawsa-yad. 
					</seg>
					<seg id="b.ACT.15.3" type="verse">
						safḍn-tn ġakudan, zrin ġ-tmizar n-finiqiyya d-samira, awin lh̬bar i-ayt-tmizar-an f-mamnk ad-umẓn ibrraniyn aġaras l-lmasiḥ. frḥn aytmatn kullutn lliġ sfldn i-lh̬bar-ad. 
					</seg>
					<seg id="b.ACT.15.4" type="verse">
						lliġ ruḥn urušalim ssmrḥban srsn ayt-umnaggar d-irqqasn d-imġarn. yini-asn bulus d-barnaba f-kullu ma-srsn-iskr rbbi. 
					</seg>
					<seg id="b.ACT.15.5" type="verse">
						walaynni nkrn kra n-imumnn l-lmdhb n-ifarisin inin-asn: «iqqan-kʷn-d a-tuṣṣam ibrraniyn ad-ẓẓalln i-ddat-nsn ar-skarn s-ššrɛ n-musa.» 
					</seg>
					<seg id="b.ACT.15.6" type="verse">
						mnaggarn ilmma irqqasn d-imġarn baš ad-mšawarn f-tġawsa-yad. 
					</seg>
					<seg id="b.ACT.15.7" type="verse">
						yigat-wawal aylliġ inkr bṭrus yini-asn: «way-aytma, tssnm ġ-uwssan zwarnin isti-yyi rbbi zġ-gigun baš ad-sfldn ibrraniyn f-imi-nu i-lh̬bar ifulkin amnn srs. 
					</seg>
					<seg id="b.ACT.15.8" type="verse">
						rbbi issnn ma-illan ġ-uwl n-kullu mddn, iml-aġ ġakudan is-irḍa f-ibrraniyn, ašku ula ntni ifka-yasn rruḥ lqudus ġmklli-aġ-t-ifka nkkʷni. 
					</seg>
					<seg id="b.ACT.15.9" type="verse">
						ur-tn-ibḍi didnnġ, ašku issġus ulawn-nsn ula ntni lliġ umnn s-yasuɛ. 
					</seg>
					<seg id="b.ACT.15.10" type="verse">
						imma ġilad, mah̬ aylliġ tram a-tẓim d-rbbi, tgm taẓayt f-imḥḍarn-an lli-mi-ur-nẓḍar a-stt-nasi nkkʷni ula imzwura-nnġ? 
					</seg>
					<seg id="b.ACT.15.11" type="verse">
						uhu, numn izd lḥnant n-siditnnġ yasuɛ a-s-nnjm, d-ġmkad a-s-rad-njmn ula ntni.» 
					</seg>
					<seg id="b.ACT.15.12" type="verse">
						fssan aytmatn-an kullutn, sfldn ilmma i-mad-asn-ittini barnaba d-bulus f-lmɛjizat d-tmitar tjhhdnin lli-iskr rbbi f-ufus-nsn ġ-gr ayt-tmizar yaḍni. 
					</seg>
					<seg id="b.ACT.15.13" type="verse">
						lliġ kmmln awal-nsn, inkr yaɛqub yini-asn: «way-aytma sfldat-iyi. 
					</seg>
					<seg id="b.ACT.15.14" type="verse">
						inna-yaġ simɛan f-mamnk ad-aġ-imla rbbi ġ-isizwar is-ira a-iẓli zġ-gr ibrraniyn kra n-mddn ad-gn wins. 
					</seg>
					<seg id="b.ACT.15.15" type="verse">
						ġmkad ad-nnan ula lanbiya ġ-warratn n-rbbi inna: 
					</seg>
					<seg id="b.ACT.15.16" type="verse">
						‹tigira n-mayan rad-d-wrriġ, bnuġ tigmmi ih̬ʷlan n-dawd, bnuġ iġurban-ns lli-ḍrnin. ra-stt-id-ssnkrġ 
					</seg>
					<seg id="b.ACT.15.17" type="verse">
						baš ad-wrrin kullu ayt-tmizar yaḍni ar-siggiln s-sidi rbbi, ula kullu ibrraniyn lli-mi-ġriġ ad-gn winu. 
					</seg>
					<seg id="b.ACT.15.18" type="verse">
						ġmkad a-s-inna sidi rbbi lli-iskarn kullu mayad, ityawssan dars zġ-isizwar.›» 
					</seg>
					<seg id="b.ACT.15.19" type="verse">
						izayd yaɛqub yini-asn: «f-mayad a-f-rad-iniġ nkki: ra-yaf a-ur-ntšqu d-ayt-tmizar yaḍni lli-umẓnin aġaras n-rbbi, 
					</seg>
					<seg id="b.ACT.15.20" type="verse">
						walaynni ad-asn-nazn yat-tbrat nini-asn ad-tanfn i-irkan l-laṣnam ula lfsad, ula-da-šttan tifiyi n-ma-iqajjin ula idammn. 
					</seg>
					<seg id="b.ACT.15.21" type="verse">
						ašku myarn mddn ġ-kraygatt tamdint a-fllasn-aqran ššrɛ n-musa ġ-tgʷmma n-tẓallit, ar-tn-tuṣṣan a-srs-skarn, kraygatt ass n-usunfu zġ-tasut n-tasutin sul s-ġilad.» 
					</seg>
					<seg id="b.ACT.15.22" type="verse">
						mšaškan-d ilmma irqqasn d-imġarn d-ayt-umnaggar kullutn, skrn f-ad-stin kra n-mddn-nsn ad-munn d-bulus d-barnaba s-anṭakiyya. stin yahuda lli-mi-ttinin barsaba, nttan d-sila. ntni, ar-tn-tuqqarn aytmatn kullutn. 
					</seg>
					<seg id="b.ACT.15.23" type="verse">
						aznn didsn yat-tbrat, tyaran gis iwaliwn-ad: «zġ-aytmatun irqqasn ula imġarn, i-aytmatnnġ n-tmizar yaḍni ġ-anṭakiyya d-suriyya d-kilikiyya. ad-awn-tili sslamt. 
					</seg>
					<seg id="b.ACT.15.24" type="verse">
						nsfld f-kra n-mddn uškan-in zġ-darnnġ inin-awn kra-s-awn-t-ssṭiyyrn aylliġ tusim taġuft f-iwaliwn-nsn. walaynni urd nkkʷni a-tn-in-yuznn. 
					</seg>
					<seg id="b.ACT.15.25" type="verse">
						mayan a-f-d-nmnaggar ġilad, nmšaška-d kullwaġ a-nsti kra n-mddn nazn-tn-in s-darun, a-n-munn d-aytmatnnġ ɛzzanin barnaba d-bulus 
					</seg>
					<seg id="b.ACT.15.26" type="verse">
						lli-fkanin ih̬fawn-nsn f-ism n-siditnnġ yasuɛ lmasiḥ. 
					</seg>
					<seg id="b.ACT.15.27" type="verse">
						ġmkad a-f-n-nuzn yahuda d-sila ad-awn-inin f-kullu mayd-awn-in-nura. 
					</seg>
					<seg id="b.ACT.15.28" type="verse">
						ašku imla-yaġ-d rruḥ lqudus ula ih̬f-nnġ, a-ur-fllawn-ng kra n-taẓayt abla tiġawsiwin-ad hiyyanin: 
					</seg>
					<seg id="b.ACT.15.29" type="verse">
						a-ur-tšttam ma-ityawġrasn i-laṣnam ula idammn ula tifiyi n-ma-iqajjin, taggugm zġ-lfsad. afulki a-rad-awn-yili, iġ-a-ttanfm i-tġawsiwin-ad. a-kʷn-iɛawn rbbi.» 
					</seg>
					<seg id="b.ACT.15.30" type="verse">
						safḍn-tn ilmma s-anṭakiyya. lliġ-n-lkmn tamdint-an, ssmunn-d ayt-umnaggar kullutn fkn-asn tabrat. 
					</seg>
					<seg id="b.ACT.15.31" type="verse">
						lliġ-tt-ġran ntni, frḥn s-iwaliwn n-irqqasn lli-s-tn-zzɛamn. 
					</seg>
					<seg id="b.ACT.15.32" type="verse">
						isawl ilmma yahuda d-sila s-aytmatn-an, ar-tn-zzɛamn ar-tn-ssdusn, ašku gan ula ntni zġ-willi ittinin iwaliwn nna-yasn-imala rbbi. 
					</seg>
					<seg id="b.ACT.15.33" type="verse">
						tigira n-ma-darsn-gawrn kra n-uwssan, safḍn-tn aytmatn s-sslamt, wrrin s-dar ġwilli-tn-uznnin. 
					</seg>
					<seg id="b.ACT.15.35" type="verse">
						imma bulus d-barnaba qaman ġ-anṭakiyya, ar-sslmadn ar-tbrraḥn s-wawal n-siditnnġ ntni d-wiyyaḍ ggutnin. 
					</seg>
					<seg id="b.ACT.15.36" type="verse">
						yan-wass isawl bulus s-barnaba yini-as: «a-nwrri s-dar aytmatn ġ-tmdinin kullutnt lli-ġ-nbrrḥ s-wawal n-siditnnġ, a-nẓr mamnk ad-gan.» 
					</seg>
					<seg id="b.ACT.15.37" type="verse">
						ira barnaba ad-didsn-awin yuḥanna lli-mi-ttinin marqus. 
					</seg>
					<seg id="b.ACT.15.38" type="verse">
						imma bulus inna-yas: «ur-išwi a-didnnġ-nawi ġwalli-aġ-n-ifln tawala-lli ġ-tmazirt n-bamfiliyya, ur-didnnġ-ikmmil tawuri.» 
					</seg>
					<seg id="b.ACT.15.39" type="verse">
						ur-ẓḍarn ad-d-mšaškan f-tġawsa-yad, bḍun ifl yan yan. barnaba yiwi dids marqus, issudu ġ-umda s-igzir n-qubrus. 
					</seg>
					<seg id="b.ACT.15.40" type="verse">
						imma bulus isti sila a-ig asmun-ns. fkn-tn ilmma aytmatn ġ-ufus n-siditnnġ a-gisn-ibark, ffuġn zġ-ġin. 
					</seg>
					<seg id="b.ACT.15.41" type="verse">
						ar-tkkan tamazirt n-suriyya ula kilikiyya ar-ssdusn imnaggarn n-aytmatn. 
					</seg>
				</div>
				<div id="b.ACT.16" type="chapter">
					<seg id="b.ACT.16.1" type="verse">
						ar-itmuddu bulus aylliġ izri zġ-tmdint n-darba iruḥ tamdint n-listra. yili ġin yan-umḥḍar l-lmasiḥ ism-ns timutaws, ig yus n-yat-tmumnt ullt-yudaya imma babas iga gu-yunan. 
					</seg>
					<seg id="b.ACT.16.2" type="verse">
						aytmatn ġ-listra ula ġ-iquniyya ar-kullu-ttinin f-timutaws is-iga amumn ifulkin. 
					</seg>
					<seg id="b.ACT.16.3" type="verse">
						yiri bulus a-t-dids-yawi. iẓẓall-as ġakudan i-ddat-ns, ašku ayt-yudaya ġ-tmdint-an ssnn is-iga babas abrrani. 
					</seg>
					<seg id="b.ACT.16.4" type="verse">
						ddun ilmma ar-tkkan timdinin, ar-tawin lh̬bar i-aytmatn f-maylli-f-d-mšaškan irqqasn d-imġarn ġ-urušalim, ar-tn-tuṣṣan ad-skarn s-iwaliwn-an. 
					</seg>
					<seg id="b.ACT.16.5" type="verse">
						ġmkad a-s-a-tdusn imnaggarn n-aytmatn ġ-uġaras l-lmasiḥ, ar-ttigatn ass f-wass. 
					</seg>
					<seg id="b.ACT.16.6" type="verse">
						ur-tn-yudji rruḥ lqudus ad-tbrraḥn s-wawal n-rbbi ġ-tmazirt n-asiyya. zaydn ġakudan ar-tkkan tamazirt n-frijiyya ula galaṭiyya. 
					</seg>
					<seg id="b.ACT.16.7" type="verse">
						lliġ lkmn tama n-misiyya irin ad-kšmn s-tmazirt n-bitiniyya, walaynni ur-tn-yudji rruḥ n-yasuɛ. 
					</seg>
					<seg id="b.ACT.16.8" type="verse">
						zrin ġakudan f-misiyya, ddun s-lmrsa n-truwwas. 
					</seg>
					<seg id="b.ACT.16.9" type="verse">
						ġ-iḍ-an a-iwarga bulus yan-urgaz gu-makiduniyya ibidd iḍalb-t bahra yini-as: «ašk-id s-makiduniyya tɛawnt-aġ.» 
					</seg>
					<seg id="b.ACT.16.10" type="verse">
						lliġ iẓra bulus tawargit-an, nskr f-a-nddu ġakudan s-tmazirt n-makiduniyya, ašku nssn is-aġ-n-iġra rbbi ġmkan ad-asn-nawi lh̬bar ifulkin. 
					</seg>
					<seg id="b.ACT.16.11" type="verse">
						namẓ anaw nbbi zġ-truwwas s-igzir n-samutraki. ndid azkka nlkm lmrsa n-nyabulis. 
					</seg>
					<seg id="b.ACT.16.12" type="verse">
						namẓ ġin aġaras s-filibbi. tga nttat tamdint imqqurn ġ-tsga-yan n-makiduniyya, bnan-tt rruman. ngawr ġin kra n-uwssan. 
					</seg>
					<seg id="b.ACT.16.13" type="verse">
						ġ-wass n-usunfu nffuġ s-brra n-tmdint nddu s-tama n-wasif, ašku nenna d-ih̬f-nnġ ra-yili ġin kra n-mani ġ-a-tmunun ayt-yudaya ar-gis-tẓallan. nskiws ar-nsawal d-tmġarin lli-n-munnin ġin. 
					</seg>
					<seg id="b.ACT.16.14" type="verse">
						tili gisnt yat-tmġart ism-ns lidiyya, tga ullt-tayatira ar-tzznza ttub aẓggʷaġ. tga zġ-tilli tɛbadnin rbbi. ih̬dm siditnnġ ġ-uwl-ns ġ-tasaɛt-an aylliġ tumn s-kullu maylli inna bulus. 
					</seg>
					<seg id="b.ACT.16.15" type="verse">
						nssddm-tt ilmma ġ-waman nttat d-ayt-tgmmi-ns. tḍalb zġ-ginnġ: «iġ-iyi-tgam d-tad yumnn s-siditnnġ, aškad-d tgguzm ġ-tgmmi-nu.» tamẓ ginnġ. 
					</seg>
					<seg id="b.ACT.16.16" type="verse">
						yan-wass nffuġ niri adġar n-tẓallit, s-nmnaggar yat-tfruh̬t tga tismgt. illa gis yal-ljnn lli-dar taḥkimt ad-as-imala ma-ra-ijru. id-bab-ns ar-fllas-tamẓn iqaridn ggutnin zġ-mddn lli-ranin ad-issann ma-rad-asn-yili. 
					</seg>
					<seg id="b.ACT.16.17" type="verse">
						imma nttat, tḍfar bulus d-usmun-ns ar-ttġuwwat ar-fllannġ-ttini: «mddn-ad gan ih̬ddamn n-rbbi amattuy. ar-awn-tbrraḥn f-mamnk a-ra-tiẓḍarm a-tnjmm.» 
					</seg>
					<seg id="b.ACT.16.18" type="verse">
						ar-bdda-tskar ġmkan kigan d-uwssan. ar yan-wass ṭiyyr-as i-bulus bahra, igrawl gis yamr ljnn: «s-ism n-yasuɛ lmasiḥ, ffuġ zġ-gis.» iffuġ ljnn ġakudan. 
					</seg>
					<seg id="b.ACT.16.19" type="verse">
						lliġ ẓran id-bab n-tsmgt is-ur-sul-ra-fllas-tamẓn yat, ġwin bulus d-sila zukrn-tn s-ssuq s-dar ġwilli tḥkamnin. 
					</seg>
					<seg id="b.ACT.16.20" type="verse">
						dḥin-tn-in s-lgddam n-imġarn l-lmḥkama n-rruman inin: «ġwid gan ayt-yudaya, ssmrwin tamdint-nnġ bahra. 
					</seg>
					<seg id="b.ACT.16.21" type="verse">
						ar-tbrraḥn f-kra n-tnbaḍin, ur-fllannġ-iḥlla a-tnt-nqbl ula-da-srsnt-nskar nkkʷni n-ayt-ruma.» 
					</seg>
					<seg id="b.ACT.16.22" type="verse">
						bzgn fllasn ġwilli-asn-sutlnin. nkrn imġarn l-lmḥkama uṣṣan imh̬zniyn ad-fllasn-bbin timlsa ssġuršn-tn. 
					</seg>
					<seg id="b.ACT.16.23" type="verse">
						lliġ-tn-utn bahra, grn-tn-in ġ-lḥbs, uṣṣan angabal l-lḥbs a-issdus i-imi. 
					</seg>
					<seg id="b.ACT.16.24" type="verse">
						lliġ isfld-ungabal i-luṣit-ad, ig-tn-in ġ-tḥanut n-wallaġ, iqqn iḍarn-nsn ġ-gr-tfrsa ẓẓaynin. 
					</seg>
					<seg id="b.ACT.16.25" type="verse">
						ġ-ṭuẓẓunt n-iḍ-an ar-itẓalla bulus d-sila ar-ttirirn ar-talġn rbbi. ar-asn-sflidn iḥbbasn yaḍni. 
					</seg>
					<seg id="b.ACT.16.26" type="verse">
						s-immussa-wakal s-jjhd, ndudin iġurban zġ-llsas, rẓmn imawn l-lḥbs kullutn, fsint ssnasl f-kraygatt yan. 
					</seg>
					<seg id="b.ACT.16.27" type="verse">
						ittfaq-d-ungabal, iẓr imawn l-lḥbs rẓmn, iġal is-rwln iḥbbasn. ildi-d taẓẓit a-inġ ih̬f-ns. 
					</seg>
					<seg id="b.ACT.16.28" type="verse">
						iġr-as bulus s-jjhd yini-as: «ad-ur-thlkt ih̬f-nnk. hati nlla kullwaġ.» 
					</seg>
					<seg id="b.ACT.16.29" type="verse">
						iġr-ungabal i-mad-as-d-itawin tifawt, yazzl s-darsn iḍr-n f-ifaddn-ns ġ-lgddam n-bulus d-sila, ar-srs-tkkat tawda. 
					</seg>
					<seg id="b.ACT.16.30" type="verse">
						yawi-tn ilmma s-brra l-lḥbs yini-asn: «wa-id-sidi, ma-yyi-d-iqqann a-t-skrġ baš ad-njmġ?» 
					</seg>
					<seg id="b.ACT.16.31" type="verse">
						inin-as: «amn s-siditnnġ yasuɛ tnjmt kiyi d-ayt-tgmmi-nnk.» 
					</seg>
					<seg id="b.ACT.16.32" type="verse">
						sawln srs s-wawal n-siditnnġ nttan d-ayt-tgmmi-ns kullutn. 
					</seg>
					<seg id="b.ACT.16.33" type="verse">
						yawi-tn ġ-tasaɛt-an ġ-iyḍ, isird-asn tiggas-nsn. ssddmn-t ilmma ġ-waman, ntta d-ayt-tgmmi-ns kullutn. 
					</seg>
					<seg id="b.ACT.16.34" type="verse">
						išškšm-tn s-tgmmi isrs-asn-in mad-šttan, ifrḥ bahra ntta d-kullu ayt-tgmmi-ns ašku wrrin umnn s-rbbi. 
					</seg>
					<seg id="b.ACT.16.35" type="verse">
						zikk ṣbaḥ nkrn imġarn l-lmḥkama n-rruman, aznn kra n-imh̬zniyn s-lḥbs inin: «rẓmat i-irgazn-an.» 
					</seg>
					<seg id="b.ACT.16.36" type="verse">
						yašk-id-ungabal s-dar bulus yini-as: «ha-imġarn uznn-d awal ad-awn-rẓmn. ffuġat ġilad, tddum s-sslamt.» 
					</seg>
					<seg id="b.ACT.16.37" type="verse">
						imma bulus isawl s-imh̬zniyn yini-asn: «ha-ntni ssġuršn-aġ ġ-lgddam n-kullu mddn wah̬h̬a ur-ginnġ-ufin kra iffuġn lqanun. dḥin-aġ-d s-lḥbs, d-nkkʷni nga zġ-willi ṭṭafnin taġamt ġ-ayt-ruma. is-ran ad-aġ-ssufġn ġilad s-tntla? nkkʷni ur-ra-nffuġ. ih̬ṣṣa imġarn-an ad-d-aškin ssufġn-aġ-n.» 
					</seg>
					<seg id="b.ACT.16.38" type="verse">
						ddun imh̬zniyn inin i-imġarn f-mad-nnan. iksaḍn ntni lliġ sfldn f-bulus d-sila is-darsn lḥqq n-ayt-ruma. 
					</seg>
					<seg id="b.ACT.16.39" type="verse">
						aškin-d ḍalbn zġ-gisn ad-asn-ṣamḥn, awin-tn ilmma s-brra ḍalbn-tn ad-ffuġn tamdint. 
					</seg>
					<seg id="b.ACT.16.40" type="verse">
						ġmkan a-s-ffuġn zġ-lḥbs, ddun ilmma s-tgmmi n-lidiyya. mnaggarn gis d-aytmatn ar-tn-zzɛamn, amẓn ilmma aġaras. 
					</seg>
				</div>
				<div id="b.ACT.17" type="chapter">
					<seg id="b.ACT.17.1" type="verse">
						zrin zġ-tmdint n-amfibulis ula abuluniyya, lkmn tamdint n-tasaluniki. tili ġin yat-tgmmi n-tẓallit n-ayt-yudaya. 
					</seg>
					<seg id="b.ACT.17.2" type="verse">
						ikšm srs bulus ġmklli iskar ġ-tmdinin yaḍni. kraḍ-uwssan n-usunfu ar-ġin-isawal d-mddn, ar-asn-imala ma-ityaran ġ-warratn n-rbbi 
					</seg>
					<seg id="b.ACT.17.3" type="verse">
						ar-asn-ittini: «iqqan-d ġwalli igan lmasiḥ a-irfufn bahra, inkr-d ilmma zġ-lmut.» ar-asn-ittini: «yasuɛ lli-f-a-yawn-tbrraḥġ, nttan a-igan lmasiḥ lli-s-a-ttqlm.» 
					</seg>
					<seg id="b.ACT.17.4" type="verse">
						amnn kra n-ayt-yudaya s-maylli-asn-ittini, ntni ula yan-mnnaw zġ-ibrraniyn lli-tɛbadnin rbbi, d-kra n-tmġarin ist-tgʷmma mqqurnin ġ-tmdint-an, wrrin kullu biddn d-bulus d-sila. 
					</seg>
					<seg id="b.ACT.17.5" type="verse">
						imma wiyyaḍ ġ-ayt-yudaya usin fllasn tanuwwašt. awin-d kra n-irgazn ʷh̬šnnin zġ-ssuq, ġrn i-mddn ggutnin ad-didsn-munn, ssduyn-d tamdint kullutt. azzln s-tgmmi n-yasun, ar-siggiln s-bulus d-sila baš a-tn-ssufġn s-wammas n-mddn. 
					</seg>
					<seg id="b.ACT.17.6" type="verse">
						lliġ ur-tn-ufin, zukrn yasun d-kra n-aytmatn yaḍni s-dar imġarn n-tmdint, ar-tġuwwatn ar-ttinin: «ġwilli ssgrawlnin ddunit kullutt, hatni uškan-d ula s-ġid, 
					</seg>
					<seg id="b.ACT.17.7" type="verse">
						išškšm-tn yasun s-tgmmi-ns. ffuġn ntni zġ-lqanun n-qayṣr, ar-ttinin illa yan-ugllid yaḍni ism-ns yasuɛ.» 
					</seg>
					<seg id="b.ACT.17.8" type="verse">
						lliġ sfldn mddn d-imġarn-nsn i-mayad, mrwin bahra. 
					</seg>
					<seg id="b.ACT.17.9" type="verse">
						ḍalbn ilmma fllasn ḍḍmant zġ-yasun d-aytmatn yaḍni, rẓmn-asn. 
					</seg>
					<seg id="b.ACT.17.10" type="verse">
						lliġ-d-ḍrnt tillas, nkrn aytmatn safḍn bulus d-sila s-biriyya. lliġ lkmn tamdint-an, kšmn s-tgmmi n-tẓallit n-ayt-yudaya. 
					</seg>
					<seg id="b.ACT.17.11" type="verse">
						mddn-an n-biriyya, ur-qqurn ih̬fawn-nsn zund ayt-tasaluniki. ar-ttirin ad-sflidn i-wawal n-siditnnġ ar-tt-gis-tawin bahra, ar-siggiln ġ-warratn n-rbbi ass f-wass, baš ad-ẓrn is-yʷġẓan maylli-asn-ittini bulus. 
					</seg>
					<seg id="b.ACT.17.12" type="verse">
						yigat ma-iwrrin yumn zġ-ayt-yudaya ula kra n-tmġarin tibrraniyin ist-tgʷmma mqqurnin d-irgazn ibrraniyn ggutnin. 
					</seg>
					<seg id="b.ACT.17.13" type="verse">
						imma ayt-yudaya ġ-tasaluniki sfldn f-mamnk a-itbrraḥ bulus s-wawal n-rbbi ġ-biriyya. ddun sshiyysn mddn ssduyn ula tamdint-an. 
					</seg>
					<seg id="b.ACT.17.14" type="verse">
						nkrn aytmatn ġakudan, safḍn bulus s-tama n-umda. imma sila d-timutaws qaman ġ-biriyya. 
					</seg>
					<seg id="b.ACT.17.15" type="verse">
						iddu bulus, awin-t imddukkʷal-ns ar tamdint n-atina, fln-t-in ġin wrrin s-biriyya. yuṣṣa-tn bulus ad-inin i-sila d-timutaws a-n-dars-aškin ad-ur-maṭln. 
					</seg>
					<seg id="b.ACT.17.16" type="verse">
						lliġ a-srsn-itql bulus ġ-atina, iẓr tamdint-an tɛmmr s-laṣnam ar-tn-tɛbadn mddn. ṭiyyr-as bahra. 
					</seg>
					<seg id="b.ACT.17.17" type="verse">
						ikšm s-tgmmi n-tẓallit ar-isawal d-ayt-yudaya d-ibrraniyn lli-tɛbadnin rbbi. ar-isawal ula ġ-ssuq ass f-wass d-winna gis llanin. 
					</seg>
					<seg id="b.ACT.17.18" type="verse">
						imnaggar kra n-imslmdn l-lfalsafa, gan ‹ibikuriyn› ula ‹rwaqiyn›. kra gisn inna fllas: «ġwad ijrubbujn, ma-ira a-yini?» inin wiyyaḍ: «irwas is-a-isawal f-kra n-ilahat ar-tn-tɛbadn mddn ġ-tmizar yaḍni.» ġaln ntni is-a-isawal f-sin ilahat ašku ar-yaddr ‹yasuɛ› ula ‹tankra›. 
					</seg>
					<seg id="b.ACT.17.19" type="verse">
						awin-t ilmma s-usgawr n-imġarn n-tmdint-an, iga asgawr lli-mi-ttinin ‹aryus-bagus›. inin i-bulus: «is-trit ad-aġ-tmlt ma-iɛna-ulmmud-ad l-ljdid lli-s-a-ttbrraḥt? 
					</seg>
					<seg id="b.ACT.17.20" type="verse">
						ašku ar-tsawalt f-kra n-tġawsiwin ur-jju-nsfld i-zund ntnti. nra a-nissan ma-tga lmɛna-nsnt.» 
					</seg>
					<seg id="b.ACT.17.21" type="verse">
						ġmkad ad-gan ayt-atina ula kullu willi zdġnin ġ-tmdint-an, ur-a-sslhawn ih̬f-nsn abla ad-sflidn ar-sawaln f-aynna igan taġawsa l-ljdid. 
					</seg>
					<seg id="b.ACT.17.22" type="verse">
						ibidd bulus ġ-wammas n-usgawr yini-asn: «way-ayt-atina, ẓriġ-kʷn ar-bahra-ttuqqarm ilahat mknna gan. 
					</seg>
					<seg id="b.ACT.17.23" type="verse">
						lliġ a-tfjjijġ ġ-tmdint-nnun ar-tmnadġ idġarn lli-ġ-a-ttɛbadm. afġ-n yan ġ-iẓran lli-dar ttẓallam, tyaran gis iwaliwn-ad ‹ilah ur-ityawssann›. han ġwalli ttɛbadm bla-ti-tssnm, nttan a-f-rad-awn-sawlġ. 
					</seg>
					<seg id="b.ACT.17.24" type="verse">
						ašku rbbi lli-iskrn ddunit ula kullu ma-gis-illan, nttan a-igan sidis n-ignna ula win-wakal. ur-a-izddġ ġ-tgʷmma tyawskarnin s-ifassn n-bnadm. 
					</seg>
					<seg id="b.ACT.17.25" type="verse">
						ur-t-ih̬ṣṣa kra nskr nkkʷni, ašku ur-iḥtajja yat. nttan a-yakkan i-kullu mddn tudrt d-unfus ula kraygatt kra. 
					</seg>
					<seg id="b.ACT.17.26" type="verse">
						iskr zġ-tarwa n-yan-urgaz kullu tasutin n-bnadm ad-zdġn ġ-tmizar n-ddunit kullutt. iḥudda-yasn isggʷasn n-tudrt, igli-asn iwtta n-imzdġn-nsn. 
					</seg>
					<seg id="b.ACT.17.27" type="verse">
						iskr-asn ġmkan baš ad-siggiln s-rbbi a-ur-imil mnaggarn dids issann-t. walaynni rad-awn-iniġ, han ntta ur-n-yaggug f-yan ginnġ 
					</seg>
					<seg id="b.ACT.17.28" type="verse">
						ašku ‹nttan a-ġ-nddr nftu nili.› ġmklli nnan kra n-ayt-umarg-nnun: ‹ula nkkʷni nga tarwa-ns.› 
					</seg>
					<seg id="b.ACT.17.29" type="verse">
						«lliġ nga nkkʷni tarwa n-rbbi, illa fllannġ a-ur-nġal is-iga nttan zund kra ityawskarn zġ-uwrġ nġd nnuqrt nġd aẓru s-ifassn ula lɛaql n-bnadm. 
					</seg>
					<seg id="b.ACT.17.30" type="verse">
						ġayd izrin iṣbr rbbi d-willi ur-ssinnin mayan. imma ġilad yumr kullu mddn ġ-kraygatt mani ad-fln kullu mad-skarn yʷh̬šn. 
					</seg>
					<seg id="b.ACT.17.31" type="verse">
						ašku iqṣad yan-wass lli-ġ-ra-yut lḥukm s-lḥqq f-kullu ddunit f-ufus n-yan-urgaz lli-iẓli, iml srs tamatart i-kullu mddn lliġ-t-id-issnkr zġ-lmut.» 
					</seg>
					<seg id="b.ACT.17.32" type="verse">
						lliġ sfldn i-mayd inna bulus f-yan-d-inkrn zġ-lmut, kra gisn ar-iḍṣṣa. imma wiyyaḍ nnan: «ar tawala yaḍni tsawlt-aġ f-tġawsa-yad.» 
					</seg>
					<seg id="b.ACT.17.33" type="verse">
						iffuġ ilmma bulus zġ-darsn. 
					</seg>
					<seg id="b.ACT.17.34" type="verse">
						kra gisn yumn s-ma-s-asn-inna, munn dids. illa gisn yan zġ-imġarn n-usgawr-an ism-ns dyunisyus. tili yat-tmġart ism-ns damaris, ilin kra n-mddn yaḍni. 
					</seg>
				</div>
				<div id="b.ACT.18" type="chapter">
					<seg id="b.ACT.18.1" type="verse">
						tigira n-mayan iffuġ bulus zġ-atina iddu s-tmdint n-kurintus. 
					</seg>
					<seg id="b.ACT.18.2" type="verse">
						imnaggar ġin yan-urgaz gu-yudaya ism-ns akila, ig laṣl-ns zġ-tmazirt n-buntus. ikka-d tamazirt n-iṭalya ġ-uwssan-an, ntta d-tmġart-ns briskilla, ašku qayṣr kludyus yumr kullu ayt-yudaya ad-ffuġn tamdint n-ruma. iddu darsn bulus s-tgmmi, 
					</seg>
					<seg id="b.ACT.18.3" type="verse">
						igawr darsn ar-didsn-ith̬dam, ašku yat a-tga-twuri-nsn ntni d-bulus, ar-gnnun ih̬iyyamn. 
					</seg>
					<seg id="b.ACT.18.4" type="verse">
						kraygatt ass n-usunfu ar-ittidu bulus s-tgmmi n-tẓallit, ar-isawal d-ayt-yudaya d-ibrraniyn, ig-n tiqqi-ns a-tn-irar ad-amnn zund ntta. 
					</seg>
					<seg id="b.ACT.18.5" type="verse">
						lliġ-d-ilkm sila d-timutaws zġ-tmazirt n-makiduniyya, afn-in bulus ilha s-tbrraḥt n-wawal n-rbbi, ar-isawal s-ayt-yudaya s-lmɛqul yini-asn: «yasuɛ a-igan lmasiḥ lli-s-a-ttqlm.» 
					</seg>
					<seg id="b.ACT.18.6" type="verse">
						walaynni ẓin dids ayt-yudaya rgmn-t aylliġ fllasn issus timlsa-ns yini-asn: «ddnub-nnun f-ih̬f-nnun. nkki brraġ gigun. hati zġ-ġilad rad-dduġ s-ibrraniyn.» 
					</seg>
					<seg id="b.ACT.18.7" type="verse">
						iffuġ zġ-darsn, ikšm s-tgmmi n-yan-ubrrani ism-ns tityus-yusṭus. iga yan zġ-willi tɛbadnin rbbi, tili-tgmmi-ns ġ-tama n-tgmmi n-tẓallit. 
					</seg>
					<seg id="b.ACT.18.8" type="verse">
						imma krisbus amġar n-tgmmi n-tẓallit, ntta d-ayt-tgmmi-ns kullutn, wrrin umnn s-siditnnġ. ggutn wiyyaḍ ġ-tmdint-an n-kurintus wrrin umnn lliġ sfldn i-mad-asn-ittini bulus. ssddmn-tn ilmma aytmatn ġ-waman. 
					</seg>
					<seg id="b.ACT.18.9" type="verse">
						yan-iyḍ isawl-d siditnnġ s-bulus ġ-twargit yini-as: «ad-ur-tiksaṭṭ. zayd ar-tsawalt d-mddn a-ur-tfssat. 
					</seg>
					<seg id="b.ACT.18.10" type="verse">
						hati lliġ didk, ur-illi ma-ra-k-ilkm s-gar, ašku ggutn mddn-inu ġ-tmdint-ad.» 
					</seg>
					<seg id="b.ACT.18.11" type="verse">
						iqama bulus ġin asggʷas d-mnaṣṣ, ar-asn-isslmad awal n-rbbi. 
					</seg>
					<seg id="b.ACT.18.12" type="verse">
						walaynni ġ-uwssan lli-ġ-iga galyun lḥakm ġ-tmazirt-an n-ah̬aya, nkrn ayt-yudaya kullutn ġwin bulus awin-t s-lmḥkama 
					</seg>
					<seg id="b.ACT.18.13" type="verse">
						inin fllas: «argaz-ad ar-itrara mddn ad-ffuġn zġ-ššrɛ n-musa ar-tɛbadn rbbi s-mamnk yaḍni.» 
					</seg>
					<seg id="b.ACT.18.14" type="verse">
						yiri bulus a-fllasn-irar awal, s-inkr galyun ġakudan yini i-ayt-yudaya: «mrad is-tga-tġawsa-yad tin kra iffuġn lqanun nġd kra l-lbaḍl yʷh̬šnn, rad-awn-sfldġ. 
					</seg>
					<seg id="b.ACT.18.15" type="verse">
						walaynni ur-tgi h̬tad ġir taġawsa n-iwaliwn d-ismawn ula ššrɛ-nnun. zaydat tssnfaṣalm-t kunni i-ngratun. ur-rad-tḥkamġ nkki f-wan tiġawsiwin-ad.» 
					</seg>
					<seg id="b.ACT.18.16" type="verse">
						issmsr-tn zġ-lmḥkama. 
					</seg>
					<seg id="b.ACT.18.17" type="verse">
						ffuġn kullu, ġwin sustanis amġar n-tgmmi n-tẓallit, ar-t-kkatn ġ-tama l-lmḥkama. imma lḥakm galyun ur-tt-akkʷ-gisn-yiwi. 
					</seg>
					<seg id="b.ACT.18.18" type="verse">
						iqama bulus ġ-dar aytmatn ġ-kurintus yan mnnaw-uwssan. lliġ-didsn-imsafaḍ, iddu s-lmrsa n-kanh̬ariyya. ġin a-ġ-issmakkrd agayyu-ns, ig mayan tamatart n-kra-s-iqawl i-rbbi. yamẓ ilmma anaw issudu ġ-umda s-tmazirt n-suriyya, yawi dids akila d-briskilla. 
					</seg>
					<seg id="b.ACT.18.19" type="verse">
						ruḥn tamdint n-afsus, ifl-tn. ikšm nttan s-tgmmi n-tẓallit ar-isawal d-ayt-yudaya. 
					</seg>
					<seg id="b.ACT.18.20" type="verse">
						ḍalbn zġ-gis a-didsn-iqama, walaynni ur-iri a-imaṭl ġin. 
					</seg>
					<seg id="b.ACT.18.21" type="verse">
						imsafaḍ didsn yini-asn: «iġ-ira rbbi rad-d-wrriġ s-darun.» iffuġ afsus issudu ġ-umda, 
					</seg>
					<seg id="b.ACT.18.22" type="verse">
						aylliġ ilkm lmrsa n-qayṣriyya. yamẓ aġaras s-urušalim, insallam d-aytmatn n-umnaggar n-ġin, ikmml ilmma s-anṭakiyya. 
					</seg>
					<seg id="b.ACT.18.23" type="verse">
						iqama gis kra n-uwssan, imuddu ilmma ar-itkka tamazirt n-galaṭiyya ula frijiyya ar-issdus imḥḍarn kullutn. 
					</seg>
					<seg id="b.ACT.18.24" type="verse">
						ġ-uwssan-an a-ġ-d-yuška yan gu-yudaya ism-ns abullus s-afsus. iga laṣl-ns zġ-tmdint n-iskandariyya. ig wad bahra issnn mamnk a-isawal, yissan arratn n-rbbi bahra. 
					</seg>
					<seg id="b.ACT.18.25" type="verse">
						isfld f-ulmmud n-uġaras n-siditnnġ, ar-isawal s-mddn s-zzɛamt iggutn. ar-tn-isslmad f-iskkirn n-yasuɛ d-iwaliwn-ns ġmklli gan, walaynni ur-issin f-udum abla ġwalli-s-a-issddam yuḥanna. 
					</seg>
					<seg id="b.ACT.18.26" type="verse">
						yan-wass ar-isawal s-zzɛamt ġ-tgmmi n-tẓallit, tsfld-as briskilla d-akila. awin-t s-tgmmi, mln-as uggʷar f-uġaras n-rbbi baš a-t-yissan ġmklli iga. 
					</seg>
					<seg id="b.ACT.18.27" type="verse">
						yiri ilmma a-ibbi amda s-tmazirt n-ah̬aya. zzɛamn-t aytmatn a-iskr ġmkan, aran yat-tbrat i-imḥḍarn ġ-ah̬aya, ḍalbn-tn a-t-in-šškšmn s-gratsn. lliġ iruḥ nttan ah̬aya, ar-bahra-itɛawan ġwilli ibark rbbi umnn s-lmasiḥ. 
					</seg>
					<seg id="b.ACT.18.28" type="verse">
						ašku ar-isawal s-ayt-yudaya ġ-lgddam n-kullu mddn, aylliġ ur-ẓḍarn ntni a-fllas-rarn awal. ar-asn-imala zġ-warratn n-rbbi izd yasuɛ a-igan lmasiḥ lli-s-a-tqln. 
					</seg>
				</div>
				<div id="b.ACT.19" type="chapter">
					<seg id="b.ACT.19.1" type="verse">
						ġakud lliġ illa abullus ġ-kurintus, izri bulus zġ-ṭuẓẓunt n-tmazirt-an, ilkm tamdint n-afsus. yaf-n ġin kra n-imḥḍarn, 
					</seg>
					<seg id="b.ACT.19.2" type="verse">
						isqsa-tn: «is-awn-d-ityawfka rruḥ lqudus lliġ tumnm?» inin-as: «ur-jju-nsfld is-illa kra n-rruḥ lqudus.» 
					</seg>
					<seg id="b.ACT.19.3" type="verse">
						isqsa-tn ilmma: «ma-iga-udum lli-s-tddmm?» inin-as: «udum lli-s-a-issddam yuḥanna.» 
					</seg>
					<seg id="b.ACT.19.4" type="verse">
						yini-asn bulus: «ikka-ttin yuḥanna ar-issddam ġwilli ranin ad-fln ddnub-nsn wrrin s-rbbi, walaynni isawl-asn f-walli ra-d-yašk tigira-ns, a-t-igan d-yasuɛ. yuṣṣa-tn ad-srs-amnn.» 
					</seg>
					<seg id="b.ACT.19.5" type="verse">
						lliġ sfldn imḥḍarn-an i-mayd-asn-inna bulus, issddm-tn ġ-waman s-ism n-siditnnġ yasuɛ. 
					</seg>
					<seg id="b.ACT.19.6" type="verse">
						isrs fllasn ifassn-ns, s-d-fllasn-igguz rruḥ lqudus, ar-sawaln s-iwaliwn iġribn ar-tbrraḥn s-mad-asn-imala rbbi. 
					</seg>
					<seg id="b.ACT.19.7" type="verse">
						ma-itggan sin d-mraw n-urgaz ad-gan. 
					</seg>
					<seg id="b.ACT.19.8" type="verse">
						kraḍ-iyrn a-ikššm bulus s-tgmmi n-tẓallit ar-isawal d-mddn s-zzɛamt, ig-n tiqqi-ns ad-asn-iml is-yʷġẓan maylli-asn-ittini f-tgldit n-rbbi. 
					</seg>
					<seg id="b.ACT.19.9" type="verse">
						walaynni kra gisn wrrin ssiqarn ih̬f-nsn, ur-rin ad-amnn. ar-rggmn ġ-uġaras l-lmasiḥ ġ-lgddam n-kullu wiyyaḍ. ġakudan a-iffuġ bulus zġ-darsn, yawi dids imḥḍarn, iwrri s-lmdrst n-tirannus ar-ġin-isawal d-mddn ass f-wass. 
					</seg>
					<seg id="b.ACT.19.10" type="verse">
						ġmkan a-izzri sin isggʷasn, aylliġ sfldn kullu imzdġn n-asiyya i-wawal n-siditnnġ, ayt-yudaya ula ibrraniyn. 
					</seg>
					<seg id="b.ACT.19.11" type="verse">
						ar-iskar rbbi lmɛjizat f-ufus n-bulus, ur-jju-ẓrin mddn zund ntnti. 
					</seg>
					<seg id="b.ACT.19.12" type="verse">
						ar-ttawin išrwiḍn ula tibannkiw zġ-ufus-ns i-imuḍan-nsn, ar-tjjin ar-zgisn-tffuġn ljnun ʷh̬šnnin. 
					</seg>
					<seg id="b.ACT.19.13" type="verse">
						ilin ġin kra n-ayt-yudaya ar-tlullin ar-ssufuġn ljnun. ġaln is-ẓḍarn ad-ssufuġn ljnun s-ism n-siditnnġ yasuɛ, ar-tn-tamrn: «ffuġat s-ism n-yasuɛ lli-s-a-itbrraḥ bulus.» 
					</seg>
					<seg id="b.ACT.19.14" type="verse">
						ġmkan ad-skarn ssa n-aytmatn, tarwa n-yan-unmġur n-tgmmi n-rbbi ism-ns skawa. 
					</seg>
					<seg id="b.ACT.19.15" type="verse">
						walaynni irur-asn ljnn-an: «yasuɛ ssnġ-t, ula bulus ssnġ ma-iga, walaynni ma-tgam kunni?» 
					</seg>
					<seg id="b.ACT.19.16" type="verse">
						yakʷi-n-fllasn-umjnun ar-gisn-ikkat inru-tn kullutn. rwln zġ-tgmmi, tyaggasn bbint-tmlsa-nsn. 
					</seg>
					<seg id="b.ACT.19.17" type="verse">
						sfldn kullu imzdġn n-afsus f-ma-ijran, ayt-yudaya ula ibrraniyn. wrrin iksaḍn kullutn, uqqrn ism n-siditnnġ yasuɛ bahra. 
					</seg>
					<seg id="b.ACT.19.18" type="verse">
						imma ġwilli umnnin, iggut gisn ma-d-yuškan ar-tqrran s-iskkirn ʷh̬šnnin lli-sttin-kkan ar-tn-skarn. 
					</seg>
					<seg id="b.ACT.19.19" type="verse">
						kigan d-isḥḥarn a-d-issmunn arratn-nsn jdrn-tn ġ-lgddam n-mddn. lliġ ḥasbn atig n-warratn-an, afn-in smmus id-mraw n-id-walf (50.000) n-uqarid n-nnuqrt. 
					</seg>
					<seg id="b.ACT.19.20" type="verse">
						ġmkan a-s-a-itzayad-wawal n-siditnnġ s-jjhd, iwrri ityawssan ġ-kraygatt mani. 
					</seg>
					<seg id="b.ACT.19.21" type="verse">
						tigira n-mayan iswangm bulus, iml-as rruḥ lqudus is-t-id-iqqan a-izri zġ-makiduniyya d-ah̬aya s-urušalim. inna: «tigira n-mad-kkiġ ġin, iqqan-iyi-d ad-ẓrġ ula tamdint n-ruma.» 
					</seg>
					<seg id="b.ACT.19.22" type="verse">
						yazn ilmma sin imɛawann-ns timutaws d-arastus a-t-zwurn s-makiduniyya, imma ntta sul-n-iqama yan kra ġ-asiyya. 
					</seg>
					<seg id="b.ACT.19.23" type="verse">
						walaynni ġ-uwssan-an tnkr lfrtunt iggutn f-ssibt n-uġaras l-lmasiḥ. 
					</seg>
					<seg id="b.ACT.19.24" type="verse">
						illa ġin yan-usiyyah̬ ism-ns dimitryus ar-itɛdal tigʷmma mẓẓinin zġ-nnuqrt zund tigmmi lli-ġ-a-tɛbadn ilaha ‹arṭamis›. ar-tamẓn isiyyah̬n ma-iggutn f-twuri-an. 
					</seg>
					<seg id="b.ACT.19.25" type="verse">
						issmun-tn-d kullu dimitryus yini-asn: «wa-irgazn, tssnm is-a-ntamẓ lh̬ir f-twuri-ad-nnġ. 
					</seg>
					<seg id="b.ACT.19.26" type="verse">
						walaynni tsfldm i-ġwan mi ttinin bulus tẓrm ġaylli iskar, ar-ittini ilahat lli-skrn ifassn n-bnadm urd ilahat ad-gan. hati irur mddn ggutnin ijlu-tn ġid ġ-afsus ula ġ-kullu tamazirt n-asiyya. 
					</seg>
					<seg id="b.ACT.19.27" type="verse">
						urd ġir tawuri-nnġ a-ra-ih̬sr, walaynni rad-wrrin mddn ar-rggmn ula ġ-tgmmi n-ilaha imqqurn arṭamis, inin is-ur-tgi yat h̬talli kullu tɛbadn mddn ġ-asiyya ula ddunit kullutt.» 
					</seg>
					<seg id="b.ACT.19.28" type="verse">
						lliġ sfldn i-iwaliwn-ad nkrn-d gisn iriyn ar-ssġuyyun ar-ttinin: «tamqqurt a-tga arṭamis n-ayt-afsus.» 
					</seg>
					<seg id="b.ACT.19.29" type="verse">
						duyn bahra, aylliġ tqrbl-tmdint kullutt. nkrn mddn ggutnin ġwin sin ayt-makiduniyya zġ-usmun n-bulus, ismawn-nsn gayus d-aristarh̬us, zukrn-tn s-usays lli-ġ-a-tmunun ayt-tmdint-an. 
					</seg>
					<seg id="b.ACT.19.30" type="verse">
						bulus ira a-iftu s-wammas n-mddn-an a-srsn-isawl, walaynni ur-t-udjin aytmatn. 
					</seg>
					<seg id="b.ACT.19.31" type="verse">
						kra n-imddukkʷal n-bulus, gan udmawn mqqurnin n-tmazirt-an, aznn-as mad-as-ittinin: «a-ur-tssbayynt ih̬f-nnk ġ-usays n-tmdint.» 
					</seg>
					<seg id="b.ACT.19.32" type="verse">
						mrwin mddn ar-ssġuyyun, kud yan d-ma-ittini. iggut gisn ma-ur-issinn ma-f-n-munn. 
					</seg>
					<seg id="b.ACT.19.33" type="verse">
						inkr kra gisn ġakudan inin izd yan-urgaz iskandr ad-dar awal, dḥin-t-in ayt-yudaya s-lgddam n-mddn a-srsn-isawl. yall afus-ns a-tn-issfssa yiri ad-asn-iml is-urd ayt-yudaya a-issnkrn uduy. 
					</seg>
					<seg id="b.ACT.19.34" type="verse">
						walaynni lliġ ẓran izd gu-yudaya a-iga, nkrn-daġ ar-ssġuyyun ar-ttinin: «tamqqurt a-tga arṭamis n-ayt-afsus.» zaydn snat tasaɛin ad-ssġuyyun s-wawal-an. 
					</seg>
					<seg id="b.ACT.19.35" type="verse">
						qaman ġmkan aylliġ inkr-uktatbi l-lmḥkama. issfssa-tn yini-asn: «way-ayt-afsus. is-illa ma-ur-issinn tamdint n-afsus a-igabln tigmmi n-arṭamis tamqqurt d-uẓru n-ṣṣurt-ns lli-d-iḍrn zġ-ignna? 
					</seg>
					<seg id="b.ACT.19.36" type="verse">
						kullu ddunit tssn tiġawsiwin-ad. ur-iẓḍar yan ad-asnt-yanf. imma ġilad illa fllawn a-tfssam, a-ur-tskrm kra f-a-kʷn-ttigʷraẓ. 
					</seg>
					<seg id="b.ACT.19.37" type="verse">
						ha-kunni tiwim-d irgazn-ad s-ġid wah̬h̬a ur-ukirn tigʷmma lli-ġ-a-ntɛbad ula-da-rggmn ġ-ilaha-nnġ. 
					</seg>
					<seg id="b.ACT.19.38" type="verse">
						iġ-ira dimitryus ula imddukkʷal-ns ad-ṣrḍn i-kra n-yan, illa fllasn ad-ddun s-lmḥkama. ašku skrn imġarn l-lmḥkama ussan a-gisn-sflidn i-mddn. ra-tiẓḍarm a-n-darsn-tmṣaraḍm, 
					</seg>
					<seg id="b.ACT.19.39" type="verse">
						nġd iġ-tram kra yaḍni, ih̬ṣṣa-kʷn a-ti-tssnfaṣalm i-ngratun ġ-dar imġarn n-tmdint. 
					</seg>
					<seg id="b.ACT.19.40" type="verse">
						walaynni ġayd darnnġ ijran ġassad, illa gis ma-f-a-ntiksaḍ, a-ur-srnnġ-aštkkan lḥukkam n-rruman, inin izd ntni a-f-inkr-uduy-ad. ur-darnnġ ma-nttini f-imrwayn-ad, ašku ur-nẓḍar a-nini ma-f-d-munn mddn-ad ggutnin.» 
					</seg>
					<seg id="b.ACT.19.41" type="verse">
						lliġ inna mayad, issmsr-tn s-tgʷmma-nsn. 
					</seg>
				</div>
				<div id="b.ACT.20" type="chapter">
					<seg id="b.ACT.20.1" type="verse">
						lliġ thnna-tmdint, yazn bulus ma-d-issmunun imḥḍarn, isawl srsn izzɛam-tn. imsafaḍ didsn, yamẓ aġaras s-tmazirt n-makiduniyya. 
					</seg>
					<seg id="b.ACT.20.2" type="verse">
						ar-itkka tisgiw-an ar-isawal s-mddn ar-tn-izzɛam, aylliġ ilkm tamazirt n-yunan. 
					</seg>
					<seg id="b.ACT.20.3" type="verse">
						iqama ġin kraḍ-iyrn. walaynni lliġ iskr f-a-ibbi amda a-iwrri s-tmazirt n-suriyya, isfld f-kra n-ayt-yudaya is-d-fllas-mšaškan a-t-hlkn. yini ilmma d-ih̬f-ns: «yuf ad-wrriġ d-uġaras-inu zriġ zġ-makiduniyya.» 
					</seg>
					<seg id="b.ACT.20.4" type="verse">
						munn dids kra n-aytmatn. illa subatrus yus n-birus zġ-biriyya, yili aristarh̬us d-sakundus zġ-tasaluniki, yili gayus zġ-darba ntta d-timutaws, yili tih̬ikus d-trufimus zġ-asiyya. 
					</seg>
					<seg id="b.ACT.20.5" type="verse">
						ddun ntni zwurn-aġ s-tmdint n-truwwas ar-srnnġ-tqln. 
					</seg>
					<seg id="b.ACT.20.6" type="verse">
						imma nkkʷni, lliġ izri lɛid n-urh̬ṣiṣ namẓ anaw zġ-filibbi, nssudu smmus-uwssan aylliġ-n-didsn-nmnaggar ġ-truwwas. nqama ġin ssa n-uwssan. 
					</seg>
					<seg id="b.ACT.20.7" type="verse">
						ġ-wass l-lḥdd nmnaggar-d kullwaġ a-nbbi aġrum. isawl-aġ bulus, yiri a-yamẓ aġaras ndid azkka. izayd ar-isawal ar ṭuẓẓunt n-iyḍ. 
					</seg>
					<seg id="b.ACT.20.8" type="verse">
						igatnt tifawin ġ-uḥanu n-uflla lli-ġ-nmnaggar. 
					</seg>
					<seg id="b.ACT.20.9" type="verse">
						yili ġin yan-uɛyyal ism-ns aftih̬us, iskiws ġ-yan-warryaḥ ar-itnuddum. izayd bulus f-wawal-ns aylliġ issayk iṭs f-uɛyyal-an, iḍr zġ-snat-tduliw s-wakal. asin-t afn-t-in immut. 
					</seg>
					<seg id="b.ACT.20.10" type="verse">
						imma bulus igguz iknu-n fllas yamẓ gis, yini-asn: «ad-ur-tasim taġuft, hati iddr.» 
					</seg>
					<seg id="b.ACT.20.11" type="verse">
						iwrri-d ilmma bulus s-uflla, ibbi aġrum išš didnnġ. izayd ar-isawal aylliġ-di-tġli tafukt. ġakudan a-iffuġ imun d-uġaras. 
					</seg>
					<seg id="b.ACT.20.12" type="verse">
						imma aɛyyal iddr, awin-t s-tgmmi-ns wrrin fjjijn bahra. 
					</seg>
					<seg id="b.ACT.20.13" type="verse">
						nfl bulus namẓ anaw nssudu s-lmrsa n-assus, ašku iskr didnnġ a-n-dids-nmnaggar ġin, yiri nttan a-n-yašk f-uḍar-ns. 
					</seg>
					<seg id="b.ACT.20.14" type="verse">
						lliġ-aġ-n-ilkm ġ-assus nawi-t didnnġ ġ-wanaw, nssudu ġ-umda s-lmrsa n-mitilini. 
					</seg>
					<seg id="b.ACT.20.15" type="verse">
						ndid azkka nzayd nssudu s-tama n-igzir n-h̬iyyus. ndid azkka nbbi s-igzir n-samus. ndid azkka nlkm lmrsa n-militus. 
					</seg>
					<seg id="b.ACT.20.16" type="verse">
						yiri bulus a-yanf i-afsus a-ur-n-imaṭl ġ-tmazirt n-asiyya, ašku ira bahra a-yili ġ-urušalim ġ-lɛid n-win smmus id-mraw iġ-iẓḍar a-n-gis-yili. 
					</seg>
					<seg id="b.ACT.20.17" type="verse">
						lliġ illa bulus ġ-militus yazn s-imġarn n-umnaggar ġ-afsus, iḍalb-asn ad-d-dars-aškin. 
					</seg>
					<seg id="b.ACT.20.18" type="verse">
						lliġ-d-uškan yini-asn: «tssnm kullu mad-skarġ zġ-wass amzwaru lli-ġ-d-darun-kšmġ s-tmazirt n-asiyya. 
					</seg>
					<seg id="b.ACT.20.19" type="verse">
						ar-th̬damġ i-siditnnġ s-ṣṣbr iggutn d-imṭṭawn ula ġ-trfufnt lli-yyi-mddin ayt-yudaya. 
					</seg>
					<seg id="b.ACT.20.20" type="verse">
						tssnm is-a-yawn-malaġ kullu ma-ra-kʷn-infɛa, ur-ḥṣarġ ih̬f-inu. ar-awn-t-sslmadġ ġ-lgddam n-mddn ula ġ-tgʷmma-nnun. 
					</seg>
					<seg id="b.ACT.20.21" type="verse">
						ar-bdda-ttiniġ s-lmɛqul i-ayt-yudaya ula ibrraniyn ad-fln kullu mad-skarn yʷh̬šn, wrrin s-rbbi amnn s-siditnnġ yasuɛ. 
					</seg>
					<seg id="b.ACT.20.22" type="verse">
						«imma ġilad idḥi-yyi rruḥ lqudus ad-dduġ s-urušalim. ur-ssinġ ma-rad-iyi-ijru ġin. 
					</seg>
					<seg id="b.ACT.20.23" type="verse">
						yat-tġawsa kad-ssnġ: ġ-kraygatt tamdint ar-iyi-ittini rruḥ lqudus s-lmɛqul izd ġin a-ġ-a-sri-tqln iskraf ula tarfufnt. 
					</seg>
					<seg id="b.ACT.20.24" type="verse">
						imma nkki ur-a-tḥasabġ tudrt-inu is-tga kra. ur-riġ abla a-tazzalġ ard ruḥġ ttmi n-uġaras-inu, kmmlġ tawuri lli-yyi-ifka siditnnġ yasuɛ, sslkmġ lh̬bar ifulkin f-lbaraka n-rbbi. 
					</seg>
					<seg id="b.ACT.20.25" type="verse">
						«imma kunni kullukn lli-dar-tlulliġ ar-awn-tbrraḥġ f-tgldit n-rbbi, ssnġ is-ur-sar-ra-tẓrm udm-inu. 
					</seg>
					<seg id="b.ACT.20.26" type="verse">
						walaynni rad-awn-iniġ ġassad: iġ-illa ma-gigun-itthlkn, urd nkki a-f-llan idammn-ns. 
					</seg>
					<seg id="b.ACT.20.27" type="verse">
						ašku ur-ḥṣarġ ih̬f-inu walaynni mliġ-awn f-kullu ma-gigun-ira rbbi. 
					</seg>
					<seg id="b.ACT.20.28" type="verse">
						awiyat-stt ġilad ġ-ih̬f-nnun, tawim-tt ula ġ-tuwrut kullutt lli-f-kʷn-irur rruḥ lqudus ad-as-tgm ingabaln, tksm amnaggar n-rbbi lli-isġa s-idammn-ns. 
					</seg>
					<seg id="b.ACT.20.29" type="verse">
						ssnġ ussan lli-ġ-ra-kʷn-flġ nkki, ra-n-kšmn-uwššann šqanin s-gratun, rad-ssyaggasn tawrut. 
					</seg>
					<seg id="b.ACT.20.30" type="verse">
						rad-nkrn ula kra n-mddn ġ-gratun, ar-ssgriwiln lḥqq baš a-n-lddin imḥḍarn a-tn-tabɛan. 
					</seg>
					<seg id="b.ACT.20.31" type="verse">
						f-mayan a-f-rad-awn-iniġ, rarat lɛaql-nnun ar-di-tswingimm mamnk a-didun-skarġ kraḍ isggʷasn ġ-iyḍ ula azal ar-bdda-tnṣaḥġ kraygatt yan gigun ar imṭṭawn. 
					</seg>
					<seg id="b.ACT.20.32" type="verse">
						«imma ġilad ra-kʷn-flġ ġ-ufus n-rbbi, flġ darun awal l-lbaraka-ns lli-iẓḍarn a-kʷn-issdus išškšm-kʷn s-tmih̬ar ggutnin lli-ra-yili i-kullu willi iẓli ad-gn wins. 
					</seg>
					<seg id="b.ACT.20.33" type="verse">
						ur-jjud nkki a-n-iḍmɛn nnuqrt nġd urġ nġd timlsa n-kra n-yan gigun. 
					</seg>
					<seg id="b.ACT.20.34" type="verse">
						tssnm izd s-ifassn-inu a-s-a-di-traraġ mad-ḥtajjaġ nkki ula asmun-inu. 
					</seg>
					<seg id="b.ACT.20.35" type="verse">
						kullu mad-skarġ, ar-awn-srs-malaġ is-fllannġ-illa a-ntnhataf ġmkad baš a-nɛawn winna ḍɛfnin, ar-nswingim ġ-wawal n-siditnnġ yasuɛ lliġ inna ‹ambarki a-iga ġwalli yakkan, uggʷar n-walli itamẓn.›» 
					</seg>
					<seg id="b.ACT.20.36" type="verse">
						ġir ikmml bulus awal-ad, iḍr ntta didsn f-ifaddn-nsn, iẓẓall iḍalb rbbi. 
					</seg>
					<seg id="b.ACT.20.37" type="verse">
						ḥbbln-t-id ar-gis-ssudunn ar-allan kullutn. 
					</seg>
					<seg id="b.ACT.20.38" type="verse">
						ṭiyyr-asn bahra ašku inna-yasn ur-sul-ra-t-ẓrn. munn dids ilmma ar anaw. 
					</seg>
				</div>
				<div id="b.ACT.21" type="chapter">
					<seg id="b.ACT.21.1" type="verse">
						ġmkan a-tn-nfl, nssudu zġ-ġin nbbi amda s-igzir n-kus. ndid azkka nlkm igzir n-rudus, nzayd s-igzir n-batara. 
					</seg>
					<seg id="b.ACT.21.2" type="verse">
						naf-n ġin yan-wanaw ira a-ibbi s-tmazirt n-finiqiyya, nġli srs nssudu gis. 
					</seg>
					<seg id="b.ACT.21.3" type="verse">
						ar-ntmnad igzir n-qubrus f-uẓlmaḍ-nnġ, nzayd aylliġ nlkm tamazirt n-suriyya. ngguz ġ-tmdint n-ṣur, ašku ġin ad-ran id-bab n-wanaw ad-srsn sslaɛt-nsn. 
					</seg>
					<seg id="b.ACT.21.4" type="verse">
						naf-n ġin kra n-imḥḍarn, ngguz ġ-darsn ssa n-uwssan. inin i-bulus maylli-asn-imla rruḥ lqudus a-ur-iddu s-urušalim. 
					</seg>
					<seg id="b.ACT.21.5" type="verse">
						walaynni lliġ kmmln-uwssan-an, nffuġ zġ-darsn a-nzayd f-umuddu-nnġ. munn-d didnnġ ntni kullutn ula timġarin-nsn d-tarwa-nsn s-brra n-tmdint. nutš f-ifaddn-nnġ ġ-tama n-umda nẓẓall nḍalb rbbi. 
					</seg>
					<seg id="b.ACT.21.6" type="verse">
						nmsafaḍ didsn, nġli-daġ s-wanaw, wrrin ntni s-tgʷmma-nsn. 
					</seg>
					<seg id="b.ACT.21.7" type="verse">
						nssudu ġ-umda zġ-ṣur s-tmdint n-butulimays. nnsallam ula ġin d-aytmatn, nzzri didsn ġassan. 
					</seg>
					<seg id="b.ACT.21.8" type="verse">
						ndid azkka nzayd aylliġ nlkm tamdint n-qayṣriyya. ngguz ġin ġ-tgmmi n-filibbus abrraḥ l-lh̬bar ifulkin. ig nttan yan zġ-ssa n-irgazn lli-stin aytmatn ġ-urušalim. 
					</seg>
					<seg id="b.ACT.21.9" type="verse">
						ilint dars kkuẓṭ istis ur-tahilnt, ar-ttinint iwaliwn nna-yasnt-imala rbbi. 
					</seg>
					<seg id="b.ACT.21.10" type="verse">
						ngawr dars kra n-uwssan. ġakudan a-d-yuška yan-urgaz zġ-tmazirt n-yudaya ism-ns agabus, ig wad ittinin iwaliwn nna-yas-imala rbbi. 
					</seg>
					<seg id="b.ACT.21.11" type="verse">
						iruḥ-aġ-d, yasi tagʷst n-bulus, ikrs srs ih̬f-ns ġ-iḍarn ula ifassn yini-aġ: «sfldat i-mayd inna rruḥ lqudus, ‹ġmkad a-rad-krsn ayt-yudaya bu-tagʷst-ad ġ-urušalim, fkn-t ġ-ifassn n-ibrraniyn.›» 
					</seg>
					<seg id="b.ACT.21.12" type="verse">
						lliġ nsfld i-ma-inna, nnkr nkkʷni d-aytmatn n-ġin nḍalb zġ-bulus bahra a-ur-iddu s-urušalim. 
					</seg>
					<seg id="b.ACT.21.13" type="verse">
						irar-aġ-d nttan yini: «ma-f-a-tallam ar-tssyaggasm ul-inu? ha-nkki ujadġ urd ġir ad-tyawkrrafġ walaynni ard mmtġ ġ-urušalim f-ism n-siditnnġ yasuɛ.» 
					</seg>
					<seg id="b.ACT.21.14" type="verse">
						bulus ur-sul-iri a-srnnġ-isfld, nfssa ġakudan nini: «a-yili ma-ira siditnnġ.» 
					</seg>
					<seg id="b.ACT.21.15" type="verse">
						nqama ġin kra n-uwssan, nssmun ilmma tiġawsiwin-nnġ nmun-daġ d-uġaras s-urušalim. 
					</seg>
					<seg id="b.ACT.21.16" type="verse">
						munn-d didnnġ kra n-imḥḍarn n-ayt-qayṣriyya, awin-aġ-d s-tgmmi n-walli ra-dar-ngguz, ism-ns mnasun. iga ntta gu-qubrus ig yan zġ-imzwura lli-umẓnin aġaras n-siditnnġ. 
					</seg>
					<seg id="b.ACT.21.17" type="verse">
						lliġ nlkm urušalim, frḥn srnnġ aytmatn šškšmn-aġ s-darsn. 
					</seg>
					<seg id="b.ACT.21.18" type="verse">
						ndid azkka nmun d-bulus a-nẓr yaɛqub, ilin ġin imġarn kullutn. 
					</seg>
					<seg id="b.ACT.21.19" type="verse">
						insallam bulus didsn, ar-asn-imala kullu ma-iskr rbbi f-ufus-ns ġ-dar ayt-tmizar yaḍni. 
					</seg>
					<seg id="b.ACT.21.20" type="verse">
						lliġ sfldn i-ma-inna ar-kullu-talġn rbbi. inin ilmma i-bulus: «wa-gʷmatnnġ, tẓrit kigan d-wafḍan n-ayt-yudaya a-d-iwrrin amnn s-siditnnġ, ar-kullu-ttirin ššrɛ n-musa bahra. 
					</seg>
					<seg id="b.ACT.21.21" type="verse">
						ntni sfldn fllak is-a-tsslmadt ayt-yudaya lli-zdġnin ġ-tmizar yaḍni a-ur-sul-skarn s-ššrɛ ula-da-tẓallan i-iḥšmay-nsn ula-da-tamẓn sul ġ-lɛadat n-imzwura-nnġ. 
					</seg>
					<seg id="b.ACT.21.22" type="verse">
						ma-ra-nskr ġilad? ašku rad-issann is-di-tuškit s-ġid. 
					</seg>
					<seg id="b.ACT.21.23" type="verse">
						skr mayd rad-ak-nini. llan darnnġ kkuẓ irgazn qawln i-rbbi s-wawal izgan. 
					</seg>
					<seg id="b.ACT.21.24" type="verse">
						awi-tn tssġust ih̬f-nnk didsn, tfkt fllasn ma-tn-ih̬ṣṣan i-usmakkrd n-iguyya-nsn. ġmkad a-s-rad-ẓrn mddn kullutn ur-igi yat ġaylli mi fllak sfldn. rad-issann is-a-tskart s-ššrɛ n-musa. 
					</seg>
					<seg id="b.ACT.21.25" type="verse">
						imma ibrraniyn lli-umnnin s-lmasiḥ, nuzn-asn yat-tbrat, nini-asn f-maylli-f-d-nmšaška. nuṣṣa-tn a-ur-šttan ma-ityawġrasn i-laṣnam ula idammn ula tifiyi n-ma-iqajjin, aggugn zġ-lfsad.» 
					</seg>
					<seg id="b.ACT.21.26" type="verse">
						ndid azkka yawi bulus irgazn-lli, ikmml didsn asġus ġmklli iga dar ayt-yudaya. ikšm ilmma s-tgmmi n-rbbi yini i-inmġurn f-man ass a-rad-kmmln ussan n-usġus-nsn baš a-n-ssakmurn tiġrsiw i-rbbi f-kraygatt yan gisn. 
					</seg>
					<seg id="b.ACT.21.27" type="verse">
						ur-iqama walu ad-kmmln ssa n-uwssan, s-illa bulus ġ-tgmmi n-rbbi, ẓrn-t kra n-ayt-yudaya lli-d-kkanin tamazirt n-asiyya. sshiyysn mddn kullutn, ġwin ġ-bulus 
					</seg>
					<seg id="b.ACT.21.28" type="verse">
						ar-tġuwwatn ar-ttinin: «way-ayt-rbbi, aškad-d tbiddm didnnġ. argaz-ad iga wad itkkan kraygatt mani, ar-isslmad kullu mddn ad-rggmn ġ-ayt-darnnġ ula ššrɛ-nnġ ula tigmmi-ad n-rbbi. hati ġilad išškšm-d kra n-ibrraniyn s-tgmmi n-rbbi, issḥrm adġar amẓlay.» 
					</seg>
					<seg id="b.ACT.21.29" type="verse">
						nnan ntni ġmkan ašku ẓran trufimus gu-afsus imun d-bulus ġ-tmdint, ġaln is-t-id-dids-yiwi s-tgmmi n-rbbi. 
					</seg>
					<seg id="b.ACT.21.30" type="verse">
						tzayd tqrbl-tmdint kullutt. azzln-d mddn ggutnin, amẓn bulus zukrn-t-id zġ-tgmmi n-rbbi, qqnn-d fllas iflwan 
					</seg>
					<seg id="b.ACT.21.31" type="verse">
						irin a-t-nġn. ġakudan a-isfld-unmġur n-iɛskrin n-rruman i-lh̬bar n-is-kullu-tduy urušalim. 
					</seg>
					<seg id="b.ACT.21.32" type="verse">
						yawi-d kra n-iɛskrin d-lqbṭanat-nsn azzln-d s-darsn. lliġ ẓran mddn anmġur-an d-iɛskrin-ns rẓmn zġ-bulus ur-sul-a-t-kkatn. 
					</seg>
					<seg id="b.ACT.21.33" type="verse">
						iruḥ-tn-in-unmġur, yamẓ ġ-bulus, yamr iɛskrin a-t-krsn s-snat ssnasl. isqsa mddn ilmma: «ma-iga-urgaz-ad? ma-iskr?» 
					</seg>
					<seg id="b.ACT.21.34" type="verse">
						bdun-daġ ar-tġuwwatn kud kra d-ma-ittini, aylliġ ur-iẓḍar a-yissan ma-f-inkr uduy-an. yamr ilmma ad-awin bulus s-lqṣr. 
					</seg>
					<seg id="b.ACT.21.35" type="verse">
						ssruḥn-t iɛskrin s-tama n-iskfal, walaynni ar-tn-bahra-ssnukmun mddn aylliġ-tn-d-iqqan ad-asin bulus. 
					</seg>
					<seg id="b.ACT.21.36" type="verse">
						ẓẓun gis mddn kullutn ar-ssġuyyun ar-ttinin: «nġat-t, nġat-t.» 
					</seg>
					<seg id="b.ACT.21.37" type="verse">
						lliġ-n-lkmn imi l-lqṣr isawl bulus s-unmġur n-iɛskrin yini-as: «is-rad-iyi-tṣamḥt ad-ak-iniġ kra?» irar-as-unmġur: «mah̬, tssnt a-tsawlt s-wawal n-ayt-yunan? 
					</seg>
					<seg id="b.ACT.21.38" type="verse">
						is-urd gu-miṣr a-tgit lli-issduyn mddn f-ssulṭa n-rruman, yawi dids kkuẓ id-walf n-yan s-lh̬la, d-kullutn usin didsn uzzal?» 
					</seg>
					<seg id="b.ACT.21.39" type="verse">
						yini-as bulus: «gu-yudaya ad-giġ zġ-ṭarsus ġ-tmazirt n-kilikiyya. ṭṭafġ taġamt n-ayt-tmdint-an, d-nttat urd tamdint imẓẓin a-tga. adj-iyi ad-sawlġ d-mddn-ad.» 
					</seg>
					<seg id="b.ACT.21.40" type="verse">
						yadj-t-ilmma-unmġur. ibidd bulus ġ-iggi n-iskfal yall afus-ns a-tn-issfssa. lliġ fssan kullutn, isawl srsn s-wawal n-ayt-yudaya. 
					</seg>
				</div>
				<div id="b.ACT.22" type="chapter">
					<seg id="b.ACT.22.1" type="verse">
						yini-asn: «way-aytma d-id-h̬ali, sfldat-iyi. rad-awn-mlġ mad-giġ ula mad-skrġ is-ur-yʷh̬šin.» 
					</seg>
					<seg id="b.ACT.22.2" type="verse">
						fssan s-uggʷar lliġ-as-sfldn ar-isawal s-wawal-nsn n-ayt-yudaya. izayd yini-asn: 
					</seg>
					<seg id="b.ACT.22.3" type="verse">
						«giġ nkki gu-yudaya, lulġ ġ-ṭarsus ġ-tmazirt n-kilikiyya, mqqurġ ġ-tmdint-ad n-urušalim. kkiġ-ttin ar-aqraġ ġ-ddu-ufus n-gamalyal, ar-tlmadġ kullu ma-illan ġ-ššrɛ n-imzwura-nnġ. iriġ bahra ad-rḍuġ rbbi zund kunni kullukn lli-llanin ġid ġassad, 
					</seg>
					<seg id="b.ACT.22.4" type="verse">
						aylliġ wrriġ ar-ssrfufunġ ayt-uġaras-ad ar lmut, ar-tamẓġ irgazn ula timġarin ar-tn-in-dḥayġ ġ-lḥbs. 
					</seg>
					<seg id="b.ACT.22.5" type="verse">
						sqsat anmġur n-tgmmi n-rbbi d-imġarn n-tmazirt, rad-awn-inin izd ṣṣaḥt ayad. ašku umẓġ ġ-darsn tibratin i-imddukkʷal-nsn ġ-dimašq, baš ad-amẓġ wanna ġin illan zġ-ayt-uġaras-ad, krsġ-tn s-ssnasl awiġ-tn-d s-urušalim a-fllasn-nut lḥukm. 
					</seg>
					<seg id="b.ACT.22.6" type="verse">
						«ha-yan-wass ssudiġ akmurġ-n s-dimašq. ġ-ṭuẓẓunt n-wass tsfaw-d flla yat tifawt itjhhdn zġ-ignwan. 
					</seg>
					<seg id="b.ACT.22.7" type="verse">
						ḍrġ s-wakal s-sfldġ i-wawal inna-yyi-d: ‹šawl, šawl, mah̬ a-yyi-tssrfufunt?› 
					</seg>
					<seg id="b.ACT.22.8" type="verse">
						iniġ: ‹wa-sidi, ma-tgit kiyi?› irar-iyi-d: ‹nkki a-igan yasuɛ gu-naṣira lli-tssrfufunt.› 
					</seg>
					<seg id="b.ACT.22.9" type="verse">
						ġwilli didi llanin ẓran tifawt walaynni ur-fhimn awal lli-d-sri-isawln. 
					</seg>
					<seg id="b.ACT.22.10" type="verse">
						iniġ ilmma: ‹wa-sidi, ma-rad-skrġ?› yini-yyi-d siditnnġ: ‹nkr tddut s-dimašq. ġin a-ġ-rad-ak-ityawnna kullu maylli-gik-iqṣad rbbi a-ti-tskrt.› 
					</seg>
					<seg id="b.ACT.22.11" type="verse">
						sul bukḍġ nkki f-ssibt n-tifawt-an itjhhdn, amẓn-iyi afus ġwilli didi llanin, awin-iyi s-dimašq. 
					</seg>
					<seg id="b.ACT.22.12" type="verse">
						«yašk-in dari yan-urgaz ism-ns ḥananiyya, ig yan bahra ittirin a-irḍu rbbi, ar-iskar s-kullu ma-illan ġ-ššrɛ, ar-ti-tuqqarn kullu ayt-yudaya lli-zdġnin ġin. 
					</seg>
					<seg id="b.ACT.22.13" type="verse">
						ibidd ġ-tama-nu yini-yyi: ‹wa-gʷma šawl isfiw,› s-sfawġ ġakudan ar-ti-tmnadġ. 
					</seg>
					<seg id="b.ACT.22.14" type="verse">
						yini-yyi: ‹isti-k rbbi n-imzwura-nnġ a-tissant ma-iqṣad, tẓrt ġwalli iɛmmrn s-ufulki lli-s-irḍa, tsfldt i-wawal zġ-imi-ns. 
					</seg>
					<seg id="b.ACT.22.15" type="verse">
						ra-tgt inigi-ns ġ-dar kullu mddn, tsawlt-asn f-ma-tẓrit ula ma-mi-tsfldt. 
					</seg>
					<seg id="b.ACT.22.16" type="verse">
						imma ġilad mah̬ aylliġ sul tgawrt? nkr a-k-ssddmġ ġ-waman, tġrt s-ism n-siditnnġ a-k-issġus zġ-ddnub-nnk.› 
					</seg>
					<seg id="b.ACT.22.17" type="verse">
						«lliġ-d-wrriġ s-urušalim, ar-tẓallaġ yan-wass ġ-tgmmi n-rbbi s-iyi-d-iban siditnnġ ġ-twargit 
					</seg>
					<seg id="b.ACT.22.18" type="verse">
						yini-yyi: ‹zayd ġil ġil tffuġt zġ-urušalim, ašku ur-rad-sfldn s-tugga-nnk flla.› 
					</seg>
					<seg id="b.ACT.22.19" type="verse">
						iniġ: ‹wa-sidi, ssnn ntni mamnk a-sttin-kkiġ ar-kššmġ kullu tigʷmma n-tẓallit ar-tamẓġ ġwilli srk umnnin ar-tn-kkatġ. 
					</seg>
					<seg id="b.ACT.22.20" type="verse">
						ula ġassan ġ-nġan inigi-nnk stifanus biddġ nkki ġin, frḥġ s-lmut-ns gablġ timlsa i-willi-t-nġanin.› 
					</seg>
					<seg id="b.ACT.22.21" type="verse">
						isawl-daġ yini-yyi: ‹zayd tddut, ašku ra-k-aznġ s-tmizar aggugnin.›» 
					</seg>
					<seg id="b.ACT.22.22" type="verse">
						ar-kullu-sflidn mddn-an i-bulus, aylliġ inna awal-ad nkrn-daġ ar-ssġuyyun s-jjhd ar-ttinin: «wan ġwad kkisat-t zġ-ddunit. ur-as-igi a-sul-iqama.» 
					</seg>
					<seg id="b.ACT.22.23" type="verse">
						ar-ssġuyyun bahra ar-ssususn islhamn-nsn ar-talln agdrur s-nnigatsn. 
					</seg>
					<seg id="b.ACT.22.24" type="verse">
						yamr-ilmma-unmġur iɛskrin ad-šškšmn bulus s-lqṣr, yuṣṣa-tn a-t-ssġuršn ard-asn-iml mah̬ aylliġ a-fllas-ssġuyyun mddn ġmkan s-jjhd. 
					</seg>
					<seg id="b.ACT.22.25" type="verse">
						walaynni lliġ-t-krsn a-t-ssġuršn, isawl bulus s-lqbṭan lli-ibiddn ġin yini-as: «is-illa ġayad ġ-lqanun a-tssġuršm yan iṭṭafn taġamt ġ-ayt-ruma d-nttan ur-ta-fllas-utn lḥukm f-kra iskr-t?» 
					</seg>
					<seg id="b.ACT.22.26" type="verse">
						lliġ isfld lqbṭan i-mayad, iwrri s-dar-unmġur n-iɛskrin yini-as: «mayd ra-tskrt? argaz-ad iga yan dar lḥqq n-ayt-ruma.» 
					</seg>
					<seg id="b.ACT.22.27" type="verse">
						yašk-id-unmġur s-dar bulus isqsa-t: «izd dark taġamt ġ-ayt-ruma?» yini-as bulus: «tlla dari.» 
					</seg>
					<seg id="b.ACT.22.28" type="verse">
						izayd-unmġur yini-as: «nkki s-iqaridn ggutnin a-s-umẓġ taġamt ġ-ayt-ruma.» irar-as bulus: «imma nkki, lulġ s-taġamt-inu, ašku ayt-dari ṭṭafn taġamt yadlli.» 
					</seg>
					<seg id="b.ACT.22.29" type="verse">
						lliġ sfldn iɛskrin i-mayad ittin zġ-gis, yiksaḍ-unmġur lliġ issn f-bulus is-dars lḥqq n-ayt-ruma d-nttan ikrs-t s-ssnasl. 
					</seg>
					<seg id="b.ACT.22.30" type="verse">
						ndid azkka ira-unmġur n-iɛskrin a-yissan lḥqq n-ma-s-a-taštkkan ayt-yudaya s-bulus. issmun-d inmġurn n-tgmmi n-rbbi d-imġarn l-lmḥkama kullutn. irẓm-d ilmma i-bulus yawi-t-id issbidd-t ġ-lgddam-nsn. 
					</seg>
				</div>
				<div id="b.ACT.23" type="chapter">
					<seg id="b.ACT.23.1" type="verse">
						issmaqql bulus ġ-ayt-lmḥkama yini-asn: «way-aytma, ha-yyi kullu mad-kkiġ sul s-ġassad ar-skarġ f-ad-trḍuġ rbbi s-uwl iġusn.» 
					</seg>
					<seg id="b.ACT.23.2" type="verse">
						inkr ġakudan ḥananiyya lli-igan anmġur ihiyyan n-tgmmi n-rbbi, yamr ġwilli biddnin ġ-tama n-bulus a-t-utn f-imi-ns. 
					</seg>
					<seg id="b.ACT.23.3" type="verse">
						irar-as bulus: «ra-k-id-yut rbbi, ay-aġʷrab ijiyyrn. hati tskiwst ġid a-flla-tḥkamt s-ššrɛ, walaynni tffuġt zġ-ššrɛ lliġ-tn-tumrt a-yyi-utn.» 
					</seg>
					<seg id="b.ACT.23.4" type="verse">
						inin-as ġwilli biddnin ġ-tama-ns: «izd trgmt anmġur ihiyyan n-rbbi?» 
					</seg>
					<seg id="b.ACT.23.5" type="verse">
						irar-asn bulus: «way-aytma, ur-ssinġ ġwad izd anmġur ihiyyan a-iga. ašku ityara ġ-wawal n-rbbi: ‹a-ur-trgmt yan igan anmġur n-ayt-tmazirt-nnk.›» 
					</seg>
					<seg id="b.ACT.23.6" type="verse">
						issn bulus izd kra gisn iga zġ-lmdhb n-iṣadduqin d-kra iga zġ-lmdhb n-ifarisin. yall awal-ns ġ-lmḥkama yini-asn: «way-aytma, nkki afarisi ad-giġ, gġ yus n-ifarisin. biddġ ġ-ddu lḥukm ġassad f-ssibt n-rrja lli-ġ-n-rjiġ, ašku umnġ is-rad-nkrn ġwilli mmutnin.» 
					</seg>
					<seg id="b.ACT.23.7" type="verse">
						ġir inna awal-ad s-nkrn ifarisin d-iṣadduqin ar-tẓin i-ngratsn, bḍun ayt-lmḥkama f-sin. 
					</seg>
					<seg id="b.ACT.23.8" type="verse">
						ašku iṣadduqin ar-ttinin ur-rad-nkrn mddn zġ-lmut, ar-ttinin ur-llin kra l-lmalayka nġd kra l-larwaḥ. imma ifarisin ar-ttinin kullu ġwid llan. 
					</seg>
					<seg id="b.ACT.23.9" type="verse">
						zaydn kullu ar-tġuwwatn aylliġ nkrn kra n-imslmdn n-ššrɛ l-lmdhb n-ifarisin, bzgn bahra f-wiyyaḍ inin-asn: «ur-akkʷ-nufi kra yʷh̬šnn ġ-urgaz-ad. ur-išqi a-srs-isawl kra n-rruḥ nġd kra l-lmalak.» 
					</seg>
					<seg id="b.ACT.23.10" type="verse">
						zaydn ġmkan aylliġ gis ruḥn timiġt. ar-kullu-lddin ġ-bulus, aylliġ iksuḍ-unmġur n-iɛskrin a-t-gn d-igzman. yamr iɛskrin ad-gguzn ad-asn-t-id-kkisn s-ifaddn awin-t s-lqṣr. 
					</seg>
					<seg id="b.ACT.23.11" type="verse">
						ġ-iḍ-an a-ibidd siditnnġ f-bulus yini-as: «zɛm d-ih̬f-nnk. ġmklli flla tfkit tugga-nnk ġ-urušalim, ġmkan a-k-id-iqqann a-tnt-flla-tfkt ula ġ-ruma.» 
					</seg>
					<seg id="b.ACT.23.12" type="verse">
						ndid azkka ġ-ṣṣbaḥ mšawarn kra n-ayt-yudaya i-ngratsn, ggalln ur-šttan ula swan ard nġn bulus. 
					</seg>
					<seg id="b.ACT.23.13" type="verse">
						uggʷar n-kkuẓ id-mraw a-iggullan f-ġayan. 
					</seg>
					<seg id="b.ACT.23.14" type="verse">
						aškin-d s-dar inmġurn n-tgmmi n-rbbi d-imġarn n-tmazirt inin-asn: «ha-nkkʷni nmšaška-d nggall tagallit imqqurn is-ur-ra-nšš ard nnġ bulus. 
					</seg>
					<seg id="b.ACT.23.15" type="verse">
						nra gigun kunni ula ayt-lmḥkama a-taznm ġilad s-unmġur n-iɛskrin, tḍalbm-t a-d-yawi bulus s-lgddam-nnun, tinim-as is-tram a-ti-tsqsam uggʷar f-ma-iskr. ha-nkkʷni nujad a-t-nnġ ur-ta-d-ilkim.» 
					</seg>
					<seg id="b.ACT.23.16" type="verse">
						walaynni ġaylli-f-d-mšaškan, isfld fllas yus n-uwlltmas n-bulus. iddu s-lqṣr ikšm s-dar bulus yini-as-t. 
					</seg>
					<seg id="b.ACT.23.17" type="verse">
						iġr bulus ġakudan i-yan zġ-lqbṭanat n-iɛskrin yini-as: «awi aɛyyal-ad i-unmġur-nnun, ašku ira ad-as-yini kra.» 
					</seg>
					<seg id="b.ACT.23.18" type="verse">
						yawi-t lqbṭan išškšm-t s-dar-unmġur yini-as: «iġra-yyi-uḥbbas bulus iḍalb-iyi ad-ak-d-awiġ aɛyyal-ad, ašku ira ad-ak-yini kra.» 
					</seg>
					<seg id="b.ACT.23.19" type="verse">
						yamẓ-unmġur ġ-ufus n-uɛyyal, yawi-t waḥdut isqsa-t: «ma-rad-iyi-tinit?» 
					</seg>
					<seg id="b.ACT.23.20" type="verse">
						yini-as: «mšaškan-d inmġurn n-ayt-yudaya a-zgik-ḍalbn ad-asn-in-tawit bulus azkka s-lmḥkama. rad-ak-inin ran a-t-sqsan uggʷar f-ma-iskr. 
					</seg>
					<seg id="b.ACT.23.21" type="verse">
						walaynni a-tn-ur-tamnt ašku llan uggʷar n-kkuẓ id-mraw n-urgaz, rgsn ar-srs-tqln. ggalln ur-šttan ula swan ard-t-nġn. ujadn ġilad, ar-ġir-tqln s-wawal-nnk.» 
					</seg>
					<seg id="b.ACT.23.22" type="verse">
						yini-as-unmġur i-uɛyyal: «ad-ur-tinit i-yan is-iyi-di-tiwit lh̬bar-ad.» yadj-t ilmma iddu. 
					</seg>
					<seg id="b.ACT.23.23" type="verse">
						iġr-unmġur n-iɛskrin i-sin zġ-lqbṭanat-ns yuṣṣa-tn yini-asn: «ssmunad-d sin id-miyya (200) n-uɛskri d-ssa n-id-mraw (70) n-umnnay d-sin id-miyya (200) n-willi ṭṭafnin aḥriš, ad-ujadn ad-ddun s-qayṣriyya ġ-iḍ-ad ġ-tasaɛt tis tẓa. 
					</seg>
					<seg id="b.ACT.23.24" type="verse">
						tzaydm kra n-wagmarn ma-ġ-a-issudu bulus, baš a-ti-tsslkmm ġ-laman i-lḥakm filiks.» 
					</seg>
					<seg id="b.ACT.23.25" type="verse">
						yara ilmma yat-tbrat yini: 
					</seg>
					<seg id="b.ACT.23.26" type="verse">
						«zġ-kludyus-lisyas, i-sidi lḥakm iɛzzan filiks, ad-ak-tili sslamt. 
					</seg>
					<seg id="b.ACT.23.27" type="verse">
						argaz-ad, ġwin-t ayt-yudaya, irin ntni a-t-nġn. afġ-t-in is-iga yan iṭṭafn taġamt ġ-ayt-ruma, nlkm-n nkki d-iɛskrin-inu nkkis-asn-t-id. 
					</seg>
					<seg id="b.ACT.23.28" type="verse">
						ssḥaḍrġ-asn-t-in ġ-lmḥkama-nsn baš ad-issanġ ma-s-a-srs-taštkkan. 
					</seg>
					<seg id="b.ACT.23.29" type="verse">
						afġ-t-in is-ur-iskir ma-f-a-itmtat nġd ma-f-a-ittili ġ-lḥbs. ur-a-srs-taštkkan abla s-kra igan win ššrɛ-nsn. 
					</seg>
					<seg id="b.ACT.23.30" type="verse">
						walaynni lliġ-iyi-d-ilkm lh̬bar n-izd kra gisn mšawarn fllas a-t-nġn, aznġ-ak-t-in. iniġ i-willi srs taštkkanin ad-as-ṣrḍn s-lgddam-nnk.» 
					</seg>
					<seg id="b.ACT.23.31" type="verse">
						skrn ilmma iɛskrin ġmklli-tn-yuṣṣa-unmġur-nsn, awin bulus ġ-iyḍ aylliġ lkmn tamdint n-antibatris. 
					</seg>
					<seg id="b.ACT.23.32" type="verse">
						ndid azkka wrrin ntni s-lqṣr, fln imnnayn a-t-awin zġ-ġin. 
					</seg>
					<seg id="b.ACT.23.33" type="verse">
						lliġ ruḥn qayṣriyya, fkn tabrat i-lḥakm, šškšmn bulus s-dars. 
					</seg>
					<seg id="b.ACT.23.34" type="verse">
						lliġ iġra lḥakm tabrat, isqsa bulus gu-man tamazirt a-iga. 
					</seg>
					<seg id="b.ACT.23.35" type="verse">
						lliġ issn is-iga gu-kilikiyya yini-as: «rad-ak-sfldġ ġakud nna-d-uškan ġwilli-ak-ṣrḍnin.» yuṣṣa-tn ilmma a-t-gabln ġ-lqṣr n-hirudus. 
					</seg>
				</div>
				<div id="b.ACT.24" type="chapter">
					<seg id="b.ACT.24.1" type="verse">
						zrin smmus-uwssan, s-d-yuška ḥananiyya lli-igan anmġur ihiyyan n-tgmmi n-rbbi s-qayṣriyya, ntta d-kra n-imġarn n-tmazirt. awin-d didsn yal-lmuḥami ism-ns tartullus. kšmn s-dar filiks inin-as f-ġaylli-f-ṣrḍn i-bulus. 
					</seg>
					<seg id="b.ACT.24.2" type="verse">
						išškšm-n bulus ġakudan s-darsn, ibdu tartullus ar-srs-itaštkka yini: «wa-lḥakm iɛzzan sidi filiks, mnnaw isggʷasn ayad thnna-tmazirt-nnġ f-ufus-nnk. tgrit ġ-kullu ma-ih̬ṣṣan baš ad-aġ-yigat lh̬ir. 
					</seg>
					<seg id="b.ACT.24.3" type="verse">
						nfrḥ s-kullu mad-aġ-tskart, ar-k-ntškar ġ-kraygatt mani d-kraygatt luqt. 
					</seg>
					<seg id="b.ACT.24.4" type="verse">
						imma ġilad ur-riġ a-k-ssmaṭlġ. ra-k-nḍalb ad-aġ-tskrt afulki-ad, tsfldt i-kra n-iwaliwn drusnin f-maylli darnnġ ijran. 
					</seg>
					<seg id="b.ACT.24.5" type="verse">
						ašku nufa-n argaz-ad iga bu-irwwayn, ar-issnkar uduy ġ-gr ayt-yudaya ġ-ddunit kullutt. iga zġ-inmġurn n-willi mi ttinin ‹ayt-naṣira›. 
					</seg>
					<seg id="b.ACT.24.6" type="verse">
						ġmkan a-iskar aylliġ ira a-issḥrm tigmmi n-rbbi, namẓ-t nkkʷni ġakudan. 
					</seg>
					<seg id="b.ACT.24.8" type="verse">
						iġ-ti-tsqsat ra-tissant kullu ġaylli-s-a-srs-ntaštkka.» 
					</seg>
					<seg id="b.ACT.24.9" type="verse">
						nkrn ilmma wiyyaḍ zġ-ayt-yudaya inin: «s-ṣṣaḥt ġmkan a-illan.» 
					</seg>
					<seg id="b.ACT.24.10" type="verse">
						inɛt-n lḥakm i-bulus s-ufus baš a-isawl. yini: «wa-sidi, ssnġ izd isggʷasn ggutnin ayd tḥkamt ġ-tmazirt-ad. mayad a-f-frḥġ s-uggʷar ad-rarġ awal f-mddn-ad ġ-lgddam-nnk. 
					</seg>
					<seg id="b.ACT.24.11" type="verse">
						iġ-tn-tsqsat ra-tissant izd ġir sin d-mraw n-wass ayd-n-kšmġ s-urušalim a-gis-tɛbadġ rbbi. 
					</seg>
					<seg id="b.ACT.24.12" type="verse">
						imma ntni, hatni ur-iyi-n-ufin ar-tmjaḥadġ d-kra n-yan ġ-tgmmi n-rbbi, ula ufan-iyi-n ar-sshiyyasġ mddn la ġ-tgʷmma n-tẓallit ula ġ-tmdint. 
					</seg>
					<seg id="b.ACT.24.13" type="verse">
						ġaylli-s-a-sri-taštkkan, ur-ẓḍarn a-t-zzgan. 
					</seg>
					<seg id="b.ACT.24.14" type="verse">
						walaynni yat-tġawsa rad-ak-tt-iniġ: aġaras lli-s-a-ttinin ġwid ijla, nttan a-ġ-a-tɛbadġ rbbi n-imzwura-nnġ. ha-yyi umnġ s-kullu ma-ityaran ġ-ššrɛ n-musa ula arratn l-lanbiya. 
					</seg>
					<seg id="b.ACT.24.15" type="verse">
						giġ rrja-nu ġ-rbbi ġmklli-n-gis-rjan ntni, amnġ is-rad-nkrn kullu mddn zġ-lmut, ma-ifulkin ula ma-yʷh̬šnn. 
					</seg>
					<seg id="b.ACT.24.16" type="verse">
						mayan a-f-a-n-tggaġ tiqqi-nu baš a-bdda-iġus-uwl-inu zġ-kullu ma-igan lɛib ġ-iẓri n-rbbi ula win bnadm. 
					</seg>
					<seg id="b.ACT.24.17" type="verse">
						«zrin yan-mnnaw n-isggʷasn ur-ddiġ s-urušalim, aylliġ-n-iwiġ kra l-lmɛawnt i-imẓlaḍ n-ayt-tmazirt-inu ssakmurġ-n tiwafkiw i-rbbi. 
					</seg>
					<seg id="b.ACT.24.18" type="verse">
						ġmkan ad-skrġ s-iyi-n-ufan ġ-tgmmi n-rbbi, d-nkki ġusġ s-isird n-ayt-yudaya. ur-a-sawalġ s-mddn ula-da-tẓiġ d-yan. 
					</seg>
					<seg id="b.ACT.24.19" type="verse">
						walaynni llan ġin kra n-ayt-yudaya zġ-tmazirt n-asiyya. ntni iġ-darsn kra flla, illa fllasn ula ntni ad-d-aškin ṣrḍn-iyi ġ-lgddam-nnk. 
					</seg>
					<seg id="b.ACT.24.20" type="verse">
						nġd adj ġwid ad-flla-inin is-gigi-ufan kra l-lɛib ġakud lliġ biddġ ġ-lmḥkama-nsn. 
					</seg>
					<seg id="b.ACT.24.21" type="verse">
						ur-skirġ yat, abla awal-ad ad-nniġ s-jjhd lliġ biddġ ġ-lgddam-nsn, nniġ-asn: ‹ha-yyi biddġ ġ-ddu lḥukm-nnun ġassad f-ssibt n-mad-umnġ s-tnkra n-willi mmutnin.›» 
					</seg>
					<seg id="b.ACT.24.22" type="verse">
						imma lḥakm filiks issn ma-iggutn f-uġaras l-lmasiḥ, yini-asn: «ġassad yuwda ġunškad, ard-d-yašk-unmġur lisyas rad-daġ-ġrġ s-tġawsa-yad-nnun.» 
					</seg>
					<seg id="b.ACT.24.23" type="verse">
						izayd yuṣṣa lqbṭan a-igabl bulus, yini-as a-t-ur-ikrs, yadj imddukkʷal-ns ad-as-di-tawin aynna-t-ih̬ṣṣan. 
					</seg>
					<seg id="b.ACT.24.24" type="verse">
						zrin kra n-uwssan, s-d-yuška filiks d-drusila tamġart-ns. tga nttat ullt-yudaya. yazn ġakudan ad-d-awin bulus. isfld-as ar-isawal f-ma-ra-yili i-yan yumnn s-lmasiḥ yasuɛ. 
					</seg>
					<seg id="b.ACT.24.25" type="verse">
						walaynni lliġ izuyd bulus ar-isawal f-ufulki lli-s-irḍa rbbi, ula mamnk a-ra-yiẓḍar yan a-iḥkam ġ-ih̬f-ns, ula lɛqubit lli-ra-ittut f-ddunit, yiksaḍ filiks yini-as: «ddu ġilad, ra-n-srk-aznġ akud nna-yyi-tṭlq luqt.» 
					</seg>
					<seg id="b.ACT.24.26" type="verse">
						iġal is-rad-as-ifk bulus iqaridn. kigan d-twal ar-srs-itazn ar-dids-isawal. 
					</seg>
					<seg id="b.ACT.24.27" type="verse">
						ġmkan aylliġ zrin sin isggʷasn, iddu filiks tigira. yašk-id yal-lḥakm yaḍni, ig ism-ns burkyus-fastus. imma filiks ira a-irḍu ayt-yudaya, ifl bulus ġ-lḥbs. 
					</seg>
				</div>
				<div id="b.ACT.25" type="chapter">
					<seg id="b.ACT.25.1" type="verse">
						iqama fastus kraḍ-uwssan ġ-qayṣriyya s-iffuġ iddu s-urušalim. 
					</seg>
					<seg id="b.ACT.25.2" type="verse">
						ddun dars inmġurn n-tgmmi n-rbbi d-imġarn n-ayt-yudaya, aštkkan-daġ s-bulus. 
					</seg>
					<seg id="b.ACT.25.3" type="verse">
						ḍalbn fastus a-gisn-iskr lh̬ir-ad yawi-asn-d bulus s-urušalim, ašku ntni skrn f-ad-as-mdin ġ-uġaras nġn-t ur-ta-ilkim. 
					</seg>
					<seg id="b.ACT.25.4" type="verse">
						imma fastus irur-asn: «han bulus illa ġ-lḥbs ġ-qayṣriyya. yan imikk rad-wrriġ nkki s-ġin. 
					</seg>
					<seg id="b.ACT.25.5" type="verse">
						aznat didi kra n-imġarn-nnun ad-as-n-ṣrḍn ġin iġ-iskr kra yʷh̬šnn.» 
					</seg>
					<seg id="b.ACT.25.6" type="verse">
						iqama fastus ġ-urušalim ma-itggan tẓa n-uwssan, iddu ilmma s-qayṣriyya. ndid azkka iskiws ġ-lmḥkama yamr iɛskrin ad-d-awin bulus. 
					</seg>
					<seg id="b.ACT.25.7" type="verse">
						ikšm-d bulus sutln-as ayt-yudaya lli-d-uškanin zġ-urušalim, ar-srs-taštkkan s-tġawsiwin mqqurnin walaynni ur-ẓḍarn a-tnt-zzgan. 
					</seg>
					<seg id="b.ACT.25.8" type="verse">
						isawl bulus f-ih̬f-ns yini-asn: «ur-skirġ kra l-lɛib la ġ-ššrɛ n-ayt-yudaya ula ġ-tgmmi n-rbbi ula ġ-qayṣr.» 
					</seg>
					<seg id="b.ACT.25.9" type="verse">
						walaynni fastus ira a-irḍu ayt-yudaya, isqsa bulus: «is-trit a-tddut s-urušalim a-tbiddt ġ-lgddam-inu ġin trart awal f-iṣraḍ-nsn?» 
					</seg>
					<seg id="b.ACT.25.10" type="verse">
						isawl bulus yini-as: «ha-yyi biddġ ġid ġ-lmḥkama n-qayṣr ġ-illiġ-iyi-d-iqqan ad-biddġ. imma ayt-yudaya, ur-gisn-skirġ kra l-lɛib. kiyi tssnt mayad bahra. 
					</seg>
					<seg id="b.ACT.25.11" type="verse">
						mrad is-ffuġġ lqanun skrġ kra-f-a-tmtatġ, ur-rad-iriġ ad-anfġ i-lmut. walaynni iġ-ur-illi ġ-iṣraḍ-nsn abla tikrkas, ur-iẓḍar yan a-yyi-idḥi i-mddn-an. ha-yyi ġilad usiġ aṣraḍ-inu s-gr ifassn n-qayṣr.» 
					</seg>
					<seg id="b.ACT.25.12" type="verse">
						išawr fastus d-imɛawann-ns, yini ilmma i-bulus: «tssġlit aṣraḍ-nnk s-dar qayṣr. hati s-dar qayṣr a-s-ra-tddut.» 
					</seg>
					<seg id="b.ACT.25.13" type="verse">
						zrin kra n-uwssan s-d-yuška-ugllid agribbas d-uwlltmas barniki s-qayṣriyya. irin ad-ssmrḥban s-fastus ġ-tmazirt-nsn. 
					</seg>
					<seg id="b.ACT.25.14" type="verse">
						gawrn dars kra n-uwssan aylliġ isawl fastus d-ugllid f-tġawsa n-bulus yini-as: «illa ġid yan-urgaz, ifl-t-id filiks ġ-lḥbs. 
					</seg>
					<seg id="b.ACT.25.15" type="verse">
						lliġ ddiġ s-urušalim, ṣrḍn-as inmġurn n-tgmmi n-rbbi d-imġarn n-ayt-yudaya, ḍalbn-iyi a-fllas-utġ lḥukm, 
					</seg>
					<seg id="b.ACT.25.16" type="verse">
						walaynni rurġ-asn: ‹nkkʷni n-ayt-ruma ur-a-nskar ġmkan. ur-a-ntḥkam f-yan s-lmut iġ-ur-zwar-ibidd ġ-lgddam n-willi-as-ṣrḍnin, isawl f-ih̬f-ns f-ġaylli s-a-srs-taštkkan.› 
					</seg>
					<seg id="b.ACT.25.17" type="verse">
						walaynni lliġ-d-didi-munn s-ġid ur-ssmaṭlġ taġawsa-yan. skiwsġ ndid azkka ġ-lmḥkama, amrġ ad-d-ssḥaḍrn argaz-an. 
					</seg>
					<seg id="b.ACT.25.18" type="verse">
						walaynni lliġ-d-nkrn imṣraḍn-ns, ur-srs-aštkkan s-kra n-iskkirn ʷh̬šnnin ġmklli ġalġ nkki. 
					</seg>
					<seg id="b.ACT.25.19" type="verse">
						ur-illi yat ġ-gratsn abla kra n-imjaḥadn f-mamnk ad-tɛbadn ilah-nsn, ula f-yan immut ism-ns yasuɛ ar-fllas-ittini bulus is-iddr. 
					</seg>
					<seg id="b.ACT.25.20" type="verse">
						ur-ssinġ ġakudan mamnk ad-ssnfaṣalġ tiġawsiwin-ad. sqsaġ bulus is-ira a-iddu s-urušalim a-n-fllas-ḥkamġ ġin, 
					</seg>
					<seg id="b.ACT.25.21" type="verse">
						walaynni inna-yyi ira a-iqama ġid ard iḥkam qayṣr f-tġawsa-ns. amrġ ġakudan a-iqama ġ-lḥbs ard-t-aznġ s-dar qayṣr.» 
					</seg>
					<seg id="b.ACT.25.22" type="verse">
						isawl ilmma agribbas yini-as i-fastus: «ula nkki riġ ad-sfldġ i-urgaz-ad.» yini-as fastus: «ar ṣṣbaḥ rad-as-tsfldt.» 
					</seg>
					<seg id="b.ACT.25.23" type="verse">
						ndid azkka yašk-id agribbas d-barniki s-lhibt iggutn, kšmn s-uḥanu imqqurn l-lmḥkama, ntni d-inmġurn n-iɛskrin d-imġarn n-tmdint. inkr fastus yamr ad-d-šškšmn bulus. 
					</seg>
					<seg id="b.ACT.25.24" type="verse">
						yini ilmma fastus: «way-agllid agribbas ula kullu willi didnnġ llanin ġassad, ġwad a-igan argaz lli-mi-d-ṣrḍn kullu ayt-yudaya s-dâri ġ-urušalim ula ġid, ar-srs-tġuwwatn ar-ttinin iqqan-t-id a-immt. 
					</seg>
					<seg id="b.ACT.25.25" type="verse">
						ur-gis-ufiġ nkki kra-f-isthlla lmut, walaynni lliġ issġli taġawsa-ns s-gr ifassn n-qayṣr skrġ f-a-t-aznġ s-dars. 
					</seg>
					<seg id="b.ACT.25.26" type="verse">
						imma nkki ur-dari kra izgan ma-s-a-fllas-taraġ i-qayṣr. hati ssḥaḍrġ-awn-t-id ġilad, ssbiddġ-t-id ġ-lgddam-nnk ay-agllid agribbas, baš a-gis-nsiggl naf ma-s-a-fllas-taraġ. 
					</seg>
					<seg id="b.ACT.25.27" type="verse">
						ašku irwas-iyi is-ur-išwi a-nazn yan-uḥbbas i-qayṣr iġ-ur-fllas-nmli maylli-f-a-yas-ṣraḍn mddn.» 
					</seg>
				</div>
				<div id="b.ACT.26" type="chapter">
					<seg id="b.ACT.26.1" type="verse">
						isawl agribbas s-bulus yini-as: «ra-k-adjġ a-tsawlt ġilad f-ih̬f-nnk.» yall bulus afus-ns a-irar awal yini: 
					</seg>
					<seg id="b.ACT.26.2" type="verse">
						«way-agllid agribbas, nniġ nkki asaɛdi ad-giġ ġassad, ašku ġ-lgddam-nnk a-ġ-biddġ baš ad-rarġ awal f-kullu ma-s-a-sri-taštkkan mddn-ad n-ayt-yudaya. 
					</seg>
					<seg id="b.ACT.26.3" type="verse">
						ašku kiyi tssnt lɛadat n-ayt-yudaya ula iswingimn lli-f-a-tmjaḥadn i-ngratsn. f-mayan a-f-ra-k-ḍalbġ a-didi-tṣbrt, tsfldt i-ma-rad-ak-iniġ. 
					</seg>
					<seg id="b.ACT.26.4" type="verse">
						ašku kullu ayt-yudaya ssnn mamnk ad-giġ zġ-lliġ mẓẓiġ ġ-tmazirt-inu ula tigira n-mayan ġ-urušalim. 
					</seg>
					<seg id="b.ACT.26.5" type="verse">
						kigan d-isggʷasn ayd-iyi-ssnn. ẓḍarn ad-ak-flla-fkn tugga iġ-ran ntni, inin-ak is-giġ wad iskarn s-tnbaḍin n-ifarisin lli-igan lmdhb kullu inukman ġ-ddin-nnġ. 
					</seg>
					<seg id="b.ACT.26.6" type="verse">
						imma ġilad biddġ ġid a-flla-tḥkamt f-ssibt n-rrja lli-dari-illan, ašku umnġ awal lli-inna rbbi i-imzwura-nnġ. 
					</seg>
					<seg id="b.ACT.26.7" type="verse">
						awal-an a-ġ-a-n-kullu-trjunt-tqbilin-nnġ s-snat d-mrawt, lliġ a-tɛbadn rbbi ġilad s-nniyt-nsn ġ-iyḍ ula azal. way-agllid iɛzzan, hati f-rrja-yad a-s-a-sri-taštkkan ayt-yudaya. 
					</seg>
					<seg id="b.ACT.26.8" type="verse">
						imma kunni, mah̬ aylliġ ur-trim a-tamnm is-iẓḍar rbbi a-d-issnkr ġwilli mmutnin? 
					</seg>
					<seg id="b.ACT.26.9" type="verse">
						«kkiġ-ttin ula nkki ar-ttiniġ illa flla a-n-gġ tiqqi-nu ad-tḍaḍḍaġ kullu ma-igan win ism n-yasuɛ gu-naṣira. 
					</seg>
					<seg id="b.ACT.26.10" type="verse">
						ġmkan ad-skarġ ġ-urušalim. ḍalbġ zġ-inmġurn n-tgmmi n-rbbi ad-iyi-fkn awal a-n-tqqnġ i-ma-iggutn ġ-imẓlayn n-rbbi ġ-lḥbs. ġakud nna-fllasn-ḥkamn s-lmut, ar-ttiniġ nttat ad-asn-igan. 
					</seg>
					<seg id="b.ACT.26.11" type="verse">
						kigan d-twal ad-kššmġ s-tgʷmma n-tẓallit ar-tn-ssrfufunġ baš a-tn-rarġ ad-rggmn ġ-uġaras-ad. ar-iyi-srsn-tasin iriyn bahra aylliġ a-srsn-tmudduġ ula s-tmdinin aggugnin baš a-tn-ssrfufnġ. 
					</seg>
					<seg id="b.ACT.26.12" type="verse">
						«ġayan a-f-umẓġ aġaras s-dimašq s-wawal n-inmġurn n-tgmmi n-rbbi ula luṣit-nsn. 
					</seg>
					<seg id="b.ACT.26.13" type="verse">
						way-agllid iɛzzan, ssudiġ ġ-uġaras-an ġ-ṭuẓẓunt n-wass s-iyi-di-tban yat tifawt zġ-ignwan tjhhd uggʷar n-tafukt, tsfaw flla nkki ula ġwilli-d-munġ. 
					</seg>
					<seg id="b.ACT.26.14" type="verse">
						nḍr kullwaġ s-wakal, s-sfldġ i-yan inna-yyi-d s-wawal n-ayt-yudaya: ‹šawl šawl, mah̬ a-yyi-tssrfufunt? han ar-tssyaggast ih̬f-nnk lliġ a-tssfuqust f-ukuray.› 
					</seg>
					<seg id="b.ACT.26.15" type="verse">
						iniġ: ‹wa-sidi, ma-tgit kiyi?› isawl-d siditnnġ yini-yyi: ‹nkki a-igan yasuɛ lli-tssrfufunt. 
					</seg>
					<seg id="b.ACT.26.16" type="verse">
						nkr tbiddt f-iḍarn-nnk, ašku mayad a-f-ak-d-banġ, baš a-k-gġ d-uh̬ddam-inu ar-takkat tugga f-mamnk a-yyi-tẓrit ġassad ula f-ma-rad-ak-mlġ tigira. 
					</seg>
					<seg id="b.ACT.26.17" type="verse">
						ra-ki-tfukkuġ zġ-ifassn n-ayt-yudaya ula ayt-tmizar aggugnin. 
					</seg>
					<seg id="b.ACT.26.18" type="verse">
						ra-k-aznġ a-trẓmt alln-nsn, trart-tn-d zġ-tillas s-tifawt, ula zġ-lquwwa n-šiṭan s-rbbi, baš a-fllasn-ittin ddnub-nsn, wrrin ṭṭafn taġamt ġ-gr ġwilli ẓliġ ad-gn winu f-ssibt n-mad-sri-umnn.› 
					</seg>
					<seg id="b.ACT.26.19" type="verse">
						«ġakudan ay-agllid agribbas, ur-unfġ i-maylli-yyi-d-issbayyn rbbi. 
					</seg>
					<seg id="b.ACT.26.20" type="verse">
						ffuġġ ar-tbrraḥġ ġ-dimašq, dduġ ilmma ar-tbrraḥġ ġ-urušalim ula ġ-kullu tamazirt n-yudaya ula timizar n-ibrraniyn. ar-asn-ttiniġ is-tn-ih̬ṣṣa ad-fln kullu ma-yʷh̬šnn wrrin s-rbbi, ar-skarn afulki baš a-iban is-fln ma-yʷh̬šnn. 
					</seg>
					<seg id="b.ACT.26.21" type="verse">
						f-ssibt n-tbrraḥt-ad a-f-iyi-umẓn kra n-ayt-yudaya ġ-tgmmi n-rbbi, irin a-yyi-nġn. 
					</seg>
					<seg id="b.ACT.26.22" type="verse">
						walaynni ar-bdda-yyi-itɛawan rbbi sul s-ġassad. mayan a-f-biddġ ġid ar-akkaġ tugga-nu i-kullu mddn, i-ma-imqqurn ula i-ma-imẓẓin. ur-a-sawalġ abla f-maylli-f-nnan lanbiya ra-yili, ntni ula musa. 
					</seg>
					<seg id="b.ACT.26.23" type="verse">
						nnan is-rad-bahra-irfufn lmasiḥ, ig amzwaru i-willi ra-d-inkr zġ-lmut, baš a-issbayyn tifawt i-ayt-yudaya ula ayt-tmizar aggugnin.» 
					</seg>
					<seg id="b.ACT.26.24" type="verse">
						sul a-isawal bulus f-ih̬f-ns s-as-inna fastus s-jjhd: «wa-bulus, hatin tffuġt ih̬f-nnk. han tiġri iggutn a-k-issnufln.» 
					</seg>
					<seg id="b.ACT.26.25" type="verse">
						irar-as bulus: «ur-nuflġ, a-sidi fastus. kullu mayd-awn-ttiniġ, lḥqq d-lmɛqul a-iga. 
					</seg>
					<seg id="b.ACT.26.26" type="verse">
						tiġawsiwin-ad, issn-tnt-ugllid agribbas, ẓḍarġ ad-as-fllasnt-sawlġ s-zzɛamt. ssnġ is-ur-fllas-intil mayad, ašku urd ġ-kra n-tuġẓut illasn a-ġ-ijra. 
					</seg>
					<seg id="b.ACT.26.27" type="verse">
						way-agllid agribbas, is-tumnt iwaliwn l-lanbiya? ssnġ is-tn-tumnt.» 
					</seg>
					<seg id="b.ACT.26.28" type="verse">
						isawl ilmma agribbas s-bulus yini-as: «is-trit a-yyi-trart ad-gġ amasiḥi ġ-yat tasaɛt igzzuln?» 
					</seg>
					<seg id="b.ACT.26.29" type="verse">
						yini-as bulus: «zund iġ-tgzzul zund iġ-tġzzif, ḍalbġ i-rbbi a-tgt zund mad-giġ, kiyi ula kullu ġwid sri sflidnin ġassad, walaynni bla ssnasl-ad.» 
					</seg>
					<seg id="b.ACT.26.30" type="verse">
						inkr-ugllid ġakudan, nttan d-lḥakm ula barniki ula wiyyaḍ lli-dids-skiwsnin, 
					</seg>
					<seg id="b.ACT.26.31" type="verse">
						ffuġn zġ-lmḥkama ar-ttinin i-ngratsn: «argaz-ad ur-iskir kra-f-a-itmtat ula kra-f-a-ittili ġ-lḥbs.» 
					</seg>
					<seg id="b.ACT.26.32" type="verse">
						isawl agribbas s-fastus yini-as: «argaz-ad, tẓḍarm ad-as-trẓmm mrad is-ur-issġli taġawsa-ns s-gr ifassn n-qayṣr.» 
					</seg>
				</div>
				<div id="b.ACT.27" type="chapter">
					<seg id="b.ACT.27.1" type="verse">
						skrn ġakudan f-ad-aġ-aznn ġ-umda s-tmazirt n-iṭalya. fkn bulus d-kra n-iḥbbasn yaḍni ġ-ufus n-yal-lqbṭan n-iɛskrin ism-ns yulyus, iga zġ-‹rrbɛt n-qayṣr›. 
					</seg>
					<seg id="b.ACT.27.2" type="verse">
						nġli s-yan-wanaw ikka-d tamdint n-adramita, yiri lmrsat lli-llanin ġ-tsgiw n-asiyya. imun didnnġ aristarh̬us, iga gu-makiduniyya zġ-tmdint n-tasaluniki. nffuġ nssudu ġ-umda. 
					</seg>
					<seg id="b.ACT.27.3" type="verse">
						ndid azkka nlkm lmrsa n-ṣayda. yulyus iskr lh̬ir ġ-bulus, yadj-t a-iddu s-dar imddukkʷal-ns ġ-tmdint-an baš ad-as-fkn ma-t-ih̬ṣṣan. 
					</seg>
					<seg id="b.ACT.27.4" type="verse">
						nzayd ilmma nffuġ ġ-umda, nzri zġ-tsga intln n-igzir n-qubrus ašku iḍaḍḍ-aġ-waḍu. 
					</seg>
					<seg id="b.ACT.27.5" type="verse">
						nbbi amda ġ-tama n-kilikiyya d-bamfiliyya aylliġ nlkm lmrsa n-mira ġ-tmazirt n-likiyya. 
					</seg>
					<seg id="b.ACT.27.6" type="verse">
						yaf ġin lqbṭan yan-wanaw yaḍni, ikka-d iskandariyya yiri tamazirt n-iṭalya, issġli-aġ srs. 
					</seg>
					<seg id="b.ACT.27.7" type="verse">
						kigan d-uwssan ur-a-ntzayad ġir s-imikk, aylliġ bḥra ur-nlkim tama l-lmrsa n-knidus. ur-aġ-yudji-waḍu a-nkmml s-tsga-yan. nk ilmma tasga intln n-igzir n-krit, nzri zġ-tama n-ujarif n-salmuni. 
					</seg>
					<seg id="b.ACT.27.8" type="verse">
						nzayd s-tkrrayt, nḥada akal aylliġ nlkm yan-mani lli-mi-ttinin ‹id-untal šwanin›, yakmur s-tmdint n-lasayya. 
					</seg>
					<seg id="b.ACT.27.9" type="verse">
						nssn ġ-uzmz-an is-ra-išqu lḥal iġ-nzuyd ġ-umuddu-nnġ, ašku nmaṭl bahra, izri fllannġ lɛid n-uẓum. ġakudan a-inkr bulus isawl s-mddn s-lmɛqul yini-asn: 
					</seg>
					<seg id="b.ACT.27.10" type="verse">
						«wa-irgazn, iban is-ra-išqu-umuddu-nnġ bahra ġilad. iggut ginnġ ma-ra-itthlk, urd ġir sslaɛt ula anaw walaynni ula tudrt-nnġ nkkʷni.» 
					</seg>
					<seg id="b.ACT.27.11" type="verse">
						imma lqbṭan n-iɛskrin ur-srs-isfld. iskr s-ma-inna rrays n-wanaw d-bab-ns. tmẓẓi lmrsa lli-ġ-nlla, ur-tšwi a-gis-nqama ġ-uzmz n-tgrst. 
					</seg>
					<seg id="b.ACT.27.12" type="verse">
						imšaška-d ma-iggutn ġ-ayt-wanaw a-nssudu zġ-ġin, narm is-nẓḍar a-nruḥ finiks a-n-gis-nzzri tagrst. tga finiks yat lmrsa ġ-igzir n-krit, iḥkam-tt-uġrbi zġ-ufasi ula aẓlmaḍ. 
					</seg>
					<seg id="b.ACT.27.13" type="verse">
						iṣuḍ-d imikk n-uzuzwu zġ-ljanub, irwas-asn is-iwrri lḥal iga ġmklli ran. ssukfn ilmma aggus a-nssudu. nzayd nḥada akal n-krit, ur-dids-nmgallay yat. 
					</seg>
					<seg id="b.ACT.27.14" type="verse">
						imil inkr-d-waḍu lli-mi-ttinin ‹aẓlmaḍ i-usġlay› ar-d-iṣwaḍ s-jjhd zġ-tsga n-igzir. 
					</seg>
					<seg id="b.ACT.27.15" type="verse">
						ar-ikkat anaw aylliġ ur-sul-nẓḍar a-nzayd s-tsga-yan, nadj anaw a-t-idḥay-waḍu. 
					</seg>
					<seg id="b.ACT.27.16" type="verse">
						lliġ nzri ġ-untal n-tgzirt n-kuda, mmaġn ibaḥriyn ad-qqnn tanawt lli-izukur-wanaw. 
					</seg>
					<seg id="b.ACT.27.17" type="verse">
						alln-tt-id s-iggi n-wanaw, sslullin ilmma izakarn i-wallaġ n-wanaw baš a-t-ssdusn. ksuḍn a-yut iwrar n-umlal lli-llanin ġ-ddu-waman ġ-tama n-sirtis. adrn i-lqluɛ, adjn anaw a-t-idḥay-waḍu. 
					</seg>
					<seg id="b.ACT.27.18" type="verse">
						walaynni izuyd-waḍu d-umda s-uggʷar aylliġ nkrn ibaḥriyn ġ-wis sin-uwssan ar-n-tluḥn sslaɛt ġ-umda. 
					</seg>
					<seg id="b.ACT.27.19" type="verse">
						wis kraḍ-uwssan asin ula imassn n-wanaw luḥn-tn-in ġ-umda. 
					</seg>
					<seg id="b.ACT.27.20" type="verse">
						mnnaw-uwssan ur-a-yaġ-ttban tafukt ula itran, ar-sul-iṣwaḍ-waḍu s-jjhd aylliġ nenna ur-nẓḍar a-nnjm. 
					</seg>
					<seg id="b.ACT.27.21" type="verse">
						ntni ur-sul-a-šttan yat ġ-uwssan-an, inkr bulus ibidd ġ-wammas-nsn yini: «wa-irgazn, mrad is-sri-tsfldm, ikun ur-d-nffuġ krit ula trfufnm ġmkad ula tssh̬srm kullu mayad. 
					</seg>
					<seg id="b.ACT.27.22" type="verse">
						imma ġilad rad-awn-iniġ, thnnayat. hati ur-ra-immt yan gigun. ġir anaw a-ra-itthlk. 
					</seg>
					<seg id="b.ACT.27.23" type="verse">
						ašku ġ-iḍ-ad ibidd-d sri yal-lmalak n-rbbi lli-mi-giġ wins ar-ti-tɛbadġ, 
					</seg>
					<seg id="b.ACT.27.24" type="verse">
						yini-yyi: ‹wa-bulus, ad-ur-tiksaṭṭ. hati iqqan-k-id a-tbiddt ġ-lgddam n-qayṣr. ifka-yak rbbi a-ur-immt yan zġ-ġwilli didk muddanin.› 
					</seg>
					<seg id="b.ACT.27.25" type="verse">
						thnnayat ġilad a-irgazn, ašku umnġ rbbi is-ra-yili ġmklli-s-iyi-d-inna. 
					</seg>
					<seg id="b.ACT.27.26" type="verse">
						walaynni iqqan-d a-n-nḍr ġ-kra n-igzir.» 
					</seg>
					<seg id="b.ACT.27.27" type="verse">
						wis kkuẓ d-mraw n-wass, sul ukan a-yaġ-idḥay-waḍu ġ-wammas n-umda n-adriyya. ġ-ṭuẓẓunt n-iḍ-an irwas i-ibaḥriyn is-nakmur s-kra n-wakal. 
					</seg>
					<seg id="b.ACT.27.28" type="verse">
						irin ad-issann tadrut n-umda ġin. grn-in izikr, yili ġ-ih̬f-ns kra n-uwzzal, afn-in gis kkuẓ id-mraw n-mitru. imikk grn-t-in-daġ, afn-in gis kraḍ id-mraw n-mitru. 
					</seg>
					<seg id="b.ACT.27.29" type="verse">
						ksuḍn a-yut-wanaw kra n-ujarif, luḥn-in kkuẓ iggusn zġ-tġurdin-ns, ar-n-trjun a-di-takmur-twaġla n-tafukt. 
					</seg>
					<seg id="b.ACT.27.30" type="verse">
						skrn ilmma ibaḥriyn f-ad-rwln zġ-wanaw. zzugzn tanawt s-waman zund iġ-ran a-n-luḥn kra n-iggusn zġ-lgddam n-wanaw. 
					</seg>
					<seg id="b.ACT.27.31" type="verse">
						walaynni isawl bulus s-lqbṭan d-iɛskrin yini-asn: «iġ-ur-didun-qaman ibaḥriyn ġ-wanaw ur-ra-tiẓḍarm a-tnjmm.» 
					</seg>
					<seg id="b.ACT.27.32" type="verse">
						nkrn iɛskrin ġakudan, bbin izakarn n-tanawt, adjn-tt-in ġ-umda. 
					</seg>
					<seg id="b.ACT.27.33" type="verse">
						lliġ-d-yakmur a-ifaw-wass isawl srsn bulus kullutn iḍalb-tn ad-ššn yini-asn: «hati kkuẓ d-mraw n-wass ayad tusim taġuft bahra ur-tššim yat. 
					</seg>
					<seg id="b.ACT.27.34" type="verse">
						ḍalbġ-kʷn ġilad a-tamẓm imikk n-umššu. ih̬ṣṣa-kʷn a-tssdusm ih̬fawn-nnun, ašku ur-akkʷ-ra-itthlk yan-unẓaḍ n-iguyya-nnun.» 
					</seg>
					<seg id="b.ACT.27.35" type="verse">
						lliġ-asn-inna mayad, yasi aġrum, iškr rbbi ġ-lgddam-nsn ibbi-t ar-ištta. 
					</seg>
					<seg id="b.ACT.27.36" type="verse">
						zɛmn ula ntni ġakudan, bdun ar-šttan. 
					</seg>
					<seg id="b.ACT.27.37" type="verse">
						nga nkkʷni sin id-miyya d-ssa n-id-mraw d-sḍiṣ (276) ġ-wanaw. 
					</seg>
					<seg id="b.ACT.27.38" type="verse">
						lliġ šbɛan kullutn, luḥn-in irdn lli-qamanin baš ad-ssifsusn f-wanaw. 
					</seg>
					<seg id="b.ACT.27.39" type="verse">
						lliġ-d-iġli-wass ur-ssinn ibaḥriyn man akal ad-lkmn, walaynni ẓran yat-tdġart yastwan n-umlal ġ-gr ijarifn. swangmn a-srs-awin anaw iġ-ẓḍarn. 
					</seg>
					<seg id="b.ACT.27.40" type="verse">
						bbin izakarn n-iggusn fln-tn ġ-umda, rẓmn i-izakarn n-tflwin lli-s-a-tguwwadn anaw. alln lqlɛ imẓẓin ġ-lgddam n-wanaw baš a-t-idḥi-waḍu s-lgddam. nakmur s-wakal, 
					</seg>
					<seg id="b.ACT.27.41" type="verse">
						walaynni izri-wanaw f-yan-mani ġ-ur-drin-waman. yut amlal itġz zġ-lgddam-ns, ur-iẓḍar a-sul-immass. ar-tt-kkatnt taḍangiwin aylliġ a-ifssi zġ-tġurdin-ns. 
					</seg>
					<seg id="b.ACT.27.42" type="verse">
						mšawarn iɛskrin i-ngratsn, irin ad-nġn iḥbbasn a-ur-gisn-iɛum kra n-yan ard ilkm akal irwl. 
					</seg>
					<seg id="b.ACT.27.43" type="verse">
						imma lqbṭan ira a-iḥṣar f-bulus ġ-laman, ur-tn-yudji ad-skrn ġmkan. yamr-tn wanna issnn a-iɛum a-n-iḍr ġ-waman izwur s-wakal. 
					</seg>
					<seg id="b.ACT.27.44" type="verse">
						yini i-wiyyaḍ kud yan a-iġwi ġ-kra n-ifrš n-wanaw nġd kra n-ukššuḍ. ġmkan a-s-kullu-nruḥ akal s-laman. 
					</seg>
				</div>
				<div id="b.ACT.28" type="chapter">
					<seg id="b.ACT.28.1" type="verse">
						lliġ nnjm zġ-umda, naf-n igzir-an iga ġwalli mi ttinin maliṭa. 
					</seg>
					<seg id="b.ACT.28.2" type="verse">
						aškin-d imzdġn-ns skrn ginnġ afulki, ssrġn lɛafit ssmrḥban srnnġ kullwaġ ašku illa-unẓar d-usmmiḍ. 
					</seg>
					<seg id="b.ACT.28.3" type="verse">
						bulus issmun-d yat taggʷat n-ikššuḍn, yiri a-tn-in-isrs f-iggi l-lɛafit. iffuġ-d zgisn yan-ulgmmaḍ f-ssibt n-trġi, ilbi ġ-ufus n-bulus. 
					</seg>
					<seg id="b.ACT.28.4" type="verse">
						ayt-igzir, lliġ ẓran algmmaḍ yugʷl ġ-ufus n-bulus inin i-ngratsn: «argaz-ad, irwas is-inġa kra n-ruḥ. hati, wah̬h̬a injm zġ-umda ur-t-ifil lḥqq a-isul.» 
					</seg>
					<seg id="b.ACT.28.5" type="verse">
						walaynni bulus issus-n algmmaḍ ġ-lɛafit, ur-t-yaġ yat. 
					</seg>
					<seg id="b.ACT.28.6" type="verse">
						ar-tqln mddn-an ad-ẓrn is-ra-yuff bulus nġd a-iḍr s-wakal immt. walaynni lliġ qln yan kra ẓrn ur-as-ijri yat, wrrin ar-ttinin: «kra n-ilah ayad.» 
					</seg>
					<seg id="b.ACT.28.7" type="verse">
						ilin kra n-igran ġ-tsga lli-ġ-nlla, gan win lḥakm n-igzir-an ism-ns bublyus. išškšm-aġ s-tgmmi-ns ig-aġ d-inbgiwn-ns kraḍ-uwssan. 
					</seg>
					<seg id="b.ACT.28.8" type="verse">
						yili dars babas tssgn-t tawla, iḍr-gis-udis bahra. ikšm bulus s-tḥanut lli-ġ-illa, iẓẓall iḍalb rbbi isrs-n fllas ifassn-ns, ijjujji-t. 
					</seg>
					<seg id="b.ACT.28.9" type="verse">
						lliġ sfldn mddn i-mayad ar-d-dars-ttaškin kullu winna uḍnnin ġ-igzir-an, jjin. 
					</seg>
					<seg id="b.ACT.28.10" type="verse">
						ar-aġ-tuqqarn mddn-an s-twafkiw ggutnin, ar ass lli-ġ-ra-nffuġ zġ-darsn, awin-aġ-d kullu ma-rad-aġ-ih̬ṣṣa i-umuddu-nnġ. 
					</seg>
					<seg id="b.ACT.28.11" type="verse">
						ġmkan a-darsn-ngawr kraḍ-iyrn, nkšm ilmma s-yan-wanaw, ityawssan darsn s-yat lɛlama n-‹sin ilahat ikniwn›. ikka-d iskandariyya, iqama ula ntta ġ-igzir ġ-uzmz-an n-tgrst. 
					</seg>
					<seg id="b.ACT.28.12" type="verse">
						nssudu gis aylliġ nlkm tamdint n-sirakusa, nqama ġin kraḍ-uwssan. 
					</seg>
					<seg id="b.ACT.28.13" type="verse">
						nzayd ilmma zġ-ġin s-lmrsa n-rigyun. ndid azkka iṣuḍ-d-waḍu išwan zġ-ljanub. ndid azkka nlkm lmrsa n-buṭyuli. 
					</seg>
					<seg id="b.ACT.28.14" type="verse">
						naf-n ġin kra n-aytmatn, ḍalbn-aġ ad-darsn-ngguz ssa n-uwssan. ġmkan a-s-nakmur s-ruma. 
					</seg>
					<seg id="b.ACT.28.15" type="verse">
						lliġ sfldn aytmatn ġ-ruma is-n-nuška, ffuġn-d ar ‹ssuq n-abbyus› ula aduwwar n-‹kraḍ lfnadq› baš ad-aġ-d-mnaggarn. lliġ-tn-iẓra bulus, iškr rbbi izɛm. 
					</seg>
					<seg id="b.ACT.28.16" type="verse">
						lliġ-n-nkšm s-tmdint n-ruma, lqbṭan yudja bulus a-izdġ waḥdut, ig fllas yan-uɛskri igabl-t. 
					</seg>
					<seg id="b.ACT.28.17" type="verse">
						zrin kraḍ-uwssan yazn bulus s-imġarn n-ayt-yudaya, iḍalb zġ-gisn ad-d-dars-aškin. lliġ-d-munn ntni yini-asn: «way-aytma, ur-jjud nkkin a-irgmn ġ-ayt-tmazirt-nnġ ula lɛadat n-imzwura-nnġ, walaynni umẓn-iyi kra n-ayt-yudaya ġ-urušalim dḥin-iyi s-gr ifassn l-lḥukkam n-rruman. 
					</seg>
					<seg id="b.ACT.28.18" type="verse">
						lliġ-iyi-sqsan rruman f-mad-skrġ, ur-gigi-ufin kra-s-a-flla-tḥkamn s-lmut, irin ad-iyi-rẓmn. 
					</seg>
					<seg id="b.ACT.28.19" type="verse">
						walaynni mddn-an n-ayt-yudaya ur-qbiln mayan, aylliġ-iyi-ih̬ṣṣa ad-ssġliġ taġawsa-nu s-dar qayṣr wah̬h̬a ur-dari kra-s-a-taštkkaġ s-ayt-tmazirt-inu. 
					</seg>
					<seg id="b.ACT.28.20" type="verse">
						mayan a-f-ḍalbġ a-kʷn-ẓrġ sawlġ didun. ašku tyawkrrafġ ġilad s-ssnasl f-ssibt n-rrja lli-ġ-n-rjan ayt-rbbi.» 
					</seg>
					<seg id="b.ACT.28.21" type="verse">
						inin-as ġakudan: «ur-aġ-d-fllak-lkimnt kra n-tbratin zġ-yudaya, ula nnan fllak aytmatn lli-d-uškanin zġ-ġin kra l-lh̬bar nġd awal yʷh̬šnn. 
					</seg>
					<seg id="b.ACT.28.22" type="verse">
						walaynni nra ad-aġ-tmlt iswingimn-nnk, ašku nsfld is-a-ttinin mddn ġ-kraygatt mani ur-išwi-uġaras-an.» 
					</seg>
					<seg id="b.ACT.28.23" type="verse">
						izzga didsn ass yaḍni baš ad-d-dars-daġ-munn. lliġ ilkm-wass-an, iggut ma-d-yuškan s-illiġ izdġ bulus. ar-asn-isawal s-lmɛqul zġ-zikk ṣbaḥ ar iḍ f-mamnk a-tga-tgldit n-rbbi. ar-fllasn-yaqra zġ-ššrɛ n-musa d-warratn l-lanbiya baš ad-asn-iml is-yʷġẓan ma-ittini f-yasuɛ. 
					</seg>
					<seg id="b.ACT.28.24" type="verse">
						iwrri kra gisn yumn awal-ns, imma wiyyaḍ agʷin ad-amnn. 
					</seg>
					<seg id="b.ACT.28.25" type="verse">
						ur-d-mšaškan i-ngratsn, ffuġn ilmma zġ-dars lliġ-asn-inna awal-ad: «s-lḥqq a-s-isawl rruḥ lqudus lliġ inna i-imzwura-nnun f-imi n-nnabi išaɛya: 
					</seg>
					<seg id="b.ACT.28.26" type="verse">
						‹ddu s-mddn-an tinit-asn, rad-bahra-tsflidm walaynni ur-ra-tfhmm ma-mi-tsfldm. rad-bahra-ttmnadm walaynni ur-ra-tissanm ma-tmnadm. 
					</seg>
					<seg id="b.ACT.28.27" type="verse">
						wrrin mddn-an iqqur ih̬f-nsn, ẓẓayn imzgan-nsn, qqnnt-walln-nsn. ur-rint ad-ẓrnt-walln-nsn ula sfldn imzgan-nsn ula fhmn ġ-iguyya-nsn. ur-rin ad-d-sri-wrrin a-tn-jjujjiġ.› 
					</seg>
					<seg id="b.ACT.28.28" type="verse">
						f-mayan a-f-rad-awn-iniġ, ajnjm-ad ifka-t rbbi ġilad i-ayt-tmizar yaḍni. ntni a-ra-srs-isfld.» 
					</seg>
					<seg id="b.ACT.28.30" type="verse">
						iqama bulus ġin sin isggʷasn, izdġ ġ-tgmmi lli-ikʷra, ar-issmrḥba s-kullu wanna-n-dars-yuškan. 
					</seg>
					<seg id="b.ACT.28.31" type="verse">
						ar-asn-isawal s-zzɛamt f-tgldit n-rbbi, ar-tn-isslmad f-siditnnġ yasuɛ lmasiḥ, ur-t-iḥṣar yan. 
					</seg>
				</div>
			</div>
			<div id="b.ROM" type="book">
				<div id="b.ROM.1" type="chapter">
					<seg id="b.ROM.1.1" type="verse">
						zġ-bulus ah̬ddam l-lmasiḥ yasuɛ. iġra-yyi-d iẓli-yyi ad-gġ arqqas-ns ar-tbrraḥġ s-lh̬bar ifulkin n-rbbi. 
					</seg>
					<seg id="b.ROM.1.2" type="verse">
						lh̬bar-ad iga ġwalli-f-uran lanbiya ġayd izrin ġ-warratn n-rbbi, imla-yasn mamnk a-ra-yili. 
					</seg>
					<seg id="b.ROM.1.3" type="verse">
						iga lh̬bar f-yus siditnnġ yasuɛ lmasiḥ. nttan zġ-tsga n-ddat iga zġ-tasut n-dawd. imma zġ-tsga n-rruḥ iban gis is-iga yus n-rbbi amẓlay s-tḥkimt itjhhdn lliġ-d-inkr zġ-lmut. 
					</seg>
					<seg id="b.ROM.1.5" type="verse">
						f-uwdm-ns a-f-aġ-ibark rbbi ifk-aġ tarqqast-ad s-ism-ns, baš ad-amnn mddn ġ-kraygatt tamazirt skrn s-wawal-ns. 
					</seg>
					<seg id="b.ROM.1.6" type="verse">
						ula kunni tgam zġ-willi mi iġra rbbi ad-gn win yasuɛ lmasiḥ. 
					</seg>
					<seg id="b.ROM.1.7" type="verse">
						i-kullu willi-ġ-iḥnna rbbi ġ-tmdint n-ruma lli-mi-iġra ad-gn imẓlayn-ns. ad-awn-tili lbaraka d-sslamt zġ-rbbi babatnnġ d-siditnnġ yasuɛ lmasiḥ. 
					</seg>
					<seg id="b.ROM.1.8" type="verse">
						awal izwarn iga-t: ar-tškarġ rbbi-nu fllawn kullukn f-uwdm n-yasuɛ lmasiḥ, ašku ar-sflidn mddn ġ-kullu ddunit f-mamnk a-srs-tumnm. 
					</seg>
					<seg id="b.ROM.1.9" type="verse">
						rbbi lli-mi-th̬damġ s-nniyt n-uwl-inu s-tbrraḥt l-lh̬bar ifulkin n-yus, nttan a-issnn mamnk a-bdda-gigun-swingimġ ġakud nna-tẓallaġ, 
					</seg>
					<seg id="b.ROM.1.10" type="verse">
						ar-ti-tḍalabġ ad-iyi-issnm aġaras iġ-ira, baš a-n-darun-aškġ ġ-mayd-d-yakmurn. 
					</seg>
					<seg id="b.ROM.1.11" type="verse">
						ašku riġ bahra a-kʷn-ẓrġ ad-awn-in-awiġ kra l-lbaraka n-rruḥ lqudus ma-kʷn-issdusn ġ-liman. 
					</seg>
					<seg id="b.ROM.1.12" type="verse">
						riġ-nnit a-nzzɛam i-ngratnnġ nkki didun ġ-uġaras l-lmasiḥ. 
					</seg>
					<seg id="b.ROM.1.13" type="verse">
						riġ a-tissanm ay-aytma, mnnawt-twal ad-skrġ f-a-n-darun-aškġ walaynni ar-iyi-itḥṣar kra. riġ ad-iyi-tili lġllt ġ-darun ġmklli-yyi-tlla ġ-tmizar n-tsgiw yaḍni. 
					</seg>
					<seg id="b.ROM.1.14" type="verse">
						ašku illa flla ad-tɛawanġ kullu mddn, ayt-tmdint ula ayt-udrar, ġwilli ġranin ula ġwilli ur-ġrinin. 
					</seg>
					<seg id="b.ROM.1.15" type="verse">
						mayad a-f-riġ bahra ad-tbrraḥġ s-lh̬bar ifulkin ġ-darun ula kunni lli-zdġnin ġ-ruma. 
					</seg>
					<seg id="b.ROM.1.16" type="verse">
						ur-a-tḥšamġ s-lh̬bar-ad ifulkin, ašku iga taḥkimt itjhhdn n-rbbi lli-s-a-ijjnjam kullu wanna yumnn, ayt-yudaya imzwura ula ayt-tmizar yaḍni. 
					</seg>
					<seg id="b.ROM.1.17" type="verse">
						ar-aġ-imala lh̬bar-ad mamnk a-s-a-iskar rbbi sslamt ġ-gras d-willi umnnin, ar-tt-iskar f-ssibt l-liman-nsn ġmklli ityaran, inna rbbi: «wanna yumnn, nttan a-f-rad-rḍuġ fkġ-as tudrt.» 
					</seg>
					<seg id="b.ROM.1.18" type="verse">
						ašku iban-d ġilad lġaḍab n-rbbi. igguz-d zġ-ignna f-mddn ʷh̬šnnin lli-srs-rurnin tiġurdin-nsn, ar-ssrgasn lḥqq s-lh̬ʷšant-nsn. 
					</seg>
					<seg id="b.ROM.1.19" type="verse">
						lġaḍab-ns a-fllasn-illan ašku ssnn f-rbbi ma-fllas-ssnn kullu mddn, rbbi-nnit ad-asn-t-imlan. 
					</seg>
					<seg id="b.ROM.1.20" type="verse">
						ašku zġ-lliġ ih̬lq ddunit, iban mamnk a-iga ġwalli ur-iẓri yan, iban is-dars taḥkimt itjhhdn n-walli bdda illan, iban is-iga rbbi itjhhdn. ssnn ntni mamnk a-iga ašku ẓran ma-iskr, ur-darsn ma-ttinin. 
					</seg>
					<seg id="b.ROM.1.21" type="verse">
						walaynni wah̬h̬a ssnn mddn mamnk a-iga rbbi, ur-t-uqqirn ġmklli-tn-d-iqqann ula-da-ti-tškarn. jlan ntni s-iswingimn-nsn h̬wanin, iwrri illas lɛaql-nsn aylliġ ur-fhimn yat. 
					</seg>
					<seg id="b.ROM.1.22" type="verse">
						ar-ttinin: «nkkʷni a-iṭṭafn lɛaql,» walaynni inafaln ad-gan. 
					</seg>
					<seg id="b.ROM.1.23" type="verse">
						unfn i-rbbi l-lmjd lli-bdda-illan, ar-tɛbadn tiġawsiwin lli-skarn s-ifassn-nsn ar-tnt-ssrwasn s-bnadm lli-itmtatn d-igḍaḍ d-luḥuš d-ibnkaln. 
					</seg>
					<seg id="b.ROM.1.24" type="verse">
						f-ġayan a-f-tn-ifl rbbi, yadj-tn zaydn ġ-ššhwat-nsn, ar-tfsadn ar-skarn i-ngratsn ma-iššḥššamn, 
					</seg>
					<seg id="b.ROM.1.25" type="verse">
						agʷin lḥqq n-rbbi amẓn ġ-tkrkas. ar-tɛbadn ar-ssmqasan lmh̬luqat, urd ġwalli-tnt-ih̬lqn. nttan a-isthllan a-t-ntalġ ġilad ula kullu mayd-d-iftan, amin. 
					</seg>
					<seg id="b.ROM.1.26" type="verse">
						ġayan a-f-tn-ifl rbbi, yadj-tn ad-skarn s-ššhwat-nsn lli-bahra-ššḥššamnin. ula timġarin-nsn wrrint ar-ṭṭarnt i-ngratsnt, ur-sul-a-ttirint irgazn. 
					</seg>
					<seg id="b.ROM.1.27" type="verse">
						ġmkan ad-gan ula irgazn, ar-ṭṭarn d-irgazn, ur-sul-a-ttirin timġarin. ar-jddrn s-ššhwat i-ngratsn, ar-tfsadn irgazn d-irgazn aylliġ umẓn i-ih̬f-nsn lɛqubit lli-asn-igan f-ddnub-nsn. 
					</seg>
					<seg id="b.ROM.1.28" type="verse">
						agʷin mddn-an a-stt-awin ġ-rbbi. ġayan a-f-tn-ifl ad-zaydn s-iswingimn-nsn rkanin d-iskkirn-nsn hršnin. 
					</seg>
					<seg id="b.ROM.1.29" type="verse">
						ɛmmrn s-kullu ma-igan lh̬ʷšant d-tšiṭant d-ṭṭmaɛ d-lɛar. ar-tnuwwašn ġ-kullu ma-tn-yufn, ujadn-bdda ad-nqqan. ar-tmmaġn ar-tknadn ar-tẓin. ar-bahra-sawaln ġ-wiyyaḍ, 
					</seg>
					<seg id="b.ROM.1.30" type="verse">
						ar-rggmn mddn ar-tkrhun rbbi. ur-a-tuqqarn yan, ar-ssfurrugn ar-ssimġurn ih̬f-nsn ar-bdda-siggiln tillay l-ljdid. agʷin ad-sflidn s-ayt-darsn. 
					</seg>
					<seg id="b.ROM.1.31" type="verse">
						iqqur-uwl-nsn bahra, ur-a-tqaman ġ-wawal-nsn. ar-tšqun d-kullu mddn, ur-a-tḥnnun ġ-yan. 
					</seg>
					<seg id="b.ROM.1.32" type="verse">
						ntni ssnn awal n-rbbi lli-s-inna lmut a-d-iqqann wanna iskarn tiġawsiwin-ad, walaynni ar-tnt-sul-skarn ar-nnit-tfraḥn s-wiyyaḍ nna-tnt-skarnin. 
					</seg>
				</div>
				<div id="b.ROM.2" type="chapter">
					<seg id="b.ROM.2.1" type="verse">
						imma kiyi a-bnadm, ur-dark ma-ttinit. ašku iġ-a-tḥkamt f-mddn yaḍni, hatin tḥkamt ula f-ih̬f-nnk, ašku kiyi lli-itḥkamn, ar-tskart zund ntni. 
					</seg>
					<seg id="b.ROM.2.2" type="verse">
						nssn izd s-lḥqq a-s-a-ikkat rbbi lḥukm f-willi skarnin tiġawsiwin-an. 
					</seg>
					<seg id="b.ROM.2.3" type="verse">
						imma kiyi a-bnadm, is-tġalt is-ra-tnjmt zġ-lḥukm n-rbbi? ar-tḥkamt f-willi skarnin ġmkan, walaynni ar-tskart ġmkan ula kiyi. 
					</seg>
					<seg id="b.ROM.2.4" type="verse">
						is-a-ttinit d-ih̬f-nnk «rbbi ur-ra-flla-iḥkam ašku tggut dars lḥnant d-umhal d-ṣṣbr»? walaynni is-ur-tssint rbbi ar-sul-gik-itḥnnu ašku ira gik a-tflt kullu ma-yʷh̬šnn twrrit s-uġaras-ns? 
					</seg>
					<seg id="b.ROM.2.5" type="verse">
						imma kiyi iqqur-uwl-nnk ur-trit a-di-twrrit. hati ar-tssigatt f-ih̬f-nnk lɛqubit lli-ra-fllak-iḍr ġ-wass lli-ġ-ra-yut rbbi lḥukm s-lḥqq iml mnšk a-bahra-ikurha lh̬ʷšant. 
					</seg>
					<seg id="b.ROM.2.6" type="verse">
						ašku rbbi ra-irar i-kraygatt yan f-ma-iskr. 
					</seg>
					<seg id="b.ROM.2.7" type="verse">
						llan kra n-mddn ar-bdda-skarn afulki ar-n-trjun ġ-dar rbbi a-tn-issattuy ar-tn-issimġur ifk-asn tudrt idumn. ntni rad-asn-ifk rbbi tudrt l-lih̬rt. 
					</seg>
					<seg id="b.ROM.2.8" type="verse">
						imma wiyyaḍ ar-tmmaġn ġir f-ih̬f-nsn, ar-skarn s-kullu ma-yʷh̬šnn, agʷin ad-skarn s-lḥqq. ntni ra-fllasn-yut rbbi lɛqubit s-lġaḍab itjhhdn. 
					</seg>
					<seg id="b.ROM.2.9" type="verse">
						kullu bnadm nna-iskarn ma-yʷh̬šnn, rad-as-tili-tmmara d-tguḍi. ra-tili zwar i-ayt-yudaya tili ula i-ayt-tmizar yaḍni. 
					</seg>
					<seg id="b.ROM.2.10" type="verse">
						imma kullu wanna iskarn afulki, ra-t-issattuy rbbi issimġur-t ifk-as sslamt. ra-stt-ifk zwar i-ayt-yudaya ifk-tt ula i-ayt-tmizar yaḍni. 
					</seg>
					<seg id="b.ROM.2.11" type="verse">
						ašku rbbi ur-a-iskar s-uwdmawn. 
					</seg>
					<seg id="b.ROM.2.12" type="verse">
						winna skarnin ddnub walaynni ur-ssinn ššrɛ n-rbbi, rad-kullu-tyawhlakn bla ššrɛ. imma winna ssnnin ššrɛ ar-sul-skarn ddnub, ššrɛ a-ra-fllasn-iḥkam. 
					</seg>
					<seg id="b.ROM.2.13" type="verse">
						ašku rbbi ur-a-itrḍu f-willi ġir sflidnin i-ššrɛ, walaynni f-willi skarnin s-ššrɛ. 
					</seg>
					<seg id="b.ROM.2.14" type="verse">
						han mddn n-tmizar yaḍni ur-ssinn ššrɛ, walaynni ġakud nna-yasn-inna-ugayyu-nsn ad-skarn ġmklli ittini ššrɛ, ar-malan is-ssnn ma-tn-d-iqqann a-t-skarn, wah̬h̬a ur-ssinn ššrɛ. 
					</seg>
					<seg id="b.ROM.2.15" type="verse">
						ar-malan is-ttyara lmɛna n-ššrɛ ġ-uwlawn-nsn, ar-ssḥssun s-tugga lli-llanin ġ-iguyya-nsn. ar-gisn-tmmaġn iswingimn-nsn ard issann mayd skarn izd lh̬ʷšant nġd afulki. 
					</seg>
					<seg id="b.ROM.2.16" type="verse">
						ra-gisn-iban kullu mayad ġ-wass lli-ġ-ra-iḥkam rbbi s-ism l-lmasiḥ yasuɛ f-kullu ma-intln ġ-uwl n-bnadm. ġmkad a-ittini lh̬bar ifulkin lli-s-a-tbrraḥġ. 
					</seg>
					<seg id="b.ROM.2.17" type="verse">
						imma kiyi ma-ra-tskrt, kiyi lli-ittinin f-ih̬f-nnk gu-yudaya a-tgit? ar-tbnnut f-ššrɛ, ar-ttinit tgit win rbbi. 
					</seg>
					<seg id="b.ROM.2.18" type="verse">
						ar-ttinit tssnt ma-ira rbbi, tissant ma-ra-ifulki ašku imla-yak-t ššrɛ. 
					</seg>
					<seg id="b.ROM.2.19" type="verse">
						kiyi tgit ih̬f-nnk d-umzwar i-ibukaḍn ula tifawt i-willi llanin ġ-tillas. 
					</seg>
					<seg id="b.ROM.2.20" type="verse">
						iɛzzu dark a-tmlt aġaras i-imjlan ar-tsslmadt ibujadiyn. tġalt is-teṭṭaft kullu tawassna d-lḥqq f-ssibt n-ma-tssnt ššrɛ. 
					</seg>
					<seg id="b.ROM.2.21" type="verse">
						imma kiyi lli-isslmadn wiyyaḍ, is-ur-ra-tsslmadt ih̬f-nnk? tmyart ad-asn-ttinit «a-ur-takʷrm» walaynni is-urd kiyi ayd itakʷrn? 
					</seg>
					<seg id="b.ROM.2.22" type="verse">
						tmyart a-ttinit «a-ur-tznum» walaynni is-urd kiyi ayd itznun? ar-bahra-ttẓit f-laṣnam, walaynni is-urd kiyi a-itawin ma-ittilin ġ-tgʷmma l-laṣnam? 
					</seg>
					<seg id="b.ROM.2.23" type="verse">
						ar-ttinit f-ih̬f-nnk is-tuft mddn yaḍni ašku tssnt ššrɛ n-rbbi, walaynni is-urd kiyi a-itknadn rbbi tffuġt zġ-ššrɛ-ns? 
					</seg>
					<seg id="b.ROM.2.24" type="verse">
						ġmklli ityaran ġ-warra n-rbbi: «ayt-tmizar yaḍni ar-rggmn ġ-ism n-rbbi f-ssibt-nnun kunni.» 
					</seg>
					<seg id="b.ROM.2.25" type="verse">
						rad-ak-išwu iġ-tgit zġ-willi tẓallanin i-ddat-nsn, iġ-a-tskart s-ššrɛ. walaynni iġ-ur-a-tskart s-ššrɛ, han taẓallit n-ddat-nnk ur-tgi yat. 
					</seg>
					<seg id="b.ROM.2.26" type="verse">
						imma wanna ur-iẓẓullin i-ddat, iġ-a-iskar s-ššrɛ ra-fllas-irḍu rbbi ula ntta zund iġ-iẓẓulla i-ddat. 
					</seg>
					<seg id="b.ROM.2.27" type="verse">
						ġmkad a-s-kʷn-ufn ayt-tmizar yaḍni ašku ntni ar-skarn s-ššrɛ wah̬h̬a ur-darsn taẓallit n-ddat, imma kunni n-ayt-yudaya tffuġm zġ-ššrɛ wah̬h̬a tẓẓullam i-ddat ilin-warratn n-ššrɛ ġ-gr ifassn-nnun. 
					</seg>
					<seg id="b.ROM.2.28" type="verse">
						ma-igan gu-yudaya bab n-tẓallit s-lḥqq? ur-t-igi ġwalli issġusn ddat-ns s-tẓallit lli-itbann i-mddn. 
					</seg>
					<seg id="b.ROM.2.29" type="verse">
						a-igan gu-yudaya s-lḥqq d-walli issġusn ul-ns. issġus-t s-tḥkimt n-rruḥ lqudus urd s-warratn n-ššrɛ, ibddl zġ-ugʷns-ns urd brra-ns. wanna iskarn ġmkad, urd bnadm a-ra-t-yalġ walaynni rbbi a-ra-t-yalġ. 
					</seg>
				</div>
				<div id="b.ROM.3" type="chapter">
					<seg id="b.ROM.3.1" type="verse">
						imma ġilad, ma-ra-nini f-ayt-yudaya? is-ur-darsn timih̬ar n-rbbi uggʷar n-mddn yaḍni? imma taẓallit n-ddat, is-ur-gis-tlli kra l-lfaytt? 
					</seg>
					<seg id="b.ROM.3.2" type="verse">
						rad-awn-iniġ, ntni ad-dar timih̬ar s-kigan. tamah̬irt tamzwarut: ntni a-mi-ifka rbbi iwaliwn-ns. 
					</seg>
					<seg id="b.ROM.3.3" type="verse">
						walaynni lliġ ur-zgan kra n-ayt-yudaya ġ-iwaliwn n-rbbi, is-iffuġ nttan zġ-iwaliwn-an? 
					</seg>
					<seg id="b.ROM.3.4" type="verse">
						uhu, ur-a-itffuġ rbbi zġ-wawal-ns. ar-bdda-iskar s-lḥqq wah̬h̬a da-kullu-skarn mddn s-tkrkas. ġmklli ityaran: «ra-iban is-yʷġẓan-wawal-nnk, ẓrn imṣraḍn-nnk izd kiyi a-dar lḥqq.» 
					</seg>
					<seg id="b.ROM.3.5" type="verse">
						walaynni iġ-a-itban lḥqq n-rbbi s-uggʷar f-ssibt l-lh̬ʷšant lli-nskar nkkʷni, izd ra-nini «rbbi ur-iġwi lḥqq lliġ fllannġ iġḍb.» ha-yyi sawlġ zund mddn n-ddunit-ad, 
					</seg>
					<seg id="b.ROM.3.6" type="verse">
						walaynni ur-ra-nini ġmkan. ašku rbbi, mrad is-ur-dars lḥqq ur-ra-yiẓḍar a-iḥkam f-ddunit. 
					</seg>
					<seg id="b.ROM.3.7" type="verse">
						iġ-nffuġ zġ-lḥqq, nml izd rbbi a-dar lḥqq. walaynni iġ-nssbayyn timuġra n-rbbi s-ġmkan, mah̬ aylliġ sul ira a-fllannġ-iḥkam ig-aġ d-willi ʷh̬šnnin? 
					</seg>
					<seg id="b.ROM.3.8" type="verse">
						iġ-iga ġmkan is-ur-ra-yaf a-nini: «nkrat a-nskar lh̬ʷšant baš a-iban-ufulki n-rbbi s-uggʷar»? llan-nnit kra n-mddn ar-ginnġ-rggmn, ġaln izd ġmkan a-s-a-nttini. imma ntni ra-fllasn-ittut lḥukm lli-asn-igan. 
					</seg>
					<seg id="b.ROM.3.9" type="verse">
						imma nkkʷni n-ayt-yudaya, is-nuf mddn yaḍni? uhu ur-tn-nuf, ašku illa lḥukm n-rbbi f-kullu mddn ġmklli-yad nniġ, yili f-ayt-yudaya yili-daġ f-ayt-tmizar yaḍni, ašku ar-kullu-skarn ddnub. 
					</seg>
					<seg id="b.ROM.3.10" type="verse">
						ġmklli ityaran ġ-warra n-rbbi: «ur-illi yan ifulkin, 
					</seg>
					<seg id="b.ROM.3.11" type="verse">
						ur-illi yan ifhmn, ur-illi yan isiggiln rbbi. 
					</seg>
					<seg id="b.ROM.3.12" type="verse">
						ffuġn aġaras kullutn, jlan. ur-illi yan iskarn afulki, ur-akkʷ-illi yan. 
					</seg>
					<seg id="b.ROM.3.13" type="verse">
						ar-rẓẓmn aqrjuḍ-nsn zund amḍḍal ih̬wan. tikrkas ka-tasin s-ils. ssmm zund ilgmmaḍn a-itkkan infurn-nsn. 
					</seg>
					<seg id="b.ROM.3.14" type="verse">
						imi-nsn ar-d-issufuġ nnɛlat d-trggam. 
					</seg>
					<seg id="b.ROM.3.15" type="verse">
						ar-bdda-tujadn ad-ssyaggasn wiyyaḍ. 
					</seg>
					<seg id="b.ROM.3.16" type="verse">
						ar-tawin tammara d-tguḍi kullu mani tkkan. 
					</seg>
					<seg id="b.ROM.3.17" type="verse">
						aġaras n-sslamt ur-jju-t-ssinn. 
					</seg>
					<seg id="b.ROM.3.18" type="verse">
						ur-akkʷ-a-tuqqarn rbbi.» 
					</seg>
					<seg id="b.ROM.3.19" type="verse">
						kullu ma-ityaran ġ-ššrɛ, nssn is-ityara f-ssibt n-willi dar ššrɛ, baš a-iqqn imi i-kraygatt yan, tili ddunit kullutt ġ-ddu lḥukm n-rbbi. 
					</seg>
					<seg id="b.ROM.3.20" type="verse">
						ašku ur-iẓḍar yan a-iskr sslamt ġ-gras d-rbbi s-iskkirn n-ššrɛ. walaynni ššrɛ ad-aġ-imalan ma-igan ddnub. 
					</seg>
					<seg id="b.ROM.3.21" type="verse">
						imma ġilad imla-yaġ rbbi aġaras lli-s-iskr sslamt ġ-gras d-mddn. urd ššrɛ a-s-tt-iskr, walaynni ar-nnit-imala ššrɛ ula lanbiya izd lḥqq a-iga. 
					</seg>
					<seg id="b.ROM.3.22" type="verse">
						ašku rbbi ar-iskar sslamt ġ-gras d-willi umnnin s-yasuɛ lmasiḥ. ar-tt-yakka i-kullu wanna yumnn, ašku bnadm yan a-iga. 
					</seg>
					<seg id="b.ROM.3.23" type="verse">
						kullu mddn skrn ddnub, aggugn f-lmjd n-rbbi. 
					</seg>
					<seg id="b.ROM.3.24" type="verse">
						walaynni s-rrḥmt-ns a-s-asn-ifka lbaraka-yad, iskr sslamt ġ-gras didsn f-ssibt l-lmasiḥ yasuɛ. 
					</seg>
					<seg id="b.ROM.3.25" type="verse">
						yuzn-d lmasiḥ a-immt ifru mddn s-idammn-ns baš a-iṣamḥ i-winna srs umnnin. ġmkad a-s-imla rbbi izd s-lḥqq a-s-a-bdda-iskar. ġayd izrin iṣbr bahra, ur-a-itḥkam f-ddnub n-mddn. 
					</seg>
					<seg id="b.ROM.3.26" type="verse">
						imma ġilad imla mamnk a-izzga lḥqq, ifk sslamt i-wanna yumnn s-yasuɛ. 
					</seg>
					<seg id="b.ROM.3.27" type="verse">
						is-sul-nẓḍar a-ntškar ih̬f-nnġ? uhu, ur-akkʷ-nẓḍar a-nškr ih̬f-nnġ, ašku ur-a-fllannġ-itrḍu rbbi f-ssibt n-kra nskar walaynni f-ssibt n-ma-numn. 
					</seg>
					<seg id="b.ROM.3.28" type="verse">
						nlmd is-iskr rbbi sslamt ġ-gras d-mddn f-ssibt l-liman-nsn, urd f-ssibt n-iskkirn n-ššrɛ. 
					</seg>
					<seg id="b.ROM.3.29" type="verse">
						ra-kʷn-sqsaġ ġilad: izd rbbi win ayt-yudaya ka-iga? is-ur-igi win ayt-tmizar yaḍni ula ntni? s-ṣṣaḥt, iga rbbi n-ayt-tmizar yaḍni, 
					</seg>
					<seg id="b.ROM.3.30" type="verse">
						ašku ur-illi abla nttan. ra-iskr sslamt ġ-gras d-ayt-yudaya f-ssibt n-mad-umnn, iskr sslamt ġ-gras d-ayt-tmizar yaḍni f-ssibt n-mad-umnn ula ntni. 
					</seg>
					<seg id="b.ROM.3.31" type="verse">
						walaynni iġ-a-ntamn ġmkad is-ra-niri a-n-nluḥ ššrɛ? uhu, ur-akkʷ-ra-n-nluḥ ššrɛ, walaynni ar-t-sul-nzzga. 
					</seg>
				</div>
				<div id="b.ROM.4" type="chapter">
					<seg id="b.ROM.4.1" type="verse">
						ma-ra-nini f-ibrahim lli-igan babatnnġ zġ-tsga n-ddat? mad-as-illan? 
					</seg>
					<seg id="b.ROM.4.2" type="verse">
						mrad izd f-ssibt n-kra iskar ibrahim a-f-fllas-irḍa rbbi, ra-dars-yili ma-s-a-itškar ih̬f-ns. walaynni ur-iẓḍar yan a-iškr ih̬f-ns ġ-lgddam n-rbbi. 
					</seg>
					<seg id="b.ROM.4.3" type="verse">
						ityara ġ-warra n-rbbi: «ibrahim yumn rbbi, mayan a-f-t-iga rbbi d-wad-f-irḍa.» 
					</seg>
					<seg id="b.ROM.4.4" type="verse">
						wanna ith̬damn ar-itamẓ tiġrad-ns, urd tikki ad-gant, walaynni f-twuri lli-iskr a-f-a-tnt-itamẓ. 
					</seg>
					<seg id="b.ROM.4.5" type="verse">
						imma wanna yumnn s-walli yakkan sslamt i-mddn ʷh̬šnnin, ra-t-ig rbbi d-wad-f-irḍa f-ssibt n-ma-yumn, urd f-ssibt n-kra iskar. 
					</seg>
					<seg id="b.ROM.4.6" type="verse">
						ula dawd imla izd ambarki a-iga wanna-f-irḍa rbbi bla iskr yat, 
					</seg>
					<seg id="b.ROM.4.7" type="verse">
						yini: «imbarkin ad-gan winna mi iṣamḥ rbbi f-ddnub-nsn, issitti fllasn ġaylli-tn-iššḥššamn. 
					</seg>
					<seg id="b.ROM.4.8" type="verse">
						ambarki a-iga wanna mi ur-iḥasb rbbi lmɛṣiyat-ns.» 
					</seg>
					<seg id="b.ROM.4.9" type="verse">
						ma-ra-nini f-lbaraka-yad f-isawl dawd? is-tlla ġir i-willi ẓẓullanin i-ddat-nsn? uhu, tlla ula i-willi ur-ẓẓullinin i-ddat. ašku nġra ma-ityaran f-ibrahim, nġr izd f-ssibt n-ma-yumn a-f-t-iga rbbi d-wad-f-irḍa. 
					</seg>
					<seg id="b.ROM.4.10" type="verse">
						imma rrḍa-yad, managu ad-as-t-ifka rbbi? izd ġakud lliġ ur-ta-iẓẓulli ibrahim i-ddat-ns, nġd ġ-tġurdin n-mad-as-iẓẓulla? ifka-yas-t rbbi lliġ ur-ta-iẓẓulli. 
					</seg>
					<seg id="b.ROM.4.11" type="verse">
						tga-yas-tẓallit-an tamatart ma-s-a-d-iktti rrḍa lli-as-ifka rbbi f-ssibt n-ma-yumn lliġ ur-ta-iẓẓulli i-ddat-ns. ġmkad a-s-iwrri iga ibrahim babatsn n-kullu willi umnnin rbbi, a-tn-igan d-willi-f-irḍa rbbi wah̬h̬a ur-ẓẓullin i-ddat. 
					</seg>
					<seg id="b.ROM.4.12" type="verse">
						imma ibrahim iga babatsn ula n-willi ẓẓullanin i-ddat, urd ġir f-ssibt n-tẓallit walaynni f-ssibt n-mad-umnn rbbi ula ntni ġmklli yumn ibrahim lliġ ur-ta-iẓẓulli i-ddat-ns. 
					</seg>
					<seg id="b.ROM.4.13" type="verse">
						awal izgan a-s-inna rbbi i-ibrahim ula tarwa-ns, yini-as: «ra-twrtm kullu ddunit.» urd f-ssibt n-ššrɛ a-f-as-inna awal-an, walaynni f-ssibt n-ma-yumn ibrahim irḍu fllas rbbi. 
					</seg>
					<seg id="b.ROM.4.14" type="verse">
						mrad izd ayt-ššrɛ a-ra-iwrt ddunit ur-ra-yili yat i-willi umnnin ula-ra-izga-wawal-an n-rbbi. 
					</seg>
					<seg id="b.ROM.4.15" type="verse">
						imma ššrɛ ra-d-yawi lɛqubit n-rbbi f-willi ssnnin ššrɛ. walaynni ġwilli-t-ur-ssinnin, ntni ur-zgis-ffuġn. 
					</seg>
					<seg id="b.ROM.4.16" type="verse">
						imma ġwilli umnnin, ntni a-ra-yamẓ kullu mayad. ntni a-mi-ra-issafu rbbi awal-ns, baš a-yakka lbaraka-ns i-kullu winna ganin tarwa n-ibrahim, urd ġir i-willi skarnin s-ššrɛ, walaynni ra-stt-yakka i-willi umnnin ġmklli yumn ibrahim. ašku ibrahim iwrri iga babatnnġ kullwaġ, 
					</seg>
					<seg id="b.ROM.4.17" type="verse">
						ġmklli ityaran: «giġ-k d-babatsn n-ayt-tmizar ggutnin.» ġmkad a-s-iga ibrahim babatnnġ dar rbbi lli-s-yumn, a-t-igan d-walli issddrn ġwilli mmutnin, ar-itamr ma-ur-illin a-yili s-illa. 
					</seg>
					<seg id="b.ROM.4.18" type="verse">
						imma ibrahim, wah̬h̬a ur-ta-yas-illi yat ġ-maylli itrju, izuyd ar-sul-itrju s-liman iggutn aylliġ-nnit iwrri iga «babatsn n-ayt-tmizar ggutnin.» inna-yas rbbi: «ġunškad a-rad-gn tarwa-nnk.» 
					</seg>
					<seg id="b.ROM.4.19" type="verse">
						ntta ur-iškka ġ-mad-as-inna rbbi, wah̬h̬a issn is-dars-illa ma-itggan miyya n-usggʷas, tuwssr ddat-ns bahra ula tẓḍar-tmġart-ns sara a-trbbu. 
					</seg>
					<seg id="b.ROM.4.20" type="verse">
						yumn rbbi bla-akkʷ iškka ġ-wawal lli-s-as-inna. izayd idus ġ-liman-ns ar-italġ rbbi, 
					</seg>
					<seg id="b.ROM.4.21" type="verse">
						yissan bahra is-iẓḍar rbbi a-ikmml maylli-s-as-inna s-wawal izgan. 
					</seg>
					<seg id="b.ROM.4.22" type="verse">
						mayad a-f-t-iga rbbi d-wad-f-irḍa, ašku yumn. 
					</seg>
					<seg id="b.ROM.4.23" type="verse">
						walaynni lliġ ityara «iga-t d-wad-f-irḍa,» urd ġir f-ssibt n-ibrahim a-f-ityara-wawal-an. 
					</seg>
					<seg id="b.ROM.4.24" type="verse">
						ityara f-ssibt-nnġ ula nkkʷni. ašku rbbi rad-aġ-ig d-wid f-irḍa ula nkkʷni, f-ssibt n-ma-numn srs nttan lli-d-issnkrn siditnnġ yasuɛ zġ-lmut. 
					</seg>
					<seg id="b.ROM.4.25" type="verse">
						idḥi-t a-immt f-ssibt n-ddnub-nnġ, issnkr-t-id a-iskr sslamt ġ-gratnnġ dids. 
					</seg>
				</div>
				<div id="b.ROM.5" type="chapter">
					<seg id="b.ROM.5.1" type="verse">
						imma ġilad tlla-yaġ sslamt ġ-gratnnġ d-rbbi f-uwdm n-siditnnġ yasuɛ lmasiḥ, ašku iga-yaġ d-wid-f-irḍa f-ssibt n-ma-srs-numn. 
					</seg>
					<seg id="b.ROM.5.2" type="verse">
						f-uwdm l-lmasiḥ a-f-aġ-tlla lbaraka-yad lliġ srs numn. ar-bahra-ntfraḥ s-rrja-yad-aġ-ifka, ašku nssn is-rad-aġ-išškšm s-lmjd n-rbbi. 
					</seg>
					<seg id="b.ROM.5.3" type="verse">
						walaynni urd ġir mayan a-s-a-ntfraḥ. ar-ntfraḥ ula s-trfufnt nna-darnnġ-illan, ašku nssn izd s-trfufnt a-s-ra-ginnġ-itzayad ṣṣbr. 
					</seg>
					<seg id="b.ROM.5.4" type="verse">
						ula s-ṣṣbr a-s-ra-ntnru tassast nna-illan. ula s-tnri a-s-ra-darnnġ-yili rrja. 
					</seg>
					<seg id="b.ROM.5.5" type="verse">
						ula rrja ur-rad-aġ-iẓẓigʷraẓ, ašku rbbi iɛmmr ulawn-nnġ s-lḥnant-ns s-tḥkimt n-rruḥ lqudus lli-aġ-ifka. 
					</seg>
					<seg id="b.ROM.5.6" type="verse">
						ġakud lli-iqṣad rbbi, lliġ sul nḍɛf, immut lmasiḥ ad-aġ-ijjnjm nkkʷni lli-n-irurn tiġurdin-nnġ s-rbbi. 
					</seg>
					<seg id="b.ROM.5.7" type="verse">
						is-ur-ra-išqu a-immt kra n-yan f-yan iskarn lḥqq? iẓḍar a-yili ma-ra-izɛm ard immt f-yan ifulkin, 
					</seg>
					<seg id="b.ROM.5.8" type="verse">
						walaynni rbbi imla-yaġ mnšk a-s-ginnġ-iḥnna, ašku immut fllannġ lmasiḥ lliġ sul a-ntsala ddnub. 
					</seg>
					<seg id="b.ROM.5.9" type="verse">
						imma ġilad ġ-iskr sslamt ġ-gratnnġ d-rbbi s-lmut-ns, nssn bahra is-rad-aġ-ijjnjm lmasiḥ zġ-lġaḍab n-rbbi. 
					</seg>
					<seg id="b.ROM.5.10" type="verse">
						ašku lliġ sul nga wid tẓinin d-rbbi, iskr sslamt ġ-gratnnġ dids s-lmut n-yus. imma ġilad ġ-tlla sslamt ġ-gratnnġ dids, nssn s-uggʷar is-rad-aġ-ijjnjm s-tudrt-ns. 
					</seg>
					<seg id="b.ROM.5.11" type="verse">
						walaynni urd ġir mayan a-darnnġ-illan. nkkʷni s-lfrḥ iggutn a-s-a-ntfraḥ s-rbbi, ašku ifka-yaġ sslamt ġilad ġ-gratnnġ dids f-ssibt n-siditnnġ yasuɛ lmasiḥ. 
					</seg>
					<seg id="b.ROM.5.12" type="verse">
						f-ssibt n-babatnnġ adam a-s-d-kšmn ddnub s-ddunit, awin-d lmut. mayan a-f-a-tmtatn kullu mddn, ašku kullu skrn ddnub. 
					</seg>
					<seg id="b.ROM.5.13" type="verse">
						kkan-ttin ddnub ġ-ddunit ur-ta-ityawfka ššrɛ. ur-a-itḥasab rbbi ddnub-an lliġ ur-illi ššrɛ, 
					</seg>
					<seg id="b.ROM.5.14" type="verse">
						walaynni ar-kullu-tmtatn mddn-an. ar-tn-ttnru lmut zġ-uwssan n-adam d-sul ġ-uwssan n-musa, ar-ttnru ula ġwilli ur-ffuġnin zġ-kra n-wawal n-rbbi ġmklli iffuġ adam s-lmɛṣit lli-iskr nttan. irwas adam i-yasuɛ lli-d-yuškan tigira-ns. 
					</seg>
					<seg id="b.ROM.5.15" type="verse">
						walaynni urd yan ad-gan, ašku tawafka n-rbbi ur-tgi zund lmɛṣit n-adam. ggutn ġwilli mmutnin f-ssibt l-lmɛṣit n-urgaz-an, walaynni uggʷar a-tga lbaraka n-rbbi ula tawafka lli-s-ibark mddn ggutnin f-uwdm n-urgaz yaḍni a-t-igan d-yasuɛ lmasiḥ. 
					</seg>
					<seg id="b.ROM.5.16" type="verse">
						tawafka-yad ur-tgi zund lmɛṣit-an. ašku lliġ iɛaṣa adam yat-twal, yut rbbi fllas lḥukm s-lɛqubit išqan. imma ġilad ġ-bahra-ɛaṣan mddn ggutnin, ifka-yaġ tawafka-yad n-sslamt ġ-gratnnġ dids. 
					</seg>
					<seg id="b.ROM.5.17" type="verse">
						tkka-ttin lmut ar-ttnru f-ssibt l-lmɛṣit n-adam, walaynni uggʷar n-mayan a-ra-nnru s-tudrt lli-aġ-illan f-ssibt n-yasuɛ lmasiḥ, nkkʷni lli-mi-ifka rbbi lbaraka iggutn d-twafka n-sslamt ġ-gratnnġ dids. 
					</seg>
					<seg id="b.ROM.5.18" type="verse">
						ġakud lliġ iɛaṣa adam, a-tlla lɛqubit i-kullu mddn. ġakud lliġ iskr yasuɛ ma-irḍan rbbi, a-tlla sslamt d-tudrt i-kullu mddn. 
					</seg>
					<seg id="b.ROM.5.19" type="verse">
						ġakud lliġ iffuġ adam zġ-wawal n-rbbi, a-irur mddn ggutnin ffuġn zġ-wawal-ns. ġakud lliġ iskr yasuɛ s-wawal n-rbbi, a-irur mddn ggutnin irḍu fllasn rbbi. 
					</seg>
					<seg id="b.ROM.5.20" type="verse">
						ifk ilmma rbbi ššrɛ baš ad-igatn lmɛṣiyat. walaynni ġunšk lli-ttigatn ddnub uggʷar-an a-tga lḥnant n-rbbi. 
					</seg>
					<seg id="b.ROM.5.21" type="verse">
						hati lquwwa n-ddnub ar-di-ttawi lmut, imma lquwwa l-lḥnant n-rbbi ar-di-ttawi sslamt d-tudrt idumn f-uwdm n-yasuɛ lmasiḥ siditnnġ. 
					</seg>
				</div>
				<div id="b.ROM.6" type="chapter">
					<seg id="b.ROM.6.1" type="verse">
						ma-ra-nini f-mayad? is-a-nzayd ġ-ddnub baš a-ttigat lḥnant n-rbbi? 
					</seg>
					<seg id="b.ROM.6.2" type="verse">
						uhu, urd ġmkan a-ra-nskar. ašku nkkʷni nmmut i-ddnub. mamnk a-ra-niri a-sul-gisn-nzayd? 
					</seg>
					<seg id="b.ROM.6.3" type="verse">
						is-ur-tssinm? lliġ nddm ġ-waman baš a-ng win lmasiḥ yasuɛ, nkšm s-lmut l-lmasiḥ s-udum-an. 
					</seg>
					<seg id="b.ROM.6.4" type="verse">
						ntyawmḍal dids s-udum lli-irwasn i-lmut baš a-nddr s-tudrt l-ljdid, ġmklli-d-inkr nttan zġ-lmut s-tḥkimt n-rbbi babas. 
					</seg>
					<seg id="b.ROM.6.5" type="verse">
						ašku lliġ nwrri nga zund lmasiḥ ġ-lmut-ns, ra-ng zund nttan ula ġ-tudrt-ns l-ljdid. 
					</seg>
					<seg id="b.ROM.6.6" type="verse">
						nssn mayd-aġ-ijran. immut zġ-ginnġ bnadm aqdim lli-sttin-nkka nga-t. immut d-lmasiḥ f-uggjdi baš a-titti lquwwa n-ddnub zġ-uwl-nnġ a-ur-sul-ng ismgan i-ddnub. 
					</seg>
					<seg id="b.ROM.6.7" type="verse">
						ašku wanna immutn, hati ityawfsay zġ-iskraf n-ddnub. 
					</seg>
					<seg id="b.ROM.6.8" type="verse">
						lliġ nmmut d-lmasiḥ, namn is-ra-dids-nddr, 
					</seg>
					<seg id="b.ROM.6.9" type="verse">
						ašku nssn is-ur-ra-immt lmasiḥ tis snat-twal ġilad ġ-d-inkr zġ-lmut. ur-sar-tẓḍar lmut a-ti-tnru. 
					</seg>
					<seg id="b.ROM.6.10" type="verse">
						ġakud lliġ immut lmasiḥ immt yat-twal i-kullu ma-igan ddnub. imma ġilad ġ-iddr, hati iddr i-rbbi. 
					</seg>
					<seg id="b.ROM.6.11" type="verse">
						ġmkad a-kʷn-d-iqqan ula kunni a-tgm ih̬f-nnun d-willi mmutnin i-ddnub tddrm i-rbbi f-ssibt n-ma-tgam win lmasiḥ yasuɛ. 
					</seg>
					<seg id="b.ROM.6.12" type="verse">
						a-ur-tadjm ddnub ad-tḥkamn ġ-ddat-nnun lli-ra-immt, ula-da-kʷn-traran a-tskarm s-lh̬ʷšant lli-ittiri-uwl n-bnadm. 
					</seg>
					<seg id="b.ROM.6.13" type="verse">
						a-ur-takkam igzman n-ddat-nnun zund irukutn l-lh̬ʷšant ad-skarn ddnub. walaynni fkat ih̬fawn-nnun i-rbbi zund ġwilli nkrnin zġ-lmut s-tudrt l-ljdid, tfkm igzman-nnun i-rbbi zund irukutn n-ufulki. 
					</seg>
					<seg id="b.ROM.6.14" type="verse">
						ur-ra-kʷn-nrun ddnub ašku ur-tgim ġwilli-f-illa ššrɛ, walaynni tgam ġwilli-f-tlla lḥnant n-rbbi. 
					</seg>
					<seg id="b.ROM.6.15" type="verse">
						ma-ra-nini f-mayad? is-ra-nzayd ar-nskar ddnub f-ssibt n-ma-nga ġwilli-f-tlla lḥnant n-rbbi urd ššrɛ? uhu, urd ġmkan a-ra-nskar, 
					</seg>
					<seg id="b.ROM.6.16" type="verse">
						ašku tssnm mayad: iġ-tfkam ih̬f-nnun i-kra n-yan a-tskarm ma-ira, twrrim tgam ismgan i-walli mi tskarm s-wawal-ns. iġ-a-tskarm ddnub rad-awn-tili lmut, walaynni iġ-a-tskarm ma-ira rbbi rad-awn-yili-ufulki lli-s-irḍa. 
					</seg>
					<seg id="b.ROM.6.17" type="verse">
						imma ġilad illa fllannġ a-bahra-ntalġ rbbi, ašku kunni lli-sttin-ikkan tgam ismgan n-ddnub, hati twrrim ar-tskarm s-nniyt n-uwl-nnun s-tnbaḍin n-ulmmud lli-mi-tsfldm. 
					</seg>
					<seg id="b.ROM.6.18" type="verse">
						ifsi-awn rbbi zġ-iskraf n-ddnub aylliġ twrrim tgam ismgan n-rbbi ar-tskarm s-ma-t-irḍan. 
					</seg>
					<seg id="b.ROM.6.19" type="verse">
						hati ar-didun-sawalġ ġilad s-iwaliwn rh̬anin ašku tḍɛfm, išqa fllawn a-tfhmm. tkkam-ttin tfkam ih̬fawn-nnun ismgan i-lɛib d-lh̬ʷšant baš a-ttzayadm ar-tskarm kullu ma-yʷh̬šnn. imma ġilad iqqan-kʷn-d a-tfkm ih̬fawn-nnun a-tskarm afulki lli-s-irḍa rbbi ttyawẓlaym a-tgm wins. 
					</seg>
					<seg id="b.ROM.6.20" type="verse">
						lliġ ttin tkkam tgam ismgan i-ddnub, ar-sul-tskarm ġmklli ttirim bla-da-ttlhum s-ma-irḍan rbbi. 
					</seg>
					<seg id="b.ROM.6.21" type="verse">
						walaynni ġayan tskarm lli-f-kʷn-tʷgraẓ ġilad, mal-lfaytt zgis tumẓm? iskkirn-an ur-a-di-tawin abla lmut. 
					</seg>
					<seg id="b.ROM.6.22" type="verse">
						walaynni rbbi ifsi-awn zġ-iskraf n-ddnub. twrrim tgm ismgan n-rbbi, ttyawẓlaym a-tgm wins tili-awn lfaytt n-tudrt idumn. 
					</seg>
					<seg id="b.ROM.6.23" type="verse">
						ašku tiġrad n-ddnub lmut a-stt-igan, walaynni tikki n-rbbi tga tudrt idumn f-uwdm l-lmasiḥ yasuɛ siditnnġ. 
					</seg>
				</div>
				<div id="b.ROM.7" type="chapter">
					<seg id="b.ROM.7.1" type="verse">
						way-aytma, rad-bahra-tfhmm ma-rad-awn-iniġ ašku kunni tssnm ššrɛ. tissanm is-ur-a-itḥkam ššrɛ abla f-willi ddrnin. 
					</seg>
					<seg id="b.ROM.7.2" type="verse">
						ġmkad a-ra-yili-urgaz tamġart-ns kullu ma-ikka iddr, walaynni iġ-immut-urgaz tfsi-tmġart zġ-iskraf l-lɛqd lli-stt-dids-ikrfn. 
					</seg>
					<seg id="b.ROM.7.3" type="verse">
						iġ-tdda nttat tzdġ d-kra n-urgaz yaḍni sul iddr-urgaz-ns, rad-as-ttinin ‹tamggant›. walaynni iġ-immut-urgaz-ns, tfsi-tmġart zġ-lɛqd-lli n-ššrɛ. ur-ra-tg tamggant iġ-tt-itahl yan yaḍni. 
					</seg>
					<seg id="b.ROM.7.4" type="verse">
						ġmkad a-tgam ula kunni ay-aytma. tmmutm s-lmut l-lmasiḥ i-ma-igan win ššrɛ, iṭṭaf-kʷn yan yaḍni, a-t-igan d-walli-d-inkrn zġ-lmut baš a-nskar lġllt ifulkin i-rbbi. 
					</seg>
					<seg id="b.ROM.7.5" type="verse">
						ġayd izrin nkka-ttin ar-ntlhu s-ma-ittiri bnadm i-ih̬f-ns, ar-aġ-itrara ššrɛ a-nswingim s-uggʷar ġ-lh̬ʷšant lli-ittiri-uwl-nnġ, aylliġ a-nskar lġllt yʷh̬šnn lli-d-itawin lmut. 
					</seg>
					<seg id="b.ROM.7.6" type="verse">
						imma ġilad ntyawfsay zġ-ššrɛ nmmt i-ġaylli-aġ-ikrfn, baš a-ng ih̬ddamn n-rbbi urd s-tnbaḍin tiqdimin n-ššrɛ lli-ityaran walaynni s-tnbaḍin l-ljdid n-rruḥ lqudus. 
					</seg>
					<seg id="b.ROM.7.7" type="verse">
						imma ššrɛ, ma-ra-fllas-nini? is-yʷh̬šn? uhu, urd ġmkan a-ra-nini, ašku ššrɛ a-yyi-imlan ddnub. mrad is-urd ššrɛ a-innan «a-ur-ttirit ma-igan win wiyyaḍ» ikun ur-rad-issanġ is-bahra-yʷh̬šn ad-iriġ ma-igan win wiyyaḍ. 
					</seg>
					<seg id="b.ROM.7.8" type="verse">
						walaynni lliġ sfldġ i-luṣit-an mġin-d gigi ddnub, rarn-iyi a-ttiriġ kullu kra igan win wiyyaḍ. walaynni innaġ ur-illi ššrɛ ur-ẓḍarn ddnub ad-d-mġin. 
					</seg>
					<seg id="b.ROM.7.9" type="verse">
						ula nkki kkiġ-ttin ddrġ lliġ ur-ta-ssinġ ššrɛ, walaynni ġakud lliġ sfldġ i-luṣit bdun ddnub ar-gigi-tmġayn aylliġ-iyi-ssruḥn i-lmut. 
					</seg>
					<seg id="b.ROM.7.10" type="verse">
						luṣit lli-imlan i-mddn aġaras n-tudrt, nttat a-yyi-d-yiwin lmut. 
					</seg>
					<seg id="b.ROM.7.11" type="verse">
						ašku lliġ sfldġ i-luṣit-an mġin-d gigi ddnub, jlun-iyi nġn-iyi. 
					</seg>
					<seg id="b.ROM.7.12" type="verse">
						mayad a-f-awn-ttiniġ: ššrɛ iga win rbbi, ula luṣit tga tin rbbi. lḥqq ad-gan fulkin bahra. 
					</seg>
					<seg id="b.ROM.7.13" type="verse">
						walaynni izd maylli ifulkin a-yyi-d-yiwin lmut? uhu urd ġmkan a-iga, ašku ddnub a-yyi-d-yiwin lmut. kšmn ddnub ġ-maylli ifulkin baš ad-issanġ ddnub mamnk ad-gan. mayad a-f-ifka rbbi luṣit-ns: baš a-nẓr mnšk a-bahra-ʷh̬šnn ddnub. 
					</seg>
					<seg id="b.ROM.7.14" type="verse">
						nssn ššrɛ is-iga win rbbi, imma nkki giġ bnadm iḍɛfn, gġ ismg i-ddnub. 
					</seg>
					<seg id="b.ROM.7.15" type="verse">
						ur-a-tfhamġ mad-skarġ. ur-a-skarġ afulki lli-riġ, walaynni lh̬ʷšant lli-kurhiġ kad-skarġ. 
					</seg>
					<seg id="b.ROM.7.16" type="verse">
						akud nna-skarġ ma-ur-riġ ar-malaġ is-ssnġ ššrɛ ifulki. 
					</seg>
					<seg id="b.ROM.7.17" type="verse">
						ar-malaġ-daġ is-urd nkki a-iskarn ġayan walaynni lquwwa n-ddnub lli-gigi-illan, nttat a-t-iskarn. 
					</seg>
					<seg id="b.ROM.7.18" type="verse">
						ssnġ is-ur-illi kra ifulkin ġ-ddat-ad-inu. wah̬h̬a da-ttiriġ ad-skarġ afulki ur-a-tiẓḍarġ. 
					</seg>
					<seg id="b.ROM.7.19" type="verse">
						ur-a-skarġ afulki lli-riġ, walaynni lh̬ʷšant lli-ur-riġ, nttat ad-skarġ. 
					</seg>
					<seg id="b.ROM.7.20" type="verse">
						iġ-a-skarġ ġaylli ur-riġ, urd nkki a-t-iskarn walaynni lquwwa n-ddnub lli-gigi-illan, nttat a-t-iskarn. 
					</seg>
					<seg id="b.ROM.7.21" type="verse">
						hati ġmkad a-bdda-giġ: akud nna-riġ ad-skrġ afulki ar-n-tafaġ ih̬f-inu ur-ẓḍarġ ġir i-lh̬ʷšant. 
					</seg>
					<seg id="b.ROM.7.22" type="verse">
						ġ-uwl-inu ar-tfraḥġ s-tnbaḍin n-rbbi, 
					</seg>
					<seg id="b.ROM.7.23" type="verse">
						walaynni ġ-ugʷns-inu ar-n-tafaġ kra n-tnbaḍin yaḍni ar-tmmaġnt d-tnbaḍin l-lɛaql-inu. ar-iyi-kkrfnt-tnbaḍin n-ddnub lli-llanin ġ-ugʷns-inu. 
					</seg>
					<seg id="b.ROM.7.24" type="verse">
						taguḍi ad-iyi-illan. ma-ra-yyi-ijjnjm zġ-ddat-ad lli-yyi-itawin s-lmut? 
					</seg>
					<seg id="b.ROM.7.25" type="verse">
						walaynni rad-bahra-talġġ rbbi, ašku f-uwdm n-yasuɛ lmasiḥ siditnnġ a-f-rad-njmġ. walaynni ġmkad ad-sul-giġ nkki: ar-ttiriġ tinbaḍin n-rbbi s-lɛaql-inu, walaynni ddat-inu ar-sul-tskar s-tnbaḍin n-ddnub. 
					</seg>
				</div>
				<div id="b.ROM.8" type="chapter">
					<seg id="b.ROM.8.1" type="verse">
						imma ġilad ur-sul-tlli lɛqubit i-wanna igan win lmasiḥ yasuɛ. 
					</seg>
					<seg id="b.ROM.8.2" type="verse">
						ašku tinbaḍin n-rruḥ lli-d-yiwin tudrt i-willi ganin win lmasiḥ yasuɛ, ntnti a-yyi-ifsin zġ-tnbaḍin n-ddnub d-lmut. 
					</seg>
					<seg id="b.ROM.8.3" type="verse">
						ur-iẓḍar ššrɛ a-ifsi i-bnadm, ašku bnadm iḍɛf ur-iẓḍar a-iskar s-ššrɛ. walaynni rbbi ad-aġ-ifsin, yazn-d yus a-iṭṭaf ddat n-bnadm zund tin willi skarnin ddnub. yut ilmma rbbi lḥukm f-ddat n-yus baš a-issitti ddnub f-bnadm. 
					</seg>
					<seg id="b.ROM.8.4" type="verse">
						iskr rbbi mayan baš a-issafu lḥqq n-ššrɛ lli-fllannġ-illan nkkʷni lli-iskarn ġilad s-ma-ira rruḥ lqudus urd ma-tra ddat n-bnadm. 
					</seg>
					<seg id="b.ROM.8.5" type="verse">
						ġwilli-stt-itawin ġ-ddat ar-tlhun ih̬f-nsn s-ma-tra ddat. imma ġwilli-stt-itawin ġ-rruḥ lqudus ar-tlhun s-ma-ira rruḥ lqudus. 
					</seg>
					<seg id="b.ROM.8.6" type="verse">
						wanna itlhun ih̬f-ns s-ma-tra ddat rad-as-tili lmut. wanna itlhun s-ma-ira rruḥ lqudus rad-as-tili tudrt d-sslamt. 
					</seg>
					<seg id="b.ROM.8.7" type="verse">
						yan itlhun s-ddat, hati ar-itmmaġ d-rbbi, ašku ur-a-iskar s-tnbaḍin n-rbbi, ur-akkʷ-iẓḍar a-srsnt-iskar. 
					</seg>
					<seg id="b.ROM.8.8" type="verse">
						ġwilli skarnin s-ma-tra ddat n-bnadm ur-ẓḍarn ad-rḍun rbbi. 
					</seg>
					<seg id="b.ROM.8.9" type="verse">
						imma kunni, iġ-gigun illa rruḥ n-rbbi, ur-ra-tskarm s-ma-tra ddat, walaynni ra-tskarm s-ma-ira rruḥ. wanna-ġ-ur-illi rruḥ l-lmasiḥ, ur-akkʷ-igi win lmasiḥ. 
					</seg>
					<seg id="b.ROM.8.10" type="verse">
						imma kunni, lliġ gigun illa lmasiḥ, hati tddrm s-tudrt n-rruḥ. ašku tlla sslamt ġ-gratun d-rbbi wah̬h̬a ra-tmmt ddat-nnun f-ssibt n-ddnub. 
					</seg>
					<seg id="b.ROM.8.11" type="verse">
						lliġ gigun illa rruḥ n-walli-d-issnkrn yasuɛ zġ-lmut, ra-issddr ddat-nnun lli-f-tlla lmut. ašku ġwalli-d-issnkrn lmasiḥ zġ-lmut ra-kʷn-issddr ula kunni s-tḥkimt n-rruḥ-ns lli-gigun-illan. 
					</seg>
					<seg id="b.ROM.8.12" type="verse">
						ġmkad ay-aytma, illa fllannġ a-nskar s-ma-ira rruḥ n-rbbi urd ma-tra ddat-nnġ. 
					</seg>
					<seg id="b.ROM.8.13" type="verse">
						iġ-a-tskarm s-ma-tra ddat, rad-awn-tili lmut. walaynni iġ-a-tnqqam iskkirn n-ddat s-tḥkimt n-rruḥ, rad-awn-tili tudrt. 
					</seg>
					<seg id="b.ROM.8.14" type="verse">
						kullu winna sflidnin s-rruḥ n-rbbi, gan tarwa n-rbbi. 
					</seg>
					<seg id="b.ROM.8.15" type="verse">
						ašku rruḥ lli-awn-ifka rbbi ur-kʷn-irur a-tgm ismgan twrrim-daġ tiksaḍm, walaynni irur-kʷn a-tgm tarwa n-rbbi aylliġ a-srs-naqra: «abba, wa-baba.» 
					</seg>
					<seg id="b.ROM.8.16" type="verse">
						hati imšaška-d rruḥ n-rbbi d-rruḥ-nnġ ar-aġ-malan izd tarwa n-rbbi a-nga. 
					</seg>
					<seg id="b.ROM.8.17" type="verse">
						lliġ nga tarwa-ns, nissan is-ra-nṭṭaf lwrt lli-ra-yili i-mddn n-rbbi, ra-nkšm ġ-lwrt l-lmasiḥ. iġ-dids-nmun ġ-urfufn, ra-dids-nili ġ-lmjd. 
					</seg>
					<seg id="b.ROM.8.18" type="verse">
						ssnġ nkki tarfufnt n-uwssan-ad ur-tswi yat ġ-lgddam l-lmjd lli-rad-aġ-ifk rbbi ġ-mayd-d-yuškan. 
					</seg>
					<seg id="b.ROM.8.19" type="verse">
						ašku kullu ma-ih̬lq rbbi ġ-ddunit-ad ar-itql yiri bahra ass-an ġ-rad-d-bann tarwa n-rbbi. 
					</seg>
					<seg id="b.ROM.8.20" type="verse">
						ašku rbbi irur ddunit a-ttẓuẓḍ ma-mi-ur-tẓḍar. urd ddunit a-iran a-tg ġmkan walaynni rbbi ad-as-t-iskrn. walaynni ifka-yas sul rrja, 
					</seg>
					<seg id="b.ROM.8.21" type="verse">
						rad-as-ifsi zġ-iskraf l-lhalak baš a-n-tkšm ula nttat ġ-lmjd n-tarwa n-rbbi. 
					</seg>
					<seg id="b.ROM.8.22" type="verse">
						nssn izd kullu ma-illan ġ-ddunit ar-inddr s-ungaẓ zund tamġart lli-ra-yaru. 
					</seg>
					<seg id="b.ROM.8.23" type="verse">
						walaynni urd ġir ddunit a-inddrn. ula nkkʷni lli-dar lġllat timnza n-rruḥ lqudus, ar-nnddr ġ-ugʷns-nnġ ġilad ġ-a-ntql s-wass lli-ġ-rad-aġ-ig rbbi d-tarwa-ns ifukku ddat-nnġ zġ-lhalak. 
					</seg>
					<seg id="b.ROM.8.24" type="verse">
						ašku nkkʷni s-rrja-yad a-s-nnjm. mrad is-nẓra maylli-n-ntrju ur-ra-darnnġ-yili rrja walaynni iẓri, ašku ur-iẓḍar yan a-n-itrju ġ-ma-iẓrra yili dars. 
					</seg>
					<seg id="b.ROM.8.25" type="verse">
						walaynni lliġ a-ntrju ġ-maylli ur-ta-nẓri, hati ar-srs-ntql nzga ġ-rrja ard-aġ-yili. 
					</seg>
					<seg id="b.ROM.8.26" type="verse">
						ġmkad-nnit ad-aġ-itɛawan rruḥ lqudus ġilad ġ-sul-nḍɛf. ur-nssin ma-s-ra-ntẓalla i-rbbi ġmklli-aġ-d-iqqann, walaynni rruḥ lqudus ar-t-fllannġ-itḍalab s-unfusn tjhhdnin lli-ugʷrnin iwaliwn. 
					</seg>
					<seg id="b.ROM.8.27" type="verse">
						imma rbbi lli-iẓrran ma-illan ġ-uwlawn-nnġ, issn ma-iqṣad rruḥ. ašku rruḥ ar-itḍalab f-imẓlayn n-rbbi ġmklli ittiri rbbi. 
					</seg>
					<seg id="b.ROM.8.28" type="verse">
						imma ġwilli ittirin rbbi iġra-yasn-d ġmklli iqṣad, nssn is-a-yasn-iskar afulki ġ-kullu mad-asn-ijrrun. 
					</seg>
					<seg id="b.ROM.8.29" type="verse">
						ašku ġwilli issn rbbi zġ-isizwar, iẓli-tn ad-gn zund yus. ġmkad a-s-iwrri yus iga nttan amzwaru ġ-aytmatn ggutnin. 
					</seg>
					<seg id="b.ROM.8.30" type="verse">
						imma ġwilli iẓli, iġra-yasn-d. d-willi mi-d-iġra, ifka-yasn sslamt ġ-gras didsn. d-willi mi ifka sslamt, išškšm-tn s-lmjd-ns. 
					</seg>
					<seg id="b.ROM.8.31" type="verse">
						imma ġilad ma-ra-nini f-kullu mayad? lliġ didnnġ ibidd rbbi ma-rad-aġ-inru? 
					</seg>
					<seg id="b.ROM.8.32" type="verse">
						imma rbbi, lliġ ur-n-iḥḍi yus ġ-dars walaynni idḥi-t-id f-ssibt-nnġ kullwaġ, is-ur-ra-yiri ad-aġ-dids-ifk kraygatt kra? 
					</seg>
					<seg id="b.ROM.8.33" type="verse">
						ma-iẓḍarn a-yaštkka s-imẓlayn n-rbbi? han rbbi a-fllannġ-irḍan. 
					</seg>
					<seg id="b.ROM.8.34" type="verse">
						ma-iẓḍarn a-yini nʷh̬šn? han lmasiḥ yasuɛ a-fllannġ-immutn, inkr-d-nnit zġ-lmut yili f-ufasi n-rbbi, ar-t-fllannġ-itḍalab. 
					</seg>
					<seg id="b.ROM.8.35" type="verse">
						ma-rad-aġ-issngara d-lḥnant l-lmasiḥ? izd tammara nġd tanukmut nġd tarfufnt nġd laẓ nġd lhif nġd ššrr nġd taẓẓit? 
					</seg>
					<seg id="b.ROM.8.36" type="verse">
						ġmklli ityaran: «ass kullut ar-ttirin ad-aġ-nġn f-ssibt-nnk. gan-aġ d-uwlli ġ-tukʷi-tġrsi.» 
					</seg>
					<seg id="b.ROM.8.37" type="verse">
						walaynni kullu ġayan, nnra-t bahra s-ism n-walli ginnġ iḥnnan. 
					</seg>
					<seg id="b.ROM.8.38" type="verse">
						ašku ssnġ mayad bahra: ur-illi kra iẓḍarn ad-aġ-issngara d-lḥnant-ns, urd lmut nġd tudrt nġd lmalayka nġd larwaḥ, urd ma-illan nġd ma-ra-yili, 
					</seg>
					<seg id="b.ROM.8.39" type="verse">
						urd ssulṭat nġd lquwwat n-tattuyt nġd tin-tdrut. kullu ma-ih̬lq rbbi, ur-gis-illi kra iẓḍarn ad-aġ-issngara d-lḥnant n-rbbi lli-s-ginnġ-iḥnna f-uwdm l-lmasiḥ yasuɛ siditnnġ. 
					</seg>
				</div>
				<div id="b.ROM.9" type="chapter">
					<seg id="b.ROM.9.1" type="verse">
						lḥqq ayd-awn-ttiniġ s-ism l-lmasiḥ, ur-a-sskirkisġ. ssnġ mayad ġ-uwl-inu lli-ġ-a-itḥkam rruḥ lqudus: 
					</seg>
					<seg id="b.ROM.9.2" type="verse">
						ṭiyyr-iyi bahra ar-iyi-bdda-ttaġ-tguḍi 
					</seg>
					<seg id="b.ROM.9.3" type="verse">
						f-ayt-tmazirt-inu lli-ganin aytma zġ-tsga n-ddat. mrad is-ẓḍarġ a-tn-jjnjmġ nkki, rad-dḥiġ ih̬f-inu ar lhalak ngaraġ ula d-lmasiḥ baš a-tn-jjnjmġ. 
					</seg>
					<seg id="b.ROM.9.4" type="verse">
						ntni a-igan ayt-rbbi, ig-tn d-tarwa-ns, ifk-asn lmjd-ns d-id-lɛhd-ns d-ššrɛ-ns. iml-asn aġaras ma-s-a-ti-tɛbadn, yini-asn f-kullu ma-rad-asn-iskr ifulki. 
					</seg>
					<seg id="b.ROM.9.5" type="verse">
						zġ-gisn a-zġ-gan id-babatnnġ imzwura ula lmasiḥ zġ-tsga n-ddat. nttan a-yattuyn f-kullu ma-illan, ig rbbi lli-isthllan a-t-ntalġ ġilad ula kullu mayd-d-iftan. amin. 
					</seg>
					<seg id="b.ROM.9.6" type="verse">
						walaynni ur-rad-iniġ is-ḍrn bla lfaytt iwaliwn-an lli-ifka rbbi i-ayt-dars ġayd izrin. ašku mddn-an n-ayt-rbbi ur-gin kullutn win rbbi. 
					</seg>
					<seg id="b.ROM.9.7" type="verse">
						ula tarwa n-ibrahim, ur-gin kullutn ayt-ibrahim. ašku inna rbbi: «zġ-tarwa n-yuk isḥaq a-zġ-ra-tili tasut-nnk.» 
					</seg>
					<seg id="b.ROM.9.8" type="verse">
						ġmkad a-s-imla manwi gisn a-ra-ig tarwa n-rbbi: urd ġwilli lulnin ġmklli tlaln kullu mddn, walaynni ġwilli lulnin s-wawal n-rbbi. 
					</seg>
					<seg id="b.ROM.9.9" type="verse">
						ašku rbbi ifka awal-ad izgan i-ibrahim inna-yas: «rad-d-wrriġ imal ġ-uzmz-ad, yili i-sara yan-warraw.» 
					</seg>
					<seg id="b.ROM.9.10" type="verse">
						walaynni illa kra yaḍni. tffuġ innatnnġ rifqa ar-trbbu s-ikniwn zġ-urgaz-ns isḥaq babatnnġ. 
					</seg>
					<seg id="b.ROM.9.11" type="verse">
						lliġ ur-ta-d-luln-warraḍn-an isawl rbbi s-rifqa, ur-ta-skirn kra yʷh̬šnn ula kra išwan. yini-as fllasn: «amzwaru ra-ig ah̬ddam i-wis sin.» ġmkad a-tn-ibḍa rbbi ašku iqṣad mayan, urd f-ssibt n-kra skrn ntni. 
					</seg>
					<seg id="b.ROM.9.13" type="verse">
						ġmklli ityaran inna rbbi: «riġ yaɛqub, imma ɛisu ur-t-riġ.» 
					</seg>
					<seg id="b.ROM.9.14" type="verse">
						ma-ra-nini f-mayad? is-a-iskar rbbi s-uwdmawn? urd ġmkan a-ra-nini. 
					</seg>
					<seg id="b.ROM.9.15" type="verse">
						ašku inna rbbi i-musa: «rad-rḥmġ wanna riġ a-t-rḥmġ, ḥnnuġ f-wanna riġ a-fllas-ḥnnuġ.» 
					</seg>
					<seg id="b.ROM.9.16" type="verse">
						mayad ur-n-iqama ġ-ma-ira bnadm nġd ma-iskar bnadm walaynni iqama-n ġ-rrḥmt n-rbbi. 
					</seg>
					<seg id="b.ROM.9.17" type="verse">
						ityara-daġ inna rbbi i-firɛawn: «mayad a-f-k-giġ d-ugllid, baš a-gik-ssbayynġ taḥkimt-inu itjhhdn, ad-sfldn mddn ġ-kullu ddunit f-ism-inu.» 
					</seg>
					<seg id="b.ROM.9.18" type="verse">
						ġmkan a-s-nssn is-a-itrḥam rbbi wanna ira a-t-irḥm, ar-issiqar ih̬f i-wanna mi ira a-t-issiqar. 
					</seg>
					<seg id="b.ROM.9.19" type="verse">
						walaynni ra-d-isawl kra n-yan yini-yyi-d: «lliġ iga rbbi ġmkad, mah̬ aylliġ a-yaġ-sul-itlamma? ur-iẓḍar yan a-iskr abla ġaylli fllas iqṣad rbbi.» 
					</seg>
					<seg id="b.ROM.9.20" type="verse">
						imma kiyi a-bnadm, ma-tgit aylliġ trit a-trart awal i-rbbi? is-ra-tini-tmkilt i-ufh̬h̬ar «mah̬ aylliġ-iyi-tskrt ġmkad?» 
					</seg>
					<seg id="b.ROM.9.21" type="verse">
						afh̬h̬ar, illa dars lḥqq a-iskr s-idqqi mknna ira. iẓḍar a-iskr snat-tmkilin zġ-yan-uṭṭib, tili yat i-tmġriwin tili tayyaḍ i-kraygatt ass. 
					</seg>
					<seg id="b.ROM.9.22" type="verse">
						ġmkad a-iskr rbbi. ira a-issbayyn i-mddn lġaḍab-ns ula taḥkimt-ns itjhhdn, walaynni ira sul a-iṣbr d-tmkilin lli-f-illa lġaḍab wah̬h̬a ur-gint ġir i-lhalak. 
					</seg>
					<seg id="b.ROM.9.23" type="verse">
						iṣbr ašku ira a-issbayyn timih̬ar l-lmjd-ns i-willi irḥm lli-f-iskr ad-kšmn ġ-lmjd. 
					</seg>
					<seg id="b.ROM.9.24" type="verse">
						a-tn-igan d-nkkʷni lli-mi-iġra zġ-gr ayt-yudaya ula-daġ zġ-gr ayt-tmizar yaḍni. ġmklli inna rbbi ġ-warra n-nnabi hušaɛ: 
					</seg>
					<seg id="b.ROM.9.25" type="verse">
						«ġwilli ur-ginin mddn-inu, rad-asn-iniġ ‹mddn-inu›. ġwilli ganin iġribn, rad-asn-iniġ ‹ayt-dari›. 
					</seg>
					<seg id="b.ROM.9.26" type="verse">
						ġ-illiġ nniġ ‹ur-tgim mddn-inu,› ġin a-ġ-rad-iniġ ‹tgam tarwa n-rbbi lli-illan.›» 
					</seg>
					<seg id="b.ROM.9.27" type="verse">
						ula išaɛya ikka-ttin yull awal-ns yini f-mddn n-ayt-rbbi: «wah̬h̬a ggutn ayt-rbbi zund amlal n-tama n-umda, idrus ma-ra-gisn-injm. 
					</seg>
					<seg id="b.ROM.9.28" type="verse">
						ašku rbbi ur-ra-imaṭl. s-jjhd a-s-ra-yut lḥukm f-kullu ddunit.» 
					</seg>
					<seg id="b.ROM.9.29" type="verse">
						yini-daġ išaɛya: «sidi rbbi itjhhdn, mrad is-ur-aġ-ifl kra ġ-tarwa-nnġ, ikun nh̬wa zund tamdint n-sadum ula tamdint n-ɛamura.» 
					</seg>
					<seg id="b.ROM.9.30" type="verse">
						ma-ra-nini f-mayad? rbbi irḍa f-ayt-tmizar yaḍni. wah̬h̬a ur-a-tnawaln ma-t-irḍan, irḍa fllasn f-ssibt n-mad-umnn. 
					</seg>
					<seg id="b.ROM.9.31" type="verse">
						imma ayt-rbbi lli-tnawalnin ad-trḍun rbbi s-iskkirn n-ššrɛ, ur-fllasn-irḍi. 
					</seg>
					<seg id="b.ROM.9.32" type="verse">
						mah̬? ašku s-iskkirn-nsn a-s-a-ttirin ad-trḍun rbbi, urd s-liman. ġmkad a-s-utn aẓru n-tbayḍḍrt. 
					</seg>
					<seg id="b.ROM.9.33" type="verse">
						ġmklli ityaran: «hati ra-n-zzugzġ ġ-gr mddn-inu yan-uẓru imqqurn. rad-asn-ig tabayḍḍrt, ig ifir lli-ra-tn-issknuki. imma wanna fllas ittkln ur-sar-ti-tʷgraẓ.» 
					</seg>
				</div>
				<div id="b.ROM.10" type="chapter">
					<seg id="b.ROM.10.1" type="verse">
						way-aytma, mnšk a-bahra-ttiriġ ad-njmn ayt-tmazirt-inu. ar-bahra-tḍalabġ rbbi fllasn. 
					</seg>
					<seg id="b.ROM.10.2" type="verse">
						ẓḍarġ a-fllasn-fkġ tugga n-is-a-bahra-ttirin rbbi, walaynni ur-ssinn rbbi ġmklli iga. 
					</seg>
					<seg id="b.ROM.10.3" type="verse">
						ur-fhimn aġaras lli-s-a-itrḍu rbbi f-mddn, walaynni ar-ttirin ad-rḍun rbbi s-mamnk yaḍni, aylliġ ur-akkʷ-umẓn aġaras lli-ira ntta. 
					</seg>
					<seg id="b.ROM.10.4" type="verse">
						ašku lmasiḥ ikmml ššrɛ, baš a-iskr sslamt ġ-gr rbbi d-kullu wanna srs yumnn. 
					</seg>
					<seg id="b.ROM.10.5" type="verse">
						yura musa f-willi ranin ad-trḍun rbbi s-ššrɛ inna: «wanna iskarn ma-illan ġ-ššrɛ ra-iddr f-ssibt n-ššrɛ.» 
					</seg>
					<seg id="b.ROM.10.6" type="verse">
						walaynni inna i-wanna-f-irḍa rbbi f-ssibt n-ma-yumn: «ad-ur-ttinit d-ih̬f-nnk ‹ma-ra-iġli s-ignna a-iḍalb lmasiḥ a-d-igguz?› 
					</seg>
					<seg id="b.ROM.10.7" type="verse">
						ula-da-ttinit ‹ma-ra-igguz s-tdrut n-wakal a-iḍalb lmasiḥ a-d-iġli zġ-gr willi mmutnin?›» 
					</seg>
					<seg id="b.ROM.10.8" type="verse">
						ašku inna-daġ: «hay-awal n-rbbi ilkm-k-id, yili ġ-imi-nnk yili ġ-uwl-nnk.» awal-an a-t-igan d-ġwad-s-a-ntbrraḥ f-mamnk a-itrḍu rbbi f-winna umnnin. 
					</seg>
					<seg id="b.ROM.10.9" type="verse">
						ašku iġ-tnnit ġ-lgddam n-mddn «yasuɛ a-igan sidi» tamnt is-t-id-issnkr rbbi zġ-lmut, hati ra-tnjmt. 
					</seg>
					<seg id="b.ROM.10.10" type="verse">
						ašku s-uwl a-s-a-ntamn nṭṭaf sslamt d-rbbi. s-infurn a-s-a-t-nttini ġ-lgddam n-mddn nnjm. 
					</seg>
					<seg id="b.ROM.10.11" type="verse">
						ityara ġ-warra n-rbbi: «wanna fllas ittkln ur-sar-ti-tʷgraẓ.» 
					</seg>
					<seg id="b.ROM.10.12" type="verse">
						rbbi ur-a-iẓẓmẓlay ayt-yudaya zġ-ayt-tmizar yaḍni, walaynni iga siditsn kullutn. ar-yakka timih̬ar-ns i-kullu winna gis zawgnin, 
					</seg>
					<seg id="b.ROM.10.13" type="verse">
						ašku ityara: «wanna izawgn ġ-ism n-siditnnġ, ra-injm.» 
					</seg>
					<seg id="b.ROM.10.14" type="verse">
						walaynni mamnk a-rad-zawgn ġ-ism-ns iġ-ur-srs-uminn? mamnk a-rad-amnn iġ-ur-fllas-sfldn? mamnk a-rad-sfldn iġ-ur-illi mad-asn-in-yiwin lh̬bar? 
					</seg>
					<seg id="b.ROM.10.15" type="verse">
						mamnk a-ra-n-awin lh̬bar iġ-ur-illi ma-tn-yuznn? ġmklli ityaran: «mnšk a-s-ifulki a-nẓr ġwid-d-iwinin lh̬bar išwan.» 
					</seg>
					<seg id="b.ROM.10.16" type="verse">
						walaynni ur-a-ttirin kullutn ad-sflidn s-lh̬bar ifulkin. inna-daġ išaɛya: «wa-sidi rbbi, ma-iran a-yamn awal lli-asn-d-niwi?» 
					</seg>
					<seg id="b.ROM.10.17" type="verse">
						walaynni ġwilli sflidnin, ntni a-ra-yamn. ġwilli mi-n-ntawi lh̬bar l-lmasiḥ, ntni a-ra-isfld. 
					</seg>
					<seg id="b.ROM.10.18" type="verse">
						imma ayt-rbbi is-ur-sfldn f-lh̬bar-ad ġayd izrin? nssn is-fllas-sfldn, ašku ityara: «timitar-nsn kkant kraygatt mani, truḥ-twaġra-nsn ttmi n-wakal.» 
					</seg>
					<seg id="b.ROM.10.19" type="verse">
						walaynni mddn-an n-ayt-rbbi, is-ur-ẓḍarn ad-fhmn maylli mi sfldn? musa ad-aġ-imlan is-t-fhmn, ašku f-imi-ns a-f-inna rbbi: «ra-kʷn-rarġ a-ttirim ma-illan ġ-dar iġribn. rad-awn-tt-ssṭiyyrġ s-willi mi ttinim ‹ur-ssinn yat.›» 
					</seg>
					<seg id="b.ROM.10.20" type="verse">
						ula išaɛya izɛm inna: «ufan-iyi ġwilli ur-sri-siggilnin, ssbayynġ ih̬f-inu i-willi ur-gigi-sqsanin.» 
					</seg>
					<seg id="b.ROM.10.21" type="verse">
						walaynni izuyd rbbi inna f-ayt-dars: «ha-yyi ass kullu mdiġ-n ifassn-inu i-mddn lli-sri-rurnin tiġurdin-nsn, agʷin ad-sflidn s-wawal-inu.» 
					</seg>
				</div>
				<div id="b.ROM.11" type="chapter">
					<seg id="b.ROM.11.1" type="verse">
						imma ġilad, ma-rad-iniġ? is-n-iluḥ rbbi mddn-ns? uhu, ur-tn-in-iluḥ. ula nkki giġ ġ-ayt-rbbi, gġ zġ-tasut n-ibrahim zġ-tqbilt n-bnyamin. 
					</seg>
					<seg id="b.ROM.11.2" type="verse">
						rbbi ur-n-iluḥ mddn-ns lli-issn zġ-isizwar. is-ur-tssinm ma-ityaran f-nnabi iliyya ġ-warra n-rbbi? ar-issmummʷi iliyya f-rbbi f-lh̬ʷšant lli-skarn ayt-rbbi yini-as: 
					</seg>
					<seg id="b.ROM.11.3" type="verse">
						«wa-sidi rbbi, hatnin nġan lanbiya-nnk, h̬lun ikrkar lli-f-a-yak-n-nsras tiġrsiw. ġir nkki a-iqaman, irin a-yyi-nġn.» 
					</seg>
					<seg id="b.ROM.11.4" type="verse">
						imma ntta, ma-s-as-inna rbbi ġakudan? inna-yas: «sul ḥḍiġ i-ih̬f-inu ssa n-id-walf n-urgaz lli-ur-iknin ġ-lgddam n-bɛl.» 
					</seg>
					<seg id="b.ROM.11.5" type="verse">
						ġmkan ad-darnnġ-illan ula nkkʷni ġ-uwssan-ad. iqama sul ma-idrusn, iẓli-tn rbbi s-rrḥmt-ns. 
					</seg>
					<seg id="b.ROM.11.6" type="verse">
						f-ssibt n-rrḥmt-ns a-f-tn-iẓli, urd f-ssibt n-iskkirn-nsn. mrad is-tn-iẓli f-ssibt n-kra skrn ur-ra-yili mayad s-rrḥmt. 
					</seg>
					<seg id="b.ROM.11.7" type="verse">
						ġakudan ur-ifki i-ayt-rbbi maylli ttirin, walaynni ifka-t i-willi zġ-gisn iẓli. wrrin wiyyaḍ iqqur ih̬f-nsn 
					</seg>
					<seg id="b.ROM.11.8" type="verse">
						ġmklli fllasn ityaran: «sul s-ġassad ar-isshruṣṣi rbbi ul-nsn, irar alln-nsn ur-sul-a-ttisfiwnt, irar imzgan-nsn ur-sul-a-sflidn.» 
					</seg>
					<seg id="b.ROM.11.9" type="verse">
						ula agllid dawd iḍalb rbbi fllasn yini: «ad-asn-tg tamunt n-imnsiwn-nsn taẓqqurt ula tasraft ma-ġ-a-n-ṭṭarn. ad-knukin, tḍr fllasn lɛqubit lli-asn-igan. 
					</seg>
					<seg id="b.ROM.11.10" type="verse">
						ad-llasnt-walln-nsn a-ur-isfiwn, ar-bdda-knnun ġ-ddu taẓayt n-tmmariw.» 
					</seg>
					<seg id="b.ROM.11.11" type="verse">
						walaynni is-rad-iniġ: ḍrn ur-sul-ẓḍarn ad-nkrn? ur-rad-iniġ ġmkan. ašku lliġ ḍrn ayt-yudaya wrrin njmn ayt-tmizar yaḍni, baš ad-wrrin ayt-yudaya ar-ttirin ma-illan dar ayt-tmizar yaḍni. 
					</seg>
					<seg id="b.ROM.11.12" type="verse">
						hati taḍuri n-ayt-yudaya a-d-yiwin timih̬ar n-rbbi i-ddunit kullutt. ula f-ssibt n-uffuġ-nsn zġ-tmih̬ar n-rbbi a-ra-srsnt-kšmn ayt-tmizar yaḍni. walaynni mnšk a-s-ra-tigat-tmah̬irt n-rbbi s-uggʷar iġ-wrrin kšmn-daġ kullu mddn n-ayt-yudaya. 
					</seg>
					<seg id="b.ROM.11.13" type="verse">
						rad-awn-iniġ ġilad i-kunni n-ayt-tmizar yaḍni: ar-bdda-malaġ i-ayt-dari is-bahra-thiyya-trqqast-ad dari illan ġ-gr ayt-tmizar yaḍni, 
					</seg>
					<seg id="b.ROM.11.14" type="verse">
						a-ur-imil rarġ-d kra ġ-ayt-yudaya ad-irin ad-amẓn mad-darun-illan, baš ad-njmn ula ntni. 
					</seg>
					<seg id="b.ROM.11.15" type="verse">
						lliġ-tn-issufġ rbbi išškšm-d mddn zġ-kullu ddunit, walaynni ma-ra-yili iġ-tn-d-išškšm-daġ ula ntni tigira? ra-tili tudrt l-ljdid i-willi mmutnin. 
					</seg>
					<seg id="b.ROM.11.16" type="verse">
						iġ-ttyawfka tummit l-lɛjin tamzwarut i-rbbi, ra-ig lɛjin kullut win rbbi. iġ-iga-uggja win rbbi, rad-gnt-tṣṭṭwin tin rbbi. 
					</seg>
					<seg id="b.ROM.11.17" type="verse">
						imma ġilad ibbi rbbi kra n-tṣṭṭwin zġ-tazitunt, ilqqm-as gis yat-tṣṭṭa n-tzmmurt. ġmkad a-s-tkšmt ula kiyi lli-igan zġ-tzmmurt ġ-tudrt iṣḥan n-tazitunt. 
					</seg>
					<seg id="b.ROM.11.18" type="verse">
						walaynni a-ur-tḥgrt tiṣṭṭwin lli-bbinin. iġ-tnti-tḥgrt illa fllak a-di-tktit mayad: urd kiyi a-yusin aggja, walaynni aggja a-k-yusin. 
					</seg>
					<seg id="b.ROM.11.19" type="verse">
						imma kiyi ra-tinit «rbbi ibbi tiṣṭṭwin zġ-tazitunt baš a-yyi-n-gis-ilqqm.» 
					</seg>
					<seg id="b.ROM.11.20" type="verse">
						tʷġẓant, ibbi-tnt ašku ur-rint ad-amnnt, tilit gis ašku tumnt, walaynni ad-ur-tškrt ih̬f-nnk f-mayad. illa fllak a-trart lɛaql. 
					</seg>
					<seg id="b.ROM.11.21" type="verse">
						ašku lliġ ur-iṣamḥ rbbi i-ayt-yudaya lli-ganin tiṣṭṭwin-ns, is-rad-ak-iṣamḥ kiyi iġ-ur-tzgat ġ-liman? 
					</seg>
					<seg id="b.ROM.11.22" type="verse">
						ẓr mamnk a-bahra-itḥnnu rbbi ula mamnk a-bahra-itšqu. išqa d-willi ḍrnin, ra-gik-itḥnnu iġ-tzgat ġ-lḥnant-ns. walaynni iġ-ur-a-ttzgat ra-k-ibbi ula kiyi. 
					</seg>
					<seg id="b.ROM.11.23" type="verse">
						imma wiyyaḍ, ula ntni iġ-d-wrrin amnn ra-tn-ilqqm i-tazitunt, ašku rbbi a-iẓḍarn ad-as-tn-in-daġ-ilqqm. 
					</seg>
					<seg id="b.ROM.11.24" type="verse">
						iskr rbbi ma-ur-skarn mddn lliġ-k-id-ibbi zġ-tzmmurt ilqqm-k-id i-tazitunt. walaynni ra-irh̬u s-uggʷar a-d-gis-ilqqm tiṣṭṭwin lli-zgis-bbinin, ašku tin tazitunt ad-gant. 
					</seg>
					<seg id="b.ROM.11.25" type="verse">
						way-aytma, riġ ad-awn-mlġ yat-tġawsa intln baš a-ur-tġalm izd kunni a-issnn kullu ma-illan. iqqur ih̬f n-kra ġ-ayt-rbbi ard-d-ikmml ma-ra-d-ikšm zġ-ayt-tmizar yaḍni. 
					</seg>
					<seg id="b.ROM.11.26" type="verse">
						ġmkad a-s-rad-njmn kullu willi ganin ayt-rbbi. ġmklli ityaran, inna rbbi: «ra-d-yašk-unjjam zġ-urušalim, ikkis lh̬ʷšant i-tarwa n-yaɛqub. 
					</seg>
					<seg id="b.ROM.11.27" type="verse">
						rad-asn-fkġ lɛhd-ad ġakud nna-fllasn-ssittiġ ddnub-nsn.» 
					</seg>
					<seg id="b.ROM.11.28" type="verse">
						imma ntni iga-tn rbbi d-inuwwašn-ns f-ssibt-nnun ašku agʷin ad-sflidn s-lh̬bar ifulkin. walaynni iga-tn sul d-imddukkʷal-ns f-ssibt n-imzwura-nsn lli-iẓli ġayd izrin. 
					</seg>
					<seg id="b.ROM.11.29" type="verse">
						ašku rbbi ur-ra-ikkis maylli ifka ula ra-n-iluḥ ġwilli-yad iẓli. 
					</seg>
					<seg id="b.ROM.11.30" type="verse">
						imma kunni ay-ayt-tmizar yaḍni, tkkam-ttin tffuġm zġ-wawal n-rbbi, walaynni tlla-yawn rrḥmt-ns ġilad ašku ffuġn ntni zġ-wawal-ns. 
					</seg>
					<seg id="b.ROM.11.31" type="verse">
						f-ssibt n-uffuġ-nsn a-f-awn-tlla rrḥmt n-rbbi, tili-asn ula ntni rrḥmt-ns didun. 
					</seg>
					<seg id="b.ROM.11.32" type="verse">
						ašku rbbi yudja kullu mddn a-n-tyawkrrafn s-uffuġ zġ-wawal-ns, baš ad-asn-kullu-ifk rrḥmt-ns tigira. 
					</seg>
					<seg id="b.ROM.11.33" type="verse">
						matta ġunškad s-ggutnt-tmih̬ar n-rbbi, tigat-tḥkimt-ns ula tawassna-ns. ma-iẓḍarn a-yissan ma-iqṣad rbbi, ula ma-iẓḍarn a-ifhm ma-inawl? 
					</seg>
					<seg id="b.ROM.11.34" type="verse">
						«ma-issnn iswingimn n-sidi rbbi? ma-ra-t-inṣḥ? 
					</seg>
					<seg id="b.ROM.11.35" type="verse">
						mad-as-ifkan aylliġ-t-id-iqqan a-d-irar tawafka?» 
					</seg>
					<seg id="b.ROM.11.36" type="verse">
						ašku kullu ma-illan yuška-d zġ-rbbi, yili ġ-ufus-ns, ig wins. nttan a-bahra-ntalġ ġilad ula kullu mayd iftan, amin. 
					</seg>
				</div>
				<div id="b.ROM.12" type="chapter">
					<seg id="b.ROM.12.1" type="verse">
						mayad a-f-ra-kʷn-ḍalbġ ay-aytma, f-ssibt n-rrḥmt n-rbbi lli-iggutn, ad-as-tfkm ih̬f-nnun zund tiġrsi iddrn iẓlin lli-s-ra-irḍu, ašku ġmkan a-s-kʷn-d-iqqan a-ti-ttɛbadm. 
					</seg>
					<seg id="b.ROM.12.2" type="verse">
						a-ur-tskarm zund mddn n-ddunit-ad, walaynni adjat rbbi a-kʷn-irar a-tgm ljdid, ibddl kullu tinbaḍin l-lɛaql-nnun. ġmkan a-s-ra-tissanm ma-gigun-ittiri rbbi ifulki irḍu srs yuf kullu kra illan. 
					</seg>
					<seg id="b.ROM.12.3" type="verse">
						rbbi ad-iyi-ifkan lbaraka-yad aylliġ ẓḍarġ ad-iniġ i-kraygatt yan gigun: a-ur-tġalt d-ih̬f-nnk is-tgit uggʷar n-ma-tgit walaynni swingim s-lmɛqul, kraygatt yan d-unšk nna-yas-ifka rbbi liman. 
					</seg>
					<seg id="b.ROM.12.4" type="verse">
						ašku ddat n-bnadm, ggutn gis igzman, kraygatt agzzum ar-iskar ma-t-id-iqqann. 
					</seg>
					<seg id="b.ROM.12.5" type="verse">
						ula nkkʷni nggut. zund ddat a-nga, ašku kullwaġ nga win lmasiḥ, ng zund igzman n-ddat-ns. 
					</seg>
					<seg id="b.ROM.12.6" type="verse">
						ibark-aġ rbbi ibḍu-aġ mnnawt-twafkiw. imma nkkʷni, illa fllannġ a-nskar s-mad-aġ-ifka. yan mi ifka rbbi a-isawal s-iwaliwn lli-as-imala, illa fllas a-isawal s-unšk lli-gis-illa liman. 
					</seg>
					<seg id="b.ROM.12.7" type="verse">
						yan mi ifka a-ith̬dam i-wiyyaḍ, illa fllas a-ith̬dam. yan mi ifka a-isslmad, illa fllas a-isslmad. 
					</seg>
					<seg id="b.ROM.12.8" type="verse">
						yan mi ifka a-itnṣaḥ, illa fllas a-itnṣaḥ. yan mi ifka a-yakka, illa fllas a-yakka s-lh̬aṭr. yan mi ifka a-imala aġaras i-wiyyaḍ, illa fllas a-t-imala s-lmɛqul. yan mi ifka a-itɛawan, illa fllas a-itɛawan s-lfrḥ. 
					</seg>
					<seg id="b.ROM.12.9" type="verse">
						tḥnnwat ġ-ingratun s-nniyt iṣfan, ar-ttkrhum aynna yʷh̬šnn, ar-ttamẓm ġ-aynna ifulkin. 
					</seg>
					<seg id="b.ROM.12.10" type="verse">
						tḥubbwat i-ngratun ġmklli tmḥubbun aytmatn, ar-ittiri kraygatt yan a-yuqqr wayyaḍ uggʷar n-ih̬f-ns. 
					</seg>
					<seg id="b.ROM.12.11" type="verse">
						h̬dmat i-siditnnġ s-zzɛamt n-rruḥ itjhhdn bla-da-ttrmaym. 
					</seg>
					<seg id="b.ROM.12.12" type="verse">
						frḥat ġ-rrja, tṣbrm ġ-trfufnt, tzaydm ġ-tẓulla. 
					</seg>
					<seg id="b.ROM.12.13" type="verse">
						akkayat i-imẓlayn nna-iḥtajjan ar-tssmrḥbam s-willi tmuddunin. 
					</seg>
					<seg id="b.ROM.12.14" type="verse">
						ḍalbat rbbi a-ibark winna-kʷn-ssrfufnnin. a-ur-ti-ttḍalabm a-tn-ih̬zu walaynni a-tn-ibark. 
					</seg>
					<seg id="b.ROM.12.15" type="verse">
						frḥat d-wanna ifrḥn, ar-tallam d-wanna yallan. 
					</seg>
					<seg id="b.ROM.12.16" type="verse">
						tmšaškad-d-bdda i-ngratun. a-ur-tswingimm ġ-ma-ikkan nnigatun walaynni tmunwat d-ma-ikkan ddawatun. a-ur-tgm ih̬f-nnun d-wid ssnnin kullu ma-illan. 
					</seg>
					<seg id="b.ROM.12.17" type="verse">
						iġ-illa mad-awn-iskrn ma-yʷh̬šnn ad-as-t-ur-trarm s-lh̬ʷšant, walaynni tawiyat-stt ġ-ih̬f-nnun a-tskarm ma-f-rad-akkan kullu mddn tugga n-is-ifulki. 
					</seg>
					<seg id="b.ROM.12.18" type="verse">
						gat-n tiqqi-nnun a-tskarm kullu ma-mi-tẓḍarm a-bdda-tili sslamt ġ-gratun d-kullu mddn. 
					</seg>
					<seg id="b.ROM.12.19" type="verse">
						way-aytma ɛzzanin, a-ur-trarm i-yan f-ma-iskr yʷh̬šnn, walaynni adjat rbbi a-fllas-iḥkam. ašku ityara: «ġmkad a-s-inna sidi rbbi, nkki a-ra-irar i-mddn f-mad-skrn, fkġ-asn mad-asn-igan.» 
					</seg>
					<seg id="b.ROM.12.20" type="verse">
						imma kiyi, skr ġmklli ityaran: «iġ-tẓrit anuwwaš-nnk inġa-t laẓ, tfkt-as a-išš, nġ-t-inġa irifi, tfkt-as a-isu. ġmkad a-s-rad-as-tssgudit tirgišin f-ih̬f-ns.» 
					</seg>
					<seg id="b.ROM.12.21" type="verse">
						a-ur-tadjm lh̬ʷšant a-kʷn-tnru, walaynni tnrwat lh̬ʷšant s-ufulki. 
					</seg>
				</div>
				<div id="b.ROM.13" type="chapter">
					<seg id="b.ROM.13.1" type="verse">
						illa f-kraygatt yan a-iskar s-wawal n-willi tḥkamnin tamazirt. ašku ur-illi yan itḥkamn bla-t-iẓli rbbi i-twuri-an. ula ġwilli ḥkamnin ġilad, rbbi a-tn-iẓlin. 
					</seg>
					<seg id="b.ROM.13.2" type="verse">
						yan iḍaḍḍn lḥukkam, hati iḍaḍḍ maylli ira rbbi, d-wanna iḍaḍḍn ra-fllas-ittut lḥukm. 
					</seg>
					<seg id="b.ROM.13.3" type="verse">
						ašku lḥukkam ur-a-ssiksaḍn ġwilli skarnin afulki walaynni ġwilli skarnin lh̬ʷšant. is-trit a-ur-tiksaṭṭ zġ-walli itḥkamn? rad-ak-iniġ, skar afulki s-fllak-irḍa, 
					</seg>
					<seg id="b.ROM.13.4" type="verse">
						ašku iga ah̬ddam n-rbbi f-a-gik-iskar lh̬ir. walaynni iġ-a-tskart ma-yʷh̬šnn, illa dark ma-f-a-ttiksaṭṭ, ašku lḥakm dars lḥqq a-yut lḥukm, ig ah̬ddam n-rbbi f-a-issḍr lɛqubit f-willi skarnin ma-yʷh̬šnn. 
					</seg>
					<seg id="b.ROM.13.5" type="verse">
						mayan a-f-fllawn-illa a-tskarm s-wawal l-lḥukkam, urd ġir baš a-tanfm i-lġaḍab n-rbbi, walaynni f-ssibt n-ma-ttirim ġ-uwl-nnun a-bdda-tskarm ma-yʷġẓann. 
					</seg>
					<seg id="b.ROM.13.6" type="verse">
						f-mayad a-f-a-takkam ḍḍariba i-lḥukkam, ašku gan ih̬ddamn n-rbbi ar-tti-tawin ġ-mayan. 
					</seg>
					<seg id="b.ROM.13.7" type="verse">
						akkayat-asn mad-awn-ḍfarn, ḍabiyt i-ayt-ḍabiyt, nkkas i-ayt-nkkas. akkayat-daġ luqr i-willi mi illa luqr, ula ššukr i-willi mi illa ššukr. 
					</seg>
					<seg id="b.ROM.13.8" type="verse">
						ad-ur-tasim tamrwast i-yan. ġir yat-tmrwast a-kʷn-d-iqqann: a-ttḥnnum i-ngratun. wanna iḥnnan ġ-wiyyaḍ, han ikmml kullu ma-ityaran ġ-ššrɛ. 
					</seg>
					<seg id="b.ROM.13.9" type="verse">
						ašku luṣiyat «a-ur-tznut» «a-ur-tnġt» «a-ur-takʷrt» «a-ur-tirit ma-igan win wiyyaḍ,» nẓḍar a-tnt-nssmun ntnti d-tiyyaḍ nna-llanin s-yan-wawal, a-t-igan: «a-ttirit adjar-nnk zund ih̬f-nnk.» 
					</seg>
					<seg id="b.ROM.13.10" type="verse">
						wanna ittirin adjar-ns, ur-ra-yiẓḍar ad-as-iskr ma-yʷh̬šnn. mayad a-f-awn-nniġ, wanna iḥnnan ġ-wiyyaḍ, ikmml kullu ma-ityaran ġ-ššrɛ. 
					</seg>
					<seg id="b.ROM.13.11" type="verse">
						awiyat-stt ġ-mayad ašku tssnm matta azmz-ad ġ-nlla, tlkm-d tasaɛt a-tnkrm zġ-iyṭṣ. ašku yakmur-d-wass n-ujnjm-nnġ ġilad, uggʷar n-ma-d-yakmur ġakud lliġ ngra ġ-uġaras l-lmasiḥ. 
					</seg>
					<seg id="b.ROM.13.12" type="verse">
						ifta-yiḍ, ɛlayn a-d-iġli-wass. illa fllannġ a-n-nluḥ iskkirn n-tillas nls imqlad n-tifawt. 
					</seg>
					<seg id="b.ROM.13.13" type="verse">
						yili fllannġ a-nskar ġmklli-d-iqqann ayt-uzal. a-ur-ttmunum f-tillay ʷh̬šnnin ula-da-tssnufulm ih̬fawn-nnun s-tissi. a-ur-ttšthum ula-da-ttfsadm. a-ur-ttmmaġm ula-da-ttnuwwašm. 
					</seg>
					<seg id="b.ROM.13.14" type="verse">
						lsat afulki n-siditnnġ yasuɛ lmasiḥ bla-da-ttlhum s-ddat ula ma-ittiri bnadm i-ih̬f-ns. 
					</seg>
				</div>
				<div id="b.ROM.14" type="chapter">
					<seg id="b.ROM.14.1" type="verse">
						qblat ġ-ingratun wanna ur-idusn ġ-liman, walaynni a-ur-dids-ttmjaḥadm f-iswingimn-ns. 
					</seg>
					<seg id="b.ROM.14.2" type="verse">
						ra-yili kra n-yan yumn is-iḥlla a-ištta kraygatt kra, yili yan yaḍni ur-idus ġ-liman ur-iri a-ištta abla lh̬ḍrt. 
					</seg>
					<seg id="b.ROM.14.3" type="verse">
						imma ġwalli išttan kraygatt kra, illa fllas a-ur-iḥgr ġwalli itkkisn kra zġ-umššu, yili f-walli itkkisn a-ur-iḥkam f-walli išttan kraygatt kra, ašku rbbi a-t-iqbln. 
					</seg>
					<seg id="b.ROM.14.4" type="verse">
						ma-tgit kiyi aylliġ trit a-tḥkamt f-uh̬ddam n-wayyaḍ? sidis a-ra-fllas-irḍu nġd nttan a-ra-t-irgm. s-ṣṣaḥt ra-fllas-irḍu, ašku sidis iẓḍar a-t-ig d-wad-f-irḍa. 
					</seg>
					<seg id="b.ROM.14.5" type="verse">
						ra-yini kra n-yan: «ġassad yuf ussan yaḍni,» yini wayyaḍ: «ussan kullutn yan ad-gan.» walaynni iqqan-d kraygatt yan a-yissan mamnk a-itnbaḍ ġ-ih̬f-ns. 
					</seg>
					<seg id="b.ROM.14.6" type="verse">
						wanna iẓlayn ass, ar-t-iẓlay baš a-ituqqar siditnnġ. wanna išttan ar-ištta baš a-ituqqar siditnnġ, ar-itškar rbbi f-ma-ištta. wanna itkkisn kra zġ-umššu ar-t-itkkis baš a-ituqqar siditnnġ, ar-itškar rbbi ula ntta. 
					</seg>
					<seg id="b.ROM.14.7" type="verse">
						kullwaġ, iġ-nddr ula iġ-nmmut, urd ih̬f-nnġ a-ntrḍu. 
					</seg>
					<seg id="b.ROM.14.8" type="verse">
						iġ-nddr ra-nrḍu siditnnġ, iġ-nmmut ra-nrḍu siditnnġ. ašku iġ-nddr ula iġ-nmmut, win siditnnġ a-nga. 
					</seg>
					<seg id="b.ROM.14.9" type="verse">
						mayad a-f-immut lmasiḥ inkr-d zġ-lmut, baš a-ig siditsn n-willi mmutnin ula siditsn n-willi ddrnin. 
					</seg>
					<seg id="b.ROM.14.10" type="verse">
						imma kiyi, mah̬ aylliġ a-ttḥkamt f-gʷmak? mah̬ aylliġ a-ttḥgart gʷmak? ġ-lgddam n-rbbi a-ġ-ra-nbidd kullwaġ. nttan a-ra-fllannġ-iḥkam, 
					</seg>
					<seg id="b.ROM.14.11" type="verse">
						ġmklli ityaran: «inna sidi rbbi ‹izga-wawal-ad zund tudrt-inu. ġ-lgddam-inu a-ġ-ra-d-iknu kraygatt afud, iqrra kraygatt ils i-rbbi.›» 
					</seg>
					<seg id="b.ROM.14.12" type="verse">
						kraygatt yan ginnġ ra-irar lḥsab f-ih̬f-ns i-rbbi. 
					</seg>
					<seg id="b.ROM.14.13" type="verse">
						mayad a-f-d-iqqan a-ur-sul-ntḥkam f-ingratnnġ, walaynni a-ntnbaḍ ġ-ih̬f-nnġ a-ur-sar-nsrs kra n-tbayḍḍrt ġ-lgddam n-gʷmatnnġ ula kra ra-t-issḍr. 
					</seg>
					<seg id="b.ROM.14.14" type="verse">
						ssnġ mayad bahra ašku imla-yaġ-t siditnnġ yasuɛ: ur-illi kra n-umššu iḥrmn. walaynni yan iġaln is-iḥrm, rad-as-ityawḥram. 
					</seg>
					<seg id="b.ROM.14.15" type="verse">
						iġ-tssnt is-ra-ityaggas gʷmak s-ma-tšttat kiyi, urd lḥnant ayn-s-a-dids-tskart. a-ur-tadjt amššu-nnk a-ihlk ġwalli f-immut lmasiḥ. 
					</seg>
					<seg id="b.ROM.14.16" type="verse">
						a-ur-tadjm mddn ad-rggmn ġ-maylli darun ifulkin. 
					</seg>
					<seg id="b.ROM.14.17" type="verse">
						ašku tagldit n-rbbi ur-tgi amššu nġd tissi, walaynni afulki d-sslamt d-lfrḥ a-tga, s-tḥkimt n-rruḥ lqudus. 
					</seg>
					<seg id="b.ROM.14.18" type="verse">
						wanna ith̬damn i-lmasiḥ ġmkad, ra-fllas-irḍu rbbi ar-ti-talġn mddn. 
					</seg>
					<seg id="b.ROM.14.19" type="verse">
						imma ġilad illa fllannġ a-bdda-nttiri ma-d-itawin sslamt ula mad-aġ-issdusn i-ngratnnġ. 
					</seg>
					<seg id="b.ROM.14.20" type="verse">
						a-ur-thlkt tawuri n-rbbi f-ssibt n-umššu. iḥlla-kullu-umššu, walaynni yan iššan kra issṭarn wayyaḍ, han lh̬ʷšant ayn iskr. 
					</seg>
					<seg id="b.ROM.14.21" type="verse">
						ra-yaf a-ur-tššt tifiyi nġd a-tsut tissi iktin nġd a-tskrt kra yaḍni iġ-iẓḍar gʷmak a-iḍr f-ssibt n-ma-tskart. 
					</seg>
					<seg id="b.ROM.14.22" type="verse">
						tinbaḍin nna-dark-llanin, ḥḍu-tnt ġ-uwl-nnk ġ-grak d-rbbi. ambarki a-iga wanna ur-dar ma-s-a-itškku ġ-ih̬f-ns ġakud nna-iskar ma-ira. 
					</seg>
					<seg id="b.ROM.14.23" type="verse">
						imma wanna iškkan ġ-ma-ištta, illa fllas lḥukm ašku ur-a-iskar s-tnbaḍin l-liman-ns. wanna ur-iskarn s-liman, ddnub ad-as-iga. 
					</seg>
				</div>
				<div id="b.ROM.15" type="chapter">
					<seg id="b.ROM.15.1" type="verse">
						nkkʷni lli-idusn ġ-liman, illa fllannġ a-ntɛawan ġwilli ḍɛfnin ġ-aynna fllasn iẓẓayn. a-ur-nttiri ġir a-nrḍu ih̬f-nnġ. 
					</seg>
					<seg id="b.ROM.15.2" type="verse">
						hati illa f-kraygatt yan a-itrḍu gʷmas ar-gis-iskar lh̬ir ar-t-issdus ġ-uġaras l-lmasiḥ. 
					</seg>
					<seg id="b.ROM.15.3" type="verse">
						ašku lmasiḥ ula ntta ur-ttin-ikki ar-itrḍu ih̬f-ns. ijra-yas ġmklli ityaran: «flla a-f-a-d-ṭṭarnt-trggam n-willi gik rggmnin.» 
					</seg>
					<seg id="b.ROM.15.4" type="verse">
						kullu ma-ityaran ġ-uwssan lli-zrinin, ityara baš a-nlmd nkkʷni, nṣbr nzɛm nzga ġ-rrja f-ssibt n-maylli naqra ġ-warratn-an. 
					</seg>
					<seg id="b.ROM.15.5" type="verse">
						ḍalbġ rbbi lli-yakkan ṣṣbr d-zzɛamt, ad-awn-ifk a-bdda-di-ttmšaškam i-ngratun ġ-tamunt l-lmasiḥ yasuɛ, 
					</seg>
					<seg id="b.ROM.15.6" type="verse">
						baš a-kullu-ttmunum s-yan-wawal a-ttalġm rbbi babas n-siditnnġ yasuɛ lmasiḥ. 
					</seg>
					<seg id="b.ROM.15.7" type="verse">
						mayad a-f-awn-nniġ a-ttqbalm i-ngratun ġmklli-kʷn-iqbl lmasiḥ, baš a-gigun-ibayyn lmjd n-rbbi. 
					</seg>
					<seg id="b.ROM.15.8" type="verse">
						ašku lmasiḥ iwrri iga ah̬ddam i-ayt-yudaya baš a-iml is-iqama rbbi ġ-lḥqq, issafu iwaliwn zganin lli-s-inna i-lajdud-nsn. 
					</seg>
					<seg id="b.ROM.15.9" type="verse">
						iskr ġmkad baš ad-ẓrn ayt-tmizar yaḍni rrḥmt n-rbbi alġn-t ula ntni. ġmklli ityaran: «mayad a-f-ra-ki-tškarġ ġ-gr ayt-tmizar aggugnin, alġġ ism-nnk s-imurign l-lfrḥ.» 
					</seg>
					<seg id="b.ROM.15.10" type="verse">
						ityara-daġ: «way-ayt-tmizar aggugnin, frḥat d-mddn n-rbbi.» 
					</seg>
					<seg id="b.ROM.15.11" type="verse">
						ityara-daġ: «sbbḥat i-rbbi a-bnadm kullukn, talġm-t a-kullu imzdġn n-ddunit.» 
					</seg>
					<seg id="b.ROM.15.12" type="verse">
						inna-daġ išaɛya: «ra-d-yašk yan zġ-tasut n-yassa. ra-t-issattuy rbbi a-iḥkam ġ-ayt-tmizar aggugnin. nttan a-ġ-ra-n-kullu-trjun.» 
					</seg>
					<seg id="b.ROM.15.13" type="verse">
						ḍalbġ rbbi lli-yakkan rrja, a-kʷn-iɛmmr s-lfrḥ d-sslamt iggutn ġilad ġ-srs-tumnm, baš a-bahra-gigun-ittigat rrja-yad s-tḥkimt n-rruḥ lqudus. 
					</seg>
					<seg id="b.ROM.15.14" type="verse">
						way-aytma, ssnġ nkki is-tɛmmrm s-ufulki ula tawassna, tiẓḍarm a-ttnṣaḥm i-ngratun. 
					</seg>
					<seg id="b.ROM.15.15" type="verse">
						walaynni s-zzɛamt ayd-s-awn-in-uriġ f-tġawsiwin-ad. zɛmġ ad-awn-tnt-id-ssktiġ ašku rbbi ad-iyi-ifkan lbaraka-yad, 
					</seg>
					<seg id="b.ROM.15.16" type="verse">
						ig-iyi d-uh̬ddam l-lmasiḥ yasuɛ ġ-gr ayt-tmizar aggugnin. ar-th̬damġ zund yan-unmġur n-tgmmi n-rbbi, ar-ssakmurġ mddn n-ayt-tmizar i-rbbi s-tbrraḥt l-lh̬bar ifulkin, baš a-fllasn-irḍu rbbi iẓli-tn i-ih̬f-ns s-usġus n-rruḥ lqudus. 
					</seg>
					<seg id="b.ROM.15.17" type="verse">
						illa dari ma-s-a-tfraḥġ s-ism l-lmasiḥ yasuɛ ġ-twuri-ad lli-s-a-th̬damġ i-rbbi, 
					</seg>
					<seg id="b.ROM.15.18" type="verse">
						ašku ur-rad-zɛmġ ad-sawlġ f-yat abla ma-iskr lmasiḥ f-ufus-inu. ašku s-iwaliwn d-iskkirn d-lquwwat d-tmitar tjhhdnin ula s-tḥkimt n-rruḥ lqudus a-s-irur ayt-tmizar ad-amẓn aġaras n-rbbi. ġmkad a-s-sslkmġ lh̬bar-ns i-kullu timizar zġ-tsga n-urušalim ar tasga n-illirikun. 
					</seg>
					<seg id="b.ROM.15.20" type="verse">
						hati yat-tġawsa kad-riġ: ad-tbrraḥġ s-lh̬bar ifulkin ġ-innaġ ur-jju-sfldn f-lmasiḥ, ašku ur-riġ ad-bnnuġ f-llsas n-kra n-yan yaḍni. 
					</seg>
					<seg id="b.ROM.15.21" type="verse">
						ġmklli ityaran: «ġwilli ur-iruḥ lh̬bar-ns a-ra-t-iẓr. ġwilli ur-fllas-sfldnin a-ra-t-yissan.» 
					</seg>
					<seg id="b.ROM.15.22" type="verse">
						mayan a-yyi-itkkisn aylliġ ur-a-n-ttaškiġ s-darun. 
					</seg>
					<seg id="b.ROM.15.23" type="verse">
						kigan d-isggʷasn ayd ttiriġ a-n-darun-aškġ. walaynni ġilad ġ-kmmlġ tawuri-nu ġ-tsgiw-ad 
					</seg>
					<seg id="b.ROM.15.24" type="verse">
						ar-bahra-trjuġ a-kʷn-in-sliġ ġakud nna-ġ-rad-mudduġ s-ṣbanya, baš ad-frḥġ ġ-gratun, tɛawnm-iyi ilmma ad-kmmlġ f-umuddu-nu. 
					</seg>
					<seg id="b.ROM.15.25" type="verse">
						imma ġilad rad-dduġ zwar s-urušalim ad-ɛawnġ imẓlayn n-rbbi ġin. 
					</seg>
					<seg id="b.ROM.15.26" type="verse">
						ašku aytmatn ġ-makiduniyya d-ah̬aya, ibayyn-asn is-ifulki ad-aznn kra l-lmɛawnt i-willi ẓlḍnin ġ-imẓlayn n-rbbi ġ-urušalim. 
					</seg>
					<seg id="b.ROM.15.27" type="verse">
						ibayyn-asn is-ifulki ad-skrn mayad, ašku illa fllasn ntni n-ayt-tmizar yaḍni ad-rarn lh̬ir i-ayt-yudaya. iqqan-tn-d a-tn-tɛawann s-lbarakat n-ddat, ašku umẓn zġ-darsn lbarakat n-rruḥ. 
					</seg>
					<seg id="b.ROM.15.28" type="verse">
						iġ-asn-in-sslkmġ lamant-ad kmmlġ tawuri-ad, ra-kʷn-sliġ zriġ s-ṣbanya. 
					</seg>
					<seg id="b.ROM.15.29" type="verse">
						ssnġ ġakud nna-n-darun-uškiġ ra-n-didi-awiġ kullu lbaraka l-lmasiḥ. 
					</seg>
					<seg id="b.ROM.15.30" type="verse">
						ra-kʷn-ḍalbġ ay-aytma, s-ism n-siditnnġ yasuɛ lmasiḥ ula s-lḥnant n-rruḥ lqudus, a-tbkism tmɛawanm didi s-tẓallit i-rbbi f-ssibt-inu. 
					</seg>
					<seg id="b.ROM.15.31" type="verse">
						ḍalbat rbbi a-yyi-ijjnjm zġ-willi ur-umnnin ġ-tmazirt n-yudaya. tḍalbm-t ula f-imẓlayn-ns ġ-urušalim ad-rḍun s-maylli-s-riġ a-tn-srs-ɛawnġ, 
					</seg>
					<seg id="b.ROM.15.32" type="verse">
						baš a-n-darun-aškġ s-lfrḥ iggutn ġmklli ira rbbi, sunfuġ ġ-gratun. 
					</seg>
					<seg id="b.ROM.15.33" type="verse">
						ḍalbġ rbbi lli-bdda-yakkan sslamt a-didun-yili kullukn. amin 
					</seg>
				</div>
				<div id="b.ROM.16" type="chapter">
					<seg id="b.ROM.16.1" type="verse">
						riġ a-kʷn-uṣṣaġ f-uwlltmatnnġ iɛzzan fibi lli-igan tamɛawnt i-umnaggar ġ-kanh̬ariyya. 
					</seg>
					<seg id="b.ROM.16.2" type="verse">
						ssmrḥbat srs s-ism n-siditnnġ ġmklli-s-d-iqqan imẓlayn n-rbbi. ɛawnat-stt s-aynna-n-darun-tḥtajja, ašku nttat tɛawn mddn ggutnin tɛawn-iyi ula nkki. 
					</seg>
					<seg id="b.ROM.16.3" type="verse">
						ar-n-tsllamġ f-briskilla d-akila lli-didi-h̬dmnin ġ-twuri l-lmasiḥ yasuɛ. 
					</seg>
					<seg id="b.ROM.16.4" type="verse">
						ntni kkan-ttin ujadn ad-fkn ih̬f-nsn ar lmut f-ssibt-inu. ar-tn-tškarġ bahra, urd ġir nkki walaynni ar-tn-tškarn kullu imnaggarn n-ayt-tmizar aggugnin. 
					</seg>
					<seg id="b.ROM.16.5" type="verse">
						ar-n-daġ-tsllamġ f-umnaggar lli-darsn-itmunun ġ-tgmmi-nsn. ar-n-tsllamġ ula f-umddakkʷl-inu iɛzzan abinitus. iga nttan amzwaru lli-yumnn s-lmasiḥ ġ-tmazirt n-asiyya. 
					</seg>
					<seg id="b.ROM.16.6" type="verse">
						ar-n-tsllamġ f-maryam lli-bahra-ith̬damn ġ-gratun. 
					</seg>
					<seg id="b.ROM.16.7" type="verse">
						ar-n-tsllamġ ula f-andrunikus d-yunyas lli-ganin zġ-ayt-dari. kkan-ttin didi ġ-lḥbs. tyawssann ntni ġ-irqqasn, umẓn aġaras l-lmasiḥ ur-ta-t-umẓġ nkki. 
					</seg>
					<seg id="b.ROM.16.8" type="verse">
						ar-n-tsllamġ f-ambliyatus lli-igan amddakkʷl-inu iɛzzan ġ-siditnnġ. 
					</seg>
					<seg id="b.ROM.16.9" type="verse">
						ar-n-tsllamġ ula f-urbanus lli-didnnġ-ith̬damn ġ-twuri l-lmasiḥ, ntta d-umddakkʷl-inu iɛzzan stah̬is. 
					</seg>
					<seg id="b.ROM.16.10" type="verse">
						ar-n-tsllamġ f-aballis lli-ityaramn izga ġ-lmasiḥ. ar-n-tsllamġ ula f-ayt-tgmmi n-aristubulus. 
					</seg>
					<seg id="b.ROM.16.11" type="verse">
						ar-n-tsllamġ f-hirudyun lli-igan zġ-ayt-dari. ar-n-tsllamġ ula f-willi ganin win siditnnġ zġ-ayt-tgmmi n-narkissus. 
					</seg>
					<seg id="b.ROM.16.12" type="verse">
						ar-n-tsllamġ f-th̬ddamin n-siditnnġ trifina d-trifusa. ar-n-tsllamġ ula f-uwlltmatnnġ iɛzzan barsis lli-bahra-ith̬damn i-siditnnġ. 
					</seg>
					<seg id="b.ROM.16.13" type="verse">
						ar-n-tsllamġ f-rufus lli-ityawẓlayn i-twuri n-siditnnġ. ar-n-tsllamġ ula f-innas lli-zgigi-iskarn zund yus. 
					</seg>
					<seg id="b.ROM.16.14" type="verse">
						ar-n-tsllamġ f-asinkritus d-fligun d-harmis d-batrubas d-harmas ntni d-aytmatn lli-didsn-llanin. 
					</seg>
					<seg id="b.ROM.16.15" type="verse">
						ar-n-tsllamġ f-filulugus d-yulya d-niryus d-uwlltmas, ntni d-ulumbas d-kullu imẓlayn n-rbbi lli-didsn-llanin. 
					</seg>
					<seg id="b.ROM.16.16" type="verse">
						nsallamat i-ngratun s-unsallam n-tagʷmat. ar-n-fllawn-tsllamn kullu imnaggarn l-lmasiḥ. 
					</seg>
					<seg id="b.ROM.16.17" type="verse">
						ḍalbġ-kʷn ay-aytma, a-stti-ttawim ġ-willi aṭṭunin aytmatn ar-asn-tggan ifikš ma-tn-issṭarn, ar-tffuġn zġ-ulmmud lli-tlmdm ġayd izrin. iniġ-awn, anfat-asn 
					</seg>
					<seg id="b.ROM.16.18" type="verse">
						ašku ġwilli skarnin ġmkad urd siditnnġ a-mi-th̬damn walaynni adis-nsn. s-iwaliwn šwanin mimnin a-s-a-jllun lɛaql n-wanna igan lġšim. 
					</seg>
					<seg id="b.ROM.16.19" type="verse">
						imma kunni, frḥġ f-ssibt-nnun ašku sfldn kullu mddn f-mamnk a-tumẓm ġ-lmasiḥ. walaynni riġ a-twrrim tissanm kullu ma-ifulkin, tanfm i-kullu ma-yʷh̬šnn. 
					</seg>
					<seg id="b.ROM.16.20" type="verse">
						imma rbbi lli-bdda-yakkan sslamt, yan imikk ra-irar šiṭan a-ig albbij ġ-ddu iḍarn-nnun. ad-awn-tili lbaraka n-siditnnġ yasuɛ. 
					</seg>
					<seg id="b.ROM.16.21" type="verse">
						ar-n-fllawn-itsllam timutaws lli-didi-ith̬damn, ntta d-lukyus d-yasun d-susibatrus lli-ganin zġ-ayt-dari. 
					</seg>
					<seg id="b.ROM.16.22" type="verse">
						ula nkki tartyus lli-yuran tabrat-ad s-ufus-inu, ar-n-fllawn-tsllamġ s-ism n-siditnnġ. 
					</seg>
					<seg id="b.ROM.16.23" type="verse">
						ar-n-fllawn-itsllam gayus lli-dar gguzġ ussan-ad. tigmmi-ns a-ġ-a-tmunun kullu aytmatn n-umnaggar. ar-n-fllawn-itsllam arastus lli-igan bu-ṣnduq n-tmdint-ad, ntta ula gʷmatnnġ kwartus. 
					</seg>
					<seg id="b.ROM.16.25" type="verse">
						imma ġilad, a-nalġ rbbi lli-iẓḍarn a-kʷn-izzga ġ-liman-nnun ġmklli-awn-nniġ s-lh̬bar ifulkin lli-s-a-tbrraḥġ f-lmasiḥ yasuɛ. 
					</seg>
					<seg id="b.ROM.16.26" type="verse">
						ašku maylli intln kullu ġayd izrin, issbayyn-t-id rbbi ġilad, iml-aġ-t ġ-warratn l-lanbiya, baš ad-wrrin amnn mddn ġ-kullu timizar n-ddunit ar-skarn s-wawal-ns, ġmklli yuṣṣa rbbi lli-bdda-illan. 
					</seg>
					<seg id="b.ROM.16.27" type="verse">
						rbbi lli-dar kullu taḥkimt, nttan a-bahra-ntalġ f-yasuɛ lmasiḥ ġilad ula kullu mayd-d-iftan. amin. 
					</seg>
				</div>
			</div>
			<div id="b.1CO" type="book">
				<div id="b.1CO.1" type="chapter">
					<seg id="b.1CO.1.1" type="verse">
						zġ-bulus arqqas l-lmasiḥ yasuɛ ġmklli ira rbbi lli-yyi-iẓlin i-twuri-ad, d-zġ-gʷmatnnġ sustanis. 
					</seg>
					<seg id="b.1CO.1.2" type="verse">
						i-ayt-umnaggar n-rbbi ġ-tmdint n-kurintus, a-tn-igan d-willi iẓli rbbi f-uwdm l-lmasiḥ yasuɛ ad-gn imẓlayn-ns, zund kullu wiyyaḍ ġ-kraygatt mani lli-zawgnin ġ-ism n-siditnnġ yasuɛ lmasiḥ, ig siditsn ig siditnnġ ula nkkʷni. 
					</seg>
					<seg id="b.1CO.1.3" type="verse">
						ad-awn-tili lbaraka d-sslamt zġ-rbbi babatnnġ d-siditnnġ yasuɛ lmasiḥ. 
					</seg>
					<seg id="b.1CO.1.4" type="verse">
						ar-bdda-fllawn-tškarġ rbbi-nu f-ssibt l-lbaraka lli-s-kʷn-ibark f-uwdm l-lmasiḥ yasuɛ, 
					</seg>
					<seg id="b.1CO.1.5" type="verse">
						ašku ifka-yawn kullu timih̬ar l-lmasiḥ aylliġ darun tggut-twassna d-iwaliwn šwanin. 
					</seg>
					<seg id="b.1CO.1.6" type="verse">
						rbbi izzga gigun tugga lli-awn-in-niwi f-lmasiḥ. 
					</seg>
					<seg id="b.1CO.1.7" type="verse">
						ur-awn-laḥ yat ġ-twafkiw n-rruḥ ġilad ġ-a-ttqlm s-siditnnġ yasuɛ lmasiḥ ard-d-iwrri ibayyn. 
					</seg>
					<seg id="b.1CO.1.8" type="verse">
						nttan a-ra-kʷn-issdus ar isiggʷra f-a-ur-gigun-yili kra l-lɛib ġ-wass lli-ġ-ra-d-iwrri siditnnġ yasuɛ lmasiḥ. 
					</seg>
					<seg id="b.1CO.1.9" type="verse">
						rbbi iqama-bdda ġ-wawal-ns. nttan ad-awn-d-iġran a-tkšmm ġ-tamunt n-yasuɛ lmasiḥ siditnnġ. 
					</seg>
					<seg id="b.1CO.1.10" type="verse">
						way-aytma, ra-kʷn-ḍalbġ ġilad s-ism n-siditnnġ yasuɛ lmasiḥ, a-d-kullu-tmšaškam bla-da-taṭṭum i-ngratun. illa fllawn a-tgm yan ġ-iswingimn-nnun d-tnbaḍin-nnun. 
					</seg>
					<seg id="b.1CO.1.11" type="verse">
						walaynni ay-aytma, inna-yyi kra zġ-ayt-tgmmi n-h̬luwwi is-a-ttẓim i-ngratun. 
					</seg>
					<seg id="b.1CO.1.12" type="verse">
						tssnm ma-f-a-sawalġ. kra gigun ar-ittini: «giġ win bulus.» kra gigun ar-ittini: «giġ win abullus.» kra gigun ar-ittini: «giġ win bṭrus.» kra gigun ar-ittini: «giġ win lmasiḥ.» 
					</seg>
					<seg id="b.1CO.1.13" type="verse">
						walaynni ra-kʷn-sqsaġ, is-ibḍa lmasiḥ? izd bulus a-fllawn-immutn f-uggjdi? izd s-ism n-bulus a-s-tddmm ġ-waman? 
					</seg>
					<seg id="b.1CO.1.14" type="verse">
						ha-yyi škrġ i-rbbi ašku ur-ssddimġ yan gigun abla krisbus d-gayus, 
					</seg>
					<seg id="b.1CO.1.15" type="verse">
						f-a-ur-yini kra n-yan izd s-ism n-bulus a-s-iddm. 
					</seg>
					<seg id="b.1CO.1.16" type="verse">
						ssnġ is-ssddmġ ayt-tgmmi n-stifanas ula ntni, imma wiyyaḍ ur-ssinġ is-ssddmġ kra yaḍni. 
					</seg>
					<seg id="b.1CO.1.17" type="verse">
						ašku lmasiḥ ur-iyi-yuzn ad-ssddmġ mddn, hati yuzn-iyi ad-asn-tbrraḥġ s-lh̬bar ifulkin. urd iwaliwn l-lɛaql a-s-a-tbrraḥġ, f-a-ur-rarġ lmut l-lmasiḥ f-uggjdi bla lfaytt. 
					</seg>
					<seg id="b.1CO.1.18" type="verse">
						ašku lh̬bar n-uggjdi iga zund anufl dar willi tyawhlaknin, walaynni taḥkimt itjhhdn n-rbbi a-darnnġ-iga nkkʷni lli-injmn. 
					</seg>
					<seg id="b.1CO.1.19" type="verse">
						ityara ġ-warra n-rbbi: «rad-h̬luġ lɛaql n-ayt-lɛaql, ssḍrġ lfhmt n-ayt-lfhmt.» 
					</seg>
					<seg id="b.1CO.1.20" type="verse">
						ma-iga bab l-lɛaql? ma-iga bab n-tġri? ma-iga bab n-iwaliwn n-ddunit-ad? ha-rbbi irur lɛaql n-ddunit-ad iga anufl. 
					</seg>
					<seg id="b.1CO.1.21" type="verse">
						ašku rbbi s-tḥkimt-ns a-s-iqṣad ġ-mddn n-ddunit-ad a-ur-iẓḍarn ad-wrrin issann rbbi s-lɛaql-nsn, walaynni irḍa a-ijjnjm winna umnnin s-tbrraḥt-nnġ lli-f-a-ttinin «tga anufl.» 
					</seg>
					<seg id="b.1CO.1.22" type="verse">
						ayt-yudaya ar-zginnġ-tḍalabn lmɛjizat. ayt-tmizar yaḍni ar-zginnġ-ttirin iwaliwn l-lɛaql. 
					</seg>
					<seg id="b.1CO.1.23" type="verse">
						imma nkkʷni ar-asn-ntbrraḥ f-lmasiḥ lli-immutn f-uggjdi. awal-ad iga tabayḍḍrt i-ayt-yudaya, ig anufl dar ayt-tmizar yaḍni. 
					</seg>
					<seg id="b.1CO.1.24" type="verse">
						walaynni lh̬bar-ad f-lmasiḥ iga taẓḍḍart n-rbbi ula taḥkimt n-rbbi ġ-dar-willi mi iġra, gn-iyt ayt-yudaya nġd ayt-tmizar yaḍni. 
					</seg>
					<seg id="b.1CO.1.25" type="verse">
						ašku mayd mi ttinin ‹anufl› n-rbbi, yugʷr lɛaql n-bnadm, ula mayd mi ttinin ‹ḍḍɛf› n-rbbi, yugʷr tadwast n-bnadm. 
					</seg>
					<seg id="b.1CO.1.26" type="verse">
						way-aytma, swangmad-d ma-sttin-tkkam tgam-t lliġ-awn-d-iġra rbbi. idrus gigun ma-iṭṭafn taḥkimt ġmklli ġaln mddn n-ddunit-ad. idrus gigun ma-n-illan s-wawal. idrus gigun ma-igan yus n-tgmmi imqqurn. 
					</seg>
					<seg id="b.1CO.1.27" type="verse">
						walaynni rbbi isti maylli igan anufl dar ayt-ddunit-ad, baš a-iššḥššm ġwilli ittinin is-darsn lɛaql. isti ma-iḍɛfn dar ayt-ddunit-ad baš a-iššḥššm ġwilli dusnin. 
					</seg>
					<seg id="b.1CO.1.28" type="verse">
						rbbi isti maylli ḥgrn luḥn-t-in ayt-ddunit-ad, isti maylli darsn ur-igin yat, baš a-issḍr mad-darsn-igan kra ihiyyan. 
					</seg>
					<seg id="b.1CO.1.29" type="verse">
						ġmkad a-iqṣad rbbi baš a-ur-yaf bnadm ma-f-a-italġ ih̬f-ns ġ-lgddam n-rbbi. 
					</seg>
					<seg id="b.1CO.1.30" type="verse">
						nttan ad-awn-ifkan a-tgm win lmasiḥ. ifk-aġ taḥkimt l-lmasiḥ, ifk-aġ afulki l-lmasiḥ, iẓli-aġ s-uẓlay l-lmasiḥ, ifukku-aġ f-uwdm l-lmasiḥ. 
					</seg>
					<seg id="b.1CO.1.31" type="verse">
						mayad a-f-ityara: «wanna iran a-yalġ, yalġ siditnnġ.» 
					</seg>
				</div>
				<div id="b.1CO.2" type="chapter">
					<seg id="b.1CO.2.1" type="verse">
						ġakud lliġ-n-darun-uškiġ ay-aytma, urd s-iwaliwn ġzzifnin ula s-lɛaql n-bnadm a-s-a-yawn-tbrraḥġ f-lḥqq lli-aġ-d-issbayyn rbbi. 
					</seg>
					<seg id="b.1CO.2.2" type="verse">
						walaynni skrġ-d f-a-ur-awn-sawalġ f-kra abla f-yasuɛ lmasiḥ d-lmut-ns f-uggjdi. 
					</seg>
					<seg id="b.1CO.2.3" type="verse">
						ġakud lliġ-n-darun-uškiġ, ḍɛfġ ar-trgigiyġ ṭiyyr-iyi bahra. 
					</seg>
					<seg id="b.1CO.2.4" type="verse">
						urd s-iwaliwn šwanin ula s-lɛaql n-bnadm a-s-a-yawn-sawalġ ar-awn-tbrraḥġ, walaynni s-tmitar n-rruḥ lqudus ula taḥkimt itjhhdn. 
					</seg>
					<seg id="b.1CO.2.5" type="verse">
						ġmkan ad-skarġ baš a-ur-tamnm s-lmasiḥ f-ssibt l-lɛaql n-bnadm walaynni f-ssibt n-tḥkimt itjhhdn n-rbbi. 
					</seg>
					<seg id="b.1CO.2.6" type="verse">
						s-ṣṣaḥt, s-lɛaql a-s-a-nsawal i-wid mqqurnin ġ-uġaras n-rbbi, walaynni ur-igi lɛaql n-ddunit-ad nġd win inmġurn n-ddunit-ad lli-rad-laḥ. 
					</seg>
					<seg id="b.1CO.2.7" type="verse">
						walaynni ar-nsawal s-tḥkimt n-rbbi lli-intln ġayd izrin issbayyn-t-id ġilad. ašku rbbi, ur-ta-ih̬lq ddunit, iqṣad ad-aġ-išškšm s-lmjd-ns. 
					</seg>
					<seg id="b.1CO.2.8" type="verse">
						ur-illi yan ġ-inmġurn n-ddunit issn mayad. mrad is-ssnn mayad, ikun ur-akkʷ-rad-nġn bab l-lmjd f-uggjdi. 
					</seg>
					<seg id="b.1CO.2.9" type="verse">
						walaynni ityara: «ur-jju-iẓri yan ula isfld yan ula iswangm lɛaql n-bnadm f-ma-ijjujad rbbi i-willi-ti-ttirinin.» 
					</seg>
					<seg id="b.1CO.2.10" type="verse">
						imma ġilad issbayyn-aġ-t-id rbbi s-tḥkimt n-rruḥ-ns. ašku rruḥ lqudus ar-isiggil kullu ma-illan, yissan ula tiġawsiwin n-rbbi lli-ntlnin. 
					</seg>
					<seg id="b.1CO.2.11" type="verse">
						ma-issnn iswingimn lli-rgsnin ġ-uwl n-bnadm? ur-tn-issin abla rruḥ n-bnadm lli-gis-illan. ġmkad a-iga ula dar rbbi. ur-illi ma-issnn iswingimn n-rbbi abla rruḥ n-rbbi. 
					</seg>
					<seg id="b.1CO.2.12" type="verse">
						imma nkkʷni ur-ginnġ-tlli rruḥ n-ddunit-ad, walaynni illa ginnġ rruḥ lli-aġ-d-yuzn rbbi baš a-nissan kullu mad-aġ-yakka rbbi. 
					</seg>
					<seg id="b.1CO.2.13" type="verse">
						ar-nsawal f-mayad s-mklli-aġ-imala rruḥ lqudus, urd s-iwaliwn l-lɛaql n-bnadm. ar-nsslmad ġwilli-ġ-illa rruḥ lqudus f-tġawsiwin n-rruḥ lqudus. 
					</seg>
					<seg id="b.1CO.2.14" type="verse">
						yan dar ur-illi rruḥ n-rbbi, ur-ra-iqbl tiwafkiw n-rruḥ-ns. ur-iẓḍar a-tnt-ifhm, ra-iġal izd anufl ad-gant, ašku s-rruḥ a-s-a-tnt-ntfham. 
					</seg>
					<seg id="b.1CO.2.15" type="verse">
						wanna-ġ-illa rruḥ n-rbbi ar-itfham kullu ma-illan, imma ntta ur-ra-t-fhmn mddn yaḍni. 
					</seg>
					<seg id="b.1CO.2.16" type="verse">
						ityara: «ma-issnn iswingimn n-siditnnġ baš ad-as-imala ma-t-id-iqqann?» imma nkkʷni, llan ginnġ iswingimn l-lmasiḥ. 
					</seg>
				</div>
				<div id="b.1CO.3" type="chapter">
					<seg id="b.1CO.3.1" type="verse">
						imma kunni ay-aytma, ġ-uwssan-an ur-ẓḍarġ ad-didun-sawlġ ġmklli sawalġ d-willi dar rruḥ lqudus, ašku sul tmẓẓim ġ-lmasiḥ, ɛzzunt-darun-tġawsiwin n-ddunit-ad. 
					</seg>
					<seg id="b.1CO.3.2" type="verse">
						ġir akkʷfay ad-awn-fkiġ, ašku ur-ta-tẓḍarm i-umššu. sul s-ġilad ur-as-tẓḍarm, 
					</seg>
					<seg id="b.1CO.3.3" type="verse">
						ašku ar-sul-tskarm zund mddn n-ddunit-ad. ašku iġ-a-ittiri kra a-yagʷr kra ar-ttẓim i-ngratun, iban gigun izd win ddunit a-tgam ar-tskarm zund ġmklli kullu skarn mddn n-ddunit. 
					</seg>
					<seg id="b.1CO.3.4" type="verse">
						ašku kra gigun ar-ittini: «giġ win bulus.» kra gigun ar-ittini: «giġ win abullus.» iġ-a-tskarm ġmkan, zund mddn n-ddunit a-tgam. 
					</seg>
					<seg id="b.1CO.3.5" type="verse">
						ma-iga abullus ula bulus? ih̬ddamn ka-nga, tamnm f-imi-nnġ s-mklli ifka siditnnġ i-kud yan ginnġ. 
					</seg>
					<seg id="b.1CO.3.6" type="verse">
						nkki ẓẓiġ tasġart, abullus isswa-tt, walaynni rbbi a-stt-issmqqurn. 
					</seg>
					<seg id="b.1CO.3.7" type="verse">
						ġwalli iẓẓan ula ġwalli isswan ur-igi yat. walaynni rbbi, nttan a-issmqqurn. 
					</seg>
					<seg id="b.1CO.3.8" type="verse">
						ġwalli iẓẓan d-walli isswan, yan ad-gan. kud yan, rad-as-ifk rbbi tiġrad-ns f-twuri lli-iskr. 
					</seg>
					<seg id="b.1CO.3.9" type="verse">
						nkkʷni nga wid th̬damnin d-rbbi. imma kunni tgam igr n-rbbi, tgm tigmmi lli-as-nbnnu. 
					</seg>
					<seg id="b.1CO.3.10" type="verse">
						rbbi ibark gigi ifk-iyi a-n-darun-srsġ llsas zund iġ-giġ lmɛllm abnnay. ġilad ar-fllas-bnnun mddn yaḍni, walaynni illa f-kud yan a-stt-itawi ġ-mamnk a-ibnnu. 
					</seg>
					<seg id="b.1CO.3.11" type="verse">
						ašku ur-iẓḍar yan a-isrs kra llsas yaḍni abla llsas lli-ittrsn, a-t-igan d-yasuɛ lmasiḥ. 
					</seg>
					<seg id="b.1CO.3.12" type="verse">
						iġ-a-ibnnu yan f-llsas-an s-uwrġ nġd nnuqrt nġd iẓran ġʷlanin nġd akššuḍ nġd asaġur nġd alim, 
					</seg>
					<seg id="b.1CO.3.13" type="verse">
						ra-di-tban-twuri n-tbnnayt-ns. ašku tabnnayt n-kud yan ra-ttyaram s-lɛafit ġ-wass lli-ġ-ra-d-yašk lmasiḥ. ra-tban is-tdus nġd uhu. 
					</seg>
					<seg id="b.1CO.3.14" type="verse">
						wanna mi ur-ijdir maylli ibna f-llsas-an, rad-as-ifk rbbi tiġrad-ns. 
					</seg>
					<seg id="b.1CO.3.15" type="verse">
						imma wanna mi ijdr maylli ibna rad-as-laḥ. ur-rad-as-yili yat, walaynni ra-injm ntta zund iġ-nnit-injm i-lɛafit. 
					</seg>
					<seg id="b.1CO.3.16" type="verse">
						is-ur-tssinm izd tigmmi tamẓlayt n-rbbi a-tgam, izdġ gigun rruḥ n-rbbi? 
					</seg>
					<seg id="b.1CO.3.17" type="verse">
						walaynni tigmmi n-rbbi, iġ-tt-ihlk kra n-yan ra-t-ihlk rbbi. ašku ttyawẓlay-tgmmi n-rbbi a-tg tin rbbi, d-kunni tigmmi-ns a-tgam. 
					</seg>
					<seg id="b.1CO.3.18" type="verse">
						a-ur-akkʷ-ijllu yan ih̬f-ns. wanna iġaln is-iṭṭaf lɛaql n-ddunit-ad, ih̬ṣṣa-t a-iwrri zund iġ-ur-issin yat baš a-iṭṭaf lɛaql iṣḥan. 
					</seg>
					<seg id="b.1CO.3.19" type="verse">
						ašku taḥkimt n-ddunit-ad, tga zund anufl dar rbbi. ġmklli ityaran: «rbbi ar-iqqʷay ayt-lɛaql ġ-tillay-nsn.» 
					</seg>
					<seg id="b.1CO.3.20" type="verse">
						ityara-daġ: «issn siditnnġ is-h̬wan iswingimn n-ayt-lɛaql.» 
					</seg>
					<seg id="b.1CO.3.21" type="verse">
						ih̬ṣṣa-kʷn a-ur-tssfurrugm f-ma-iskr ġwad ula ġwan. ašku kullu ma-illan, kunni a-mi-illa, 
					</seg>
					<seg id="b.1CO.3.22" type="verse">
						ig-iyt bulus nġd abullus nġd bṭrus, ig-iyt ddunit nġd tudrt nġd lmut, ig-iyt ma-illan ġilad nġd ma-ra-yili. kunni a-mi-illa, 
					</seg>
					<seg id="b.1CO.3.23" type="verse">
						tilim i-lmasiḥ, yili lmasiḥ i-rbbi. 
					</seg>
				</div>
				<div id="b.1CO.4" type="chapter">
					<seg id="b.1CO.4.1" type="verse">
						ġmkad a-s-ih̬ṣṣa ad-aġ-ttmnadm is-nga ġir ih̬ddamn l-lmasiḥ, ng wid dar ifl rbbi lamant n-ulmmud-ns intln. 
					</seg>
					<seg id="b.1CO.4.2" type="verse">
						imma ah̬ddam, illa fllas a-ikmml tawuri lli-as-ifl sidis. 
					</seg>
					<seg id="b.1CO.4.3" type="verse">
						nkki ur-iyi-ihmma iġ-flla-tḥkamm kunni nġd kra l-lmḥkama n-ddunit-ad. ur-nniġ yat f-ih̬f-inu, is-šwiġ ula is-ʷh̬šnġ. 
					</seg>
					<seg id="b.1CO.4.4" type="verse">
						swangmġ is-ur-gigi-illi kra l-lɛib, walaynni ur-rad-iniġ is-fulkiġ, ašku ur-illi ma-iẓḍarn a-flla-iḥkam abla siditnnġ waḥdut. 
					</seg>
					<seg id="b.1CO.4.5" type="verse">
						mayad a-f-kʷn-ih̬ṣṣa a-ur-ttinim f-yan is-yʷh̬šn, ašku ur-ta-d-ilkim-uzmz l-lḥukm. walaynni ġakud nna-d-yuška siditnnġ ra-ifaw kullu ma-irgsn ġ-tillas, issbayyn-d ula iswingimn lli-ntlnin ġ-uwlawn n-mddn. ġakudan a-ra-ifk rbbi rrḍa-ns i-kud yan d-ma-t-id-yuškan. 
					</seg>
					<seg id="b.1CO.4.6" type="verse">
						way-aytma, sawlġ ġmkad f-ih̬f-inu ula f-abullus baš a-tissanm mamnk a-kʷn-ih̬ṣṣa a-ttmnadm ġ-mddn. riġ a-zginnġ-tlmdm «a-ur-ttffuġm zġ-ma-ityaran,» ula illa gigun ma-issfurrugn ula ma-itḥgarn. 
					</seg>
					<seg id="b.1CO.4.7" type="verse">
						ašku ma-k-ibḍan d-wiyyaḍ? ma-dark-illan bla-yak-t-ifka rbbi? walaynni lliġd rbbi ad-ak-t-ifkan, mah̬ aylliġ a-tssfurrugt zund iġd ih̬f-nnk a-d-ikka? 
					</seg>
					<seg id="b.1CO.4.8" type="verse">
						ha-kunni ġilad tšbɛam, iggut darun lh̬ir. ha-kunni bla-nnġ twrrim tgam zund igldan. amar yufan a-tgm igldan n-ṣṣaḥt baš a-didun-ntḥkam ġ-tgldit-nnun. 
					</seg>
					<seg id="b.1CO.4.9" type="verse">
						ašku irwas-iyi is-aġ-n-issbidd rbbi nkkʷni-ad n-irqqasn ġ-tġurdin n-kullu mddn zund iġ-fllannġ-ittut lḥukm l-lmut, baš a-kullu-ginnġ-ssmuqquln lmalayka n-ignwan ula mddn n-ddunit. 
					</seg>
					<seg id="b.1CO.4.10" type="verse">
						nkkʷni nga ‹inafaln› f-ism l-lmasiḥ, imma kunni tgam ‹ayt-lɛaql› ġ-lmasiḥ. nkkʷni nḍɛf, imma kunni tdusm. nkkʷni ar-aġ-tḥgarn mddn, imma kunni ar-kʷn-tuqqarn. 
					</seg>
					<seg id="b.1CO.4.11" type="verse">
						sul s-ġilad ar-ntqama s-laẓ ula irifi. idrbaln a-nlssa, d-ibariqn a-nštta, ula darnnġ maniġ a-ntgawar. 
					</seg>
					<seg id="b.1CO.4.12" type="verse">
						ar-ntnhataf ar-nth̬dam s-ifassn-nnġ. ġakud nna-yaġ-rggmn mddn ar-ntḍalab rbbi a-tn-ibark. ġakud nna-yaġ-ssrfufunn ar-ntṣbar. 
					</seg>
					<seg id="b.1CO.4.13" type="verse">
						ġakud nna-fllannġ-sskirkisn ar-ntrara awal ifulkin. sul s-ġila nga darsn zund arras lli-n-luḥn mddn ġ-umdduz, ng darsn zund amazir n-ddunit-ad. 
					</seg>
					<seg id="b.1CO.4.14" type="verse">
						uriġ-awn-in mayad, urd a-kʷn-srs-ššḥššamġ, walaynni uṣṣaġ-kʷn zund tarwa ɛzzanin. 
					</seg>
					<seg id="b.1CO.4.15" type="verse">
						iggut darun mad-awn-isslmadn aġaras l-lmasiḥ, walaynni ur-ggutn id-babatun. ašku nkki a-iwrrin giġ babatun ġ-lmasiḥ yasuɛ zġ-ġakud lliġ-awn-in-iwiġ lh̬bar ifulkin. 
					</seg>
					<seg id="b.1CO.4.16" type="verse">
						ḍalbġ-kʷn ġilad a-yyi-tḍfurm ġ-mad-skarġ. 
					</seg>
					<seg id="b.1CO.4.17" type="verse">
						mayad a-f-rad-awn-in-aznġ timutaws. iga iwi iɛzzan ġ-siditnnġ, ar-bdda-iskar kullu ma-fllas-illan. rad-awn-d-issktay tinbaḍin-inu lli-s-a-ttiduġ ġ-uġaras l-lmasiḥ yasuɛ, ar-srsnt-sslmadġ ġ-kullu imnaggarn n-aytmatn ġ-kraygatt mani. 
					</seg>
					<seg id="b.1CO.4.18" type="verse">
						walaynni ssnġ is-illa ġ-gratun ma-issfurrugn, ġaln is-ur-ra-n-darun-aškġ. 
					</seg>
					<seg id="b.1CO.4.19" type="verse">
						walaynni ra-n-aškġ ġ-mayd-d-yakmurn iġ-ira siditnnġ. ġakudan a-rad-ẓrġ id-bu-isfurrugn-an issanġ izd taḥkimt itjhhdn a-darsn-illan nġd ġir iwaliwn. 
					</seg>
					<seg id="b.1CO.4.20" type="verse">
						ašku tagldit n-rbbi ur-tlli s-iwaliwn, walaynni taḥkimt itjhhdn a-s-tlla. 
					</seg>
					<seg id="b.1CO.4.21" type="verse">
						mamnk a-tram ad-awn-in-srs-aškġ, izd s-ukuray nġd s-tayri n-uwl-inu ihnnan? 
					</seg>
				</div>
				<div id="b.1CO.5" type="chapter">
					<seg id="b.1CO.5.1" type="verse">
						ašku sfldġ is-darun lfsad yʷh̬šnn bahra, uggʷar n-mad-skarn ġwilli ur-ssinnin aġaras n-rbbi. han illa ġ-gratun yan-urgaz ar-igan d-tmġart n-babas. 
					</seg>
					<seg id="b.1CO.5.2" type="verse">
						illa fllawn a-tallam, walaynni kunni ar-tssfurrugm. illa fllawn a-tssufġm ġwalli iskarn ġayan, a-ur-sul-didun-itmunu. 
					</seg>
					<seg id="b.1CO.5.3" type="verse">
						wah̬h̬a-d-fllawn-yaggug-uwdm-inu illa-n-didun-uwl-inu. ha-nkki zund iġ-didun-lliġ, utġ lḥukm s-ism n-siditnnġ yasuɛ f-urgaz lli-iskarn ġaylli bahra yʷh̬šnn. 
					</seg>
					<seg id="b.1CO.5.4" type="verse">
						iġ-tmunm kullukn ġilad, illa-didun-uwl-inu tili didun ula taḥkimt itjhhdn n-siditnnġ yasuɛ, 
					</seg>
					<seg id="b.1CO.5.5" type="verse">
						iqqan-kʷn-d a-n-tdḥim argaz-an ġ-ufus n-šiṭan, baš a-tyawhlaknt ššhwat n-ddat-ns tnjm rruḥ-ns ġ-wass lli-ġ-ra-d-yašk siditnnġ yasuɛ. 
					</seg>
					<seg id="b.1CO.5.6" type="verse">
						han ur-šwin isfurrugn-nnun. is-ur-tssinm izd «tah̬mirt idrusn a-issktayn lɛjin iggutn.»? 
					</seg>
					<seg id="b.1CO.5.7" type="verse">
						ssittiyat zġ-gigun tah̬mirt-an taqdimt, baš a-bdda-tgm arh̬ṣiṣ l-ljdid ġ-ur-tlli-th̬mirt. ašku ilkm-d lɛid n-usurf-nnġ, ityawġras-ulqqaġ-nnġ lli-igan lmasiḥ. 
					</seg>
					<seg id="b.1CO.5.8" type="verse">
						yili fllannġ a-nmun f-lɛid s-urh̬ṣiṣ n-ufulki d-lḥqq, urd aġrum iktin s-th̬mirt taqdimt n-tnuwwašt d-lh̬ʷšant. 
					</seg>
					<seg id="b.1CO.5.9" type="verse">
						uriġ-awn-in-yad yat-tbrat, iniġ-awn gis a-ttanfm i-willi tfsadnin. 
					</seg>
					<seg id="b.1CO.5.10" type="verse">
						walaynni ur-riġ a-tanfm i-mddn n-ddunit-ad lli-tfsadnin nġd mddn n-ddunit-ad lli-dar-iɛzza ad-tamẓn ma-iggutn i-ih̬f-nsn, nġd ġwilli gisn takʷrnin nġd ġwilli gisn tɛbadnin ilahat yaḍni. ašku ur-iẓḍar yan a-yanf i-kullu mddn-an abla-akkʷ-iffuġ ddunit. 
					</seg>
					<seg id="b.1CO.5.11" type="verse">
						walaynni uriġ-awn tabrat-an ad-awn-iniġ a-ttanfm i-wanna igan ih̬f-ns d-gʷmatun amumn walaynni ar-itfsad nġd ar-itamẓ ma-iggutn i-ih̬f-ns nġd ar-itɛbad ilahat yaḍni nġd ar-irggm ġ-wiyyaḍ nġd ar-issnuful ih̬f-ns s-tissi iktin nġd ar-itakʷr. wan ġwad, anfat-as. ula tirmt, a-ur-tt-dids-tdrum. 
					</seg>
					<seg id="b.1CO.5.12" type="verse">
						ayt-brra, ur-ra-fllasn-ḥkamġ nkki, walaynni ayt-umnaggar l-lmasiḥ, is-ur-fllawn-illi a-fllasn-ttḥkamm? 
					</seg>
					<seg id="b.1CO.5.13" type="verse">
						rbbi a-ra-iḥkam f-willi llanin ġ-brra, imma kunni «ssufġat wanna yʷh̬šnn zġ-gratun.» 
					</seg>
				</div>
				<div id="b.1CO.6" type="chapter">
					<seg id="b.1CO.6.1" type="verse">
						iġ-illa yan gigun dars kra-f-a-iṣraḍ i-gʷmas amumn, is-ra-izɛm a-t-yawi s-dar kra l-lqaḍi lli-ur-issinn rbbi, ur-t-yiwi s-dar imẓlayn l-lmasiḥ? 
					</seg>
					<seg id="b.1CO.6.2" type="verse">
						is-ur-tssinm izd imẓlayn l-lmasiḥ a-ra-iḥkam f-ddunit kullutt? lliġd kunni a-ra-iḥkam f-ddunit, is-ur-tẓḍarm a-ttḥkamm f-iṣraḍ-ad mẓẓinin? 
					</seg>
					<seg id="b.1CO.6.3" type="verse">
						is-ur-tssinm izd nkkʷni a-ra-iḥkam f-lmalayka? imma ġilad is-ur-nẓḍar a-ntḥkam f-tġawsiwin n-tudrt-ad? 
					</seg>
					<seg id="b.1CO.6.4" type="verse">
						iġ-darun-illa kra n-uṣraḍ, mah̬ a-ttirim a-ti-tsslkmm i-willi ur-ginin yat dar-umnaggar n-aytmatn? 
					</seg>
					<seg id="b.1CO.6.5" type="verse">
						is-kʷn-ur-iššḥššim ġayd tskarm? is-ur-gigun-illi yan iṭṭafn lɛaql yiẓḍar a-issnfaṣal aytmatn n-umnaggar? 
					</seg>
					<seg id="b.1CO.6.6" type="verse">
						imma kunni, han sul-nnit darun aytmatn ar-ṣraḍn i-ngratsn. han dar-willi ur-ssinnin rbbi a-s-a-yasn-ṣraḍn. 
					</seg>
					<seg id="b.1CO.6.7" type="verse">
						iġ-a-tṣraḍm ġmkan i-ngratun iban gigun is-tffuġm aġaras bahra. is-ur-ra-yaf a-tṣbarm d-wanna-fllawn-itɛddan? is-ur-ra-yaf a-tadjm wanna-yawn-yukʷrn? 
					</seg>
					<seg id="b.1CO.6.8" type="verse">
						imma kunni ar-ttakʷrm ar-ttɛddam f-ingratun, wah̬h̬a-nnit tgam aytmatn. 
					</seg>
					<seg id="b.1CO.6.9" type="verse">
						is-ur-tssinm mayad? ur-rad-kšmn mddn ʷh̬šnnin s-tgldit n-rbbi. ad-ur-tjlum ih̬f-nnun. ur-ra-srs-ikšm yan itfsadn nġd yan itɛbadn ilahat n-ddunit-ad nġd yan itznun nġd yan itfsadn d-yutman zund ntta 
					</seg>
					<seg id="b.1CO.6.10" type="verse">
						nġd yan išttan wiyyaḍ nġd yan dar iɛzza a-itamẓ ma-iggutn i-ih̬f-ns nġd yan itnufuln s-tissi nġd yan irggmn nġd yan itakʷrn. 
					</seg>
					<seg id="b.1CO.6.11" type="verse">
						ula kunni, kra gigun ikka-ttin ar-iskar ġmkan, walaynni isird-kʷn siditnnġ yasuɛ lmasiḥ s-rruḥ n-rbbi-nnġ, iẓli-kʷn iskr sslamt ġ-gratun d-rbbi. 
					</seg>
					<seg id="b.1CO.6.12" type="verse">
						kra n-mddn ar-ttinin: «iḥlla dari kraygatt kra.» walaynni ur-ra-k-infɛa kraygatt kra. «iḥlla dari kraygatt kra,» walaynni ur-rad-adjġ yat a-yyi-ikrs zund ismg-ns. 
					</seg>
					<seg id="b.1CO.6.13" type="verse">
						ar-ttinin mddn: «iga-umššu win-udis, ig-udis win-umššu,» walaynni rbbi ra-ihlk adis ula amššu. ġmkad a-s-iban is-ur-tgi ddat-nnġ tin lfsad, walaynni tga tin siditnnġ, ig ntta sidis n-ddat-nnġ. 
					</seg>
					<seg id="b.1CO.6.14" type="verse">
						rbbi issnkr-d ddat n-siditnnġ zġ-lmut, rad-aġ-d-issnkr ula nkkʷni s-tḥkimt-ns itjhhdn. 
					</seg>
					<seg id="b.1CO.6.15" type="verse">
						is-ur-tssinm mayad? kud yan gigun, tga ddat-ns agzzum zġ-igzman l-lmasiḥ. is-tram a-tawim yan-ugzzum l-lmasiḥ tzdim-t d-ddat n-tmggant? ḥaša. 
					</seg>
					<seg id="b.1CO.6.16" type="verse">
						is-ur-tssinm, yan izdin d-tmggant iwrri iga dids yat-ddat? ġmklli ityaran: «rad-gn sin yan.» 
					</seg>
					<seg id="b.1CO.6.17" type="verse">
						walaynni yan izdin d-siditnnġ iwrri iga ntta dids yan-rruḥ. 
					</seg>
					<seg id="b.1CO.6.18" type="verse">
						rwlat zġ-kullu ma-igan lfsad. ddnub yaḍni ur-a-ssyʷh̬šann ddat n-bnadm, walaynni yan itfsadn, hati ar-issyʷh̬šan ula ddat-ns. 
					</seg>
					<seg id="b.1CO.6.19" type="verse">
						is-ur-tssinm ddat-nnun is-tga tigmmi tamẓlayt, izdġ gis rruḥ lqudus lli-awn-ifka rbbi. ur-tgim win ih̬f-nnun, 
					</seg>
					<seg id="b.1CO.6.20" type="verse">
						ašku nttan a-kʷn-isġan, ifk fllawn atig-nnun. illa fllawn ġilad a-tmjjdm rbbi s-ddat-nnun. 
					</seg>
				</div>
				<div id="b.1CO.7" type="chapter">
					<seg id="b.1CO.7.1" type="verse">
						imma tiġawsiwin lli-f-di-turam, rad-awn-fllasnt-iniġ: išwa i-urgaz a-ur-yawi tamġart. 
					</seg>
					<seg id="b.1CO.7.2" type="verse">
						walaynni ra-yaf iġ-illa kraygatt argaz s-tmġart-ns, tili kraygatt tamġart s-urgaz-ns, f-ssibt n-a-ur-yili lfsad. 
					</seg>
					<seg id="b.1CO.7.3" type="verse">
						illa f-urgaz a-ifk i-tmġart-ns lḥqq n-tmġart, yili f-tmġart a-tfk i-urgaz-ns lḥqq n-urgaz. 
					</seg>
					<seg id="b.1CO.7.4" type="verse">
						ašku ur-sul-tgi ddat n-tmġart tin-tmġart, walaynni tga tin-urgaz-ns. ur-sul-tgi ddat n-urgaz tin-urgaz walaynni tga tin-tmġart-ns. 
					</seg>
					<seg id="b.1CO.7.5" type="verse">
						illa fllawn a-ur-tḥṣarm i-ngratun, abla iġ-di-tmšaškam a-tẓlim kra n-uwssan tlhum gisn s-tẓallit. walaynni iġ-zrin-uwssan-an illa fllawn a-twrrim s-ingratun, a-ur-kʷn-iġrru šiṭan iġ-ur-sul-tẓḍarm a-tṣbrm. 
					</seg>
					<seg id="b.1CO.7.6" type="verse">
						mayd-awn-nniġ ur-kʷn-srs-umirġ, walaynni udjiġ-kʷn a-tskarm s-ġmkad iġ-tram. 
					</seg>
					<seg id="b.1CO.7.7" type="verse">
						riġ kullu mddn ad-gn zund nkki, walaynni kraygatt yan d-mad-as-ifka rbbi. yan ityawfka-yas a-ig ġmkad, d-yan ityawfka-yas a-ig ġmkan. 
					</seg>
					<seg id="b.1CO.7.8" type="verse">
						imma ġwilli ur-tahlnin ula h̬tilli ganin tihjjalin, rad-asn-iniġ: ra-išwu iġ-qaman waḥdutn zund nkki. 
					</seg>
					<seg id="b.1CO.7.9" type="verse">
						walaynni iġ-ur-ẓḍarn ad-nbḍn ġ-ih̬f-nsn illa fllasn ad-tahln. ra-yaf iġ-tahln ula-da-tn-tjddr ššhawa. 
					</seg>
					<seg id="b.1CO.7.10" type="verse">
						imma ġwilli tahlnin, rad-asn-fkġ luṣit-ad. urd nkki a-tn-yuṣṣan walaynni siditnnġ. illa f-tmġart a-ur-tfl argaz-ns, 
					</seg>
					<seg id="b.1CO.7.11" type="verse">
						walaynni iġ-ti-tfl illa fllas a-tqama waḥdutt nġd a-di-twrri s-dar-urgaz-ns. yili f-urgaz a-ur-ifru i-tmġart-ns. 
					</seg>
					<seg id="b.1CO.7.12" type="verse">
						imma wiyyaḍ rad-asn-iniġ mayad. nkki a-t-innan urd siditnnġ. wanna gigun iṭṭafn tamġart ur-igin tamumnt, illa fllas ad-as-ur-ifru iġ-tra a-dids-tqama. 
					</seg>
					<seg id="b.1CO.7.13" type="verse">
						tanna gigunt iṭṭafn argaz ur-igin amumn, illa fllas ad-as-ur-tfru iġ-ira a-dids-iqama. 
					</seg>
					<seg id="b.1CO.7.14" type="verse">
						ašku f-ssibt n-tmġart tamumnt a-f-irḍa rbbi f-urgaz-ns. ula f-ssibt n-urgaz amumn a-f-irḍa rbbi f-tmġart-ns. mrad is-ur-igi ġmkad rad-gn tarwa-nsn zund tarwa n-willi ur-ssinnin rbbi, walaynni nssn izd s-ṣṣaḥt irḍa rbbi f-tarwa-nsn. 
					</seg>
					<seg id="b.1CO.7.15" type="verse">
						imma argaz lli-ur-yuminn, iġ-ira a-ifru i-tmumnt, iskr-iyt ġmklli ira. ula tamġart lli-ur-yuminn, iġ-tra a-tfru i-umumn tskr-iyt ġmklli tra. iġ-illa ġmkad ur-sul-tyawkrrafn imumnn, ašku rbbi iqṣad gigun ad-awn-tili sslamt. 
					</seg>
					<seg id="b.1CO.7.16" type="verse">
						walaynni swangm a-tamġart tamumnt, is-tssnt is-ur-ra-tjjnjmt argaz-nnm? swangm ay-argaz amumn, is-tssnt is-ur-ra-tjjnjmt tamġart-nnk? 
					</seg>
					<seg id="b.1CO.7.17" type="verse">
						walaynni illa f-kud yan a-iqama ġmklli-f-t-id-yufa siditnnġ ġakud lliġ-as-d-iġra, iqama ġ-taġamt lli-as-ifka rbbi. ġmkad a-s-a-tuṣṣaġ ġ-imnaggarn kullutn. 
					</seg>
					<seg id="b.1CO.7.18" type="verse">
						wanna iṭṭafn taẓallit n-ddat-ns ġakud lliġ-as-d-iġra siditnnġ, a-ur-yiri a-ig zund ġwilli ur-tti-ṭṭafnin. imma wanna ur-iṭṭafn taẓallit-an ġakud lliġ-as-d-iġra, a-ur-yiri a-iẓẓall i-ddat-ns. 
					</seg>
					<seg id="b.1CO.7.19" type="verse">
						ašku taẓallit n-ddat ur-tgi yat, zund iġ-as-iẓẓulla zund iġ-as-ur-iẓẓulli. imma taġawsa ihiyyan a-stt-igan a-nskar s-luṣiyat n-rbbi. 
					</seg>
					<seg id="b.1CO.7.20" type="verse">
						illa f-kraygatt yan a-iqama ġmklli-t-id-yufa siditnnġ ġakud lliġ-as-d-iġra. 
					</seg>
					<seg id="b.1CO.7.21" type="verse">
						iġ-tgit ismg ġakud lliġ-ak-d-iġra, ad-ak-ur-ṭiyyr f-mayan. walaynni iġ-tufit mamnk a-s-twrrit a-tgt win ih̬f-nnk, skr ma-mi-tufit. 
					</seg>
					<seg id="b.1CO.7.22" type="verse">
						ašku wanna igan ismg ġakud lliġ-as-d-iġra siditnnġ, hati iwrri iga win ih̬f-ns ġ-lgddam n-siditnnġ. imma wanna igan win ih̬f-ns ġakud lliġ-as-d-iġra, iwrri iga ntta ismg l-lmasiḥ. 
					</seg>
					<seg id="b.1CO.7.23" type="verse">
						isġa-kʷn lmasiḥ ifk fllawn atig-nnun. imma ġilad a-ur-tfkm ih̬fawn-nnun a-tgm ismgan i-bnadm. 
					</seg>
					<seg id="b.1CO.7.24" type="verse">
						way-aytma, illa f-kud yan a-iqama d-rbbi ġmklli-t-id-yufa ġakud lliġ-as-d-iġra. 
					</seg>
					<seg id="b.1CO.7.25" type="verse">
						imma ġwilli ur-ta-tahlnin, ur-dari fllasn kra l-luṣit zġ-siditnnġ. walaynni rad-awn-iniġ mad-swangmġ nkki lli-f-irḥm rbbi ig-iyi d-wad izgan ġ-uġaras-ns. 
					</seg>
					<seg id="b.1CO.7.26" type="verse">
						hati f-ssibt n-tnukmut lli-illan ġ-uwssan-ad, nniġ nkki ra-yaf ad-qaman mddn ġmklli gan. 
					</seg>
					<seg id="b.1CO.7.27" type="verse">
						iġ-teṭṭaft tamġart a-ur-tti-tflt. iġ-ur-teṭṭaft tamġart a-ur-tirit a-ttahlt. 
					</seg>
					<seg id="b.1CO.7.28" type="verse">
						iġ-ttahlt tamġart urd ddnub ayan. iġ-ttahl-tfruh̬t urd ddnub ayan. walaynni ġwilli tahlnin, išabukn n-ddunit a-ġ-rad-ilin. hati riġ a-kʷn-kkisġ i-ġayan. 
					</seg>
					<seg id="b.1CO.7.29" type="verse">
						way-aytma rad-awn-iniġ, ur-sul-tqama luqt iggutn. ġilad s-uflla illa f-willi ṭṭafnin tamġart ad-skarn zund iġ-tt-ur-ṭṭafn. 
					</seg>
					<seg id="b.1CO.7.30" type="verse">
						illa f-willi allanin ad-skarn zund iġ-ur-allan. illa f-willi ḍṣṣanin ad-skarn zund iġ-ur-a-ḍṣṣan. illa f-willi saġnin ad-skarn zund iġ-ur-igi yat winsn. 
					</seg>
					<seg id="b.1CO.7.31" type="verse">
						illa f-willi salanin tiġawsiwin n-ddunit a-ur-lhun ih̬f-nsn s-ddunit, ašku ddunit-ad takmur a-ttmmu. 
					</seg>
					<seg id="b.1CO.7.32" type="verse">
						riġ a-ur-darun-tili taġuft. argaz nna-ur-itahiln, ar-itlhu s-tġawsiwin n-siditnnġ, ašku ar-ittiri a-irḍu siditnnġ. 
					</seg>
					<seg id="b.1CO.7.33" type="verse">
						imma wanna itahln, ar-t-sslhawnt-tġawsiwin n-ddunit ašku ar-ittiri a-irḍu tamġart-ns. 
					</seg>
					<seg id="b.1CO.7.34" type="verse">
						ar-n-itafa ih̬f-ns ġ-gr snat-tnbaḍin. tafruh̬t nġd tamġart nna-ur-itahiln, ar-ttlhu s-tġawsiwin n-siditnnġ, ašku ar-ttiri a-tg tins ttyawẓlay kullu i-siditnnġ. imma tamġart nna-itahln ar-tt-sslhawnt-tġawsiwin n-ddunit ašku ar-ttiri a-ttrḍu argaz-ns. 
					</seg>
					<seg id="b.1CO.7.35" type="verse">
						nniġ-awn mayad baš ad-awn-tili sslamt. ur-riġ a-n-fllawn-ẓẓiẓayġ, walaynni riġ a-tskarm ma-ifulkin ar-bdda-ttlhum s-ma-irḍan siditnnġ. 
					</seg>
					<seg id="b.1CO.7.36" type="verse">
						imma wanna iġaln is-a-iskar ma-ur-ifulkin d-talli-n-iḍalb ar-fllas-tssayk ššhawa-ns yiri a-stt-yawi, adjat-tn ad-tahln. ur-ra-ig mayan ddnub. 
					</seg>
					<seg id="b.1CO.7.37" type="verse">
						imma wanna idusn izga ġ-uwl-ns inbḍ ġ-ma-ira iskr d-ih̬f-ns a-stt-ur-itahl, ifulki-nnit mayan. 
					</seg>
					<seg id="b.1CO.7.38" type="verse">
						ġwalli itahln, afulki ayd iskr. imma ġwalli ur-itahiln iskr afulki s-uggʷar. 
					</seg>
					<seg id="b.1CO.7.39" type="verse">
						ttyawkrraf-tmġart s-urgaz-ns maḥdd sul illa ġ-ddunit. iġ-immut-urgaz ra-ttyawfsay-tmġart. ġakudan ra-tiẓḍar a-ttahl wanna tra, iġ-iga win siditnnġ. 
					</seg>
					<seg id="b.1CO.7.40" type="verse">
						walaynni irwas-iyi is-ra-tfrḥ-tmġart iġ-tqama waḥdutt. mayad ad-nniġ nkki, walaynni irwas-iyi is-iyi-t-id-imla rruḥ n-rbbi. 
					</seg>
				</div>
				<div id="b.1CO.8" type="chapter">
					<seg id="b.1CO.8.1" type="verse">
						imma tifiyi n-tġrsiw l-laṣnam, nssn ma-fllas-ttinin mddn: «nṭṭaf kullwaġ ‹tawassna›.» hati tawassna ar-tssuff bnadm, imma tayri ar-ti-tssdus. 
					</seg>
					<seg id="b.1CO.8.2" type="verse">
						yan iġaln is-issn kra, ur-ta-issin ġmklli-t-ih̬ṣṣa a-yissan. 
					</seg>
					<seg id="b.1CO.8.3" type="verse">
						walaynni yan ittirin rbbi, hatin ityawssan dar rbbi. 
					</seg>
					<seg id="b.1CO.8.4" type="verse">
						imma ġwilli šttanin tifiyi n-tġrsiw l-laṣnam, nssn fllasn izd «kullu laṣnam n-ddunit-ad ur-a-skarn yat.» nissan izd «yan-rbbi ka-illan.» 
					</seg>
					<seg id="b.1CO.8.5" type="verse">
						ur-nttu larwaḥ n-ignwan ula win-wakal lli-zġ-a-skarn mddn ‹id-rbbi›, ašku ntni ggutn darsn id-rbbi-nsn d-id-siditsn. 
					</seg>
					<seg id="b.1CO.8.6" type="verse">
						imma nkkʷni, yan-rbbi ad-darnnġ-illan lli-mi-nga wins, a-t-igan d-babatnnġ lli-ih̬lqn kullu ma-illan. d-yan-siditnnġ ad-darnnġ-illan lli-s-nlla, a-t-igan d-yasuɛ lmasiḥ lli-s-ityawh̬laq kullu ma-illan. 
					</seg>
					<seg id="b.1CO.8.7" type="verse">
						walaynni tawassna-yad ur-tt-ssinn kullu mddn. ašku kra gisn imyar laṣnam bahra. iġ-ddan ġilad ar-šttan tifiyi-an rad-swangmn izd tifiyi l-laṣnam a-tga. rad-asn-ṭiyyr ar-ssḥssun is-ra-tn-tssrku, ašku ur-ta-ssinn mamnk ad-ẓẓmẓlayn ma-ifulkin zġ-ma-yʷh̬šnn. 
					</seg>
					<seg id="b.1CO.8.8" type="verse">
						imma rbbi, urd amššu a-s-ra-t-nrḍu. ur-dars-nʷh̬šin iġ-t-nšša, ula nšwa dars iġ-ur-t-nšši. 
					</seg>
					<seg id="b.1CO.8.9" type="verse">
						walaynni illa fllawn a-trarm lɛaql iġ-tram a-tskarm s-lḥqq-nnun, a-ur-ttggam tabayḍḍrt i-willi mi iḍɛf liman-nsn. 
					</seg>
					<seg id="b.1CO.8.10" type="verse">
						ašku yan ur-bahra-issinn ma-ifulkin zġ-ma-yʷh̬šnn, iġ-k-iẓra kiyi lli-dar ‹tawassna› ar-tšttat ġ-tgmmi l-laṣnam, is-ur-ra-t-izzɛam mayan a-išš ula ntta tifiyi l-laṣnam? 
					</seg>
					<seg id="b.1CO.8.11" type="verse">
						hati s-twassna-nnk a-s-ra-thlkt ġwalli iḍɛfn, igan gʷmak lli-f-immut lmasiḥ. 
					</seg>
					<seg id="b.1CO.8.12" type="verse">
						wanna iskrn kra n-ddnb i-aytmas, issyaggas ġwilli ur-ta-ssinnin mamnk aṭṭun afulki zġ-lh̬ʷšant, hatin lmasiḥ a-mi-iskr ddnb. 
					</seg>
					<seg id="b.1CO.8.13" type="verse">
						mayad a-f-rad-awn-iniġ, iġ-ra-iḍr gʷma f-ssibt n-mad-šttaġ, ur-sar-rad-ššġ tifiyi, baš a-ur-ssḍrġ gʷma. 
					</seg>
				</div>
				<div id="b.1CO.9" type="chapter">
					<seg id="b.1CO.9.1" type="verse">
						is-ur-ẓḍarġ ad-skarġ ġmknna riġ? is-ur-giġ arqqas? is-ur-ẓriġ siditnnġ yasuɛ? is-ur-tgim kunni ṣṣabt lli-f-h̬dmġ s-ism n-siditnnġ? 
					</seg>
					<seg id="b.1CO.9.2" type="verse">
						wah̬h̬a illa ma-yyi-ur-igin d-urqqas, tssnm kunni is-t-giġ, ašku iban gigun ma-iskr siditnnġ f-ufus-inu s-trqqast lli-yyi-ifka. 
					</seg>
					<seg id="b.1CO.9.3" type="verse">
						ġmkad a-s-a-traraġ awal i-willi sri taštkkanin. 
					</seg>
					<seg id="b.1CO.9.4" type="verse">
						is-ur-dari lḥqq ad-šttaġ ar-ssaġ ula nkki? 
					</seg>
					<seg id="b.1CO.9.5" type="verse">
						iġ-a-tmudduġ is-ur-dari lḥqq a-didi-tawiġ tamġart tamumnt zund irqqasn yaḍni d-aytmas n-siditnnġ d-bṭrus? 
					</seg>
					<seg id="b.1CO.9.6" type="verse">
						izd ġir nkki d-barnaba ka-ih̬ṣṣa a-nth̬dam ġ-twuri yaḍni baš a-ntamẓ ma-nštta? 
					</seg>
					<seg id="b.1CO.9.7" type="verse">
						man aɛskri ikšmn s-imiġ ar-sul-itṣiyyar f-ih̬f-ns? ma-iẓẓan aḍil ur-a-ištta zġ-lġllt-ns? ma-iksan tawrut ur-a-issa zġ-ukkʷfay-ns? 
					</seg>
					<seg id="b.1CO.9.8" type="verse">
						walaynni urd ġir lmɛni n-bnadm a-s-nssn tiġawsiwin-ad. ar-fllasnt-ittini ššrɛ ula ntta. 
					</seg>
					<seg id="b.1CO.9.9" type="verse">
						ašku ġ-ššrɛ n-musa a-ġ-ityara: «a-ur-tgt aġamu i-uzgr lli-isrwatn.» izd ġir izgarn a-iqṣad rbbi ġ-wawal-ad? 
					</seg>
					<seg id="b.1CO.9.10" type="verse">
						is-urd nkkʷni a-iɛna ġ-ma-inna? hati f-ssibt-nnġ a-f-ityara-wawal-ad, ašku ġwalli ikkrzn ula ġwalli imggrn iqqan-tn-d a-n-trjun ġ-taġamt n-ṣṣabt. 
					</seg>
					<seg id="b.1CO.9.11" type="verse">
						nkkʷni nluḥ-n darun amud n-rruḥ. is-ur-darnnġ lḥqq a-darun-nmgr kra l-lh̬ir lli-tḥtajja ddat? 
					</seg>
					<seg id="b.1CO.9.12" type="verse">
						llan wiyyaḍ ar-darun-tamẓn taġamt l-lh̬ir, imma nkkʷni is-ur-rad-aġ-tili taġamt yugʷrn tinsn? walaynni ur-jju-nḍalb lḥqq-nnġ. nṣamḥ ġ-mayan kullut, baš a-ur-ntḥṣar tabrraḥt l-lh̬bar ifulkin l-lmasiḥ. 
					</seg>
					<seg id="b.1CO.9.13" type="verse">
						is-ur-tssinm, ġwilli th̬damnin ġ-tgmmi n-rbbi izd ma-ityawfkan i-tgmmi n-rbbi a-zġ-a-šttan? is-ur-tssinm, ġwilli skarnin tawuri n-uẓru n-tġrsi izd tiġrsiw-an a-zġ-a-šttan? 
					</seg>
					<seg id="b.1CO.9.14" type="verse">
						ġmkan a-yuṣṣa siditnnġ ula f-willi tbrraḥnin ġilad s-lh̬bar ifulkin, baš ad-tamẓn mad-ḥtajjan f-ssibt n-twuri n-tbrraḥt lli-skarn. 
					</seg>
					<seg id="b.1CO.9.15" type="verse">
						imma nkki ur-jju-ḍalbġ lḥqq-inu. tabrat-ad, ur-awn-tt-in-uriġ baš ad-amẓġ kra i-ih̬f-inu. ašku yuf dari ad-mmtġ ula ikkis flla kra n-yan lfrḥ-ad dari illan s-mayd skarġ. 
					</seg>
					<seg id="b.1CO.9.16" type="verse">
						walaynni iġ-a-tbrraḥġ s-lh̬bar ifulkin, ur-ẓḍarġ ad-alġġ ih̬f-inu f-mayd skrġ, ašku iqqan-iyi-d ad-skarġ ġmkad. taguḍi a-rad-iyi-yili iġ-ur-a-tbrraḥġ s-lh̬bar ifulkin. 
					</seg>
					<seg id="b.1CO.9.17" type="verse">
						mrad izd nkki a-iqṣadn tawuri-ad, rad-iriġ a-fllas-tamẓġ tiġrad-inu. walaynni tqqan-iyi-d-twuri-ad, ašku rbbi a-zgigi-iran a-stt-skarġ. 
					</seg>
					<seg id="b.1CO.9.18" type="verse">
						imma ġilad ma-igan tiġrad-inu? a-tnt-igan d-mayad. ẓḍarġ ad-sslkamġ lh̬bar ifulkin i-mddn bla zgisn ḥtajjaġ yat, ula-da-zgisn-tḍalabġ mad-sthllaġ f-twuri-ad n-tbrraḥt. 
					</seg>
					<seg id="b.1CO.9.19" type="verse">
						nkki giġ win ih̬f-inu, ẓḍarġ ad-skarġ mknna riġ. walaynni giġ ih̬f-inu d-ismg i-kullu mddn, baš a-zgisn-rarġ wid ggutnin i-rbbi. 
					</seg>
					<seg id="b.1CO.9.20" type="verse">
						giġ ih̬f-inu d-gu-yudaya ġ-dar ayt-yudaya, baš ad-rarġ ayt-yudaya i-rbbi. gġ ih̬f-inu d-bu-ššrɛ ġ-dar ayt-ššrɛ, wah̬h̬a ur-iyi-d-iqqan ššrɛ, baš ad-rarġ ula ayt-ššrɛ i-rbbi. 
					</seg>
					<seg id="b.1CO.9.21" type="verse">
						gġ ih̬f-inu d-wad ur-issinn ššrɛ ġ-dar willi ur-ssinnin ššrɛ, baš ad-rarġ ula ġwilli ur-ssinnin ššrɛ i-rbbi. walaynni ur-jjud nkkin a-iffuġn zġ-ššrɛ n-rbbi ašku ar-bdda-skarġ s-ulmmud l-lmasiḥ. 
					</seg>
					<seg id="b.1CO.9.22" type="verse">
						gġ ih̬f-inu d-wad iḍɛfn ġ-dar willi ḍɛfnin, baš ad-rarġ ula ġwilli ḍɛfnin i-rbbi. ġ-dar kullu mddn ar-twrriġ gġ zġ-gisn baš ad-afġ mamnk ad-zgisn-jjnjamġ kra. 
					</seg>
					<seg id="b.1CO.9.23" type="verse">
						kullu mayad, ar-t-skarġ baš ad-sslkmġ lh̬bar ifulkin i-mddn, kšmġ didsn ġ-tamunt-ns. 
					</seg>
					<seg id="b.1CO.9.24" type="verse">
						tssnm is-iggut ma-iskarn šala n-tizzla walaynni ġir yan a-ra-gisn-yamẓ lkas. tazzalat ġilad baš a-tamẓm lkas. 
					</seg>
					<seg id="b.1CO.9.25" type="verse">
						kullu wanna itazzaln ar-issdus ih̬f-ns. ar-t-issdus baš a-yamẓ kra l-lkas lli-ur-ra-idum. imma nkkʷni ar-nssdus ih̬fawn-nnġ baš a-namẓ lkas lli-rad-bdda-idum. 
					</seg>
					<seg id="b.1CO.9.26" type="verse">
						ur-a-tazzalġ nkki bla lfaytt ula-da-skarġ tukkʷimt zund yan ikkatn ġir aḍu. 
					</seg>
					<seg id="b.1CO.9.27" type="verse">
						walaynni ar-ssdusġ ddat-inu ar-gis-tnbaḍġ, baš a-ur-iyi-issufġ rbbi ġ-isiggʷra nkki lli-yad-itbrraḥn i-wiyyaḍ. 
					</seg>
				</div>
				<div id="b.1CO.10" type="chapter">
					<seg id="b.1CO.10.1" type="verse">
						way-aytma, riġ a-ur-tettum ma-ijran i-imzwura-nnġ ġayd izrin. ntni kullutn issntal-tn-umdlu, zrin kullu ġ-wammas n-umda, 
					</seg>
					<seg id="b.1CO.10.2" type="verse">
						ddmn kullu s-ism n-musa ġ-umdlu d-umda. 
					</seg>
					<seg id="b.1CO.10.3" type="verse">
						ar-kullu-šttan tirmt zġ-ignna, 
					</seg>
					<seg id="b.1CO.10.4" type="verse">
						ar-kullu-ssan tissi zġ-ignna, ašku ar-ssan zġ-uẓru n-ignna lli-bdda-didsn-itmunun. lmasiḥ a-igan aẓru-an. 
					</seg>
					<seg id="b.1CO.10.5" type="verse">
						walaynni ma-gisn-iggutn, ur-fllasn-irḍi rbbi, mmtn jlun imḍḍaln-nsn ġ-lh̬la. 
					</seg>
					<seg id="b.1CO.10.6" type="verse">
						ġaylli-s-asn-tggʷra ar-aġ-imala a-ur-nttiri ma-yʷh̬šnn ġmklli ttirin ntni, 
					</seg>
					<seg id="b.1CO.10.7" type="verse">
						ula-da-ntɛbad ilahat yaḍni zund kra gisn ġmklli ityaran: «skiwsn mddn ar-šttan ar-ssan, nkrn ar-tḥušn.» 
					</seg>
					<seg id="b.1CO.10.8" type="verse">
						a-ur-ntfsad zund kra gisn, ityawhlak gisn sin id-mraw d-kraḍ n-id-walf (23.000) ġ-yan-wass. 
					</seg>
					<seg id="b.1CO.10.9" type="verse">
						illa fllannġ a-ur-ntarm rbbi zund kra gisn, nġn-tn ilgmmaḍn. 
					</seg>
					<seg id="b.1CO.10.10" type="verse">
						a-ur-ntngmug zund kra gisn, ihlk-tn lmalak l-lmut. 
					</seg>
					<seg id="b.1CO.10.11" type="verse">
						ġaylli-s-asn-tggʷra, ijra ġmkan baš ad-aġ-iml a-ur-nskar zund ntni, ityara kullu f-ssibt-nnġ baš a-nrar lɛaql nkkʷni lli-izzrayn isiggʷra n-ddunit. 
					</seg>
					<seg id="b.1CO.10.12" type="verse">
						wanna ittinin is-izga, irar lɛaql a-ur-iḍr. 
					</seg>
					<seg id="b.1CO.10.13" type="verse">
						ur-fllawn-tzri kra n-tassast abla h̬talli kullu izrayn f-mddn. imma rbbi izga-bdda ġ-wawal-ns, ur-ra-kʷn-yadj a-ttyaramm uggʷar n-ma-mi-tẓḍarm. hati ġakud nna-tzraym ġ-tassast rad-awn-iml mamnk a-stti-tnrum tnjmm zġ-gis. 
					</seg>
					<seg id="b.1CO.10.14" type="verse">
						way-aytma ɛzzanin, mayad a-f-a-yawn-ttiniġ, tanfat i-ilahat n-ddunit-ad. 
					</seg>
					<seg id="b.1CO.10.15" type="verse">
						ar-srun-sawalġ zund ayt-lɛaql. swangmat d-ih̬f-nnun ġ-ma-rad-awn-iniġ. 
					</seg>
					<seg id="b.1CO.10.16" type="verse">
						hati lkas ambarki lli-f-a-ntškar rbbi, ġakud nna-zgis-nssa ar-nkššm ġ-tamunt n-idammn l-lmasiḥ. ula tangult n-uġrum lli-ntbbi, ġakud nna-zgis-nštta ar-nkššm ġ-tamunt n-ddat l-lmasiḥ. 
					</seg>
					<seg id="b.1CO.10.17" type="verse">
						yat-tngult a-illan ašku yan a-nga nkkʷni lli-iggutn, ar-kullu-nṭṭaf taġamt ġ-tngult-an. 
					</seg>
					<seg id="b.1CO.10.18" type="verse">
						swangmat ġ-mad-skarn ayt-yudaya. ġwilli šttanin tiġrsiw ar-kššmn ġ-tamunt n-uẓru n-tġrsi. 
					</seg>
					<seg id="b.1CO.10.19" type="verse">
						walaynni mad-qṣadġ ġ-wawal-ad? is-tga kra, tifiyi n-tġrsiw l-laṣnam? nġd is-gan kra, laṣnam? 
					</seg>
					<seg id="b.1CO.10.20" type="verse">
						uhu, walaynni tiġrsiw lli-mi-qqrsn ayt-laṣnam ar-tnt-akkan i-ljnun urd i-rbbi. ur-riġ a-tkššmm kunni ġ-ma-igan win ljnun. 
					</seg>
					<seg id="b.1CO.10.21" type="verse">
						ur-ra-tiẓḍarm a-tssam zġ-lkas n-siditnnġ d-lkas l-ljnun. ur-ra-tiẓḍarm a-tšttam zġ-lmida n-siditnnġ d-lmida l-ljnun. 
					</seg>
					<seg id="b.1CO.10.22" type="verse">
						is-tram a-stti-tssṭiyyarm i-siditnnġ? is-fllas-tjhhdm kunni? 
					</seg>
					<seg id="b.1CO.10.23" type="verse">
						ar-ttinin mddn: «iḥlla kraygatt kra.» walaynni ur-ra-infɛa kraygatt kra. «iḥlla kraygatt kra,» walaynni ur-rad-aġ-issdus kraygatt kra. 
					</seg>
					<seg id="b.1CO.10.24" type="verse">
						a-ur-isiggil yan ġir ma-ifulkin i-ih̬f-ns, walaynni a-t-isiggil i-wiyyaḍ. 
					</seg>
					<seg id="b.1CO.10.25" type="verse">
						iḥlla-yawn a-tšttam tifiyi nna-inzzan ġ-ssuq bla-da-fllas-tsqsam ula tškkam ġ-uwl-nnun, 
					</seg>
					<seg id="b.1CO.10.26" type="verse">
						ašku «akal win rbbi a-iga, ula kullu ma-gis-illan.» 
					</seg>
					<seg id="b.1CO.10.27" type="verse">
						iġ-awn-iɛrḍ kra n-yan ur-issinn rbbi, iġ-tram a-dids-tmunm, šttayat aynna-yawn-in-isrs bla tsqsam ula tškkam ġ-uwl-nnun. 
					</seg>
					<seg id="b.1CO.10.28" type="verse">
						walaynni iġ-awn-inna kra n-yan «tifiyi-ad tga tin laṣnam,» illa fllawn a-stt-ur-tššm. ašku iġ-tti-tššam, urd afulki ayn tskrm i-walli-awn-t-innan, ašku ra-yili šškk. 
					</seg>
					<seg id="b.1CO.10.29" type="verse">
						šškk-ad ra-yili ġ-uwl-ns ntta urd ul-nnun. walaynni mah̬ aylliġ rad-kkisġ i-ih̬f-inu mad-iyi-iḥllan f-ssibt n-yan iškkan? 
					</seg>
					<seg id="b.1CO.10.30" type="verse">
						iġ-a-tškarġ rbbi f-mad-šttaġ, mah̬ aylliġ ra-yyi-tẓin mddn f-maylli-f-a-tškarġ rbbi? 
					</seg>
					<seg id="b.1CO.10.31" type="verse">
						walaynni kullu ma-tšttam ula kullu ma-tssam ula kullu ma-tskarm, illa fllawn a-srs-tmalam lmjd n-rbbi. 
					</seg>
					<seg id="b.1CO.10.32" type="verse">
						a-ur-tti-tssṭiyyarm i-ayt-yudaya ula ayt-tmizar yaḍni ula ayt-umnaggar n-rbbi. 
					</seg>
					<seg id="b.1CO.10.33" type="verse">
						skarat zund nkki, ar-n-tggaġ tiqqi-nu a-bdda-trḍuġ kullu mddn. ur-a-siggilġ ġir ma-ifulkin i-ih̬f-inu walaynni ar-siggilġ ma-ifulkin i-wiyyaḍ, baš ad-wrrin njmn. 
					</seg>
				</div>
				<div id="b.1CO.11" type="chapter">
					<seg id="b.1CO.11.1" type="verse">
						ḍfurat-iyi ġ-mad-skarġ ġmklli tḍfurġ lmasiḥ ġ-ma-iskar. 
					</seg>
					<seg id="b.1CO.11.2" type="verse">
						hati frḥġ srun ašku ar-tskarm s-kullu mad-awn-nniġ ar-tzzgam almmud lli-awn-in-sslkmġ. 
					</seg>
					<seg id="b.1CO.11.3" type="verse">
						walaynni riġ a-tissanm mayad: iga lmasiḥ ih̬f n-kraygatt argaz, ig-urgaz ih̬f n-tmġart-ns, ig rbbi ih̬f l-lmasiḥ. 
					</seg>
					<seg id="b.1CO.11.4" type="verse">
						argaz nna-idaln agayyu-ns iġ-a-itẓalla nġd iġ-a-ittini s-mad-as-imala rbbi, hati ar-iššḥššam ġwalli igan ih̬f-ns. 
					</seg>
					<seg id="b.1CO.11.5" type="verse">
						imma tamġart nna-ur-idaln agayyu-ns iġ-a-ttẓalla nġd iġ-a-ttini s-mad-as-imala rbbi, nttat ar-tššḥššam ġwalli igan ih̬f-ns. ra-ig ġayan zund iġ-tssmakkrd agayyu-ns. 
					</seg>
					<seg id="b.1CO.11.6" type="verse">
						tamġart nna-ur-idaln agayyu-ns, ra-yaf a-tlass azzar-ns. imma ġayan, lfḍḥt a-ra-ig i-yat ilassn azzar-ns nġd tssmakkrd agayyu-ns. ġmkan a-s-iban is-fllas-illa a-ti-tdl. 
					</seg>
					<seg id="b.1CO.11.7" type="verse">
						argaz, illa fllas a-ur-idal agayyu-ns ašku rbbi ih̬lq argaz f-ṣṣurt-ns, iban gis lmjd n-rbbi. imma tamġart, iban gis lmjd n-urgaz. 
					</seg>
					<seg id="b.1CO.11.8" type="verse">
						ġ-isizwar ur-ityawskar-urgaz zġ-tmġart, walaynni ttyawskar-tmġart zġ-urgaz. 
					</seg>
					<seg id="b.1CO.11.9" type="verse">
						ur-ityawskar-urgaz f-ssibt n-tmġart, walaynni tamġart a-ityawskarn f-ssibt n-urgaz. 
					</seg>
					<seg id="b.1CO.11.10" type="verse">
						mayad a-f-illa f-tmġart a-ttasi tamatart-ad f-ih̬f-ns, baš a-tmala is-tga tin-urgaz-ns. iqqan-tt-id mayad f-ssibt l-lmalayka. 
					</seg>
					<seg id="b.1CO.11.11" type="verse">
						walaynni nssn is-ur-ngarant-tmġarin d-irgazn ġ-tamunt n-siditnnġ, ula ngaran irgazn d-tmġarin. 
					</seg>
					<seg id="b.1CO.11.12" type="verse">
						ašku ttyawskar-tmġart zġ-urgaz, ar-itlul-urgaz zġ-tmġart. kullu mayan, rbbi a-t-iqṣadn. 
					</seg>
					<seg id="b.1CO.11.13" type="verse">
						ma-tnnam kunni? is-ra-ifulki iġ-tẓẓulla-tmġart i-rbbi d-ugayyu-ns ur-idil? 
					</seg>
					<seg id="b.1CO.11.14" type="verse">
						is-ur-tssinm, argaz nna-dar-iġzzif-wazzar, ur-ra-ti-tuqqarn mddn. 
					</seg>
					<seg id="b.1CO.11.15" type="verse">
						walaynni tfulki-tmġart nna-dar azzar iġzzifn, ašku ifka-yas rbbi azzar-ns zund yat-tmlsit. 
					</seg>
					<seg id="b.1CO.11.16" type="verse">
						iġ-illa ma-iran a-didnnġ-itẓi f-mayad, ur-rad-as-iniġ abla: ġmkad a-nskar nkkʷni ula kullu imnaggarn n-rbbi. 
					</seg>
					<seg id="b.1CO.11.17" type="verse">
						imma ġilad ra-kʷn-uṣṣaġ f-kra n-tġawsiwin yaḍni, ur-ẓḍarġ a-kʷn-fllasnt-alġġ. ašku ġakud nna-tmnaggarm ur-a-tskarm lh̬ir walaynni lh̬ʷšant a-tskarm. 
					</seg>
					<seg id="b.1CO.11.18" type="verse">
						taġawsa tamzwarut a-stt-igan: sfldġ is-a-taṭṭum ġakud nna-n-tmnaggarm. irwas-iyi is-urd tikrkas ayan, 
					</seg>
					<seg id="b.1CO.11.19" type="verse">
						ašku iqqan-d a-yaṭṭu kra f-kra baš a-gigun-iban manwi-f-irḍa rbbi. 
					</seg>
					<seg id="b.1CO.11.20" type="verse">
						walaynni lliġ a-n-tmnaggarm urd imnsi n-siditnnġ a-tšttam. 
					</seg>
					<seg id="b.1CO.11.21" type="verse">
						ašku kraygatt yan ar-itzayad ar-ištta bla-da-itql s-wiyyaḍ, ar-gigun-ittili kra yaġ laẓ, ar-ittili kra inufl s-tissi. 
					</seg>
					<seg id="b.1CO.11.22" type="verse">
						mah̬, ur-darun tigʷmma-nnun a-gisnti-tšttam ar-gisnti-tssam? is-tḥgrm amnaggar n-rbbi tirim a-tššḥššamm ġwilli ur-dar yat? ma-rad-awn-iniġ? is-tram a-kʷn-alġġ f-wan ġayan? uhu, ur-ra-kʷn-fllas-alġġ. 
					</seg>
					<seg id="b.1CO.11.23" type="verse">
						maylli-yyi-d-imla siditnnġ, ha-yyi mliġ-awn-t. siditnnġ yasuɛ, ġ-iḍ-an ġ-ra-inz, yasi tangult 
					</seg>
					<seg id="b.1CO.11.24" type="verse">
						iškr rbbi ibbi-tt yini: «h̬tad tga ddat-inu, ttyawfka f-ssibt-nnun. skarat mayad a-yyi-d-srs-tswingimm.» 
					</seg>
					<seg id="b.1CO.11.25" type="verse">
						yasi ula lkas ġmkad ġ-isiggʷra n-imnsi yini: «lkas-ad iga lɛhd l-ljdid ġ-gratun d-rbbi s-idammn-inu. skarat mayad ġakud nna-zgis-tssam, a-yyi-d-srs-tswingimm.» 
					</seg>
					<seg id="b.1CO.11.26" type="verse">
						imma ġilad ġakud nna-ġ-a-tšttam zġ-tngult-ad ar-tssam zġ-lkas-ad, ar-takkam tugga f-lmut n-siditnnġ ard-d-iwrri. 
					</seg>
					<seg id="b.1CO.11.27" type="verse">
						walaynni yan iššan zġ-tngult n-siditnnġ nġd iswa zġ-lkas-ns bla-da-t-ituqqar, lḥukm n-rbbi a-ra-fllas-yili ašku iskr zġ-ddat n-siditnnġ d-idammn-ns zund iġ-ur-gin yat. 
					</seg>
					<seg id="b.1CO.11.28" type="verse">
						illa f-kraygatt yan a-zwar-yarm ih̬f-ns, išš ilmma zġ-tngult isu zġ-lkas. 
					</seg>
					<seg id="b.1CO.11.29" type="verse">
						ašku wanna iššan isu bla iswangm lmɛna n-ddat n-siditnnġ, hati lḥukm n-rbbi a-ra-izzugz f-ih̬f-ns iġ-išša isu. 
					</seg>
					<seg id="b.1CO.11.30" type="verse">
						mayad a-f-gigun-iggut ma-iḍɛfn ihrš, yili ma-immutn. 
					</seg>
					<seg id="b.1CO.11.31" type="verse">
						iġ-a-nsiggil ġ-uwlawn-nnġ, ur-ra-fllannġ-ittut lḥukm. 
					</seg>
					<seg id="b.1CO.11.32" type="verse">
						walaynni iġ-a-fllannġ-itḥkam siditnnġ, ar-aġ-itrbba baš a-ur-ntyawhlak s-lhalak n-ddunit-ad. 
					</seg>
					<seg id="b.1CO.11.33" type="verse">
						imma kunni ay-aytma, ġakud nna-tmnaggarm a-tššm, illa f-kud yan a-iql s-wayyaḍ. 
					</seg>
					<seg id="b.1CO.11.34" type="verse">
						iġ-illa mad-bahra-yaġ laẓ ih̬ṣṣa-t a-išš ġ-tgmmi-ns, a-ur-fllawn-ittut lḥukm n-rbbi lliġ a-tmnaggarm. imma tiġawsiwin yaḍni, ra-kʷn-fllasnt-uṣṣaġ ġakud nna-n-darun-uškiġ. 
					</seg>
				</div>
				<div id="b.1CO.12" type="chapter">
					<seg id="b.1CO.12.1" type="verse">
						imma tiġawsiwin n-rruḥ lqudus ay-aytma, riġ a-tissanm lḥqq fllasnt. 
					</seg>
					<seg id="b.1CO.12.2" type="verse">
						swangmad-d mamnk a-tjlam ġ-uwssan lli-ġ-ur-ta-tssinm rbbi, yili gigun ma-kʷn-itawin a-ttɛbadm laṣnam iẓnẓam. 
					</seg>
					<seg id="b.1CO.12.3" type="verse">
						ġayan a-f-riġ a-tissanm mayad: yan isawaln s-tḥkimt n-rruḥ n-rbbi ur-ra-yini «tlla nnɛlt f-yasuɛ,» ula iẓḍar kra n-yan a-ittini «yasuɛ iga sidi» abla s-tḥkimt n-rruḥ lqudus. 
					</seg>
					<seg id="b.1CO.12.4" type="verse">
						ggutnt-twafkiw, walaynni yan-rruḥ a-illan. 
					</seg>
					<seg id="b.1CO.12.5" type="verse">
						ggutnt-twuriw, walaynni yan siditnnġ a-illan. 
					</seg>
					<seg id="b.1CO.12.6" type="verse">
						ggutn iskkirn, walaynni yan-rbbi a-tn-iskarn ġ-kraygatt yan. 
					</seg>
					<seg id="b.1CO.12.7" type="verse">
						ar-yakka i-kud yan taḥkimt n-rruḥ lqudus a-srs-itɛawan wiyyaḍ. 
					</seg>
					<seg id="b.1CO.12.8" type="verse">
						yan, ar-as-yakka awal l-lfhmt s-rruḥ lqudus. yan yaḍni, ar-as-yakka awal n-twassna s-rruḥ lqudus. 
					</seg>
					<seg id="b.1CO.12.9" type="verse">
						yan yaḍni, ar-as-yakka s-rruḥ-ad a-bahra-yamn. yan yaḍni, ar-as-yakka s-rruḥ-ad a-ijjujji imuḍan. 
					</seg>
					<seg id="b.1CO.12.10" type="verse">
						ar-yakka i-yan a-iskar lmɛjizat, ar-yakka i-yan a-ittini s-mad-as-imala rbbi, ar-yakka i-yan a-itakʷz ma-igan win rruḥ lqudus zġ-win larwaḥ yaḍni. ar-yakka i-yan a-isawal s-iwaliwn iġribn, ar-yakka i-yan a-yissan lmɛna n-iwaliwn iġribn. 
					</seg>
					<seg id="b.1CO.12.11" type="verse">
						walaynni kullu mayad, ar-t-iskar rruḥ lqudus lli-igan yan, ar-yakka i-kud yan ġmklli ittiri ntta. 
					</seg>
					<seg id="b.1CO.12.12" type="verse">
						kraygatt ddat teṭṭaf igzman ggutnin. ġmkad a-iga lmasiḥ ula ntta. wah̬h̬a yat-ddat ad-dars-illan, ggutn igzman-ns. 
					</seg>
					<seg id="b.1CO.12.13" type="verse">
						ašku nddm kullwaġ s-udum n-yan-rruḥ baš a-nwrri ng yat-ddat, ng-iyt ayt-yudaya nġd ayt-tmizar yaḍni, ng-iyt ismgan nġd win ih̬f-nnġ. kullwaġ zġ-yan-rruḥ a-zġ-aġ-isswa. 
					</seg>
					<seg id="b.1CO.12.14" type="verse">
						ašku ddat teṭṭaf igzman ggutnin. urd ġir yan-ugzzum a-tga. 
					</seg>
					<seg id="b.1CO.12.15" type="verse">
						iġ-inna-uḍar «ur-giġ zġ-ddat ašku ur-giġ afus,» izd s-ṣṣaḥt urd ddat a-zġ-iga? 
					</seg>
					<seg id="b.1CO.12.16" type="verse">
						iġ-inna-umẓẓuġ «ur-giġ zġ-ddat ašku ur-giġ tiṭ,» izd s-ṣṣaḥt urd ddat a-zġ-iga? 
					</seg>
					<seg id="b.1CO.12.17" type="verse">
						mrad is-tga ddat kullu tiṭ, ma-s-ra-tsflid? mrad is-tga ddat kullu amẓẓuġ, ma-s-ra-tkḍḍu? 
					</seg>
					<seg id="b.1CO.12.18" type="verse">
						walaynni iskr rbbi igzman n-ddat, kraygatt agzzum ġmklli-t-ira ntta. 
					</seg>
					<seg id="b.1CO.12.19" type="verse">
						mrad is-kullu-nga yan-ugzzum, ur-ra-tili ddat. 
					</seg>
					<seg id="b.1CO.12.20" type="verse">
						walaynni nssn is-ggutn igzman, munn kullutn ġ-yat-ddat. 
					</seg>
					<seg id="b.1CO.12.21" type="verse">
						ur-ra-tiẓḍar tiṭ a-tini i-ufus «ur-k-ḥtajjaġ,» ula-ra-yiẓḍar-ugayyu a-yini i-iḍarn «ur-kʷn-ḥtajjaġ.» 
					</seg>
					<seg id="b.1CO.12.22" type="verse">
						ur-a-ttinin ġmkan ašku igzman lli-f-nġal is-ḍɛfn, nḥtajja-tn bahra. 
					</seg>
					<seg id="b.1CO.12.23" type="verse">
						ula igzman lli-ntḥgar, ar-tt-gisn-ntawi s-uggʷar. ula igzman lli-aġ-ššḥššamnin, ar-asn-nsslsa ibrdan lli-ur-d-iqqann a-tn-nssls i-igzman yaḍni. 
					</seg>
					<seg id="b.1CO.12.24" type="verse">
						ġmkad a-f-issngadda rbbi ddat, ifk luqr s-uggʷar i-igzman lli-f-nġal ur-gin yat. 
					</seg>
					<seg id="b.1CO.12.25" type="verse">
						iskr ġmkad baš ad-kullu-tmɛawann igzman n-ddat, a-ur-sar-bḍun i-ngratsn. 
					</seg>
					<seg id="b.1CO.12.26" type="verse">
						iġ-illa yan-ugzzum yuḍn, rad-aḍnn igzman kullutn. iġ-ityawuqqar yan-ugzzum, rad-frḥn igzman kullutn. 
					</seg>
					<seg id="b.1CO.12.27" type="verse">
						kunni tgam ddat l-lmasiḥ, d-kraygatt yan gigun iga agzzum ġ-ddat-ns. 
					</seg>
					<seg id="b.1CO.12.28" type="verse">
						ġmkad a-iskr rbbi ġ-igzman n-umnaggar: imzwura gan irqqasn. wis sin gan ġwilli ittinin s-mad-asn-imala rbbi. wis kraḍ gan imslmdn. ilin-daġ ġwilli skarnin lmɛjizat, d-willi dar tawafka ad-jjujjin imuḍan, d-willi tɛawannin d-willi tguwwadnin d-willi sawalnin s-iwaliwn iġribn. 
					</seg>
					<seg id="b.1CO.12.29" type="verse">
						walaynni izd irqqasn ad-gan kullutn? is-gan kullutn wid ittinin kra-yasn-imala rbbi? is-gan kullutn imslmdn? is-gan kullutn wid skarnin lmɛjizat? 
					</seg>
					<seg id="b.1CO.12.30" type="verse">
						is-gan kullutn wid jjujjinin imuḍan? is-gan kullutn wid sawalnin s-iwaliwn iġribn? is-gan kullutn wid ssbayyannin lmɛni n-iwaliwn iġribn? 
					</seg>
					<seg id="b.1CO.12.31" type="verse">
						uhu, walaynni iriyat bahra ad-awn-ilint-twafkiw timzwura. imma ġilad rad-awn-mlġ yan-uġaras lli-yufn kullu mayan. 
					</seg>
				</div>
				<div id="b.1CO.13" type="chapter">
					<seg id="b.1CO.13.1" type="verse">
						iġ-a-sawalġ s-iwaliwn n-bnadm ula win lmalayka d-nkki ur-a-tḥnnuġ, ur-giġ abla zund nnaqus d-tqrqawin s-tṣtnnanayt d-uqqryan. 
					</seg>
					<seg id="b.1CO.13.2" type="verse">
						iġ-ẓḍarġ a-ttiniġ s-mad-iyi-imala rbbi, iġ-ssnġ lmɛna n-kullu ma-intln ula kullu ma-illan, iġ-umnġ aylliġ ssittiġ iwrar bla-da-tḥnnuġ, ur-giġ yat. 
					</seg>
					<seg id="b.1CO.13.3" type="verse">
						iġ-fkiġ kullu ma-dari-illan fkġ ula ddat-inu ar ajddar bla-da-tḥnnuġ, ur-rad-iyi-yili yat. 
					</seg>
					<seg id="b.1CO.13.4" type="verse">
						imma yan ġ-tlla lḥnant, ar-itṣbar ar-itfulki d-wiyyaḍ. ur-a-itḥsad ula-da-issimġur agayyu-ns ula-da-itfššiš. 
					</seg>
					<seg id="b.1CO.13.5" type="verse">
						ur-ibassl ula-da-itrḍu ih̬f-ns ula-da-itqlaqal d-wiyyaḍ ula-da-d-iswingim lɛib lli-gis-skrn. 
					</seg>
					<seg id="b.1CO.13.6" type="verse">
						ur-a-itfraḥ s-ma-yʷh̬šnn, walaynni ar-itfraḥ s-lḥqq. 
					</seg>
					<seg id="b.1CO.13.7" type="verse">
						ar-kullu-itasi ar-kullu-itamn ar-kullu-itrju ar-kullu-itṣbar. 
					</seg>
					<seg id="b.1CO.13.8" type="verse">
						lḥnant ur-dars ttmi. ra-d-yašk yan-uzmz ġ-ur-ra-yili ma-ittinin s-mad-as-imala rbbi, ula illa ma-isawaln s-iwaliwn iġribn, ula illa ma-iṭṭafn tawassna. 
					</seg>
					<seg id="b.1CO.13.9" type="verse">
						ašku tḥudda-twassna lli-darnnġ-illan, iḥudda mad-aġ-imala rbbi. 
					</seg>
					<seg id="b.1CO.13.10" type="verse">
						walaynni iġ-d-yuška ma-ur-dar ttmi, ra-issitti ma-iḥuddan. 
					</seg>
					<seg id="b.1CO.13.11" type="verse">
						ġakud lliġ giġ aḥšmi ar-sawalġ zund aḥšmi ar-ssḥssuġ zund aḥšmi ar-swingimġ zund aḥšmi, walaynni lliġ wrriġ giġ argaz flġ-n tiġawsiwin n-iḥšmay. 
					</seg>
					<seg id="b.1CO.13.12" type="verse">
						ašku kullu mayd nẓrra ġilad, iga zund iġ-a-ntmnad ġ-lmri illasn, imma ġ-uzmz-an ra-nẓr udm s-uwdm. ssnġ ġilad imikk, imma ġ-uzmz-an rad-issanġ kullu ġmklli-yyi-issn rbbi. 
					</seg>
					<seg id="b.1CO.13.13" type="verse">
						imma ġilad, iqama-sul liman d-rrja d-lḥnant, ntni s-kraḍ, walaynni tamzwarut gisn a-stt-igan d-lḥnant. 
					</seg>
				</div>
				<div id="b.1CO.14" type="chapter">
					<seg id="b.1CO.14.1" type="verse">
						skarat kullu s-lḥnant, tirim bahra ad-awn-ilint-twafkiw n-rruḥ lqudus, s-uggʷar a-ttinim s-mad-awn-imala rbbi. 
					</seg>
					<seg id="b.1CO.14.2" type="verse">
						yan isawaln s-iwaliwn iġribn, rbbi ayn-d-a-isawal urd mddn, ašku ur-ssinn mddn lmɛna n-iwaliwn-ns. ntta s-tḥkimt n-rruḥ lqudus a-s-a-isawal f-ma-intln. 
					</seg>
					<seg id="b.1CO.14.3" type="verse">
						imma yan ittinin s-mad-as-imala rbbi ar-isawal i-mddn baš a-tn-itɛawan ntni, ar-tn-izzɛam ar-issfjjij ulawn-nsn. 
					</seg>
					<seg id="b.1CO.14.4" type="verse">
						yan isawaln s-iwaliwn iġribn, ar-issdus ġir ih̬f-ns, imma yan ittinin s-mad-as-imala rbbi ar-issdus aytmatn n-umnaggar kullutn. 
					</seg>
					<seg id="b.1CO.14.5" type="verse">
						riġ a-kullu-tsawalm s-iwaliwn iġribn, walaynni riġ uggʷar a-ttinim s-mad-awn-imala rbbi. yan ittinin s-mad-as-imala rbbi yugʷr yan isawaln s-iwaliwn iġribn iġ-ur-illi ma-iẓḍarn a-issbayyn lmɛna n-iwaliwn-an baš a-issdus aytmatn n-umnaggar. 
					</seg>
					<seg id="b.1CO.14.6" type="verse">
						way-aytma, mal-lfaytt a-ra-yili iġ-n-darun-uškiġ ar-sawalġ ġir s-iwaliwn iġribn? lfaytt ur-ra-tili abla iġ-awn-in-sslkmġ kra n-wawal zġ-rbbi nġd kra n-twassna nġd kra-yyi-imla rbbi nġd kra n-ulmmud. 
					</seg>
					<seg id="b.1CO.14.7" type="verse">
						ẓrat taɛuwwatt ula rribab, urd bnadm ad-gan, walaynni iġ-ur-ngaddan ma-ra-yissan ma-iqṣad-uɛuwwad ula bu-rribab? 
					</seg>
					<seg id="b.1CO.14.8" type="verse">
						ula nnffar, iġ-ur-inm-wawal-ns ma-ra-inkr iskr f-imiġ? 
					</seg>
					<seg id="b.1CO.14.9" type="verse">
						ula kunni, ma-ra-ifhm ma-ttinim iġ-a-tsawalm s-iwaliwn iġribn? iġ-ur-a-ttban lmɛna n-ma-ttinim, ar-tsawalm ġir ġ-lhawa. 
					</seg>
					<seg id="b.1CO.14.10" type="verse">
						nssn is-ggutn iwaliwn lli-s-a-sawaln mddn ġ-tmizar n-ddunit kullutnt. kraygatt awal iṭṭaf kra l-lmɛna, 
					</seg>
					<seg id="b.1CO.14.11" type="verse">
						walaynni yan sri isawaln, rad-dars-gġ abrrani iġ-ur-ssinġ lmɛna n-ma-ittini, ig dari abrrani ula ntta. 
					</seg>
					<seg id="b.1CO.14.12" type="verse">
						imma kunni, ssnġ is-a-bahra-ttirim tiġawsiwin n-rruḥ lqudus, walaynni iriyat s-uggʷar a-tskarm f-ma-ra-issdus amnaggar n-aytmatn. 
					</seg>
					<seg id="b.1CO.14.13" type="verse">
						mayad a-f-illa f-kud yan isawaln s-iwaliwn iġribn a-iḍalb rbbi ad-as-issbayyn lmɛna-nsn. 
					</seg>
					<seg id="b.1CO.14.14" type="verse">
						iġ-a-tẓallaġ s-iwaliwn iġribn, hati ul-inu a-itẓallan imma lɛaql-inu ur-as-illi yat. 
					</seg>
					<seg id="b.1CO.14.15" type="verse">
						ma-rad-skarġ? rad-tẓallaġ zġ-uwl-inu, ẓẓallġ ula s-lɛaql-inu. rad-tasiġ amarg zġ-uwl-inu, asiġ amarg ula s-lɛaql-inu. 
					</seg>
					<seg id="b.1CO.14.16" type="verse">
						walaynni iġ-a-ttškart rbbi ġir zġ-uwl-nnk isfld-ak yan ur-issinn ma-illan, mamnk ra-yiẓḍar a-yini «amin» iġ-ur-issin ma-f-a-ttškart rbbi? 
					</seg>
					<seg id="b.1CO.14.17" type="verse">
						wah̬h̬a tfulki-tẓallit-nnk ur-srs-tɛawnt ġwalli yaḍni. 
					</seg>
					<seg id="b.1CO.14.18" type="verse">
						imma nkki škrġ-t i-rbbi, ar-sawalġ s-iwaliwn iġribn uggʷar-nnun kullukn. 
					</seg>
					<seg id="b.1CO.14.19" type="verse">
						walaynni yuf dari ad-iniġ smmus iwaliwn s-lɛaql-inu ġ-umnaggar baš ad-sslmadġ wiyyaḍ, uggʷar n-mraw id-walf n-iwaliwn iġribn. 
					</seg>
					<seg id="b.1CO.14.20" type="verse">
						way-aytma, a-ur-tswingimm zund tarwa mẓẓinin. illa fllawn a-tmẓẓim ġ-ma-yʷh̬šnn, walaynni imġurat ġ-lɛaql-nnun. 
					</seg>
					<seg id="b.1CO.14.21" type="verse">
						ityara ġ-warra n-rbbi: «f-imi n-ayt-iwaliwn iġribn ula f-infurn n-ibrraniyn a-f-rad-sawlġ s-mddn-inu, walaynni ur-ra-sri-sfldn. ġmkad a-s-inna sidi rbbi.» 
					</seg>
					<seg id="b.1CO.14.22" type="verse">
						mayad a-f-nssn iwaliwn iġribn ur-gin tamatart i-willi umnnin, walaynni gan tamatart i-willi dar idrus liman. imma aynna imla rbbi a-t-ittini yan i-wiyyaḍ, ra-ig tamatart i-willi umnnin, urd willi dar idrus liman. 
					</seg>
					<seg id="b.1CO.14.23" type="verse">
						walaynni iġ-munn ayt-umnaggar kullutn ar-kullu-sawaln s-iwaliwn iġribn, ma-ra-ijru? iġ-n-kšmn kra n-mddn ur-ssinn ma-illan nġd kra n-mddn dar idrus liman, rad-inin «kra n-rruḥ a-gigun-illan.» 
					</seg>
					<seg id="b.1CO.14.24" type="verse">
						walaynni iġ-a-kullu-ttinim s-mad-awn-in-imala rbbi, iġ-n-ikšm kra n-yan dar idrus liman nġd kra n-yan ur-issinn ma-illan, ra-issḥssu s-ddnub-ns yissan is-fllas-illa lḥukm, 
					</seg>
					<seg id="b.1CO.14.25" type="verse">
						iban kullu ma-intln ġ-uwl-ns. ra-iḍr s-wakal yalġ rbbi yini «s-ṣṣaḥt illa rbbi ġ-wammas-nnun.» 
					</seg>
					<seg id="b.1CO.14.26" type="verse">
						ma-ra-nskar ay-aytma? ġakud nna-tmunm i-ngratun kud yan ra-dars-tili kra n-talġat nġd kra n-ulmmud nġd kra-yas-issbayyn rbbi nġd kra n-iwaliwn iġribn nġd lmɛna n-iwaliwn iġribn. kullu ma-tskarm, illa fllawn a-srs-tssdusm ayt-umnaggar. 
					</seg>
					<seg id="b.1CO.14.27" type="verse">
						iġ-illa ma-iran a-isawl s-iwaliwn iġribn, ih̬ṣṣa a-ur-sawaln uggʷar n-sin mddn nġd kraḍ, kud yan s-twala-ns. ih̬ṣṣa yan a-issbayyan lmɛna n-iwaliwn-nsn. 
					</seg>
					<seg id="b.1CO.14.28" type="verse">
						walaynni iġ-ur-illi ma-iẓḍarn a-issbayyn lmɛna, illa fllasn ad-fssan ġ-wammas n-umnaggar isawl kud yan s-ih̬f-ns ula s-rbbi. 
					</seg>
					<seg id="b.1CO.14.29" type="verse">
						adjat sin mddn nġd kraḍ a-ttinin s-mad-asn-imala rbbi, ar-tuzzann wiyyaḍ awal-nsn. 
					</seg>
					<seg id="b.1CO.14.30" type="verse">
						walaynni iġ-issbayyn rbbi kra yaḍni i-yan igawrn ġin, illa f-walli isawaln a-ifssa. 
					</seg>
					<seg id="b.1CO.14.31" type="verse">
						ašku tẓḍarm a-kullu-ttinim mad-awn-imala rbbi yan s-yan baš ad-kullu-tlmdm tzɛmm. 
					</seg>
					<seg id="b.1CO.14.32" type="verse">
						imma wanna ittinin s-mad-as-imala rbbi, illa fllas a-itnbaḍ ġ-rruḥ-ns. 
					</seg>
					<seg id="b.1CO.14.33" type="verse">
						ašku rbbi ur-igi bu-iruwwayn. bu-sslamt a-iga. 
					</seg>
					<seg id="b.1CO.14.34" type="verse">
						illa f-tmġarin ad-tfssant ġ-darun ġmklli tfssant ġ-kullu imnaggarn n-imẓlayn. ur-asnt-ityawfka ad-sawalnt. ġmklli ittini ššrɛ n-musa, ur-izri a-ttḥkamnt f-wiyyaḍ. 
					</seg>
					<seg id="b.1CO.14.35" type="verse">
						iġ-rant ad-issannt kra, illa fllasnt ad-sqsant irgazn-nsnt ġ-tgmmi. iġ-tsawl-tmġart ġ-wammas n-umnaggar, han lɛib ayn tskr. 
					</seg>
					<seg id="b.1CO.14.36" type="verse">
						ma-tnnam? izd darun a-zġ-d-yuška-wawal n-rbbi? izd kunni waḥdukn ka-t-issnn? 
					</seg>
					<seg id="b.1CO.14.37" type="verse">
						wanna gigun ittinin is-a-yas-imala rbbi awal nġd tlla-dars-tḥkimt n-rruḥ lqudus, iqqan-t-id a-yini izd luṣit n-siditnnġ ayd-awn-in-uriġ. 
					</seg>
					<seg id="b.1CO.14.38" type="verse">
						iġ-ur-iqbil mayad, ur-ityawqbal ntta. 
					</seg>
					<seg id="b.1CO.14.39" type="verse">
						imma ġilad ay-aytma, iriyat bahra a-ttinim s-mad-awn-imala rbbi. a-ur-tḥṣarm yan isawaln s-iwaliwn iġribn, 
					</seg>
					<seg id="b.1CO.14.40" type="verse">
						walaynni skarat kullu ġmklli-d-iqqann s-tnbaṭṭ izgan. 
					</seg>
				</div>
				<div id="b.1CO.15" type="chapter">
					<seg id="b.1CO.15.1" type="verse">
						way-aytma, riġ ad-awn-d-ssktiġ lh̬bar ifulkin lli-s-awn-in-tbrraḥġ. tsfldm srs tzgam gis 
					</seg>
					<seg id="b.1CO.15.2" type="verse">
						tnjmm f-ssibt-ns iġ-sul-tġwim ġ-wawal n-tbrraḥt-inu. han iġ-ur-igi ġmkan, han liman-nnun bla lfaytt. 
					</seg>
					<seg id="b.1CO.15.3" type="verse">
						ašku awal ihiyyan lli-yyi-d-ilkmn, sslkmġ-awn-t-in ula kunni, iniġ-awn is-immut lmasiḥ a-yasi ddnub-nnġ ġmklli ityaran ġ-warratn n-rbbi. 
					</seg>
					<seg id="b.1CO.15.4" type="verse">
						ityawmḍal, ityalal ġ-wis kraḍ-uwssan ġmklli ityaran. 
					</seg>
					<seg id="b.1CO.15.5" type="verse">
						iban-d ġakudan i-bṭrus iban-d ilmma i-irqqasn s-sin d-mraw. 
					</seg>
					<seg id="b.1CO.15.6" type="verse">
						iban-d ilmma i-uggʷar n-smmus id-miyya zġ-aytmatn ġ-yat-twal. iggut gisn mad-sul-isuln walaynni kra immut. 
					</seg>
					<seg id="b.1CO.15.7" type="verse">
						iban-d ilmma i-yaɛqub, iban-d ilmma i-irqqasn kullutn. 
					</seg>
					<seg id="b.1CO.15.8" type="verse">
						ġ-isiggʷra iban-iyi-d ula nkki zund iġ-giġ yan iluln bla azmz-ns. 
					</seg>
					<seg id="b.1CO.15.9" type="verse">
						nkki mẓẓiġ ġ-irqqasn. ur-akkʷ-sthllaġ ad-iyi-ttinin arqqas, ašku kkiġ-ttin ar-ssrfufunġ amnaggar n-rbbi. 
					</seg>
					<seg id="b.1CO.15.10" type="verse">
						walaynni rbbi iskr-iyi afulki ifk-iyi ad-gġ mad-giġ ġilad. urd bla lfaytt ad-iyi-iskr afulki, ašku wrriġ ar-th̬damġ uggʷar n-kullu wiyyaḍ, wah̬h̬a urd nkki a-t-iskarn walaynni lbaraka n-rbbi lli-dari-illan. 
					</seg>
					<seg id="b.1CO.15.11" type="verse">
						zund nkki zund ntni, ġmkad a-s-a-ntbrraḥ, ġmkad a-s-tumnm. 
					</seg>
					<seg id="b.1CO.15.12" type="verse">
						«inkr-d lmasiḥ zġ-lmut.» ġmkad a-iga-wawal n-tbrraḥt-nnġ. imma kunni, mamnk a-ra-yiri kra gigun a-ittini «ġwilli mmutnin ur-ẓḍarn ad-d-nkrn»? 
					</seg>
					<seg id="b.1CO.15.13" type="verse">
						iġ-ur-iẓḍar bnadm ad-d-inkr zġ-lmut, ur-d-akkʷ-inkir lmasiḥ. 
					</seg>
					<seg id="b.1CO.15.14" type="verse">
						walaynni iġ-ur-d-inkir lmasiḥ, ur-illi ma-f-a-ntbrraḥ ula illa ma-s-a-ttamnm. 
					</seg>
					<seg id="b.1CO.15.15" type="verse">
						iġ-ur-a-nkkrn ġwilli mmutnin, ur-akkʷ-issnkir rbbi lmasiḥ. iġ-ur-a-nkkrn ġwilli mmutnin, ha-yaġ ar-nsskirkis f-rbbi, ašku ar-nttini issnkr-t-id. 
					</seg>
					<seg id="b.1CO.15.16" type="verse">
						iġ-ur-iẓḍar bnadm a-d-inkr zġ-lmut, ur-d-inkir lmasiḥ. 
					</seg>
					<seg id="b.1CO.15.17" type="verse">
						walaynni iġ-ur-d-inkir lmasiḥ, hatin tumnm bla lfaytt, tilim sul ġ-ddu lḥukm n-ddnub-nnun. 
					</seg>
					<seg id="b.1CO.15.18" type="verse">
						iġ-ur-d-inkir lmasiḥ, tthlkn kullu willi srs umnnin mmtn. 
					</seg>
					<seg id="b.1CO.15.19" type="verse">
						mrad is-iḥudda rrja-nnġ ġ-lmasiḥ ġir i-tudrt-ad, nkkʷni a-ra-d-qqann imṭṭawn uggʷar n-kullu mddn. 
					</seg>
					<seg id="b.1CO.15.20" type="verse">
						walaynni s-lḥqq inkr-d lmasiḥ zġ-lmut ig amnzu ġ-willi ṭṭasnin. 
					</seg>
					<seg id="b.1CO.15.21" type="verse">
						f-ssibt n-yan-urgaz a-s-tlla lmut. imma ġilad f-ssibt n-yan-urgaz yaḍni a-s-tlla-tnkra zġ-lmut. 
					</seg>
					<seg id="b.1CO.15.22" type="verse">
						rad-kullu-nmmt f-ssibt n-ma-iskr adam, rad-kullu-nnkr f-ssibt n-ma-iskr lmasiḥ. 
					</seg>
					<seg id="b.1CO.15.23" type="verse">
						ra-d-inkr kraygatt yan s-twala-ns. lmasiḥ a-izwarn ig amnzu. tigira-ns rad-nkrn ġwilli ganin wins ġakud nna-d-iwrri s-ddunit-ad, 
					</seg>
					<seg id="b.1CO.15.24" type="verse">
						iruḥ-d ilmma isiggʷra, ihlk lmasiḥ kullu larwaḥ ula ssulṭat ula lquwwat n-ignwan irar-d tagldit i-rbbi babas. 
					</seg>
					<seg id="b.1CO.15.25" type="verse">
						ra-iḥkam lmasiḥ ard ig rbbi kullu inuwwašn-ns ġ-ddu iḍarn-ns. 
					</seg>
					<seg id="b.1CO.15.26" type="verse">
						anuwwaš amggʷaru lli-ra-ihlk a-t-igan d-lmut. 
					</seg>
					<seg id="b.1CO.15.27" type="verse">
						ašku ityara: «irur-d kullu ma-illan ġ-ddu iḍarn-ns.» nssn is-ur-ra-yili rbbi ġ-ddu iḍarn-ns, walaynni rbbi a-ra-irar kullu ma-illan ġ-ddu iḍarn l-lmasiḥ. 
					</seg>
					<seg id="b.1CO.15.28" type="verse">
						ġakud lliġ ra-yili kullu ġ-ddu l-lḥukm n-yus n-rbbi, ra-ifk ih̬f-ns ġ-ddu lḥukm n-walli-d-irurn kullu ma-illan ġ-ddu lḥukm-ns. ġmkad a-s-ra-iḥkam rbbi f-kullu ma-illan. 
					</seg>
					<seg id="b.1CO.15.29" type="verse">
						walaynni iġ-ur-rad-d-nkrn ġwilli mmutnin, mah̬ aylliġ a-ttirin kra n-mddn ad-ddmn s-udum n-waman i-willi-asn-mmutnin? mal-lfaytt a-rad-asn-yili ġ-udum-an iġ-ur-rad-d-nkrn zġ-lmut? 
					</seg>
					<seg id="b.1CO.15.30" type="verse">
						ula nkkʷni, mah̬ aylliġ a-nttiri a-bdda-nskar f-lmut? 
					</seg>
					<seg id="b.1CO.15.31" type="verse">
						way-aytma, ar-n-tmnaggarġ d-lmut kraygatt ass. nniġ-awn-t ašku tɛzzam dari bahra ġ-tamunt l-lmasiḥ yasuɛ siditnnġ. 
					</seg>
					<seg id="b.1CO.15.32" type="verse">
						walaynni ma-rad-iyi-yili iġ-mmaġġ d-luḥuš ġ-tmdint n-afsus ġir baš ad-rḍuġ ih̬f-inu? iġ-ur-rad-nkrn ġwilli mmutnin ra-yaf a-nskar ġmklli ttinin mddn: «a-nšš nsu ġassad ašku azkka tlla lmut.» 
					</seg>
					<seg id="b.1CO.15.33" type="verse">
						ad-ur-tjlum ih̬f-nnun. «gar tamunt a-iẓẓriẓn ul izddign.» 
					</seg>
					<seg id="b.1CO.15.34" type="verse">
						wrryad-d s-uġaras inmn, tanfm i-kullu ma-igan ddnub. han illa gigun ma-ur-akkʷ-issinn rbbi. is-kʷn-ur-bahra-iššḥššim ġayan? 
					</seg>
					<seg id="b.1CO.15.35" type="verse">
						walaynni ra-yyi-isqsa kra n-yan: «mamnk a-rad-nkrn ġwilli mmutnin? mamnk a-ra-tg ddat lli-s-rad-nkrn?» 
					</seg>
					<seg id="b.1CO.15.36" type="verse">
						walaynni is-ur-teṭṭaft lɛaql? amud nna-tluḥt ur-ra-d-inkr iġ-ur-yad-immut. 
					</seg>
					<seg id="b.1CO.15.37" type="verse">
						urd agʷlas a-n-tluḥt ġ-wakal, walaynni ġir yan-waqqa imẓẓin n-irdn nġd win kra n-imndi yaḍni. 
					</seg>
					<seg id="b.1CO.15.38" type="verse">
						walaynni rad-as-ifk rbbi ddat lli-iqṣad ntta, ifk i-kraygatt amud ddat lli-as-igan. 
					</seg>
					<seg id="b.1CO.15.39" type="verse">
						ašku tifiyi urd-yat a-tga. tlla-tfiyi n-bnadm tili tin lbhaym tili tin igḍaḍ tili ula tin islman. 
					</seg>
					<seg id="b.1CO.15.40" type="verse">
						illa ma-izdġn ġ-ignwan, yili ma-izdġn f-wakal. illa-ufulki n-ma-izdġn ġ-ignwan, yili-ufulki n-ma-izdġn f-wakal. 
					</seg>
					<seg id="b.1CO.15.41" type="verse">
						yili-ufulki n-tafukt yili-ufulki n-wayyur yili-ufulki n-itran, iẓli-ula-ufulki n-itri f-itri. 
					</seg>
					<seg id="b.1CO.15.42" type="verse">
						ġmkad a-ra-tg-tnkra n-willi mmutnin. tmmut ddat lli-iḍrn ġ-wakal, walaynni ur-ra-sar-tmmt ddat lli-ra-d-inkr. 
					</seg>
					<seg id="b.1CO.15.43" type="verse">
						ttyawmḍal th̬sr, tnkr-d tfulki. ttyawmḍal tḍɛf, tnkr-d s-lquwwa. 
					</seg>
					<seg id="b.1CO.15.44" type="verse">
						ttyawmḍal ddat n-ddunit-ad, tnkr-d tg ddat n-ignna. nssn is-tlla ddat n-ddunit-ad tili ula tin-ignna. 
					</seg>
					<seg id="b.1CO.15.45" type="verse">
						ġmkad a-ityaran ġ-warra n-rbbi: «argaz amzwaru adam iwrri iga yal-lh̬lq iddrn.» imma adam amggʷaru iga yan-rruḥ issddrn. 
					</seg>
					<seg id="b.1CO.15.46" type="verse">
						urd bab n-rruḥ a-d-izwarn walaynni bab n-ddat n-ddunit-ad, iggʷru-as-d ilmma bab n-rruḥ. 
					</seg>
					<seg id="b.1CO.15.47" type="verse">
						argaz amzwaru ityawskar zġ-idqqi, ig win-wakal. imma argaz wis sin iga zġ-ignna. 
					</seg>
					<seg id="b.1CO.15.48" type="verse">
						zund win-wakal ad-gan ayt-wakal, walaynni zund win-ignna ad-gan ayt-ignna. 
					</seg>
					<seg id="b.1CO.15.49" type="verse">
						ġilad nga zund win-wakal, tigira ra-ng zund win-ignna. 
					</seg>
					<seg id="b.1CO.15.50" type="verse">
						riġ ad-awn-iniġ ay-aytma, ur-tẓḍar ddat n-tfiyi d-idammn a-twrt tagldit n-rbbi, ula iẓḍar ma-igan win lmut a-iwrt ma-rad-bdda-iddr. 
					</seg>
					<seg id="b.1CO.15.51" type="verse">
						rad-awn-iniġ kra intln. ur-rad-kullu-nmmt, walaynni rad-aġ-kullu-ibddl rbbi, ḥayna ġ-nnffar iggʷran, ur-ta-tmmussi tiṭ. ašku ra-ittut nnffar nkrn-d ġwilli mmutnin f-ad-ddrn s-tudrt idumn. ġakudan rad-aġ-ibddl. 
					</seg>
					<seg id="b.1CO.15.53" type="verse">
						ašku iqqan-d ddat-ad itrkamn a-ttyawbddal s-ma-rad-bdda-idum, iqqan-d ddat-ad itmtatn a-ttyawbddal s-ma-rad-bdda-iddr. 
					</seg>
					<seg id="b.1CO.15.54" type="verse">
						ġakudan ġ-iwrri idum ma-itrkamn iddr ma-itmtatn, ra-yili ma-ityaran ġ-warra n-rbbi: «nnra lmut, ur-sul-fllannġ-tlli.» «wa-lmut, ma-tnrit? wa-lmut, ma-sul-issiwid-usaqs-nnm?» 
					</seg>
					<seg id="b.1CO.15.56" type="verse">
						asaqs l-lmut a-t-igan d-ddnub. imma tawda n-ddnub a-stt-iskrn d-ššrɛ. 
					</seg>
					<seg id="b.1CO.15.57" type="verse">
						walaynni ar-bahra-ntalġ rbbi ašku ifka-yaġ a-nnru kullu mayan f-uwdm n-siditnnġ yasuɛ lmasiḥ. 
					</seg>
					<seg id="b.1CO.15.58" type="verse">
						way-aytma ɛzzanin, mayad a-f-rad-awn-iniġ: dusat tzgam ar-bdda-ttlhum s-twuri n-siditnnġ, tissanm is-urd bla lfaytt a-s-a-ttnhatafm s-ism n-siditnnġ. 
					</seg>
				</div>
				<div id="b.1CO.16" type="chapter">
					<seg id="b.1CO.16.1" type="verse">
						imma lmɛawnt lli-ra-taznm i-imẓlayn n-rbbi ġ-urušalim, illa fllawn a-tskarm ġmklli uṣṣaġ imnaggarn ġ-tmazirt n-galaṭiyya. 
					</seg>
					<seg id="b.1CO.16.2" type="verse">
						kraygatt ass l-lḥdd illa f-kud yan gigun a-issitti kra ġ-ma-yumẓ ġ-tġrad-ns, unšk nna-mi-iẓḍar, iḥḍu-t, baš a-ur-ih̬ṣṣa a-tssmunm iqaridn ġakud nna-n-darun-uškiġ. 
					</seg>
					<seg id="b.1CO.16.3" type="verse">
						lliġ-n-ruḥġ rad-fkġ tibratin n-twassna i-willi tstim, aznġ-tn a-n-awin tawafka-nnun s-urušalim. 
					</seg>
					<seg id="b.1CO.16.4" type="verse">
						iġ-iyi-d-iqqan ula nkki, ra-n-didsn-munġ. 
					</seg>
					<seg id="b.1CO.16.5" type="verse">
						ra-n-darun-aškġ lliġ kkiġ tamazirt n-makiduniyya, ašku makiduniyya a-rad-kġ zwar. 
					</seg>
					<seg id="b.1CO.16.6" type="verse">
						riġ a-n-darun-gawrġ, ḥaqqan ra-n-darun-zzriġ tagrst, tɛawnm-iyi ilmma ad-kmmlġ f-umuddu-nu s-innas rad-ftuġ tigira. 
					</seg>
					<seg id="b.1CO.16.7" type="verse">
						ur-riġ a-n-darun-zzriġ ġir kra n-uwssan drusnin ġilad, walaynni riġ a-n-darun-gawrġ kigan iġ-ira rbbi. 
					</seg>
					<seg id="b.1CO.16.8" type="verse">
						mayan a-f-rad-qamaġ ġ-afsus ard izri lɛid n-win smmus id-mraw, 
					</seg>
					<seg id="b.1CO.16.9" type="verse">
						ašku rbbi irẓm ġ-lgddam-inu yan-imi yusɛan ad-skarġ tawuri ihiyyan wah̬h̬a-nnit ggutn ġwilli-aġ-tḍaḍḍanin. 
					</seg>
					<seg id="b.1CO.16.10" type="verse">
						iġ-n-yuška timutaws, awiyat-stt gis f-a-ur-iḥšm ġ-darun, ašku tawuri n-siditnnġ a-iskar ula ntta zund nkki. 
					</seg>
					<seg id="b.1CO.16.11" type="verse">
						a-t-ur-iḥgr yan, walaynni ɛawnat-t a-ikmml f-umuddu-ns s-sslamt baš a-d-iwrri s-dari. ašku ha-yyi ar-srs-tqlġ ntta d-aytmatn yaḍni. 
					</seg>
					<seg id="b.1CO.16.12" type="verse">
						imma gʷmatnnġ abullus, sawlġ-as s-lmɛqul nniġ-as ra-ifulki a-n-imun d-aytmatn yaḍni s-darun, walaynni ur-akkʷ-iri a-n-yašk ġilad. ra-n-darun-yašk ġakud nna-yufa. 
					</seg>
					<seg id="b.1CO.16.13" type="verse">
						ḍufat tzgam ġ-uġaras l-lmasiḥ, tzɛmm tdusm. 
					</seg>
					<seg id="b.1CO.16.14" type="verse">
						kullu ma-tskarm, skarat-t s-lḥnant. 
					</seg>
					<seg id="b.1CO.16.15" type="verse">
						way-aytma, tssnm izd stifanas d-ayt-tgmmi-ns a-izwarn is-umẓn aġaras l-lmasiḥ ġ-tmazirt n-ah̬aya, fkn ih̬fawn-nsn ad-th̬damn i-imẓlayn l-lmasiḥ. 
					</seg>
					<seg id="b.1CO.16.16" type="verse">
						ḍalbġ-kʷn ġilad a-tsflidm s-mddn zund ġwid ula kullu wanna ith̬damn ar-itnhataf didnnġ f-twuri-ad. 
					</seg>
					<seg id="b.1CO.16.17" type="verse">
						frḥġ ġilad ġ-d-yuška stifanas d-furtunatus d-ah̬aykus ašku ɛmmrn adġar-nnun lli-dari-ih̬wan, 
					</seg>
					<seg id="b.1CO.16.18" type="verse">
						ssfjjijn ul-inu ula nkki ġmklli ssfjjijn winnun. tuqqarat mddn zund ġwid. 
					</seg>
					<seg id="b.1CO.16.19" type="verse">
						ar-n-fllawn-tsllamn imnaggarn n-aytmatn ġ-tmazirt n-asiyya. ar-n-bahra-fllawn-itsllam akila d-briskilla s-ism n-siditnnġ, ntni d-umnaggar lli-itmunun ġ-tgmmi-nsn. 
					</seg>
					<seg id="b.1CO.16.20" type="verse">
						ar-n-fllawn-tsllamn aytmatn kullutn. nsallamat i-ngratun s-unsallam n-tagʷmat. 
					</seg>
					<seg id="b.1CO.16.21" type="verse">
						nkki bulus, s-ufus-inu a-s-awn-in-uriġ sslam-ad. 
					</seg>
					<seg id="b.1CO.16.22" type="verse">
						a-ittut lḥukm n-rbbi f-wanna ur-ittirin siditnnġ. ‹maranata›. (ašk-id a-siditnnġ.) 
					</seg>
					<seg id="b.1CO.16.23" type="verse">
						ad-awn-tili lbaraka n-siditnnġ yasuɛ lmasiḥ. 
					</seg>
					<seg id="b.1CO.16.24" type="verse">
						ar-kʷn-bahra-ttiriġ kullukn ġ-tamunt l-lmasiḥ yasuɛ. 
					</seg>
				</div>
			</div>
			<div id="b.2CO" type="book">
				<div id="b.2CO.1" type="chapter">
					<seg id="b.2CO.1.1" type="verse">
						zġ-bulus arqqas l-lmasiḥ yasuɛ ġmklli ira rbbi, d-zġ-gʷmatnnġ timutaws. i-umnaggar n-rbbi ġ-tmdint n-kurintus ula kullu imẓlayn n-rbbi ġ-tmazirt n-ah̬aya. 
					</seg>
					<seg id="b.2CO.1.2" type="verse">
						ad-awn-tili lbaraka d-sslamt zġ-rbbi babatnnġ ula siditnnġ yasuɛ lmasiḥ. 
					</seg>
					<seg id="b.2CO.1.3" type="verse">
						ar-bahra-ntalġ rbbi babas n-siditnnġ yasuɛ lmasiḥ, iga babatnnġ iḥnnan lli-bdda-issfjjijn ul-nnġ. 
					</seg>
					<seg id="b.2CO.1.4" type="verse">
						ar-aġ-itɛawan ġ-kullu tanukmut lli-fllannġ-izrayn, baš a-niẓḍar a-ntɛawan wiyyaḍ ġ-tnukmut nna-ġ-llan, s-lmɛawnt lli-s-aġ-itɛawan rbbi. 
					</seg>
					<seg id="b.2CO.1.5" type="verse">
						unšk lli-bahra-nkkat tammara f-ism l-lmasiḥ, a-yaġ-bahra-issfjjij rbbi ġ-tamunt l-lmasiḥ. 
					</seg>
					<seg id="b.2CO.1.6" type="verse">
						f-ssibt-nnun a-f-a-nzray ġ-tnukmut-ad baš a-ttfjjijm tnjmm, d-ssibt-nnun a-f-a-ntfjjij baš ad-daġ-ttfjjijm tdusm a-tṣbrm i-tmmara zund tammara-yad ġ-nlla nkkʷni. 
					</seg>
					<seg id="b.2CO.1.7" type="verse">
						nssn is-ra-tdusm tṣbrm, ašku iġ-a-tkkatm tammara zund nkkʷni ra-kʷn-issfjjij rbbi zund nkkʷni. 
					</seg>
					<seg id="b.2CO.1.8" type="verse">
						way-aytma, nra a-tissanm f-tnukmut lli-fllannġ-izrin ġ-tmazirt n-asiyya. tšqa bahra, tẓẓay fllannġ aylliġ nġal is-ur-akkʷ-nẓḍar a-sul-nddr, 
					</seg>
					<seg id="b.2CO.1.9" type="verse">
						nini lmut ayd-aġ-d-iqqann. walaynni yudja-yaġ rbbi a-nzzri tanukmut-an baš a-ur-yili rrja-nnġ ġ-ih̬f-nnġ walaynni ġ-rbbi lli-issnkarn ġwilli mmutnin. 
					</seg>
					<seg id="b.2CO.1.10" type="verse">
						ikkis-aġ-d ġakudan i-lmut išqan. hati rad-aġ-d-sul-zgis-itkkis. nttan a-ġ-n-nga rrja-nnġ baš ad-aġ-d-sul-zgis-itkkis. 
					</seg>
					<seg id="b.2CO.1.11" type="verse">
						illa fllawn ula kunni a-ttḍalabm rbbi f-ssibt-nnġ. ġmkad a-s-rad-aġ-ttɛawanm, igatn ġwilli tškarnin rbbi f-lbarakat lli-aġ-d-yakka f-ssibt n-tẓulla ggutnin. 
					</seg>
					<seg id="b.2CO.1.12" type="verse">
						nfrḥ ġilad ašku imla-yaġ-uwl-nnġ izd s-ufulki n-rbbi a-s-a-nskar d-kullu mddn s-nniyt iṣfan. ula kunni, ġmkan a-didun-nskr, urd ġir s-lɛaql n-bnadm walaynni s-lbaraka n-rbbi. 
					</seg>
					<seg id="b.2CO.1.13" type="verse">
						kullu mad-awn-in-ntara, ra-tiẓḍarm a-ti-tġrm tfhmm-t. 
					</seg>
					<seg id="b.2CO.1.14" type="verse">
						illa gis ma-ur-ta-tfhimm, walaynni nra a-kullu-tfhmm baš a-srnnġ-tfrḥm nfrḥ srun ġ-wass lli-ġ-ra-d-yašk siditnnġ yasuɛ. 
					</seg>
					<seg id="b.2CO.1.15" type="verse">
						nniġ d-ih̬f-inu ra-tfhmm. f-mayan a-f-skrġ f-a-d-darun-kġ-zwar baš a-didi-tfrḥm snat-twal. 
					</seg>
					<seg id="b.2CO.1.16" type="verse">
						skrġ f-a-kʷn-sliġ zriġ s-tmazirt n-makiduniyya, wrriġ-d ilmma s-darun zġ-makiduniyya, taznm-iyi s-tmazirt n-yudaya. 
					</seg>
					<seg id="b.2CO.1.17" type="verse">
						izd s-wawal ih̬wan a-s-awn-nniġ mayan? is-a-sawalġ zund yan iran a-irḍu ih̬f-ns, ar-ittini s-yat tunfust «iyah iyah, uhu uhu»? 
					</seg>
					<seg id="b.2CO.1.18" type="verse">
						walaynni ġmklli izga rbbi ġ-kullu ma-ittini, ġmkan a-didun-nskr ula nkkʷni. ur-akkʷ-nrur «iyah» a-ig «uhu». 
					</seg>
					<seg id="b.2CO.1.19" type="verse">
						ašku yasuɛ lmasiḥ yus n-rbbi lli-f-a-darun-ntbrraḥ nkki d-silwanus d-timutaws, ur-gis-illi «iyah uhu» walaynni «iyah» a-bdda-iga. 
					</seg>
					<seg id="b.2CO.1.20" type="verse">
						ašku ġunšk lli-gan iwaliwn lli-s-inna rbbi f-ma-ra-iskr ifulki, lmasiḥ a-tn-kullu-issuwfan. mayan a-f-a-nttini «amin» s-ism l-lmasiḥ ġakud nna-ntalġ rbbi. 
					</seg>
					<seg id="b.2CO.1.21" type="verse">
						hati rbbi ad-aġ-izzgan nkkʷni didun ġ-tamunt l-lmasiḥ, iẓli-aġ kullu, 
					</seg>
					<seg id="b.2CO.1.22" type="verse">
						iml-aġ is-nga wins, ig rruḥ-ns ġ-uwl-nnġ baš a-ig tamatart n-is-ra-issafu kullu maylli-s-aġ-inna. 
					</seg>
					<seg id="b.2CO.1.23" type="verse">
						rbbi issn ul-inu. issn mah̬ aylliġ ur-n-darun-uškiġ s-kurintus ġ-uwssan-an, ašku ur-riġ ad-awn-tt-ssṭiyyrġ. 
					</seg>
					<seg id="b.2CO.1.24" type="verse">
						ur-nri nkkʷni a-nḥkam ġ-liman-nnun, walaynni nra a-didun-ntmɛawan baš a-ttfraḥm, ašku nssn is-tzgam ġ-uġaras l-lmasiḥ. 
					</seg>
				</div>
				<div id="b.2CO.2" type="chapter">
					<seg id="b.2CO.2.1" type="verse">
						nniġ d-ih̬f-inu ġ-uwssan-an ur-ra-n-darun-aškġ ssṭiyyrġ-awn-tt-daġ. 
					</seg>
					<seg id="b.2CO.2.2" type="verse">
						ašku iġ-n-uškiġ ssṭiyyrġ-awn-tt, ma-ra-n-afġ ġ-darun a-yyi-issfrḥ abla kunni lli-mi-stt-ssṭiyyrġ? 
					</seg>
					<seg id="b.2CO.2.3" type="verse">
						mayan a-f-n-uriġ tabrat-an, ur-n-darun-uškiġ, ašku ur-riġ ad-iyi-darun-ṭiyyr kunni lli-f-illa a-yyi-tssfrḥm. ašku ssnġ iġ-frḥġ nkki ra-didi-kullu-tfrḥm. 
					</seg>
					<seg id="b.2CO.2.4" type="verse">
						walaynni s-imṭṭawn ggutnin a-s-awn-in-uriġ tabrat-an, ašku tqamam gigi, asiġ fllawn taġuft bahra. ur-awn-in-uriġ baš ad-awn-tt-ssṭiyyrġ s-uggʷar, walaynni uriġ-awn-in baš a-tissanm mnšk ad-dari-tɛzzam. 
					</seg>
					<seg id="b.2CO.2.5" type="verse">
						walaynni iġ-illa ma-stt-issṭiyyrn i-wayyaḍ, kunni a-mi-stt-issṭiyyr uggʷar n-mad-iyi-tt-issṭiyyr nkki. issṭiyyr-awn-tt kullukn s-imikk nġd s-kigan. ġmkan a-s-rad-iniġ ašku ur-riġ ad-iniġ f-urgaz-an uggʷar n-mad-as-igan. 
					</seg>
					<seg id="b.2CO.2.6" type="verse">
						walaynni twuda-t lɛqubit lli-fllas-yut ma-iggutn gigun. 
					</seg>
					<seg id="b.2CO.2.7" type="verse">
						yili fllawn ġilad ad-as-tṣamḥm tssfjjijm-t, a-ur-ti-tnru-tguḍi bahra. 
					</seg>
					<seg id="b.2CO.2.8" type="verse">
						ra-kʷn-ḍalbġ ad-as-tmlm is-a-t-sul-ttirim. 
					</seg>
					<seg id="b.2CO.2.9" type="verse">
						mayan a-f-awn-in-uriġ tabrat-an, baš a-kʷn-armġ, issanġ is-rad-bdda-tskarm s-wawal-inu. 
					</seg>
					<seg id="b.2CO.2.10" type="verse">
						wanna mi tṣamḥm f-kra iskr, hati ṣamḥġ-as ula nkki. d-aynna-f-ṣamḥġ nkki, iġ-nnit-ṣamḥġ f-kra, ssibt-nnun a-f-fllas-ṣamḥġ s-ism l-lmasiḥ, 
					</seg>
					<seg id="b.2CO.2.11" type="verse">
						baš a-ur-tt-fllannġ-izzri šiṭan, ašku nssn tillay-ns. 
					</seg>
					<seg id="b.2CO.2.12" type="verse">
						ġakud lliġ lkmġ tamdint n-truwwas, irẓm siditnnġ ġ-lgddam-inu yan-imi f-twuri l-lh̬bar ifulkin l-lmasiḥ. 
					</seg>
					<seg id="b.2CO.2.13" type="verse">
						walaynni ur-ihnna-uwl-inu, ašku ur-n-ufiġ gʷmatnnġ tiṭus. flġ ilmma mddn n-ġin, mudduġ s-makiduniyya. 
					</seg>
					<seg id="b.2CO.2.14" type="verse">
						ar-bahra-ntalġ rbbi lli-aġ-bdda-izggurun ġ-ukabar l-lmasiḥ lli-itnrun kullu ma-illan, ar-srnnġ-isslkam aḍu n-twassna-ns s-kraygatt mani. 
					</seg>
					<seg id="b.2CO.2.15" type="verse">
						ašku nga ġ-dar rbbi zund tujjut l-lmasiḥ ġ-gr kullu mddn, ġwilli njmnin ula ġwilli tyawhlaknin. 
					</seg>
					<seg id="b.2CO.2.16" type="verse">
						tg tujjut-an aḍu l-lmut i-willi tyawhlaknin, tg aḍu n-tudrt i-willi njmnin. walaynni is-illa ma-iẓḍarn i-twuri-ad ihiyyan? 
					</seg>
					<seg id="b.2CO.2.17" type="verse">
						ur-ngi nkkʷni zund ma-iggutn ar-tbrraḥn s-wawal n-rbbi ġir baš ad-srs-qqʷayn iqaridn. ašku nkkʷni s-nniyt n-uwl-nnġ a-s-a-nsawal s-ism l-lmasiḥ, nissan izd rbbi ad-aġ-yuznn ar-aġ-bdda-itmnad. 
					</seg>
				</div>
				<div id="b.2CO.3" type="chapter">
					<seg id="b.2CO.3.1" type="verse">
						lliġ nenna mayan is-nra-daġ a-nalġ ih̬f-nnġ baš a-didnnġ-tbiddm? is-nḥtajja tibratin n-twassna zġ-wiyyaḍ baš ad-aġ-tqblm kunni, nġd tibratin zġ-gigun baš ad-aġ-qbln wiyyaḍ, ġmklli ḥtajjan kra n-mddn? 
					</seg>
					<seg id="b.2CO.3.2" type="verse">
						walaynni kunni a-igan tabrat-nnġ, ttyara ġ-uwlawn-nnun baš a-stt-aqran kullu mddn issann mamnk a-nga. 
					</seg>
					<seg id="b.2CO.3.3" type="verse">
						hati iban gigun izd tabrat l-lmasiḥ a-tgam, yura-tt ntta s-ufus-nnġ, urd s-ṣṣmḥ walaynni s-rruḥ n-rbbi lli-iddrn, urd f-tilwaḥ n-uẓru walaynni f-tilwaḥ n-uwlawn n-bnadm. 
					</seg>
					<seg id="b.2CO.3.4" type="verse">
						nenna mayan ašku nssn is-aġ-iqbl rbbi f-ssibt l-lmasiḥ. 
					</seg>
					<seg id="b.2CO.3.5" type="verse">
						ur-a-nttini izd nkkʷni a-iẓḍarn a-nskr kra, walaynni rbbi iẓḍar a-t-iskr f-ufus-nnġ. 
					</seg>
					<seg id="b.2CO.3.6" type="verse">
						nttan ad-aġ-ifkan taẓḍḍart ma-s-a-nsslkam i-mddn lɛhd l-ljdid lli-d-yuškan s-tḥkimt n-rruḥ lqudus urd s-luṣiyat tyaranin. ašku luṣiyat tyaranin ar-di-tawint lmut, imma rruḥ lqudus ar-d-itawi tudrt. 
					</seg>
					<seg id="b.2CO.3.7" type="verse">
						imma lɛhd-an n-ššrɛ lli-d-itawin lmut, ġakud lliġ ityawnqaš f-tilwaḥ n-uẓru iban-d lmjd n-rbbi s-tifawt itjhhdn, aylliġ ur-ẓḍarn ayt-rbbi a-n-tmnadn ġ-uwdm n-musa, wah̬h̬a ur-tqama tifawt-an ġir yan imikk idrusn. 
					</seg>
					<seg id="b.2CO.3.8" type="verse">
						imma lɛhd-ad n-rruḥ lqudus, is-ur-rad-as-yili lmjd uggʷar n-mayan? 
					</seg>
					<seg id="b.2CO.3.9" type="verse">
						iġ-iggut lmjd i-lɛhd lli-s-a-thlakn mddn, ra-t-bahra-yagʷr lmjd i-lɛhd lli-s-a-tnjamn. 
					</seg>
					<seg id="b.2CO.3.10" type="verse">
						ašku maylli-d-ibann ġ-uwssan-an s-lmjd iggutn, ur-sul-as-illi lmjd, ašku tigira-ns a-d-iban ma-t-yugʷrn ġ-lmjd. 
					</seg>
					<seg id="b.2CO.3.11" type="verse">
						s-lmjd a-s-d-yuška maylli ur-iqaman, walaynni uggʷar l-lmjd-an a-ra-yili lmjd i-mayd rad-bdda-idum. 
					</seg>
					<seg id="b.2CO.3.12" type="verse">
						hati ar-ntzɛam bahra ġilad, ašku illa-yaġ rrja-yad iṣḥan. 
					</seg>
					<seg id="b.2CO.3.13" type="verse">
						ur-ngi zund musa lli-idln udm-ns baš a-t-ur-ẓrn ayt-rbbi lliġ a-gis-tlaḥ tifawt l-lmjd. 
					</seg>
					<seg id="b.2CO.3.14" type="verse">
						ntni qqurn ih̬fawn-nsn. sul s-ġassa tdl fllasn lmɛna l-lɛhd aqdim ġakud nna-t-aqran, ašku ġir lmasiḥ a-iẓḍarn a-issitti asddul. 
					</seg>
					<seg id="b.2CO.3.15" type="verse">
						wah̬h̬a da-aqran ššrɛ n-musa, sul iqama-usddul-an f-lɛaql-nsn, 
					</seg>
					<seg id="b.2CO.3.16" type="verse">
						walaynni yan yumnn s-siditnnġ ityattay-fllas-usddul. 
					</seg>
					<seg id="b.2CO.3.17" type="verse">
						hati siditnnġ iga rruḥ. d-wanna dar rruḥ n-siditnnġ, ityawfsay zġ-iskraf. 
					</seg>
					<seg id="b.2CO.3.18" type="verse">
						nkkʷni kullwaġ ar-ntmnad lmjd n-siditnnġ ġilad, ašku ityattay-fllannġ-usddul. d-siditnnġ lli-igan rruḥ ar-aġ-itbddal baš a-ng zund ntta, ar-aġ-itzayad lmjd f-lmjd. 
					</seg>
				</div>
				<div id="b.2CO.4" type="chapter">
					<seg id="b.2CO.4.1" type="verse">
						lliġ-aġ-ifka rbbi tawuri-ad ihiyyan s-rrḥmt-ns, ar-gis-ntzayad bla-da-ntrmay. 
					</seg>
					<seg id="b.2CO.4.2" type="verse">
						naggug zġ-kullu ma-igan lɛib intln iššḥššamn. ur-a-nzzray kra f-yan s-tkrkas ula-da-ntbddal awal n-rbbi s-lġʷšš, walaynni ar-bdda-nttini lḥqq i-kullu mddn ġ-lgddam n-rbbi, baš ad-issann ġ-uwl-nsn izd afulki a-nskar. 
					</seg>
					<seg id="b.2CO.4.3" type="verse">
						iġ-sul-idl lh̬bar-ad ifulkin, idl ġir f-willi sul tyawhlaknin. 
					</seg>
					<seg id="b.2CO.4.4" type="verse">
						ntni ur-uminn ašku iblis lli-iḥkamn ddunit-ad issbukḍ lɛaql-nsn a-ur-ẓrn tifawt l-lh̬bar l-lmjd l-lmasiḥ lli-igan ṣṣurt n-rbbi. 
					</seg>
					<seg id="b.2CO.4.5" type="verse">
						ašku urd f-ih̬f-nnġ a-f-a-ntbrraḥ, walaynni ar-ntbrraḥ f-yasuɛ lmasiḥ, ar-nmala is-iga ntta siditnnġ, ng nkkʷni ih̬ddamn-nnun s-ism l-lmasiḥ. 
					</seg>
					<seg id="b.2CO.4.6" type="verse">
						ašku rbbi lli-innan «ra-di-tisfiw tifawt zġ-wammas n-tillas,» nttan a-ifawn ġ-uwlawn-nnġ ġilad s-tifawt n-twassna l-lmjd-ns lli-d-ibann ġ-uwdm l-lmasiḥ. 
					</seg>
					<seg id="b.2CO.4.7" type="verse">
						imma lknz-ad, nusi-t ġ-tmkilin n-wakal, baš a-itban izd rbbi a-mi-tlla-tḥkimt-ad itjhhdn urd nkkʷni. 
					</seg>
					<seg id="b.2CO.4.8" type="verse">
						ar-aġ-di-ttkka-tnukmut kraygatt tasga walaynni ur-a-yaġ-ttamẓ. ar-bahra-ntduhdu walaynni ur-a-yaġ-tlaḥ rrja. 
					</seg>
					<seg id="b.2CO.4.9" type="verse">
						iggut mad-aġ-itkrhun walaynni illa-bdda mad-aġ-ittirin. ar-bahra-ntrfufun walaynni ur-a-nlkkm lhalak. 
					</seg>
					<seg id="b.2CO.4.10" type="verse">
						nusi-bdda lmut n-yasuɛ f-ddat-nnġ baš a-ttban ula tudrt n-yasuɛ ġ-ddat-nnġ. 
					</seg>
					<seg id="b.2CO.4.11" type="verse">
						ašku kullu maḥdd nsul ar-aġ-n-dḥayn mddn i-lmut f-ssibt n-yasuɛ, baš a-ttbayyan tudrt n-yasuɛ ġ-ddat-nnġ lli-itmtatn. 
					</seg>
					<seg id="b.2CO.4.12" type="verse">
						ġmkad a-s-a-ntmmaġ d-lmut baš a-teṭṭafm kunni tudrt. 
					</seg>
					<seg id="b.2CO.4.13" type="verse">
						ġmklli ityaran: «ha-yyi umnġ. mayan a-f-sawlġ.» ula nkkʷni illa darnnġ liman-ad ġ-uwlawn-nnġ, ar-nsawal ašku numn. 
					</seg>
					<seg id="b.2CO.4.14" type="verse">
						nssn mayad bahra: rbbi lli-d-issnkrn siditnnġ yasuɛ rad-aġ-issnkr ula nkkʷni d-yasuɛ, yawi-aġ didun s-dars. 
					</seg>
					<seg id="b.2CO.4.15" type="verse">
						kullu mayd ijrrun ġilad, ar-ijrru f-ssibt-nnun baš a-tzayd lbaraka n-rbbi ar-ttruḥ kigan d-mddn, igatn bahra ġwilli-ti-tškarnin ibayyn lmjd n-rbbi s-uggʷar. 
					</seg>
					<seg id="b.2CO.4.16" type="verse">
						mayan a-f-ur-akkʷ-a-ntrmay. wah̬h̬a da-ttḍɛaf ddat-nnġ, ar-itdus-uwl-nnġ ass f-wass. 
					</seg>
					<seg id="b.2CO.4.17" type="verse">
						ašku tanukmut-ad ifssusn ġ-a-nzray ussan-ad drusnin, rad-aġ-tggʷru s-lmjd idumn lli-bahra-yugʷrn kullu ġayad. 
					</seg>
					<seg id="b.2CO.4.18" type="verse">
						hati ur-a-stt-ntawi ġ-maylli nẓrra, walaynni ar-tt-ntawi ġ-maylli ur-a-iẓrra yan. ašku maylli nẓrra ur-ra-iqama, imma maylli ur-a-nẓrra rad-bdda-yili. 
					</seg>
				</div>
				<div id="b.2CO.5" type="chapter">
					<seg id="b.2CO.5.1" type="verse">
						nssn mayad, iġ-ttyawhlak-th̬iyyamt lli-igan ddat-nnġ n-ddunit-ad, rad-aġ-ifk rbbi yat-tzdġt ġ-ignna. rad-aġ-ifk yat-tgmmi lli-ur-ityawskarn s-ifassn n-bnadm, rad-bdda-tdum. 
					</seg>
					<seg id="b.2CO.5.2" type="verse">
						imma ġilad ġ-sul-nqama ġ-ddunit-ad ar-nnddr, nẓuẓḍ a-nls ddat-nnġ n-ignna. 
					</seg>
					<seg id="b.2CO.5.3" type="verse">
						ar-nttiri a-stt-nls a-ur-nqama bla tazdġt. 
					</seg>
					<seg id="b.2CO.5.4" type="verse">
						ašku maḥdd nqama ġ-th̬iyyamt-ad ar-nnddr s-taġuft. ur-nniġ is-nra a-nkkis tah̬iyyamt-ad, walaynni nra a-nls tazdġt yaḍni, baš a-nbddl ma-itmtatn s-ma-rad-bdda-iddr. 
					</seg>
					<seg id="b.2CO.5.5" type="verse">
						rbbi a-fllannġ-iqṣadn mayad, ifk-aġ rruḥ-ns baš a-nissan is-rad-aġ-issafu kullu maylli-s-aġ-inna. 
					</seg>
					<seg id="b.2CO.5.6" type="verse">
						ġmkad a-s-a-bdda-nzzɛam ulawn-nnġ, ašku nssn is-d-naggug zġ-siditnnġ ġilad ġ-sul-nzdġ ġ-ddat-ad. 
					</seg>
					<seg id="b.2CO.5.7" type="verse">
						imma nkkʷni ar-tt-ntawi ġ-maylli-s-numn, urd ġ-maylli nẓrra. 
					</seg>
					<seg id="b.2CO.5.8" type="verse">
						mayan ad-aġ-izzɛamn bahra. niri a-nfl ddat-ad, nruḥ dar siditnnġ. 
					</seg>
					<seg id="b.2CO.5.9" type="verse">
						walaynni iġ-nqama ġ-ddat-ad nġd iġ-tt-nfl, rad-bdda-nskar f-a-nrḍu siditnnġ. 
					</seg>
					<seg id="b.2CO.5.10" type="verse">
						ašku iqqan-aġ-d a-nbidd kullwaġ ġ-lgddam l-lmasiḥ a-fllannġ-iḥkam, irar i-kraygatt yan f-ma-iskr ġ-ddunit-ad, ig-iyt ma-ifulkin nġd ma-yʷh̬šnn. 
					</seg>
					<seg id="b.2CO.5.11" type="verse">
						nssn tiksaḍ n-sidi rbbi. mayan a-f-a-n-ntgga tiqqi-nnġ a-nssfham wiyyaḍ baš ad-amnn ula ntni. rbbi issn kullu ma-ginnġ-illan. swangmġ is-aġ-tssnm ula kunni ġ-uwlawn-nnun. 
					</seg>
					<seg id="b.2CO.5.12" type="verse">
						ur-a-ntalġ ih̬f-nnġ baš a-didnnġ-tbiddm, walaynni nmla-yawn kra ma-s-a-srnnġ-ttfraḥm ġ-dar mddn, trarm awal i-willi tfraḥnin s-uwdmawn urd s-ma-illan ġ-uwlawn. 
					</seg>
					<seg id="b.2CO.5.13" type="verse">
						iġ-tġalm is-nffuġ ih̬f-nnġ, f-rbbi a-f-t-nffuġ. walaynni iġ-nsawl s-lmɛqul, f-ssibt-nnun a-f-nsawl. 
					</seg>
					<seg id="b.2CO.5.14" type="verse">
						imma nkkʷni ar-aġ-tdḥay lḥnant l-lmasiḥ, ašku numn is-immut yan f-ssibt n-kullu mddn. mayan a-f-nssn is-kullu-dids-mmutn. 
					</seg>
					<seg id="b.2CO.5.15" type="verse">
						immut ntta f-ssibt n-kullu mddn baš ad-wrrin ġwilli ddrnin a-ur-sul-skarn f-ad-rḍun ih̬f-nsn walaynni ad-rḍun ġwalli immutn inkr-d zġ-lmut f-ssibt-nsn. 
					</seg>
					<seg id="b.2CO.5.16" type="verse">
						ur-sul-a-ntmnad ġ-yan ġmklli gis tmnadn mddn n-ddunit-ad. nkka-ttin ar-ntmnad ġ-lmasiḥ ġmklli gis tmnadn ntni, walaynni ur-sul-a-gis-ntmnad ġmkan. 
					</seg>
					<seg id="b.2CO.5.17" type="verse">
						ašku wanna igan win lmasiḥ, iskr-t rbbi zġ-ljdid. laḥ zġ-gis aqdim, iwrri ig win ljdid. 
					</seg>
					<seg id="b.2CO.5.18" type="verse">
						rbbi a-iqṣadn mayan lliġ iskr sslamt ġ-gratnnġ dids f-ssibt l-lmasiḥ. iẓli-aġ nkkʷni a-nmala i-mddn mamnk a-ira a-iskr sslamt ġ-gras didsn. 
					</seg>
					<seg id="b.2CO.5.19" type="verse">
						ašku rbbi iskr sslamt ġ-gras d-ddunit f-uwdm l-lmasiḥ, ur-sul-a-itḥasab f-mddn ddnub-nsn. yazn-aġ ad-asn-nsslkam lh̬bar f-sslamt-ad. 
					</seg>
					<seg id="b.2CO.5.20" type="verse">
						nkkʷni-ad nga imazann l-lmasiḥ. f-imi-nnġ a-f-a-srun-isawal rbbi. ar-kʷn-ntḍalab ġilad s-ism l-lmasiḥ a-twrrim s-rbbi baš ad-awn-tili sslamt ġ-gratun dids. 
					</seg>
					<seg id="b.2CO.5.21" type="verse">
						lmasiḥ lli-ur-jju-iskirn kra n-ddnb, irur-t rbbi zund iġ-iɛmmr s-ddnub f-ssibt-nnġ, baš a-nɛmmr nkkʷni s-ufulki n-rbbi f-ssibt-ns. 
					</seg>
				</div>
				<div id="b.2CO.6" type="chapter">
					<seg id="b.2CO.6.1" type="verse">
						s-ism n-rbbi lli-d-nh̬dm, nḍalb-kʷn a-ur-tadjm rrḥmt-ns lli-s-tumnm a-tḍr bla lfaytt ġ-darun. 
					</seg>
					<seg id="b.2CO.6.2" type="verse">
						ašku rbbi inna: «lliġ-d-iruḥ-uzmz n-rrḍa sfldġ-awn. lliġ-d-ilkm-wass n-ujnjm ɛawnġ-kʷn.» hati ġilad a-d-iruḥ-uzmz a-fllawn-irḍu. ġassad a-d-ilkm-wass a-tnjmm. 
					</seg>
					<seg id="b.2CO.6.3" type="verse">
						ar-nskar kullu baš a-ur-yili kra l-lɛib ġ-twuri-nnġ ula kra n-tbayḍḍrt ma-issṭarn yan. 
					</seg>
					<seg id="b.2CO.6.4" type="verse">
						ar-nskar kullu baš a-nmala izd ih̬ddamn n-rbbi a-nga, ndus a-kullu-nṣbr. ar-bahra-ntrfufun ar-nkkat tammara ar-nzray ġ-tnukmut. 
					</seg>
					<seg id="b.2CO.6.5" type="verse">
						ar-aġ-ssġurušn ar-aġ-n-tluḥn ġ-lḥbs ar-fllannġ-sshiyyasn mddn. ar-ntnhataf bahra. kra n-twal ar-ntqama bla iṭs, kra n-twal ar-ntqama s-laẓ. 
					</seg>
					<seg id="b.2CO.6.6" type="verse">
						walaynni iban ginnġ is-iġus-uwl-nnġ nissan ma-yʷġẓann nṣbr bahra, ar-ntɛawan wiyyaḍ, nɛmmr s-rruḥ lqudus, ar-ntḥnnu ġ-mddn s-nniyt iṣfan, 
					</seg>
					<seg id="b.2CO.6.7" type="verse">
						ar-nsawal s-lḥqq, ar-nskar kullu s-tḥkimt itjhhdn n-rbbi, nasi imqlad n-ufulki n-rbbi ġ-ufasiy-nnġ ula ġ-uẓlmaḍ-nnġ. 
					</seg>
					<seg id="b.2CO.6.8" type="verse">
						ġmkan a-nskar iġ-a-yaġ-tḥgarn mddn ula iġ-a-yaġ-talġn, iġ-a-fllannġ-ttinin nʷh̬šn ula iġ-a-ttinin nšwa. hati ar-aġ-tggan d-ayt-tkrkas, walaynni ar-nsawal s-lḥqq. 
					</seg>
					<seg id="b.2CO.6.9" type="verse">
						ar-ttinin ur-aġ-issin yan, walaynni iggut mad-aġ-issnn. ar-ttinin ar-ntmtat, walaynni ha-yaġ sul nddr. ar-ttinin tlla-d fllannġ lɛqubit, walaynni ur-illi mad-aġ-inġan. 
					</seg>
					<seg id="b.2CO.6.10" type="verse">
						wah̬h̬a da-ginnġ-itqama lḥal, ar-bdda-ntfraḥ. wah̬h̬a nga imẓlaḍ, iggut ma-zginnġ-itamẓn lh̬ir. wah̬h̬a ur-darnnġ yat, nṭṭaf kraygatt kra. 
					</seg>
					<seg id="b.2CO.6.11" type="verse">
						way-aytma n-kurintus, s-nniyt n-uwl-nnġ ayd-s-awn-in-nsawl, ašku tɛzzam darnnġ bahra. 
					</seg>
					<seg id="b.2CO.6.12" type="verse">
						urd nkkʷni a-n-srun-irurn tiġurdin, walaynni kunni a-d-srnnġ-irurn tiġurdin. 
					</seg>
					<seg id="b.2CO.6.13" type="verse">
						rad-awn-iniġ ġmklli ittini yan i-tarwa-ns ɛzzanin, skrat zund nkkʷni, tmlm-aġ is-aġ-tḥubbam ġmklli-kʷn-nḥubba. 
					</seg>
					<seg id="b.2CO.6.14" type="verse">
						a-ur-twrrim tilim ġ-uzaglu d-willi ur-umnnin s-lmasiḥ. is-tlla tamunt ġ-gr ma-irḍan rbbi d-ma-t-ur-irḍin? is-tlla tamunt ġ-gr tifawt d-tillas? 
					</seg>
					<seg id="b.2CO.6.15" type="verse">
						is-ra-d-imšaška lmasiḥ d-iblis? is-ra-imrḍa yan yumnn d-yan ur-yuminn? 
					</seg>
					<seg id="b.2CO.6.16" type="verse">
						is-ra-ttmɛawan-tgmmi n-rbbi d-tin ilahat n-ddunit-ad? ašku nga nkkʷni ayt-tigmmi n-rbbi lli-iddrn. ġmklli inna rbbi: «rad-gawrġ d-mddn-inu, zdġġ ġ-wammas-nsn. rad-gġ rbbi-nsn, gn ntni mddn-inu.» 
					</seg>
					<seg id="b.2CO.6.17" type="verse">
						f-mayan a-f-inna sidi rbbi: «ffuġad-d zġ-darsn, tngaram didsn, tanfm i-kullu ma-irkan. iġ-tskrm ġmkan ra-fllawn-rḍuġ. 
					</seg>
					<seg id="b.2CO.6.18" type="verse">
						rad-gġ babatun, tgm tarwa-nu d-isti. mayad inna-t sidi rbbi lli-iḥkamn kullu ma-illan.» 
					</seg>
				</div>
				<div id="b.2CO.7" type="chapter">
					<seg id="b.2CO.7.1" type="verse">
						way-aytma ɛzzanin, lliġ-aġ-inna rbbi rad-aġ-iskr kullu mayad ifulkin, yili fllannġ a-nġus naggug zġ-kullu ma-ra-issrku ul-nnġ ula ddat-nnġ. yili fllannġ a-ntyawẓlay i-rbbi s-ufulki ikmmln, ar-bahra-nttiri a-t-nrḍu. 
					</seg>
					<seg id="b.2CO.7.2" type="verse">
						mlat-aġ ġilad is-aġ-tḥubbam, ašku ur-jju-ntɛdda f-yan ula nssh̬sr yan ula nšša yan. 
					</seg>
					<seg id="b.2CO.7.3" type="verse">
						ur-nniġ is-tʷh̬šnm, ašku mliġ-awn yadlli is-darnnġ-tɛzzam bahra. yan a-nga nkkʷni didun, iġ-nddr ula iġ-nmmut, 
					</seg>
					<seg id="b.2CO.7.4" type="verse">
						ašku tiqġ gigun, frḥġ srun, zɛmġ bahra. wah̬h̬a da-nzray ġ-tnukmut išqan, frḥġ s-lfrḥ iggutn. 
					</seg>
					<seg id="b.2CO.7.5" type="verse">
						lliġ-d-nruḥ tamazirt-ad n-makiduniyya ur-nẓḍar a-nsunfu ġ-uwssan-an, ašku tkka-yaġ-d-tnukmut kraygatt tasga. sutln-aġ išabukn zġ-brra, tili-aġ taġuft ġ-ugʷns. 
					</seg>
					<seg id="b.2CO.7.6" type="verse">
						walaynni rbbi lli-issfjjijn ul n-willi ḍɛfnin, issfjjij-aġ ula nkkʷni, ašku yiwi-d tiṭus s-darnnġ. 
					</seg>
					<seg id="b.2CO.7.7" type="verse">
						hati nthnna ġilad, urd ġir f-ssibt n-ma-d-yuška walaynni nthnna ula f-mklli tssfjjijm ul-ns. iml-aġ f-mamnk a-yyi-ttirim bahra, tigʷraẓ-kʷn f-maylli ijran, tujadm a-didi-tbiddm. ha-yyi frḥġ bahra s-lh̬bar-ad. 
					</seg>
					<seg id="b.2CO.7.8" type="verse">
						ur-iyi-tʷgraẓ ġilad f-tbrat lli-awn-in-uznġ, wah̬h̬a-yyi-fllas-tʷgraẓ ġ-uwssan-an ašku iqama gigun lḥal yan kra. 
					</seg>
					<seg id="b.2CO.7.9" type="verse">
						hati ġilad frḥġ, urd f-ssibt n-mad-awn-ṭiyyr walaynni f-ssibt n-ma-gigun-iqama lḥal aylliġ tskrm ma-gigun-ira rbbi. ašku lliġ-awn-ṭiyyr, twrrim tswangmm bahra ġ-ma-ira rbbi. ur-awn-ijli yat f-ssibt-nnġ. 
					</seg>
					<seg id="b.2CO.7.10" type="verse">
						ašku yan mi ṭiyyr iswangm ġ-rbbi, hati ra-ifl iskkirn-ns ʷh̬šnnin injm. ur-ra-ti-tigʷraẓ f-mayan. imma yan mi ṭiyyr iswangm ġ-ddunit, ur-rad-as-d-yawi mayan abla lmut. 
					</seg>
					<seg id="b.2CO.7.11" type="verse">
						ẓrat maylli tskrm ġakud lliġ-awn-ṭiyyr tswangmm ġ-ma-ira rbbi. twrrim trurm lɛaql bahra, tirim a-tmlm is-ur-gigun-illi kra l-lɛib. ula kunni tbzgm f-walli iffuġn aġaras, taġ-kʷn-tguḍi fllas. tirim ad-aġ-trḍum, tujadm a-fllas-tḥkamm. hati iban fllawn is-tskrm kullu ma-fllawn-illan ġ-maylli darun ijran. 
					</seg>
					<seg id="b.2CO.7.12" type="verse">
						wah̬h̬a-yawn-in-uriġ tabrat-an, ur-awn-tt-in-uriġ f-ssibt n-walli iskrn ma-yʷh̬šnn nġd ġwalli-mi-t-iskr, walaynni uriġ-awn-tt-in baš ad-awn-iml rbbi mnšk a-ra-tirim ad-aġ-trḍum. 
					</seg>
					<seg id="b.2CO.7.13" type="verse">
						imma ġilad nthnna f-kullu mayan. nthnna nkkʷni walaynni nfrḥ s-uggʷar lliġ nẓra mnšk a-kullu-tssfrḥm tiṭus aylliġ ur-sul-fllawn-yusi taġuft. 
					</seg>
					<seg id="b.2CO.7.14" type="verse">
						ġayd izrin ulġġ-kʷn i-tiṭus, imma ġilad iban is-ur-iyi-tššḥššimm f-wawal-inu. nmla-yawn-in lḥqq ġ-kullu mad-awn-nenna ġayd izrin, imma ġilad iban izd lḥqq a-fllawn-nenna ula i-tiṭus. 
					</seg>
					<seg id="b.2CO.7.15" type="verse">
						imma ntta iḥubba-kʷn ġilad s-uggʷar, ašku ar-d-iswingim mamnk a-ti-tqblm, tadrm i-ih̬f-nnun tsfldm srs kullukn, tuqqrm-t bahra. 
					</seg>
					<seg id="b.2CO.7.16" type="verse">
						ula nkki frḥġ s-kigan ašku ufiġ a-bahra-gigun-gġ laman. 
					</seg>
				</div>
				<div id="b.2CO.8" type="chapter">
					<seg id="b.2CO.8.1" type="verse">
						way-aytma, nra a-tissanm mnšk a-ibark rbbi ġ-imnaggarn ġ-tmazirt n-makiduniyya. 
					</seg>
					<seg id="b.2CO.8.2" type="verse">
						wah̬h̬a zrin ġ-tnukmut išqan, frḥn bahra. rḍun ad-fkn kigan, wah̬h̬a idrus mad-darsn-illan bahra. 
					</seg>
					<seg id="b.2CO.8.3" type="verse">
						nkki giġ inigi n-is-fkan unšk lli-mi-ẓḍarn, fkn-nnit uggʷar n-ma-mi-ẓḍarn, rḍun s-ġmkan. 
					</seg>
					<seg id="b.2CO.8.4" type="verse">
						ḍalbn-aġ bahra a-tn-nadj ad-fkn kra ġ-lmɛawnt lli-ra-nawi i-imẓlayn n-rbbi ġ-urušalim, irin ntni ad-asn-tili lbaraka n-tamunt-ad. 
					</seg>
					<seg id="b.2CO.8.5" type="verse">
						ur-nġal ġ-uwssan-an is-rad-skrn ġunškan, imma ntni fkan ih̬f-nsn zwar i-siditnnġ, fkn-aġ ilmma ih̬f-nsn ula nkkʷni ġmklli ira rbbi. 
					</seg>
					<seg id="b.2CO.8.6" type="verse">
						ula kunni, ibda tiṭus ar-awn-imala a-tskarm ġmkan. nḍalb-t ġilad a-kʷn-iɛawn a-tkmmlm lbaraka n-twafka-yad. 
					</seg>
					<seg id="b.2CO.8.7" type="verse">
						ẓrat mnšk a-tjhhdm kunni. idus liman-nnun, tissanm a-tsawalm, tfhmm ma-yʷġẓann, ar-tskarm s-nniyt, ar-aġ-ttḥubbum. imma ġilad nra gigun a-tjhhdm ula ġ-lbaraka n-twafka-yad. 
					</seg>
					<seg id="b.2CO.8.8" type="verse">
						urd luṣit ayd-awn-nniġ, walaynni mliġ-awn mad-skrn wiyyaḍ s-nniyt-nsn, baš ad-aġ-tmlm izd s-ṣṣaḥt tḥubbam mddn ula kunni. 
					</seg>
					<seg id="b.2CO.8.9" type="verse">
						tssnm lḥnant n-siditnnġ yasuɛ lmasiḥ. wah̬h̬a iṭṭaf ma-iggutn, iwrri bla yat f-ssibt-nnun. ifl kullu ma-dars-illan, baš a-twrrim teṭṭafm ma-iggutn. 
					</seg>
					<seg id="b.2CO.8.10" type="verse">
						swangmġ nkki is-rad-awn-yaf a-tkmmlm maylli tbdam asggʷas lli-izrin, ašku kunni a-izwarn wiyyaḍ ġ-maylli tnawlm, tbdum ar-ti-tskarm s-nniyt-nnun. 
					</seg>
					<seg id="b.2CO.8.11" type="verse">
						kmmlat-t ġilad unšk nna-mi-tẓḍarm, tirim a-ti-tkmmlm ġmklli-ti-tnawlm ġ-isizwar. 
					</seg>
					<seg id="b.2CO.8.12" type="verse">
						iġ-tram a-tfkm s-nniyt-nnun, ra-irḍu rbbi s-unšk lli-mi-tẓḍarm a-tfkm. ur-ra-yiri uggʷar n-ma-mi-tẓḍarm. 
					</seg>
					<seg id="b.2CO.8.13" type="verse">
						ur-nniġ mayan baš a-fllawn-ẓẓuẓẓayġ ssrh̬uġ i-wiyyaḍ, 
					</seg>
					<seg id="b.2CO.8.14" type="verse">
						walaynni riġ a-kullu-nngadda i-ngratnnġ. hati ġilad ġ-darun-iggut lh̬ir, illa fllawn a-tɛawnm ġwilli ur-dar yat. ašku iġ-idda ard twrrim bla yat wrrin ntni s-lh̬ir, ra-kʷn-ɛawnn ntni ġakudan. 
					</seg>
					<seg id="b.2CO.8.15" type="verse">
						ġmklli ityaran: «ġwalli issmunn kigan, ur-as-išaḍ yat. imma ġwalli issmunn imikk, ur-t-ih̬ṣṣa yat.» 
					</seg>
					<seg id="b.2CO.8.16" type="verse">
						ar-ntalġ rbbi lli-iskrn ġ-uwl n-tiṭus a-bahra-gigun-iswingim ġmklli gigun nswingim nkkʷni. 
					</seg>
					<seg id="b.2CO.8.17" type="verse">
						lliġ-t-nḍalb a-n-darun-yašk, ifrḥ ntta bahra, iskr f-a-n-darun-yašk s-lh̬aṭr-ns. 
					</seg>
					<seg id="b.2CO.8.18" type="verse">
						nazn-n dids gʷmatnnġ lli-talġn aytmatn ġ-imnaggarn kullutn f-ssibt n-tbrraḥt-ns l-lh̬bar ifulkin. 
					</seg>
					<seg id="b.2CO.8.19" type="verse">
						ẓlin-t aytmatn n-imnaggarn ad-didnnġ-imuddu ar-aġ-itɛawan ġ-lbaraka n-twafka-yad lli-s-ra-iban lmjd n-siditnnġ ula tayri-nnġ iṣfan. 
					</seg>
					<seg id="b.2CO.8.20" type="verse">
						nra a-nsslkm lamant-ad iggutn bla ginnġ iškka yan f-mamnk a-ra-tlkm. 
					</seg>
					<seg id="b.2CO.8.21" type="verse">
						nrar-bdda lɛaql baš a-nskar afulki ġ-iẓri n-siditnnġ ula win mddn. 
					</seg>
					<seg id="b.2CO.8.22" type="verse">
						nazn-n didsn yan gʷmatnnġ yaḍni, nẓra mnnawt-twal mnšk a-bahra-ittiri a-iɛawn wiyyaḍ. d-nttan, lliġ isfld f-ma-tnawlm ifulki, yiri s-uggʷar ad-awn-gis-iɛawn. 
					</seg>
					<seg id="b.2CO.8.23" type="verse">
						imma tiṭus, iga asmun-inu ar-didi-ith̬dam f-ssibt-nnun. imma aytmatnnġ yaḍni, ntni gan imazann n-imnaggarn ar-itban lmjd l-lmasiḥ ġ-twuri lli-skarn. 
					</seg>
					<seg id="b.2CO.8.24" type="verse">
						mlat-asn mnšk a-tn-ttirim, baš ad-issann kullu imnaggarn n-aytmatn is-tsthllam ġmklli-kʷn-ntalġ ġ-darsn. 
					</seg>
				</div>
				<div id="b.2CO.9" type="chapter">
					<seg id="b.2CO.9.1" type="verse">
						ur-iyi-ih̬ṣṣa ad-zaydġ araġ-awn-in f-lmɛawnt lli-ra-nawi i-imẓlayn ġ-urušalim, 
					</seg>
					<seg id="b.2CO.9.2" type="verse">
						ašku ssnġ is-tram bahra a-tfkm kra. hati ulġġ-kʷn ġ-dar ayt-makiduniyya iniġ-asn: «asggʷas ayad s-ujadn ayt-ah̬aya ad-ɛawnn» aylliġ iggut ġ-ayt-makiduniyya ma-iwrrin ira a-ifk kra lliġ sfldn f-ma-tnawlm kunni s-nniyt-nnun. 
					</seg>
					<seg id="b.2CO.9.3" type="verse">
						imma ġilad uznġ-awn-in aytmatn-ad baš a-tujadm ġmklli-asn-nniġ, iban gigun is-tsthllam maylli fllawn nniġ. 
					</seg>
					<seg id="b.2CO.9.4" type="verse">
						walaynni iġ-n-darun-uškiġ nkki, munn-in didi kra n-ayt-makiduniyya afn-kʷn-in ur-tujadm, rad-bahra-ḥšmġ f-wawal-inu, ra-tḥšmm ula kunni iġ-tggʷra-tġawsa-yad s-ġmkan. 
					</seg>
					<seg id="b.2CO.9.5" type="verse">
						mayan a-f-swangmġ is-ra-yaf iġ-ḍalbġ aytmatn-ad a-yyi-n-zwurn s-darun, baš ad-jjujadn tawafka lli-s-tnnam ra-stti-taznm. ġmkan a-s-ra-stt-in-afġ nkki tujad s-lh̬aṭr-nnun urd s-bzzez. 
					</seg>
					<seg id="b.2CO.9.6" type="verse">
						ašku wanna-n-iluḥn amud idrusn, idrus ma-ra-imgr. imma wanna-n-iluḥn amud iggutn, iggut ma-ra-imgr. 
					</seg>
					<seg id="b.2CO.9.7" type="verse">
						illa f-kud yan a-iskr maylli iqṣad ġ-ih̬f-ns. a-ur-ifk s-bzzez nġd f-uwdm n-wiyyaḍ. ašku iɛzza dar rbbi wanna yakkan s-lfrḥ. 
					</seg>
					<seg id="b.2CO.9.8" type="verse">
						rbbi iẓḍar a-kʷn-ibark s-tmih̬ar-ns ggutnin baš ad-awn-yili kullu ma-tḥtajjam, yili-awn-daġ ma-s-a-ttɛawanm ġ-kullu ma-igan afulki. 
					</seg>
					<seg id="b.2CO.9.9" type="verse">
						ġmklli ityaran: «ar-issukut lbarakat-ns f-imẓlaḍ. ur-ra-sar-ttmmu lḥnant-ns.» 
					</seg>
					<seg id="b.2CO.9.10" type="verse">
						rbbi lli-yakkan amud i-walli ikkrzn ar-as-itzayad aġrum ma-ištta, nttan a-rad-awn-ifk amud izayd-awn ma-iggutn, iskr-awn tamgra ifulkin zġ-lḥnant-nnun. 
					</seg>
					<seg id="b.2CO.9.11" type="verse">
						rad-awn-issigat lh̬ir baš a-bdda-darun-yili ma-takkam i-wiyyaḍ. ġmkan a-f-ra-ti-tškarn mddn ggutnin f-mad-asn-ttaznm f-ufus-nnġ. 
					</seg>
					<seg id="b.2CO.9.12" type="verse">
						ašku lmɛawnt-ad ra-tɛmmr imẓlayn n-rbbi s-lh̬ir ma-s-a-bahra-tfraḥn ar-kullu-tškarn rbbi. 
					</seg>
					<seg id="b.2CO.9.13" type="verse">
						iggut ma-ra-t-iškr f-lmɛawnt-nnun, ašku ra-srs-tmlm is-a-tskarm s-lh̬bar ifulkin l-lmasiḥ ar-ttirim a-ttɛawanm imẓlayn-an ula kullu mddn. 
					</seg>
					<seg id="b.2CO.9.14" type="verse">
						ra-kʷn-bahra-tḥubbun ntni ar-fllawn-tḍalabn rbbi, ašku ibark gigun rbbi s-lbaraka iggutn. 
					</seg>
					<seg id="b.2CO.9.15" type="verse">
						imma ġilad, a-bahra-nškr rbbi lli-aġ-d-ifkan ma-yugʷrn kullu iswingimn n-bnadm. 
					</seg>
				</div>
				<div id="b.2CO.10" type="chapter">
					<seg id="b.2CO.10.1" type="verse">
						imma ġilad ra-kʷn-ḍalbġ nkki bulus s-ism l-lmasiḥ lli-bdda-iḥnnan iṣbr d-kud yan, ašku ar-flla-ttinin kra n-mddn is-ḍɛfġ ġakud nna-darun-lliġ, šquġ didun ġakud nna-fllawn-aggugġ. 
					</seg>
					<seg id="b.2CO.10.2" type="verse">
						walaynni ra-kʷn-ḍalbġ a-tskrm ma-kʷn-d-iqqann, baš a-ur-iyi-ih̬ṣṣa ad-didun-šquġ ġakud nna-n-uškiġ, ġmklli-yyi-ih̬ṣṣa ad-šquġ d-kra n-mddn lli-ġalnin is-a-nskar s-ma-ittiri ih̬f-nnġ. 
					</seg>
					<seg id="b.2CO.10.3" type="verse">
						wah̬h̬a nzdġ ġ-ddunit-ad, ur-a-ntmmaġ s-ġaylli-s-a-tmmaġn mddn n-ddunit-ad. 
					</seg>
					<seg id="b.2CO.10.4" type="verse">
						imqlad lli-s-a-ntmmaġ nkkʷni ur-gin win ddunit-ad, walaynni tlla-gisn-tḥkimt itjhhdn n-rbbi a-srsn-nssḍar lbruj dusnin. 
					</seg>
					<seg id="b.2CO.10.5" type="verse">
						ar-nssgriwil iswingimn n-bnadm, ar-nh̬llu iwaliwn n-kullu ma-italln ih̬f-ns a-iḍaḍḍ tawassna n-rbbi, ar-nkkrs kullu tinbaḍin n-mddn baš ad-wrrin s-tnbaḍin l-lmasiḥ. 
					</seg>
					<seg id="b.2CO.10.6" type="verse">
						imma kunni, iġ-tram a-tskarm kullu s-tnbaḍin l-lmasiḥ, nujad nkkʷni a-nḥkam f-wanna ur-srsnt-iskarn. 
					</seg>
					<seg id="b.2CO.10.7" type="verse">
						walaynni kunni ar-tẓrram ġir ma-illan ġ-brra. is-darun-illa ma-ittinin iga ah̬ddam l-lmasiḥ? illa fllas a-ur-ittu mayad: ula nkkʷni nga ih̬ddamn l-lmasiḥ. 
					</seg>
					<seg id="b.2CO.10.8" type="verse">
						ur-akkʷ-rad-ḥšmġ, wah̬h̬a da-sawalġ bahra f-mamnk ad-aġ-iẓli siditnnġ ad-awn-nmala ma-kʷn-d-iqqann a-ti-tskarm. ašku iẓli-aġ urd f-a-kʷn-nhlk walaynni f-a-kʷn-nɛawn. 
					</seg>
					<seg id="b.2CO.10.9" type="verse">
						a-ur-tġalm is-riġ a-kʷn-in-ssiwidġ s-tbratin-inu. 
					</seg>
					<seg id="b.2CO.10.10" type="verse">
						illa ma-ittinin «ġakud nna-yaġ-d-yura bulus itjhhd išqu didnnġ, walaynni ġakud nna-d-darnnġ-yuška iḍɛf ur-issin mamnk a-isawal.» 
					</seg>
					<seg id="b.2CO.10.11" type="verse">
						imma wan mddn-an, illa fllasn ad-issann mayad: ġakud nna-n-darun-nuška ar-bdda-nskar kullu s-mklli-awn-in-nenna lliġ-d-naggug. 
					</seg>
					<seg id="b.2CO.10.12" type="verse">
						ur-nzɛm a-nssngadda ih̬fawn-nnġ d-kra n-mddn lli-talġnin ih̬f-nsn, ula ra-nini is-tn-nuf. ašku lliġ a-ttinin i-ngratsn «kra yuf kra» nġd «kra yugʷr kra» iban fllasn is-ur-fhimn yat. 
					</seg>
					<seg id="b.2CO.10.13" type="verse">
						imma nkkʷni ur-ra-n-ntyaggal s-ma-n-fllannġ-yaggugn, walaynni ra-ng ġmklli nga ġ-twuri-ad-aġ-ifka rbbi lli-s-aġ-n-yiwi ula s-darun. 
					</seg>
					<seg id="b.2CO.10.14" type="verse">
						ur-nri a-nssurf iwtta s-illi ur-aġ-ifki rbbi. walaynni ifka-yaġ kra ġ-darun, ašku nkkʷni a-izwarn is-n-nmudda nsslkm-awn-in lh̬bar ifulkin l-lmasiḥ. 
					</seg>
					<seg id="b.2CO.10.15" type="verse">
						ur-akkʷ-a-ntalġ ih̬f-nnġ f-kra-ur-nskir ula f-mad-skrn wiyyaḍ, walaynni ar-n-ntrju ġ-igr n-darun a-gis-tigat-tmgra lliġ a-ttzayadm ġ-liman. 
					</seg>
					<seg id="b.2CO.10.16" type="verse">
						ġmkan a-s-ra-nddu tigira, ar-ntbrraḥ s-lh̬bar ifulkin ġ-tmizar yaḍni aggugn-in fllawn, bla-da-ntalġ ih̬f-nnġ f-ma-ityawskarn ġ-igran n-mddn yaḍni. 
					</seg>
					<seg id="b.2CO.10.17" type="verse">
						ġmklli ityaran: «wanna iran a-yalġ, yalġ siditnnġ.» 
					</seg>
					<seg id="b.2CO.10.18" type="verse">
						ašku urd yan irḍan ih̬f-ns a-ra-ityawqbal, walaynni yan f-irḍa sidis. 
					</seg>
				</div>
				<div id="b.2CO.11" type="chapter">
					<seg id="b.2CO.11.1" type="verse">
						ṣbrat didi iġ-iyi-tẓram ar-sawalġ imikk zund yan iffuġn ih̬f-ns. 
					</seg>
					<seg id="b.2CO.11.2" type="verse">
						tṣbrm didi ašku ar-kʷn-ttiriġ s-tayri n-rbbi, fkġ-kʷn i-lmasiḥ zund yat-tslit lli-ġ-ur-illi kra l-lɛib, baš a-ur-tilim i-kra n-yan yaḍni. 
					</seg>
					<seg id="b.2CO.11.3" type="verse">
						ksuḍġ a-kʷn-ijllu kra n-yan f-iswingimn-nnun ġmklli-stt-izzri-ulgmmaḍ s-tkrkas-ns f-immatnnġ ḥuwwa. iksaḍġ a-twrrim zġ-tayri iṣfan lli-s-ttin tkkam ar-ttirim lmasiḥ s-nniyt-nnun. 
					</seg>
					<seg id="b.2CO.11.4" type="verse">
						ašku ar-tsflidm s-wanna-n-darun-yuškan ar-itbrraḥ s-kra n-yasuɛ ur-igi yasuɛ lli-s-awn-nbrrḥ nkkʷni. hati ar-ttqbalm wanna-yawn-yakkan kra n-rruḥ ur-igi rruḥ lli-tqblm yadlli. ar-ttamnm wanna-yawn-in-itawin kra l-lh̬bar ifulkin ur-igi lh̬bar ifulkin lli-s-tumnm f-imi-nnġ. 
					</seg>
					<seg id="b.2CO.11.5" type="verse">
						walaynni irwas-iyi is-ur-iyi-akkʷ-ufn mddn-an lli-tgam d-irqqasn hiyyanin. 
					</seg>
					<seg id="b.2CO.11.6" type="verse">
						wah̬h̬a da-ttinin kra n-mddn ur-ssinġ ad-sawlġ, ha-yyi ssnġ bahra ma-yʷġẓann. ula kunni kullukn tẓram mayan ġ-kullu ma-nskr ġ-gratun. 
					</seg>
					<seg id="b.2CO.11.7" type="verse">
						ġakud lliġ-awn-in-iwiġ lh̬bar ifulkin n-rbbi ur-jju-zgigun-ḍalbġ iqaridn. udrġ i-ih̬f-inu baš-a-tallm kunni ih̬fawn-nnun. is-iɛib mayn skrġ? 
					</seg>
					<seg id="b.2CO.11.8" type="verse">
						ġ-uwssan-an ar-tamẓġ mad-ḥtajjaġ zġ-imnaggarn yaḍni, ar-šttaġ zġ-lh̬ir-nsn baš ad-awn-h̬dmġ. 
					</seg>
					<seg id="b.2CO.11.9" type="verse">
						imma ġakud lliġ lkmġ f-kra ġ-darun ur-ḍalbġ yan f-yat, ašku aytmatn lli-n-uškanin zġ-makiduniyya iwin-iyi-n kullu mad-ḥtajjaġ. ġmklli skrġ ġ-uwssan-an a-rad-bdda-skarġ. ur-sar-ra-zgigun-ḍalbġ yat i-ih̬f-inu. 
					</seg>
					<seg id="b.2CO.11.10" type="verse">
						s-lḥqq l-lmasiḥ lli-gigi-illan, ur-ra-yiẓḍar yan ġ-tmazirt n-ah̬aya kullutt a-yyi-issfssa f-wawal-ad. 
					</seg>
					<seg id="b.2CO.11.11" type="verse">
						mah̬ aylliġ-awn-sawlġ ġmkad? is-ur-dari-tɛzzam? rbbi a-issnn mamnk a-dari-tɛzzam bahra. 
					</seg>
					<seg id="b.2CO.11.12" type="verse">
						ġmkan a-rad-bdda-skarġ, baš a-ur-iẓḍarn kra n-mddn ad-talġn ih̬f-nsn ar-ttinin izd zund nkkʷni ad-skarn. 
					</seg>
					<seg id="b.2CO.11.13" type="verse">
						ašku wan mddn-an urd irqqasn n-ṣṣaḥt ad-gan, walaynni gan ih̬ddamn imġḍarn ar-tbddaln ssift-nsn baš ad-rwasn irqqasn l-lmasiḥ. 
					</seg>
					<seg id="b.2CO.11.14" type="verse">
						ur-igi ġayad lɛjb, ašku šiṭan ula nttan ar-itbddal ssift-ns baš a-irwas yal-lmalak ifawn. 
					</seg>
					<seg id="b.2CO.11.15" type="verse">
						a-ur-ntɛjjab iġ-nẓra ih̬ddamn-ns ar-tbddaln ssift-nsn baš ad-rwasn ih̬ddamn n-ufulki. imma ntni rad-asn-yili mad-asn-igan. 
					</seg>
					<seg id="b.2CO.11.16" type="verse">
						rad-awn-daġ-iniġ a-ur-tġalm is-ffuġġ ih̬f-inu. walaynni iġ-sul-gigun-illa ma-iġaln ġmkan, rad-as-iniġ a-yyi-iqbl zund yan inufln, baš ad-alġġ ih̬f-inu ula nkki yan imikk. 
					</seg>
					<seg id="b.2CO.11.17" type="verse">
						urd awal n-siditnnġ ayd-awn-ttiniġ ġilad, hati rad-alġġ ih̬f-inu zund yan inufln. 
					</seg>
					<seg id="b.2CO.11.18" type="verse">
						ggutn mddn ar-talġn ih̬fawn-nsn f-mad-asn-illan ġ-ddunit-ad. hati rad-sawlġ ula nkki ġmkan, 
					</seg>
					<seg id="b.2CO.11.19" type="verse">
						ašku ar-kʷn-itɛjab a-ttṣbarm d-inafaln kunni lli-igan ih̬f-nnun d-ayt-lɛaql. 
					</seg>
					<seg id="b.2CO.11.20" type="verse">
						hati ar-ttṣbarm d-kullu wanna iran a-kʷn-ig d-ismgan yiri a-kʷn-iẓig išš-kʷn iḥgr-kʷn yut-kʷn f-uwdm. 
					</seg>
					<seg id="b.2CO.11.21" type="verse">
						imma nkkʷni, ur-jju-nzɛm ad-awn-nskr ġmkan, ha-yyi ḥšmġ ad-awn-t-iniġ. walaynni iġ-illa ma-izɛmn a-yalġ ih̬f-ns f-kra, ula nkki rad-zɛmġ ad-alġġ ih̬f-inu f-mayan. ha-yyi sawlġ ġilad zund yan inufln. 
					</seg>
					<seg id="b.2CO.11.22" type="verse">
						izd s-iwaliwn n-ayt-yudaya a-s-a-sawaln mddn-an? ula nkki ar-sawalġ s-iwaliwn n-ayt-yudaya. izd zġ-ayt-rbbi a-zġ-gan? ula nkki giġ zġ-ayt-rbbi. izd zġ-tasut n-ibrahim a-zġ-gan? ula nkki giġ zġ-tasut n-ibrahim. 
					</seg>
					<seg id="b.2CO.11.23" type="verse">
						is-gan ih̬ddamn l-lmasiḥ? giġ ula nkki ah̬ddam l-lmasiḥ uggʷar-nsn. ha-yyi ġilad ar-sawalġ zund yan inufln. ar-th̬damġ uggʷar n-mddn-an, ar-ttiliġ ġ-lḥbs uggʷar-nsn. ššiġ akuray uggʷar-nsn. mnnawt-twal a-n-tmnaggarġ d-lmut. 
					</seg>
					<seg id="b.2CO.11.24" type="verse">
						smmust-twal a-yyi-ssġuršn ayt-yudaya ar-iyi-ššušan kraṭṭ id-mrawt d-tẓa (39) n-ḍḍrbt. 
					</seg>
					<seg id="b.2CO.11.25" type="verse">
						kraṭṭ-twal a-yyi-tnt-ššušan ayt-rruman s-ukuray. yat-twal rjmn-iyi mddn s-iẓran. kraṭṭ-twal ad-iyi-trẓa tanawt ġ-umda, kġ iḍ d-wass ġ-waman. 
					</seg>
					<seg id="b.2CO.11.26" type="verse">
						ar-bahra-tmudduġ. zriġ ġ-lh̬aṭar n-isaffn d-iqṭṭaɛn. zriġ ġ-lh̬aṭar ġ-gr mddn-inu n-ayt-yudaya ula ġ-gr ayt-tmizar yaḍni. zriġ zġ-gis ġ-tmdinin ula lh̬la ula amda. zriġ zġ-gis ġ-gr ayt-tkrkas lli-ittinin is-gan ayt-lmasiḥ. 
					</seg>
					<seg id="b.2CO.11.27" type="verse">
						ar-kkatġ takrrayt ar-kkatġ tammara. mnnawt-twal ad-ssikkiġ iṭs, ur-ššiġ ula swiġ. ur-dari mad-šttaġ ula mad-lssaġ ula maniġ a-tntalġ i-usmmiḍ. 
					</seg>
					<seg id="b.2CO.11.28" type="verse">
						ggutnt tassasin yaḍni, walaynni zuydġ-asnt kullutnt taẓayt n-taġuft lli-bdda-tasiġ kraygatt ass f-kullu imnaggarn n-aytmatn. 
					</seg>
					<seg id="b.2CO.11.29" type="verse">
						ġakud nna-illa ma-iḍɛfn, ha-yyi ssḥssaġ s-ḍḍɛf-ns. ġakud nna-illa ma-iḍrn, ar-itbbi ġ-tasa-nu. 
					</seg>
					<seg id="b.2CO.11.30" type="verse">
						iġ-iyi-d-iqqan ad-sawlaġ f-mad-skrġ, rad-sawlġ f-ḍḍɛf-inu. 
					</seg>
					<seg id="b.2CO.11.31" type="verse">
						rbbi babas n-siditnnġ yasuɛ a-issnn is-ur-a-sskirkisġ. nttan a-isthllan a-t-ntalġ ġilad ula kullu mayd-d-iftan. 
					</seg>
					<seg id="b.2CO.11.32" type="verse">
						lliġ ttin kkiġ ġ-tmdint n-dimašq, inkr lḥakm lli-illan ġ-ddu-ugllid ḥarit, yuṣṣa iɛskrin ad-ḍufn imawn n-tmdint baš a-yyi-amẓn. 
					</seg>
					<seg id="b.2CO.11.33" type="verse">
						walaynni gan-iyi kra n-mddn ġ-yan-uryal, zzugzn-iyi zġ-yan-warryaḥ illa ġ-uġʷrab n-tmdint, njmġ zġ-ufus-ns. 
					</seg>
				</div>
				<div id="b.2CO.12" type="chapter">
					<seg id="b.2CO.12.1" type="verse">
						iqqan-iyi-d ad-sawlġ f-mad-skrġ, wah̬h̬a ur-gis-tlli kra l-lfaytt. rad-awn-iniġ f-twargiwin lli-yyi-imla siditnnġ ula tiġawsiwin yaḍni lli-yyi-issbayyn. 
					</seg>
					<seg id="b.2CO.12.2" type="verse">
						ssnġ yan-urgaz iga win lmasiḥ, ityalal s-wis kraḍ ignwan kkuẓ d-mraw n-usggʷas ayad. ur-ssinġ izd s-ddat a-s-ityalal nġd bla ddat. rbbi a-issnn. 
					</seg>
					<seg id="b.2CO.12.3" type="verse">
						ssnġ is-ityalal-urgaz-an s-talɛrṣt l-lmjd, ur-ssinġ izd s-ddat nġd bla ddat. rbbi a-issnn. 
					</seg>
					<seg id="b.2CO.12.4" type="verse">
						imma ntta isfld i-kra n-tġawsiwin, ur-yufi iwaliwn ma-s-a-tnt-yaddr ula zrint i-bnadm a-srsnt-isawl. 
					</seg>
					<seg id="b.2CO.12.5" type="verse">
						wan argaz-an a-f-rad-sawlġ, walaynni ur-rad-sawlġ f-ih̬f-inu abla f-ḍḍɛf lli-gigi-illan. 
					</seg>
					<seg id="b.2CO.12.6" type="verse">
						mrad is-riġ ad-sawlġ f-ih̬f-inu urd anafal a-rad-gġ, ašku lḥqq a-ra-ttiniġ. walaynni ur-rad-sawalġ f-ih̬f-inu a-ur-flla-iġal kra n-yan uggʷar n-ma-gigi-iẓrra ula ma-mi-dari-isflid. 
					</seg>
					<seg id="b.2CO.12.7" type="verse">
						walaynni ityawfka-yyi yan-usnnan ġ-ddat-nu, baš a-ur-allġ ih̬f-inu f-ssibt n-tġawsiwin ggutnin lli-yyi-issbayyn rbbi. asnnan-an iga amazan n-šiṭan, ar-iyi-issrfufun baš a-ur-wrriġ ar-tallġ ih̬f-inu. 
					</seg>
					<seg id="b.2CO.12.8" type="verse">
						kraṭṭ-twal ad-ḍalbġ siditnnġ a-t-flla-issitti 
					</seg>
					<seg id="b.2CO.12.9" type="verse">
						walaynni inna-yyi: «ur-k-ih̬ṣṣa abla lḥnant-inu. ašku yan iḍɛfn a-ġ-ra-tili-tḥkimt-inu itjhhdn s-uggʷar.» frḥġ ġilad ad-sawalġ f-kullu ma-gigi-iḍɛfn, baš ad-ɛmmrġ s-tḥkimt itjhhdn l-lmasiḥ. 
					</seg>
					<seg id="b.2CO.12.10" type="verse">
						ar-tqnaɛġ nkki ġakud nna-ḍɛfġ, ula ġakud nna-yyi-rgmn mddn ula ġakud nna-kkatġ tammara ar-trfufunġ ar-zrayġ ġ-tnukmut f-ssibt l-lmasiḥ. ašku ġakud nna-ḍɛfġ, hati tjhhdġ. 
					</seg>
					<seg id="b.2CO.12.11" type="verse">
						nniġ mayan zund yan iffuġn ih̬f-ns, walaynni kunni a-yyi-irurn ad-sawlġ ġmkan, ašku ur-trim a-yyi-talġm ġmklli fllawn illan. wah̬h̬a ur-giġ yat nkki, ur-akkʷ-iyi-ufn mddn-an lli-tgam d-irqqasn hiyyanin. 
					</seg>
					<seg id="b.2CO.12.12" type="verse">
						kunni tẓram gigi timitar n-yan igan arqqas n-ṣṣaḥt, ašku skrġ darun lmɛjizat d-lɛjayb d-lquwwat s-ṣṣbr iggutn. 
					</seg>
					<seg id="b.2CO.12.13" type="verse">
						is-illa kra skrġ-t i-imnaggarn yaḍni ur-awn-t-skirġ kunni? ġir taġawsa-yad a-illan: ur-zgigun-umẓġ iqaridn. is-yʷh̬šn mayd gigun skrġ baš a-kʷn-ḍalbġ ad-iyi-tṣamḥm? 
					</seg>
					<seg id="b.2CO.12.14" type="verse">
						ha-yyi ujadġ ġilad a-n-darun-aškġ tis kraṭṭ-twal. ur-ra-zgigun-ḍalbġ yat, ašku kunni ad-riġ urd ma-igan winnun. ur-illi f-tarwa ad-ssmunun ma-s-a-tɛawann ayt-darsn, walaynni illa f-ayt-darsn ad-tɛawann tarwa-nsn. 
					</seg>
					<seg id="b.2CO.12.15" type="verse">
						rad-frḥġ nkki ad-fkġ kullu mad-dari-illan, fkġ ula ih̬f-inu f-ssibt-nnun. is-ur-ra-darun-ɛzzaġ imikk lliġ dari tɛzzam kunni ġunškan? 
					</seg>
					<seg id="b.2CO.12.16" type="verse">
						tssnm is-ur-fllawn-ẓẓayġ ġ-uwssan-an. walaynni is-sul-gigun-illa ma-ittinin «bulus iga bu-lḥilt, izzri-tt fllawn s-tkrkas»? 
					</seg>
					<seg id="b.2CO.12.17" type="verse">
						mamnk? is-jju-kʷn-ššiġ f-ufus n-willi-awn-in-uznġ? 
					</seg>
					<seg id="b.2CO.12.18" type="verse">
						nkki a-iḍalbn tiṭus a-n-yašk s-darun, aznġ-n dids gʷmatnnġ yaḍni. walaynni iniyat-iyi, is-jju-kʷn-išša tiṭus? imma nkki d-tiṭus, ar-bdda-nskar zund zund, ar-ntnbaḍ zund zund. 
					</seg>
					<seg id="b.2CO.12.19" type="verse">
						is-tġalm is-nenna kullu mayad baš a-fllannġ-tḥkamm kunni, tinim ur-ginnġ kra l-lɛib? walaynni ġ-lgddam n-rbbi a-ġ-a-nsawal s-ism l-lmasiḥ. d-kullu ma-nskar, ay-aytma ɛzzanin, ar-t-nskar baš a-kʷn-nssdus. 
					</seg>
					<seg id="b.2CO.12.20" type="verse">
						walaynni ksuḍġ a-kʷn-in-afġ ur-tgim ġmklli riġ ġakud nna-n-darun-uškiġ, tafm-iyi-n ula nkki ur-giġ ġmklli tram. ur-riġ a-kʷn-in-afġ ar-tẓim i-ngratun ula-da-ttirim ma-igan win wiyyaḍ ula-da-ttqlaqalm ula-da-ikkat kud yan ġir f-ih̬f-ns ula-da-trggmm ula-da-tsawalm ġ-wiyyaḍ ula-da-tssimġurm ih̬fawn-nnun ula-da-tssrwaym mad-darun-illan. 
					</seg>
					<seg id="b.2CO.12.21" type="verse">
						ksuḍġ a-yyi-yadj rbbi ard-iyi-tigʷraẓ ġ-gratun ġakud nna-n-darun-uškiġ, ar-allaġ f-ma-gigun-iggutn ur-rin ad-fln lh̬ʷšant lli-myarn ġayd izrin, ar-sul-tfsadn ar-tznun ar-tšthun i-ngratsn. 
					</seg>
				</div>
				<div id="b.2CO.13" type="chapter">
					<seg id="b.2CO.13.1" type="verse">
						h̬tad a-ra-ig tis kraṭṭ-twal is-n-darun-uškiġ. walaynni ġmklli ityaran: «taġawsa nna-ijran, f-imi n-sin inagan nġd kraḍ a-s-ra-tzga.» 
					</seg>
					<seg id="b.2CO.13.2" type="verse">
						imma ġilad ġ-d-fllawn-aggugġ, rad-awn-iniġ maylli-s-awn-nniġ s-lḥqq ġakud lliġ-n-darun-uškiġ tis snat-twal. nniġ-t ġakudan i-willi skarnin ma-yʷh̬šnn iniġ-awn-t kullukn. rad-awn-t-daġ-iniġ: iġ-n-darun-wrriġ tawala yaḍni, ur-akkʷ-rad-rh̬uġ d-yan iskarn ma-yʷh̬šnn. 
					</seg>
					<seg id="b.2CO.13.3" type="verse">
						ġmkad a-s-rad-awn-mlġ tamatart lli-zgigi-tḍalbm, baš a-tissanm izd lmasiḥ a-isawaln f-imi-nu. ašku itjhhd ntta ġ-gratun. ur-iḍɛf lliġ a-didun-iskar. 
					</seg>
					<seg id="b.2CO.13.4" type="verse">
						s-ḍḍɛf a-s-immut f-uggjdi, imma ġilad iddr s-tḥkimt itjhhdn n-rbbi. nḍɛf ula nkkʷni zund nttan, walaynni s-tḥkimt itjhhdn n-rbbi a-s-a-didun-nskar, ašku nmun dids ġ-tudrt-ns. 
					</seg>
					<seg id="b.2CO.13.5" type="verse">
						sigglat ġ-ih̬f-nnun a-tẓrm is-tzgam ġ-uġaras l-lmasiḥ. ẓrat mamnk a-tgam. is-ur-tssinm mayad? illa yasuɛ lmasiḥ ġ-ugʷns-nnun, iġ-nnit-ur-tjlim zġ-uġaras. 
					</seg>
					<seg id="b.2CO.13.6" type="verse">
						rjuġ-n gigun a-ur-tswingimm izd nkkʷni a-ijlan. 
					</seg>
					<seg id="b.2CO.13.7" type="verse">
						imma ġilad ar-ntḍalab rbbi fllawn a-ur-tskarm kra yʷh̬šnn. ur-a-t-ntḍalab f-ih̬f-nnġ a-ginnġ-iban is-nskr kra, wah̬h̬a iġ-ġaln kra n-mddn ur-nskir yat. walaynni ar-t-ntḍalab fllawn baš a-iban is-tskrm afulki. 
					</seg>
					<seg id="b.2CO.13.8" type="verse">
						ašku ur-nssugir yat i-lḥqq. ur-nẓḍar abla a-srs-nskar. 
					</seg>
					<seg id="b.2CO.13.9" type="verse">
						imma nkkʷni ar-ntfraḥ ġakud nna-nḍɛf tjhhdm kunni, walaynni ar-ntḍalab rbbi a-twrrim tfulkim s-ufulki ikmmln. 
					</seg>
					<seg id="b.2CO.13.10" type="verse">
						mayan a-f-awn-in-uriġ tabrat-ad, ġilad ġ-d-fllawn-aggugġ. iẓli-yyi siditnnġ ad-awn-malaġ ma-kʷn-d-iqqann a-ti-tskarm, urd f-a-kʷn-hlkġ walaynni f-a-kʷn-ɛawnġ. walaynni ġakud lliġ ra-n-darun-aškġ ur-riġ a-n-afġ is-iyi-ih̬ṣṣa ad-didun-šquġ. 
					</seg>
					<seg id="b.2CO.13.11" type="verse">
						way-aytma, awal-inu iggʷran iga-t: frḥat, ar-tskarm f-ufulki, ar-tzzɛamm i-ngratun, tgm yan ġ-iswingimn-nnun, ar-tzraym ġ-sslamt. ġmkad a-s-rad-bdda-didun-yili rbbi l-lḥnant d-sslamt. 
					</seg>
					<seg id="b.2CO.13.12" type="verse">
						tnsallamat i-ngratun s-unsallam n-tagʷmat. 
					</seg>
					<seg id="b.2CO.13.13" type="verse">
						ar-n-fllawn-tsllamn kullu imẓlayn n-rbbi. 
					</seg>
					<seg id="b.2CO.13.14" type="verse">
						ad-awn-tili lbaraka n-siditnnġ yasuɛ lmasiḥ ula lḥnant n-rbbi ula tamunt n-rruḥ lqudus kullukn. 
					</seg>
				</div>
			</div>
			<div id="b.GAL" type="book">
				<div id="b.GAL.1" type="chapter">
					<seg id="b.GAL.1.1" type="verse">
						zġ-bulus igan arqqas s-trqqast lli-ur-igin tin bnadm ula ẓlin-iyi srs mddn, walaynni iẓli-yyi srs yasuɛ lmasiḥ d-rbbi babatnnġ lli-t-id-issnkrn zġ-lmut. 
					</seg>
					<seg id="b.GAL.1.2" type="verse">
						zġ-gigi nkki d-aytmatn lli-didi-illan, i-imnaggarn ġ-tmazirt n-galaṭiyya. 
					</seg>
					<seg id="b.GAL.1.3" type="verse">
						ad-awn-tili lbaraka d-sslamt zġ-rbbi babatnnġ d-siditnnġ yasuɛ lmasiḥ. 
					</seg>
					<seg id="b.GAL.1.4" type="verse">
						nttan a-ifkan ih̬f-ns, immt baš ad-aġ-ijjnjm zġ-ddnub-nnġ. ifukku-aġ zġ-ddunit-ad yʷh̬šnn ġmklli ira rbbi babatnnġ. 
					</seg>
					<seg id="b.GAL.1.5" type="verse">
						ar-t-bahra-ntalġ, ġilad ula kullu mayd-d-iftan, amin. 
					</seg>
					<seg id="b.GAL.1.6" type="verse">
						imma kunni, iḍr-iyi lɛjb gigun. ašku ġir yat luqt idrusn ayd tzzrim s-tflm rbbi lli-awn-iġran s-lbaraka l-lmasiḥ. twrrim s-yan-uġaras yaḍni, ar-as-ttinin kra n-mddn ‹lh̬bar ifulkin› 
					</seg>
					<seg id="b.GAL.1.7" type="verse">
						walaynni urd lh̬bar ifulkin ayan. ssnġ is-llan kra n-mddn ġ-darun ar-awn-tt-ssṭiyyarn, irin a-tbddaln lh̬bar ifulkin l-lmasiḥ s-tkrkas. 
					</seg>
					<seg id="b.GAL.1.8" type="verse">
						walaynni iġ-n-yuška kra n-yan ar-awn-imala kra mi ittini ‹lh̬bar ifulkin› ur-igin lh̬bar lli-awn-in-niwi ġ-isizwar, ra-fllas-iniġ «a-t-ihlk rbbi» wah̬h̬a nkki nġd kra l-lmalak zġ-ignwan. 
					</seg>
					<seg id="b.GAL.1.9" type="verse">
						nenna-yawn ġayd izrin, iniġ-awn-daġ ġilad: iġ-n-yuška kra n-yan ar-awn-imala kra mi ittini ‹lh̬bar ifulkin› ur-igin lh̬bar ifulkin lli-tumẓm zġ-isizwar, hati nniġ fllas «a-t-ihlk rbbi.» 
					</seg>
					<seg id="b.GAL.1.10" type="verse">
						ma-tġalm kunni? izd mddn ad-riġ ad-flla-rḍun, nġd rbbi? izd mddn ad-riġ a-yyi-talġn? uhu, mrad is-riġ a-yyi-talġn mddn ur-rad-gġ ah̬ddam l-lmasiḥ. 
					</seg>
					<seg id="b.GAL.1.11" type="verse">
						way-aytma, riġ a-tissanm mayad. urd zġ-bnadm a-zġ-d-yuška lh̬bar ifulkin lli-s-a-tbrraḥġ. 
					</seg>
					<seg id="b.GAL.1.12" type="verse">
						ašku ur-t-umẓġ dar mddn ula sslmdn-iyi-t mddn, walaynni issbayyn-iyi-t-id yasuɛ lmasiḥ. 
					</seg>
					<seg id="b.GAL.1.13" type="verse">
						tsfldm kunni f-mamnk a-sttin-kkiġ ar-bahra-skarġ s-tnbaḍin n-ayt-yudaya, ar-ssrfufunġ aytmatn n-umnaggar n-rbbi s-trfufnt išqan, ar-n-tggaġ tiqqi-nu ad-hlkġ amnaggar a-ur-sul-iqama. 
					</seg>
					<seg id="b.GAL.1.14" type="verse">
						ġ-uwssan-an zwarġ ma-iggutn ġ-inggan-inu n-ayt-yudaya, ašku ɛzzant dari bahra lɛadat n-imzwura-nnġ lli-zrinin. 
					</seg>
					<seg id="b.GAL.1.15" type="verse">
						walaynni rbbi lli-yyi-iẓlin lliġ ur-ta-lulġ, iḥnna gigi irḍu ad-iyi-iġr 
					</seg>
					<seg id="b.GAL.1.16" type="verse">
						issbayyn-iyi yus, baš ad-dduġ ar-fllas-tbrraḥġ ġ-dar ayt-tmizar aggugnin. ur-sqsaġ kra n-bnadm 
					</seg>
					<seg id="b.GAL.1.17" type="verse">
						ula ddiġ s-urušalim ad-sawlġ d-irqqasn lli-yyi-zwarnin, walaynni ffuġġ mudduġ s-tmazirt n-waɛrabn. yan kra wrriġ s-tmdint n-dimašq. 
					</seg>
					<seg id="b.GAL.1.18" type="verse">
						zrin kraḍ isggʷasn s-ddiġ s-urušalim a-ġin-sawlġ d-bṭrus. gawrġ dids smmus d-mraw n-wass. 
					</seg>
					<seg id="b.GAL.1.19" type="verse">
						walaynni ur-ẓriġ irqqasn yaḍni abla yaɛqub gʷmas n-siditnnġ. 
					</seg>
					<seg id="b.GAL.1.20" type="verse">
						mayd-awn-in-uriġ, rbbi issn is-ur-gis-sskarksġ. 
					</seg>
					<seg id="b.GAL.1.21" type="verse">
						ffuġġ ilmma ar-tmudduġ ġ-tmizar n-suriyya d-kilikiyya. 
					</seg>
					<seg id="b.GAL.1.22" type="verse">
						ġ-uwssan-an ur-ta-yyi-ssinn ayt-imnaggarn ġ-tmazirt n-yudaya. 
					</seg>
					<seg id="b.GAL.1.23" type="verse">
						ġir sfldn flla, ar-ttinin «ġwalli-sttin ikkan ar-aġ-issrfufun, hati ar-itbrraḥ ġilad f-uġaras lli-f-iqṣad a-t-ihlk.» 
					</seg>
					<seg id="b.GAL.1.24" type="verse">
						ar-bahra-talġn rbbi f-ssibt-inu. 
					</seg>
				</div>
				<div id="b.GAL.2" type="chapter">
					<seg id="b.GAL.2.1" type="verse">
						zrin kkuẓ d-mraw n-usggʷas s-wrriġ s-urušalim nkki d-barnaba, awiġ didi tiṭus. 
					</seg>
					<seg id="b.GAL.2.2" type="verse">
						imla-yyi rbbi is-iyi-d-iqqan ad-dduġ s-ġin. mnaggarġ ġakudan d-willi mi ttinin inmġurn. nniġ-asn ġ-griyi didsn f-mamnk a-iga-wawal l-lh̬bar ifulkin lli-s-a-tbrraḥġ ġ-dar ayt-tmizar aggugnin, ašku ksuḍġ a-ur-ra-tili lfaytt ġ-mad-skrġ ula ġ-mayd sul skarġ. 
					</seg>
					<seg id="b.GAL.2.3" type="verse">
						imma ntni ur-aġ-uṣṣan a-nẓẓall i-ddat n-usmun-inu tiṭus wah̬h̬a iga gu-yunan. 
					</seg>
					<seg id="b.GAL.2.4" type="verse">
						walaynni llan ġin kra n-mddn skrn zund iġ-gan aytmatnnġ, kšmn darnnġ s-tntla, irin ad-ẓrn mamnk a-nskar ġilad ġ-aġ-irẓm lmasiḥ zġ-iskraf n-ššrɛ. ar-ttirin ad-aġ-krsn-daġ zund ismgan. 
					</seg>
					<seg id="b.GAL.2.5" type="verse">
						imma nkkʷni ur-akkʷ-nqbil yat ġ-maylli-aġ-ttinin, baš a-ur-fllawn-kkisn lḥqq l-lh̬bar ifulkin. 
					</seg>
					<seg id="b.GAL.2.6" type="verse">
						imma ġwilli-f-a-ttinin mddn zund iġ-gan kra (wah̬h̬a ur-iyi-ihmma mad-gan ašku rbbi ur-a-iskar s-uwdmawn), ntni ur-iyi-nnin kra n-uswingim yaḍni. 
					</seg>
					<seg id="b.GAL.2.7" type="verse">
						walaynni ẓran is-iyi-ifka rbbi ad-sslkmġ lh̬bar ifulkin i-ayt-tmizar yaḍni, ġmklli ifka i-bṭrus a-t-isslkm i-ayt-yudaya. 
					</seg>
					<seg id="b.GAL.2.8" type="verse">
						ašku rbbi lli-ith̬damn ġ-bṭrus baš a-ig arqqas i-ayt-yudaya, ar-gigi-ith̬dam ula nkki baš ad-gġ arqqas i-ayt-tmizar yaḍni. 
					</seg>
					<seg id="b.GAL.2.9" type="verse">
						imma yaɛqub d-bṭrus d-yuḥanna lli-mi-ttinin mddn inmġurn, lliġ ẓran mayad, mdin-aġ-d afus-nsn afasi nkki d-barnaba. mšaškan-d didnnġ a-ntmɛawan i-ngratnnġ, ar-nth̬dam nkkʷni ġ-tmizar yaḍni ar-th̬damn ntni ġ-dar ayt-yudaya. 
					</seg>
					<seg id="b.GAL.2.10" type="verse">
						ur-ginnġ-rin abla yat-tġawsa. ran ginnġ a-stt-ntawi ġ-imẓlaḍ lli-darsn-illan. imma nkki swangmġ yadlli f-mayan, iriġ bahra a-t-skrġ. 
					</seg>
					<seg id="b.GAL.2.11" type="verse">
						walaynni ġakud lliġ-d-yuška bṭrus s-tmdint n-anṭakiyya, nkrġ srs ġ-lgddam n-aytmatn, ašku ur-a-iskar s-lḥqq. 
					</seg>
					<seg id="b.GAL.2.12" type="verse">
						ntta ġ-isizwar ar-ištta d-aytmatn n-tmizar yaḍni, walaynni ġakud lliġ-d-uškan kra n-imddukkʷal n-yaɛqub, iwrri bṭrus ur-a-sul-ištta d-mddn-an ula-da-didsn-itmunu, ašku iksuḍ zġ-willi ur-itqbaln winna ur-ẓẓullinin i-ddat-nsn. 
					</seg>
					<seg id="b.GAL.2.13" type="verse">
						ġakudan nkrn wiyyaḍ n-ayt-yudaya skrn sin-uwdmawn ġmklli iskr bṭrus, aylliġ-tn-itabɛa ula barnaba. 
					</seg>
					<seg id="b.GAL.2.14" type="verse">
						imma nkki, lliġ ẓriġ ur-a-tamẓn ġ-lḥqq l-lh̬bar ifulkin, sawlġ s-bṭrus ġ-lgddam-nsn kullutn nniġ-as: «kiyi gu-yudaya a-tgit, walaynni tmyart a-tskart zund ayt-tmizar yaḍni urd ayt-yudaya. mamnk ġilad a-trit a-ttinit iqqan-d ayt-tmizar yaḍni ad-skarn s-ššrɛ n-ayt-yudaya?» 
					</seg>
					<seg id="b.GAL.2.15" type="verse">
						ha-nkkʷni laṣl-nnġ iga zġ-ayt-yudaya, urd zġ-ayt-tmizar yaḍni lli-mi-ttinin ‹ayt-ddnub›. 
					</seg>
					<seg id="b.GAL.2.16" type="verse">
						walaynni nssn taġawsa-yad bahra. ra-irḍu rbbi f-winna umnnin s-yasuɛ lmasiḥ, urd f-willi skarnin s-ma-ityaran ġ-ššrɛ n-musa. mayad a-s-aġ-d-iqqan ula nkkʷni n-ayt-yudaya a-namn s-yasuɛ lmasiḥ. f-ssibt l-lmasiḥ a-f-fllannġ-irḍa rbbi, urd f-ssibt n-kra nskar igan win ššrɛ. ašku ur-iẓḍar yan a-irḍu rbbi s-iskkirn n-ššrɛ. 
					</seg>
					<seg id="b.GAL.2.17" type="verse">
						walaynni ġilad ġ-a-ntrju a-fllannġ-irḍu rbbi f-ssibt l-lmasiḥ, ma-ra-nini iġ-a-sul-ntafa ddnub ġ-ih̬f-nnġ zund ayt-tmizar-an yaḍni? is-a-yaġ-ifal lmasiḥ a-ntzayad ġ-ddnub? uhu, urd ġmkan a-nga. 
					</seg>
					<seg id="b.GAL.2.18" type="verse">
						ašku mrad is-a-bnnuġ f-ġaylli h̬ʷliġ, ra-gigi-iban izd ddnub ad-skarġ. 
					</seg>
					<seg id="b.GAL.2.19" type="verse">
						walaynni giġ ġilad zund iġ-iyi-inġa ššrɛ mmtġ-as, baš ad-d-nkrġ ddrġ i-rbbi. 
					</seg>
					<seg id="b.GAL.2.20" type="verse">
						ha-yyi mmutġ d-lmasiḥ f-uggjdi-ns. urd sul nkki a-iddrn walaynni lmasiḥ a-gigi-iddrn. kullu mad-skarġ ġilad, ar-t-skarġ f-ssibt n-mad-umnġ s-yus n-rbbi lli-gigi-iḥnnan ifk tudrt-ns flla. 
					</seg>
					<seg id="b.GAL.2.21" type="verse">
						ur-rurġ lḥnant-ad n-rbbi zund iġ-ur-tgi yat. ašku mrad is-nẓḍar a-nrḍu rbbi s-iskkirn n-ššrɛ, bla lfaytt a-ra-tg lmut l-lmasiḥ. 
					</seg>
				</div>
				<div id="b.GAL.3" type="chapter">
					<seg id="b.GAL.3.1" type="verse">
						wa-kunni n-ayt-galaṭiyya, izd tffuġm ih̬f-nnun? is-kʷn-issnufl kra n-yan? nmla-yawn yadlli mamnk a-immut yasuɛ lmasiḥ f-uggjdi, tissanm-t bahra. 
					</seg>
					<seg id="b.GAL.3.2" type="verse">
						imma ġilad ra-kʷn-sqsaġ, izd f-ssibt n-ma-tskarm s-ššrɛ n-musa a-f-awn-in-yuška rruḥ lqudus, nġd f-ssibt n-ma-tsfldm i-lh̬bar-nnġ ifulkin tamnm srs? 
					</seg>
					<seg id="b.GAL.3.3" type="verse">
						is-nnit-tffuġm ih̬f-nnun? tgram ġ-tudrt-ad l-ljdid s-tḥkimt n-rruḥ lqudus, imma ġilad is-tram a-gis-tzaydm s-iskkirn n-bnadm? 
					</seg>
					<seg id="b.GAL.3.4" type="verse">
						is-ur-igi yat, kullu maylli darun ijran ġayd zrinin? 
					</seg>
					<seg id="b.GAL.3.5" type="verse">
						izd f-ssibt n-ma-tskarm s-ššrɛ a-f-awn-yakka rbbi rruḥ lqudus ar-darun-iskar lmɛjizat, nġd f-ssibt n-ma-tsfldm i-lh̬bar ifulkin tamnm srs? 
					</seg>
					<seg id="b.GAL.3.6" type="verse">
						ula ibrahim, ityara fllas: «yumn rbbi, mayan a-f-t-iga rbbi d-wad f-irḍa.» 
					</seg>
					<seg id="b.GAL.3.7" type="verse">
						riġ a-tissanm mayad. ayt-ibrahim, a-tn-igan d-willi umnnin. 
					</seg>
					<seg id="b.GAL.3.8" type="verse">
						ašku ityara ġ-warra n-rbbi f-mamnk a-ra-irḍu rbbi ula f-ayt-tmizar aggugnin f-ssibt mad-umnn. isawl rbbi s-ibrahim iml-as lh̬bar ifulkin lli-ra-yili yini-as: «s-ism-nnk a-s-rad-barkġ kullu timizar n-ddunit.» 
					</seg>
					<seg id="b.GAL.3.9" type="verse">
						ġmkad a-s-nssn is-ra-ibark rbbi kullu wanna yumnn ġmklli ibark ibrahim lli-yumnn. 
					</seg>
					<seg id="b.GAL.3.10" type="verse">
						kullu willi ittirin ad-rḍun rbbi s-iskkirn n-ššrɛ, hati ġ-ddu lḥukm a-ġ-sul-qaman. ašku ityara: «rbbi ra-yut lḥukm s-jhnnama f-kraygatt yan ur-iskarn s-kullu ma-ityaran ġ-warratn n-ššrɛ.» 
					</seg>
					<seg id="b.GAL.3.11" type="verse">
						imla-yaġ-wawal-ad is-ur-iẓḍar yan a-irḍu rbbi s-iskkirn n-ššrɛ, walaynni ityara-daġ inna rbbi: «wanna yumnn, nttan a-f-rad-rḍuġ fkġ-as tudrt.» 
					</seg>
					<seg id="b.GAL.3.12" type="verse">
						wanna ibnnun f-ššrɛ, ur-a-itawi rrja s-ma-yumn, ašku ġmklli ityaran: «yan iskarn kullu s-iskkirn-ad, rad-as-ifk rbbi tudrt f-ssibt-nsn.» 
					</seg>
					<seg id="b.GAL.3.13" type="verse">
						imma lmasiḥ ifukka-yaġ zġ-lɛqubit lli-ra-iḍr f-willi ibnnun f-ššrɛ. iwrri iga ntta wad-f-tḍr lɛqubit, baš a-ur-fllannġ-tḍr nkkʷni. ašku ityara: «kullu wanna ityaggaln f-uggjdi, lɛqubit n-rbbi a-fllas-illan.» 
					</seg>
					<seg id="b.GAL.3.14" type="verse">
						immut lmasiḥ yasuɛ baš ad-kšmn ula ayt-tmizar aggugnin s-lbaraka lli-f-inna rbbi i-ibrahim, namẓ kullwaġ rruḥ lqudus lli-f-inna rbbi rad-aġ-t-ifk. kullu mayad rad-aġ-yili f-ssibt n-ma-numn. 
					</seg>
					<seg id="b.GAL.3.15" type="verse">
						way-aytma, nssn mad-skarn mddn iġ-d-mšaškan f-kra n-tġawsa. ar-akkan lɛhd i-ngratsn. iġ-skrn lɛhd, ur-iẓḍar yan a-yanf i-lɛhd-an ula-yas-izayd kra. 
					</seg>
					<seg id="b.GAL.3.16" type="verse">
						ġayd izrin ar-isawal rbbi s-ibrahim ar-as-ittini f-ma-rad-as-ifk i-ibrahim, ntta d-wamud-ns. ur-as-inni «ra-t-fkġ i-imadn-nnk» zund iġ-gan mddn ggutnin, walaynni inna-yas «ra-t-fkġ i-wamud-nnk» igan yan ig lmasiḥ. 
					</seg>
					<seg id="b.GAL.3.17" type="verse">
						lmɛna-yad, riġ ad-awn-srs-mlġ mayad. rbbi ifka yal-lɛhd i-ibrahim, yini-as rad-as-t-izzga. zrin kkuẓ id-miyya d-kraḍ id-mraw (430) n-usggʷas, ifk ilmma rbbi ššrɛ i-mddn-ns. walaynni ur-iẓḍar ššrɛ n-musa a-issanf i-lɛhd lli-t-id-izwarn, ula iẓḍar a-ikkis awal lli-s-yad-inna rbbi i-ibrahim. 
					</seg>
					<seg id="b.GAL.3.18" type="verse">
						ašku rbbi, mrad is-ifka lwrt-ns ġir i-willi skarnin s-ššrɛ, ikun ur-akkʷ-iqama ġ-wawal lli-s-yad-inna i-ibrahim. walaynni urd ġmkan a-iskr rbbi, ašku s-wawal-ns izgan a-s-ifka lwrt i-ibrahim. 
					</seg>
					<seg id="b.GAL.3.19" type="verse">
						imma ġilad ma-ra-nini f-ššrɛ? mah̬ aylliġ-t-id-izuyd rbbi i-mddn-ns? izuyd-asn-t baš ad-asn-imala ddnub lli-skarn. iqama ššrɛ ġir ar akud lliġ-d-yuška-wamud n-ibrahim lli-f-yad-inna rbbi. f-ufus l-lmalayka a-f-asn-ifka ššrɛ, d-ntni ssbayynn-t-id i-musa, d-ntta issbayyn-t-id i-wiyyaḍ. 
					</seg>
					<seg id="b.GAL.3.20" type="verse">
						walaynni awal lli-ifka rbbi i-ibrahim, ifka-yas-t ġ-gras dids, ur-t-ih̬ṣṣa yan yaḍni. 
					</seg>
					<seg id="b.GAL.3.21" type="verse">
						imma ġilad ma-ra-nini? is-issunf ššrɛ iwaliwn n-rbbi lli-s-yad-inna i-ibrahim? uhu, ur-t-issunf. ašku bnadm, mrad is-as-ityawfka kra n-ššrɛ ma-s-a-iteṭṭaf tudrt, ra-irḍu rbbi f-kraygatt yan iskarn s-ššrɛ. 
					</seg>
					<seg id="b.GAL.3.22" type="verse">
						walaynni arratn n-rbbi ar-malan mamnk a-ttyamaẓ ddunit kullutt ġ-ddu lḥukm n-ddnub. imma lwrt lli-f-inna rbbi i-ibrahim, ar-t-yakka i-willi umnnin s-yasuɛ lmasiḥ, ar-asn-t-yakka ġilad f-ssibt l-liman-nsn. 
					</seg>
					<seg id="b.GAL.3.23" type="verse">
						ġ-uzmz lli-ġ-ur-ta-d-yuški lmasiḥ ur-ta-srs-numin, ntyawkrraf sul s-iskraf n-ššrɛ. ar-aġ-tḥṣarn-warratn n-ššrɛ ar kiġ-d-ilkm-uzmz-ad ġ-numn s-lmasiḥ. 
					</seg>
					<seg id="b.GAL.3.24" type="verse">
						ikka-ttin iga ššrɛ angabal fllannġ, ar-aġ-itrbba aylliġ-d-yuška lmasiḥ iskr sslamt ġ-gr rbbi d-willi srs umnnin. 
					</seg>
					<seg id="b.GAL.3.25" type="verse">
						imma ġilad ġ-d-ilkm-uzmz l-liman, ur-sul-igi ššrɛ angabal-nnġ. 
					</seg>
					<seg id="b.GAL.3.26" type="verse">
						ha-kunni kullukn, tarwa n-rbbi a-tgam f-ssibt n-ma-tumnm s-lmasiḥ yasuɛ. 
					</seg>
					<seg id="b.GAL.3.27" type="verse">
						ašku kullu wanna gigun iddmn s-udum n-waman baš a-iml is-iga win lmasiḥ, hati iwrri iddr s-tudrt l-lmasiḥ. 
					</seg>
					<seg id="b.GAL.3.28" type="verse">
						mayad a-f-ur-a-sul-nẓẓmẓlay gu-yudaya zġ-gu-yunan, ula-da-nẓẓmẓlay awtm zġ-tawtmt ula ismg zġ-wad-igan win ih̬f-ns, ašku tgam kullu yan ġ-lmasiḥ yasuɛ. 
					</seg>
					<seg id="b.GAL.3.29" type="verse">
						walaynni lliġ tgam win lmasiḥ, hati ayt-ibrahim a-tgam. ra-tamẓm lwrt lli-f-as-inna rbbi ra-t-ifk i-tarwa-ns. 
					</seg>
				</div>
				<div id="b.GAL.4" type="chapter">
					<seg id="b.GAL.4.1" type="verse">
						walaynni ġmkad a-iga kullu wanna iwrtn. lliġ sul imẓẓi, ig zund ismg ġ-tgmmi n-babas, wah̬h̬a ra-iṭṭaf kullu ayda n-babas tigira. 
					</seg>
					<seg id="b.GAL.4.2" type="verse">
						ašku illa sul ġ-ddu-ufus n-willi-t-igabln d-willi dar ifl babas lamant l-lwrt-ns, ard iruḥ-uzmz lli-f-iqṣad babas a-t-gis-yamẓ. 
					</seg>
					<seg id="b.GAL.4.3" type="verse">
						ula nkkʷni nkka-ttin nga ġmkan. ġakud lliġ sul nmẓẓi, nga zund ismgan ġ-ddu-ssulṭa l-larwaḥ n-ddunit-ad. 
					</seg>
					<seg id="b.GAL.4.4" type="verse">
						walaynni ġakud lliġ-d-iruḥ-uzmz, rbbi yuzn-d yus s-ddunit. ilul-d zġ-waḥlig n-yat-tmġart, iwrri yili ula ntta ġ-ddu ššrɛ, 
					</seg>
					<seg id="b.GAL.4.5" type="verse">
						baš a-ifukku winna llanin ġ-ddu ššrɛ irar-aġ a-ng tarwa n-rbbi. 
					</seg>
					<seg id="b.GAL.4.6" type="verse">
						ġmkad ad-aġ-imlan is-nga tarwa n-rbbi, ašku yuzn-d rruḥ n-yus izdġ ġ-uwlawn-nnġ, irar-aġ a-srs-naqra: «abba, wa-baba.» 
					</seg>
					<seg id="b.GAL.4.7" type="verse">
						hati ur-sul-tgim ismgan, walaynni twrrim tgam tarwa n-rbbi. d-wanna igan zġ-tarwa n-rbbi, ra-iwrt lbarakat n-rbbi. 
					</seg>
					<seg id="b.GAL.4.8" type="verse">
						ġayd izrin ur-tssinm rbbi. tkkam-ttin tgam ismgan i-kra l-lquwwat lli-ur-ginin rbbi. 
					</seg>
					<seg id="b.GAL.4.9" type="verse">
						imma ġilad ġ-tssnm rbbi (nġd yuf ad-iniġ, ġilad ġ-kʷn-issn rbbi), mah̬ aylliġ tram a-twrrim-daġ tgm ismgan i-larwaḥ-an lli-ur-ginin yat ula ẓḍarn ad-skrn yat? 
					</seg>
					<seg id="b.GAL.4.10" type="verse">
						han twrrim ġilad ar-tskarm f-uwssan l-lɛid-nsn d-iyrn-nsn d-izmaz-nsn d-isggʷasn-nsn. 
					</seg>
					<seg id="b.GAL.4.11" type="verse">
						ha-yyi usiġ fllawn taġuft. izd bla lfaytt ad-h̬dmġ nhatafġ ġ-gratun? 
					</seg>
					<seg id="b.GAL.4.12" type="verse">
						way-aytma, ḍalbġ zġ-gigun a-didi-tbiddm ġmklli-bdda-didun-tbddadġ. ġayd izrin ur-jju-gigi-tskirm kra yʷh̬šnn. 
					</seg>
					<seg id="b.GAL.4.13" type="verse">
						tssnm izd f-ssibt n-mad-uḍnġ a-f-n-darun-uškiġ ġ-isizwar, awiġ-awn-in lh̬bar ifulkin. 
					</seg>
					<seg id="b.GAL.4.14" type="verse">
						wah̬h̬a fllawn tšqa-tmaḍunt-inu, ur-iyi-tḥgirm ula trurm-iyi, walaynni tšškšmm-iyi-n s-darun tfrḥm sri zund iġ-giġ yal-lmalak zġ-dar rbbi, zund-nnit iġ-giġ lmasiḥ yasuɛ. 
					</seg>
					<seg id="b.GAL.4.15" type="verse">
						ma-s-iggʷra lfrḥ-nnun lli-s-sri-tfrḥm? ssnġ ġ-uwssan-an mrad is-tẓḍarm a-tssukfm alln-nnun ikun tfkam-iyi-tnt. 
					</seg>
					<seg id="b.GAL.4.16" type="verse">
						imma ġilad is-iyi-tgam d-unuwwaš-nnun f-ssibt n-mad-awn-nniġ lḥqq? 
					</seg>
					<seg id="b.GAL.4.17" type="verse">
						mddn-an ar-tt-gigun-tawin bahra, walaynni urd f-kra ifulkin. ur-rin abla a-kʷn-didi-ssngaran, baš a-stt-gisn-ttawim ġir ntni. 
					</seg>
					<seg id="b.GAL.4.18" type="verse">
						išwa a-stti-tawim ġ-kra, iġ-iga kra ifulkin. išwa-bdda, zund iġ-n-didun-lliġ zund iġ-fllawn-aggugġ. 
					</seg>
					<seg id="b.GAL.4.19" type="verse">
						wa-tarwa-nu ɛzzanin, ha-yyi ġilad giġ zund tamġart lli-ra-yaru, izri-flla-ungaẓ n-tlalit-nnun ard gigun timġur-tḥkimt l-lmasiḥ. 
					</seg>
					<seg id="b.GAL.4.20" type="verse">
						amar yufan a-n-didun-iliġ ġilad, sawlġ-awn f-wawal yaḍni. hati usiġ fllawn taġuft bahra. 
					</seg>
					<seg id="b.GAL.4.21" type="verse">
						wa-kunni lli-iran a-tskarm kullu s-ššrɛ, ra-kʷn-sqsaġ f-ššrɛ: is-ur-tssinm ma-gis-ityaran? 
					</seg>
					<seg id="b.GAL.4.22" type="verse">
						imla-yaġ f-ibrahim is-dars sin tarwa, yan turu-t-tsmgt-ns d-yan turu-t-tmġart-ns. 
					</seg>
					<seg id="b.GAL.4.23" type="verse">
						yus n-tsmgt, turu-t ġmklli tarunt-tutmin, imma yus n-tmġart-ns, turu-t f-ssibt n-yan-wawal lli-inna rbbi i-ibrahim. 
					</seg>
					<seg id="b.GAL.4.24" type="verse">
						mayd ijran, tlla-yas yat lmɛna intln. ašku snat-tmġarin-an rwasnt i-sin id-lɛhd. h̬talli yurun ismgan, tga lmɛna-ns zund lɛhd n-ššrɛ lli-ityawskarn ġ-udrar n-sina. nttat tga tismgt hajar. 
					</seg>
					<seg id="b.GAL.4.25" type="verse">
						tga lmɛna n-hajar zund adrar n-sina lli-illan ġ-tmazirt n-waɛrabn, tg zund tamdint n-urušalim d-imzdġn-ns lli-ganin ismgan. 
					</seg>
					<seg id="b.GAL.4.26" type="verse">
						imma tayyaḍ tga zund urušalim yaḍni lli-igan tin ignna. nttat tga innatnnġ sara, ur-akkʷ-tgi tismgt. 
					</seg>
					<seg id="b.GAL.4.27" type="verse">
						ašku ityara: «wa-tamġart lli-ur-jju-yurun, wa-kmmi lli-f-ur-jju-izri-ungaẓ, nkr ġilad tfrḥt ar-tssġrutt. ašku kmmi lli-n-ifl-urgaz ra-tarut uggʷar n-talli iṭṭafn argaz.» 
					</seg>
					<seg id="b.GAL.4.28" type="verse">
						kunni ay-aytma, tgam zund isḥaq, tlulm f-ssibt n-wawal n-rbbi. 
					</seg>
					<seg id="b.GAL.4.29" type="verse">
						walaynni ġmklli inkr ġwalli iluln zund kullu mddn ar-issrfufun ġwalli iluln s-rruḥ n-rbbi, ġmkan ad-skarn mddn ula ġilad. 
					</seg>
					<seg id="b.GAL.4.30" type="verse">
						ma-ittini-warra n-rbbi? ar-ittini: «ssmsr tismgt nttat d-yus, ašku yus n-tsmgt ur-ra-iṭṭaf taġamt ġ-lwrt n-babas. ra-ig lwrt kullut win yus n-talli igan tamġart bla iskraf.» 
					</seg>
					<seg id="b.GAL.4.31" type="verse">
						imma ġilad ay-aytma, ma-ra-nini? urd tarwa n-tsmgt a-nga, walaynni nga tarwa n-tmġart lli-ur-jju-dar iskraf. 
					</seg>
				</div>
				<div id="b.GAL.5" type="chapter">
					<seg id="b.GAL.5.1" type="verse">
						irẓm-aġ lmasiḥ baš a-ur-sul-ng ismgan i-yat. biddat ġilad tzgam a-ur-twrrim-daġ s-iskraf n-tsmugit. 
					</seg>
					<seg id="b.GAL.5.2" type="verse">
						sfldat-iyi nkki bulus, rad-awn-iniġ: iġ-tram a-ttġusm s-tẓallit n-ddat ur-rad-awn-yili yat ġ-lmasiḥ. 
					</seg>
					<seg id="b.GAL.5.3" type="verse">
						ra-t-iniġ-daġ s-lmɛqul i-kullu wanna iran a-iẓẓall i-ddat-ns, iġ-tskrt ġmkan iqqan-k-id a-bdda-tskart s-kullu ma-ityaran ġ-ššrɛ. 
					</seg>
					<seg id="b.GAL.5.4" type="verse">
						wa-kunni lli-ittirin a-trḍum rbbi s-ššrɛ, hati tssngaram ih̬f-nnun d-lmasiḥ, twrrim tḍrm zġ-lbaraka-ns. 
					</seg>
					<seg id="b.GAL.5.5" type="verse">
						imma nkkʷni nssn is-ra-fllannġ-irḍu rbbi f-ssibt n-ma-numn s-lmasiḥ. ġmkad a-iga rrja iṣḥan lli-aġ-ifka rruḥ lqudus. 
					</seg>
					<seg id="b.GAL.5.6" type="verse">
						ašku yan igan win lmasiḥ, han taẓallit n-ddat ur-dars-tgi yat, zund iġ-as-iẓẓulla zund iġ-as-ur-iẓẓulli. ašku illa dars mad-bahra-yufn mayan. hati yumn s-lmasiḥ, iɛmmr s-lḥnant-ns. 
					</seg>
					<seg id="b.GAL.5.7" type="verse">
						tkkam-ttin ar-ttzayadm ġ-uġaras l-lmasiḥ. imma ġilad ma-kʷn-iḥṣarn a-ur-sul-tskarm s-lḥqq? 
					</seg>
					<seg id="b.GAL.5.8" type="verse">
						iswingimn-an ur-d-kkin rbbi lli-awn-iġran, 
					</seg>
					<seg id="b.GAL.5.9" type="verse">
						walaynni tah̬mirt idrusn a-issktayn lɛjin iggutn. 
					</seg>
					<seg id="b.GAL.5.10" type="verse">
						imma nkki umnġ gigun is-ur-ra-tsflidm s-kra n-uswingim yaḍni, ašku win siditnnġ a-tgam. ra-iḥkam ntta f-walli-awn-tt-issṭiyyrn, wanna ra-ig-iyt. 
					</seg>
					<seg id="b.GAL.5.11" type="verse">
						way-aytma, urd nkkin a-ittinin i-mddn «iqqan-kʷn-d a-tẓẓallm i-ddat-nnun». mayad a-f-a-yyi-sul-ssrfufunn. ašku mrad is-a-yasn-ttiniġ ġmkan, ur-ra-yyi-itẓi yan ġakud nna-tbrraḥġ f-uggjdi l-lmasiḥ. 
					</seg>
					<seg id="b.GAL.5.12" type="verse">
						imma mddn-an lli-kʷn-issndudiyn, amar yufan ad-bbin igiwal-nsn kullut. 
					</seg>
					<seg id="b.GAL.5.13" type="verse">
						way-aytma, iġra-yawn rbbi a-trẓmm zġ-iskraf. walaynni a-ur-ttinim «ntyawrẓam ġilad, nẓḍar a-nskar aynna ira ih̬f-nnġ.» ašku illa fllawn a-ttḥnnum ar-ttqasam i-ngratun. 
					</seg>
					<seg id="b.GAL.5.14" type="verse">
						hati tmun-d lmɛna n-ššrɛ kullutt ġ-yan-wawal ar-ittini: «a-ttirit adjar-nnk zund ih̬f-nnk.» 
					</seg>
					<seg id="b.GAL.5.15" type="verse">
						walaynni iġ-a-ttlbaym i-ngratun ar-tšttam tifiyi n-ingratun, han ra-thlkm i-ngratun. 
					</seg>
					<seg id="b.GAL.5.16" type="verse">
						walaynni rad-awn-iniġ, skarat-bdda s-mad-awn-imala rruḥ lqudus bla-da-tswingimm ġ-ma-ittiri ih̬f-nnun. 
					</seg>
					<seg id="b.GAL.5.17" type="verse">
						ašku ul n-bnadm ar-ittiri ma-ur-ittiri rruḥ lqudus, ula rruḥ lqudus ar-ittiri ma-ur-ittiri-uwl n-bnadm. hatni ar-gigun-tmmaġn aylliġ ur-a-tskarm ma-ttirim. 
					</seg>
					<seg id="b.GAL.5.18" type="verse">
						walaynni iġ-a-tskarm mad-awn-imala rruḥ lqudus, ur-ra-sul-tqamam ġ-iskraf n-ššrɛ. 
					</seg>
					<seg id="b.GAL.5.19" type="verse">
						han iskkirn n-bnadm, nssn mamnk ad-gan. ar-tznun ar-tfsadn ar-tšthun i-ngratsn, 
					</seg>
					<seg id="b.GAL.5.20" type="verse">
						ar-tɛbadn ilahat n-ddunit-ad ar-skarn ssiḥr, ar-tkrhun ar-tẓin ar-tnuwwašn ar-tbzagn f-ingratsn, ar-ttirin ad-agʷrn wiyyaḍ, ar-tmmaġn d-wanna ur-zgisn-igin, ar-rggmn wanna ur-didsn-ibiddn, 
					</seg>
					<seg id="b.GAL.5.21" type="verse">
						ar-ttirin ad-amẓn ma-ur-igin winsn, ar-tnufuln s-tissi ar-tmunun f-tillay-nsn ʷh̬šnnin, kullu iskkirn-ad d-ma-tn-irwasn. rad-awn-iniġ s-lmɛqul ġmklli-awn-nniġ ġayd izrin, ġwilli skarnin ġmkan ur-rad-kšmn s-tgldit n-rbbi. 
					</seg>
					<seg id="b.GAL.5.22" type="verse">
						imma lġllt n-rruḥ tga lḥnant d-lfrḥ d-lhna d-ṣṣbr, ar-ntɛawan wiyyaḍ ar-didsn-ntfulki ar-didsn-ntbddad 
					</seg>
					<seg id="b.GAL.5.23" type="verse">
						ar-didsn-ntrh̬u ar-bdda-nqqʷay ġ-ih̬f-nnġ. hati wan tiġawsiwin-ad, ur-illi kra n-ššrɛ tnt-yagʷin. 
					</seg>
					<seg id="b.GAL.5.24" type="verse">
						ašku kullu wanna igan win lmasiḥ yasuɛ, iga ih̬f-ns d-wad immutn f-uggjdi baš a-gis-immt kullu ma-ittiri bnadm i-ih̬f-ns ula kullu ma-yʷh̬šnn. 
					</seg>
					<seg id="b.GAL.5.25" type="verse">
						imma ġilad ġ-nddr s-tḥkimt n-rruḥ lqudus, illa fllannġ a-nskar s-mad-aġ-imala rruḥ lqudus. 
					</seg>
					<seg id="b.GAL.5.26" type="verse">
						a-ur-nssimġur ih̬f-nnġ ula-da-ntẓi d-yan ula-da-nttiri ma-igan win wiyyaḍ. 
					</seg>
				</div>
				<div id="b.GAL.6" type="chapter">
					<seg id="b.GAL.6.1" type="verse">
						way-aytma, iġ-n-tufam kra n-yan iḍr ġ-ma-yʷh̬šnn, illa fllawn kunni lli-ġ-tlla lġllt n-rruḥ lqudus a-dids-tsawlm s-lḥnant trarm-t s-uġaras. walaynni awiyat-stt ġ-ih̬f-nnun, a-ur-tḍrm ula kunni. 
					</seg>
					<seg id="b.GAL.6.2" type="verse">
						tmɛawanat i-ngratun ġ-aynna fllawn iẓẓayn. ġmkad a-s-ra-tssafawm luṣit l-lmasiḥ. 
					</seg>
					<seg id="b.GAL.6.3" type="verse">
						walaynni iġ-illa ma-iġaln is-iga kra, hati isskarks f-ih̬f-ns, ašku ur-igi yat. 
					</seg>
					<seg id="b.GAL.6.4" type="verse">
						illa f-kud yan a-iswingim ġ-ma-iskar baš a-iẓr is-ifulki nġd uhu. iġ-ifulki rad-as-yili ma-s-a-itfraḥ d-ih̬f-ns bla-da-itmnad ġ-mad-skarn wiyyaḍ. 
					</seg>
					<seg id="b.GAL.6.5" type="verse">
						ašku kud yan ra-yasi ma-t-id-yuškan. 
					</seg>
					<seg id="b.GAL.6.6" type="verse">
						kullu wanna itlmadn awal n-rbbi, illa fllas a-yaṭṭu lh̬ir nna-dars-illan d-umslmd-ns. 
					</seg>
					<seg id="b.GAL.6.7" type="verse">
						ad-ur-tjlum ih̬f-nnun. ur-iẓḍar yan a-stt-izzri f-rbbi. 
					</seg>
					<seg id="b.GAL.6.8" type="verse">
						amud nna-n-tluḥm, nttan a-ra-tmgrm. yan iskarn s-ma-ittiri-uwl n-bnadm, zġ-uwl-ns a-zġ-ra-imgr lmut. imma yan iskarn s-ma-ittiri rruḥ lqudus, zġ-rruḥ a-zġ-ra-imgr tudrt idumn. 
					</seg>
					<seg id="b.GAL.6.9" type="verse">
						a-ur-ntrmay ġ-ufulki-ad nskar, ašku ra-nmgr ṣṣabt ġ-uzmz-ns iġ-ur-nhruṣṣi. 
					</seg>
					<seg id="b.GAL.6.10" type="verse">
						illa fllannġ a-nskar afulki ġ-kullu mddn ġakud nna-nufa, s-uggʷar ġ-aytmatnnġ lli-umnnin s-lmasiḥ. 
					</seg>
					<seg id="b.GAL.6.11" type="verse">
						ẓrat mnšk ayd-s-mqqurnt tirra-yad-awn-in-uriġ nkki s-ufus-inu. 
					</seg>
					<seg id="b.GAL.6.12" type="verse">
						imma ġwilli-awn-ittinin a-tẓẓallm i-ddat, ran ntni ad-rḍun mddn s-ma-igan win ddat, baš a-ur-rfufnn f-ssibt n-uggjdi l-lmasiḥ. 
					</seg>
					<seg id="b.GAL.6.13" type="verse">
						imma ayt-tẓallit-an, ula ntni ur-a-skarn kullu ma-ityaran ġ-ššrɛ, walaynni ar-gigun-ttirin a-tẓẓallm i-ddat baš ad-alġn ih̬f-nsn f-ma-ityawskarn i-ddat-nnun. 
					</seg>
					<seg id="b.GAL.6.14" type="verse">
						imma nkki ur-rad-alġġ abla aggjdi n-siditnnġ yasuɛ lmasiḥ. ašku s-uggjdi l-lmasiḥ a-s-mmutġ i-ddunit, immt-iyi ma-igan win ddunit. 
					</seg>
					<seg id="b.GAL.6.15" type="verse">
						imma taẓallit n-ddat ur-tgi yat, zund iġ-as-tẓẓullam zund iġ-as-ur-tẓẓullim. walaynni taġawsa ihiyyan a-stt-igan tudrt l-ljdid lli-darun-illan. 
					</seg>
					<seg id="b.GAL.6.16" type="verse">
						ad-awn-tili sslamt n-rbbi d-rrḥmt-ns i-kullu winna skarnin s-tnbaṭṭ-ad, a-tn-igan d-ayt-rbbi n-ṣṣaḥt. 
					</seg>
					<seg id="b.GAL.6.17" type="verse">
						imma ġilad, ḍalbġ-awn a-ur-sul-izayd yan i-tkrrayin-inu. ašku ibrrayn-ad usiġ ġ-ddat-inu, ntni timitar n-yasuɛ ad-gan. 
					</seg>
					<seg id="b.GAL.6.18" type="verse">
						a-gigun-tili lbaraka n-siditnnġ yasuɛ lmasiḥ, ay-aytma. amin. 
					</seg>
				</div>
			</div>
			<div id="b.EPH" type="book">
				<div id="b.EPH.1" type="chapter">
					<seg id="b.EPH.1.1" type="verse">
						zġ-bulus arqqas l-lmasiḥ yasuɛ ġmklli ira rbbi. i-imẓlayn n-rbbi ġ-tmdint n-afsus lli-zganin ġ-uġaras l-lmasiḥ yasuɛ. 
					</seg>
					<seg id="b.EPH.1.2" type="verse">
						ad-awn-tili lbaraka d-sslamt zġ-rbbi babatnnġ d-siditnnġ yasuɛ lmasiḥ. 
					</seg>
					<seg id="b.EPH.1.3" type="verse">
						ar-bahra-ntalġ rbbi babas n-siditnnġ yasuɛ lmasiḥ, ašku ibark-aġ f-uwdm l-lmasiḥ s-kullu lbarakat n-rruḥ lli-llanin ġ-tgldit n-ignna. 
					</seg>
					<seg id="b.EPH.1.4" type="verse">
						lliġ ur-ta-ih̬lq ddunit, iẓli-aġ d-lmasiḥ baš a-ng wins, nġus ġ-iẓri-ns zġ-kullu ma-igan lɛib. iḥnnu ginnġ 
					</seg>
					<seg id="b.EPH.1.5" type="verse">
						iqṣad ad-aġ-ig d-tarwa-ns f-uwdm n-yasuɛ lmasiḥ. ġmkan a-ira, irḍu srs. 
					</seg>
					<seg id="b.EPH.1.6" type="verse">
						ar-t-bahra-ntalġ f-lḥnant-ad iggutn lli-s-aġ-ibark f-uwdm n-yus iɛzzan 
					</seg>
					<seg id="b.EPH.1.7" type="verse">
						lli-aġ-ifran zġ-lhalak s-idammn-ns, issitti fllannġ ddnub-nnġ. matta ġunškad s-tggut lḥnant n-rbbi lli-s-aġ-ibark, 
					</seg>
					<seg id="b.EPH.1.8" type="verse">
						ula tawassna-yad d-tḥkimt-ad lli-aġ-d-issbayyn. 
					</seg>
					<seg id="b.EPH.1.9" type="verse">
						ašku issbayyn-aġ-d taġawsa-yad intln, iml-aġ-d ma-ira a-iskr irḍu srs iqṣad-t f-ufus l-lmasiḥ, 
					</seg>
					<seg id="b.EPH.1.10" type="verse">
						yiri a-t-issafu ġ-isiggʷra n-ddunit. hati ra-issmun kullu ma-illan ġ-ignna ula ġ-ddunit, ig-t kullu ġ-ddu-ufus l-lmasiḥ. 
					</seg>
					<seg id="b.EPH.1.11" type="verse">
						rbbi iẓli-aġ d-lmasiḥ ula nkkʷni baš a-ng mddn-ns, ġmklli iqṣad nttan lli-bdda-iskarn ma-ira ġ-kullu ma-ijrrun. 
					</seg>
					<seg id="b.EPH.1.12" type="verse">
						iẓli-aġ baš a-d-ginnġ-iban lmjd-ns, nkkʷni lli-izwarn is-n-nga rrja-nnġ ġ-lmasiḥ. 
					</seg>
					<seg id="b.EPH.1.13" type="verse">
						ula kunni, twrrim tgam wins lliġ-kʷn-in-ilkm-wawal l-lḥqq, a-t-igan d-lh̬bar ifulkin lli-s-tnjmm. lliġ tumnm s-lmasiḥ ityawfka-yawn rruḥ lqudus lli-f-inna rbbi ra-t-ifk i-mddn-ns, baš a-tissanm izd wins a-tgam. 
					</seg>
					<seg id="b.EPH.1.14" type="verse">
						iga tamatart n-is-ra-issafu rbbi kullu timih̬ar lli-f-inna ra-tnt-ifk i-mddn-ns. matta ġunškad s-iggut lmjd n-rbbi, ar-t-ntalġ bahra. 
					</seg>
					<seg id="b.EPH.1.15" type="verse">
						f-mayad a-f-a-bdda-fllawn-tškarġ rbbi, ašku sfldġ f-mamnk a-tumnm s-siditnnġ yasuɛ, ɛzzan darun imẓlayn n-rbbi kullutn. ġakud nna-tẓallaġ ar-kʷn-d-swingimġ, 
					</seg>
					<seg id="b.EPH.1.17" type="verse">
						ar-tḍalabġ babatnnġ imqqurn lli-igan rbbi n-siditnnġ yasuɛ lmasiḥ ad-awn-yakka rruḥ n-tḥkimt d-twassna baš a-ti-tissanm ġmklli iga. 
					</seg>
					<seg id="b.EPH.1.18" type="verse">
						ar-ti-tḍalabġ a-irẓm alln l-lɛaql-nnun, baš a-tissanm ma-iga rrja-yad iṣḥan lli-mi-kʷn-iẓli, ula lbarakat ggutnin lli-ra-ifk i-imẓlayn-ns, 
					</seg>
					<seg id="b.EPH.1.19" type="verse">
						ula taḥkimt-ns lli-bahra-ginnġ-itjhhdn nkkʷni lli-srs-yumnn. ašku taḥkimt lli-ginnġ-illan, tga-t-tḥkimt itjhhdn 
					</seg>
					<seg id="b.EPH.1.20" type="verse">
						lli-s-d-issnkr lmasiḥ zġ-lmut, issgawr-t f-ufasiy-ns ġ-tattuyt n-tgldit n-ignna 
					</seg>
					<seg id="b.EPH.1.21" type="verse">
						f-uflla n-kullu lmalayka ula larwaḥ ula ssulṭat ula lquwwat, ig ism-ns f-uflla n-kraygatt ism ġ-ddunit ula lih̬rt. 
					</seg>
					<seg id="b.EPH.1.22" type="verse">
						ig-t d-ugayyu f-kullu ma-illan, isrs kullu ma-illan ġ-ddu iḍarn-ns s-lh̬ir n-umnaggar n-willi ganin wins. 
					</seg>
					<seg id="b.EPH.1.23" type="verse">
						amnaggar iga ddat l-lmasiḥ, d-nttan a-ġ-a-itkmmal lmasiḥ lli-itkmmaln kullu ma-illan ġ-kraygatt mani. 
					</seg>
				</div>
				<div id="b.EPH.2" type="chapter">
					<seg id="b.EPH.2.1" type="verse">
						imma kunni ġayd izrin tgam zund iġ-tmmutm i-ma-igan win rbbi, f-ssibt n-ddnub-nnun ula kullu ma-tskarm yʷh̬šn. 
					</seg>
					<seg id="b.EPH.2.2" type="verse">
						tkkam-ttin ar-ttidum ġ-uġaras n-ddunit-ad, ar-ttḍfarm lquwwa yʷh̬šnn lli-itjhhdn ġ-ignwan. tga rruḥ lli-itḥkamn ġilad ġ-ġwilli ur-sflidnin s-rbbi. 
					</seg>
					<seg id="b.EPH.2.3" type="verse">
						nkka-ttin kullwaġ ar-didsn-nttidu ġ-uġaras-an ar-nskar s-kullu ma-ira bnadm i-ih̬f-ns ar-tt-ntawi ġir ġ-iswingimn-nnġ ula ššhwat-nnġ. ula nkkʷni ġ-uwssan-an, illa fllannġ lġaḍab n-rbbi zund kullu mddn. 
					</seg>
					<seg id="b.EPH.2.4" type="verse">
						imma rbbi, tggut dars rrḥmt, iḥnnu ginnġ s-lḥnant-ns iggutn, 
					</seg>
					<seg id="b.EPH.2.5" type="verse">
						issddr-aġ d-lmasiḥ ġakud lliġ sul nmmut ġ-ddnub-nnġ. hati s-lḥnant n-rbbi a-s-tnjmm. 
					</seg>
					<seg id="b.EPH.2.6" type="verse">
						issnkr-aġ-d yall-aġ d-lmasiḥ yasuɛ, issgawr-aġ dids ġ-tgldit n-ignna, 
					</seg>
					<seg id="b.EPH.2.7" type="verse">
						baš a-iml, ġilad ula kullu mayd-d-iftan, mnšk a-s-bahra-tggut lḥnant-ns lli-s-aġ-ibark f-ssibt l-lmasiḥ yasuɛ. 
					</seg>
					<seg id="b.EPH.2.8" type="verse">
						hati f-lḥnant-ns a-f-tnjmm lliġ srs tumnm. urd f-ssibt n-kra tskarm kunni, walaynni tga tawafka ifka-yawn-tt rbbi. 
					</seg>
					<seg id="b.EPH.2.9" type="verse">
						urd f-ssibt n-ifulkitn-nnun, baš a-ur-yalġ yan ih̬f-ns. 
					</seg>
					<seg id="b.EPH.2.10" type="verse">
						ašku rbbi ad-aġ-iskrn ġmkan, ig-aġ d-win lmasiḥ yasuɛ baš a-ntnawal ifulkitn lli-aġ-zwar-ijjujad a-tn-nskar. 
					</seg>
					<seg id="b.EPH.2.11" type="verse">
						swingimad-d ma-tgam ġayd izrin, kunni lli-ur-igin zġ-ayt-rbbi. ar-awn-ttinin ‹ġwilli ur-ẓẓullinin› ašku ur-a-ttẓallam i-ddat-nnun zund ntni. 
					</seg>
					<seg id="b.EPH.2.12" type="verse">
						ur-ta-tssinm lmasiḥ ġ-uwssan-an, tilim ġ-brra n-ayt-rbbi lli-iẓli ad-gn mddn-ns. ur-darun taġamt ġ-id-lɛhd lli-s-a-yasn-imala ma-rad-asn-iskr. ur-darun rrja, ula tssnm rbbi ġ-ddunit. 
					</seg>
					<seg id="b.EPH.2.13" type="verse">
						imma ġilad issakmur-kʷn-d s-dars f-ssibt l-lmut l-lmasiḥ yasuɛ, kunni lli-sttin ikkan taggugm-n. 
					</seg>
					<seg id="b.EPH.2.14" type="verse">
						ašku iskr lmasiḥ sslamt ġ-gr ayt-rbbi d-ayt-tmizar yaḍni, irar sin ad-gn yan, issḍr aġʷrab n-taẓit lli-tn-issngaran. 
					</seg>
					<seg id="b.EPH.2.15" type="verse">
						issitti ššrɛ s-luṣiyat-ns ula lfrayḍ-ns, baš a-issmun sin-ad s-sslamt, iskr zġ-gisn yat tasut l-ljdid lli-ra-ig tins. 
					</seg>
					<seg id="b.EPH.2.16" type="verse">
						ġmkan a-s-iskr sslamt ġ-gratnnġ kullwaġ d-rbbi s-lmut-ns f-uggjdi, a-ur-sul-tili taẓit i-ngratnnġ. 
					</seg>
					<seg id="b.EPH.2.17" type="verse">
						lliġ-d-yuška lmasiḥ yawi-d lh̬bar n-sslamt i-kunni lli-n-aggugnin, wala i-nkkʷni lli-srs-akmurnin. 
					</seg>
					<seg id="b.EPH.2.18" type="verse">
						f-ssibt l-lmasiḥ a-f-nẓḍar ġilad a-kullu-nkšm s-dar rbbi babatnnġ s-yan-rruḥ lli-ginnġ-illan kullwaġ. 
					</seg>
					<seg id="b.EPH.2.19" type="verse">
						ur-sul-tgim ibrraniyn ula iġribn, ašku teṭṭafm ula kunni ġilad taġamt ġ-gr imẓlayn n-rbbi, tgm zġ-ayt-tgmmi n-rbbi 
					</seg>
					<seg id="b.EPH.2.20" type="verse">
						lli-ibnnu f-llsas n-irqqasn d-lanbiya, ig lmasiḥ yasuɛ aẓru imqqurn n-uġẓu. 
					</seg>
					<seg id="b.EPH.2.21" type="verse">
						nttan a-d-issmunn iẓran, ar-srsn-ibnnu yat-tgmmi n-tẓallit ttyawẓlay i-siditnnġ. 
					</seg>
					<seg id="b.EPH.2.22" type="verse">
						ula kunni ar-srun-ibnnu baš a-kullu-ng yat-tgmmi, izdġ gis rruḥ n-rbbi. 
					</seg>
				</div>
				<div id="b.EPH.3" type="chapter">
					<seg id="b.EPH.3.1" type="verse">
						mayan a-f-a-fllawn-tḍalabġ rbbi, nkki bulus lli-igan aḥbbas f-ism l-lmasiḥ yasuɛ f-ssibt n-twuri lli-skarġ ġ-gratun kunni n-tmizar yaḍni. 
					</seg>
					<seg id="b.EPH.3.2" type="verse">
						is-ur-tsfldm f-mamnk ad-iyi-ifk rbbi lbaraka-yad baš ad-awn-tt-in-sslkmġ s-darun kunni? 
					</seg>
					<seg id="b.EPH.3.3" type="verse">
						imla-yyi-d taġawsa-yad lli-intln kullu ġayd izrin, uriġ-awn-in fllas kra ġ-tbrat-ad. 
					</seg>
					<seg id="b.EPH.3.4" type="verse">
						iġ-tġram maylli uriġ ra-tissanm taġawsa-yad l-lmasiḥ ġmklli-stt-fhmġ nkki. 
					</seg>
					<seg id="b.EPH.3.5" type="verse">
						trgs f-kullu tasutin lli-zrinin, imma ġilad issbayyn-aġ-tt-id rbbi s-tḥkimt n-rruḥ lqudus i-ġwid iẓli ad-gn irqqasn-ns ula lanbiya-ns. 
					</seg>
					<seg id="b.EPH.3.6" type="verse">
						iml-aġ-d lh̬bar ifulkin n-is-rad-kšmn ayt-tmizar yaḍni ġ-lbarakat n-ayt-rbbi ula ġ-umnaggar n-willi ganin wins, amẓn ula ntni kullu ma-inna rbbi rad-aġ-t-ifk f-uwdm l-lmasiḥ yasuɛ. 
					</seg>
					<seg id="b.EPH.3.7" type="verse">
						ibark-iyi rbbi ifk-iyi ad-skarġ tawuri-ad l-lh̬bar ifulkin s-tḥkimt-ns itjhhdn lli-gigi-illan. 
					</seg>
					<seg id="b.EPH.3.8" type="verse">
						wah̬h̬a mẓẓiġ bahra ġ-gr kullu imẓlayn n-rbbi, ifka-yyi lbaraka-yad ad-tbrraḥġ i-ayt-tmizar n-ddunit f-tmih̬ar l-lmasiḥ lli-ugʷrnin kullu iswingimn n-bnadm. 
					</seg>
					<seg id="b.EPH.3.9" type="verse">
						ifk-iyi ad-malaġ i-kullu mddn taġawsa-yad ihiyyan lli-fllasn-intln kullu ġayd izrin, iqṣad-stt rbbi lli-ih̬lqn kullu ma-illan. 
					</seg>
					<seg id="b.EPH.3.10" type="verse">
						ašku ġilad f-ufus n-umnaggar n-imẓlayn-ns a-f-ira rbbi a-issbayyn i-ssulṭat ula lquwwat n-ignwan mnšk a-bahra-tggut-tḥkimt-ns 
					</seg>
					<seg id="b.EPH.3.11" type="verse">
						lli-s-ikmml f-ufus l-lmasiḥ yasuɛ siditnnġ maylli iqṣad zġ-isizwar. 
					</seg>
					<seg id="b.EPH.3.12" type="verse">
						f-ssibt n-ma-iskr lmasiḥ ula f-ssibt n-ma-srs-numn a-f-nẓḍar a-n-nakmur s-rbbi ġilad bla-da-ntḥšam ula-da-ntiksaḍ. 
					</seg>
					<seg id="b.EPH.3.13" type="verse">
						f-mayan a-f-rad-awn-iniġ, a-kʷn-ur-tigʷraẓ f-urfufn-ad ġ-a-zrayġ f-ssibt-nnun, ašku ar-t-zzrayġ baš ad-awn-ig lh̬ir kunni. 
					</seg>
					<seg id="b.EPH.3.14" type="verse">
						mayan a-f-ḍrġ f-ifaddn-inu ġ-lgddam n-rbbi babatnnġ. 
					</seg>
					<seg id="b.EPH.3.15" type="verse">
						nttan a-ifkan ism-ad-ns ‹babatnnġ› i-kullu-winna dar tarwa ġ-ignna ula ġ-ddunit. 
					</seg>
					<seg id="b.EPH.3.16" type="verse">
						ḍalbġ-t ad-awn-yakka zġ-tmih̬ar l-lmjd-ns, issdus-kʷn ġ-ugʷns-nnun s-tḥkimt itjhhdn n-rruḥ-ns, 
					</seg>
					<seg id="b.EPH.3.17" type="verse">
						baš a-izdġ lmasiḥ ġ-uwl-nnun ġmklli srs tumnm. ḍalbġ-t a-kʷn-iẓẓu ġ-lḥnant izzga-kʷn gis, 
					</seg>
					<seg id="b.EPH.3.18" type="verse">
						baš a-tiẓḍarm a-tfhmm, kunni ula kullu imẓlayn n-rbbi, mnšk a-s-tusɛa tiġzzif tattuy tdru lḥnant l-lmasiḥ, 
					</seg>
					<seg id="b.EPH.3.19" type="verse">
						tssḥssum ġ-uwl-nnun s-lḥnant-ns lli-bahra-yugʷrn tawassna n-bnadm, ard twrrim tɛmmrm kullu s-ufulki n-rbbi. 
					</seg>
					<seg id="b.EPH.3.20" type="verse">
						imma ġilad a-nalġ rbbi lli-iẓḍarn a-iskr uggʷar n-kullu ma-nḍalb ula kullu ma-nswingim s-tḥkimt-ns itjhhdn lli-ginnġ-illan. 
					</seg>
					<seg id="b.EPH.3.21" type="verse">
						ad-as-yili lmjd ġ-umnaggar ula ġ-lmasiḥ yasuɛ ġ-kud tasut n-tasutin, ġilad ula kullu mayd-d-iftan, amin. 
					</seg>
				</div>
				<div id="b.EPH.4" type="chapter">
					<seg id="b.EPH.4.1" type="verse">
						imma ġilad ra-kʷn-ḍalbġ bahra, nkki-ad igan aḥbbas f-ism n-siditnnġ. ḍalbġ-kʷn a-tskarm ġmklli illa f-willi iẓli rbbi ad-gn wins. 
					</seg>
					<seg id="b.EPH.4.2" type="verse">
						ẓẓimẓayat ih̬f-nnun ar-ttrh̬um ar-ttṣbarm ar-ttḥnnum i-ngratun. 
					</seg>
					<seg id="b.EPH.4.3" type="verse">
						skarat kullu baš a-bdda-tgm yan ġ-tamunt n-sslamt lli-s-kʷn-d-issmun rruḥ lqudus. 
					</seg>
					<seg id="b.EPH.4.4" type="verse">
						yat-ddat a-tgam, yili gigun yan rruḥ, ġmklli darun yan rrja lli-mi-kʷn-iẓli rbbi. 
					</seg>
					<seg id="b.EPH.4.5" type="verse">
						yili yan siditun ula yan-uġaras lli-s-tumnm ula yan-udum lli-s-tddmm ġ-waman. 
					</seg>
					<seg id="b.EPH.4.6" type="verse">
						yili yan rbbi babas n-kraygatt yan, ar-kʷn-itgabal, ar-srun-iskar afulki, ar-gigun-itbarak kullukn. 
					</seg>
					<seg id="b.EPH.4.7" type="verse">
						kraygatt yan ginnġ, ttyawfka-yas kra l-lbaraka s-unšk lli-tlla-twafka l-lmasiḥ. 
					</seg>
					<seg id="b.EPH.4.8" type="verse">
						ġmklli ityaran: «ġakud lliġ yattuy s-tattuyt, yawi dids ġwilli inra, ifk lbarakat i-mddn.» 
					</seg>
					<seg id="b.EPH.4.9" type="verse">
						walaynni mad-aġ-imla-wawal-ad ‹yattuy›? imla-yaġ f-lmasiḥ is-igguz zwar s-tdrut n-wakal. 
					</seg>
					<seg id="b.EPH.4.10" type="verse">
						ašku ġwalli-d-igguzn a-igan ġwalli yattuyn tigira s-iggi n-ignwan baš a-ikmml kullu ma-illan ġ-kraygatt mani. 
					</seg>
					<seg id="b.EPH.4.11" type="verse">
						nttan a-ifkan i-kra ginnġ ad-gn irqqasn-ns, ifk i-wiyyaḍ ad-sawaln s-mad-asn-imala rbbi, ifk i-wiyyaḍ ad-tbrraḥn s-lh̬bar ifulkin, ifk i-wiyyaḍ ad-tgabaln ar-sslmadn mddn-ns 
					</seg>
					<seg id="b.EPH.4.12" type="verse">
						baš ad-iẓḍarn kullu imẓlayn n-rbbi ad-qasan tawuri n-rbbi ar-ssdusn ddat l-lmasiḥ. 
					</seg>
					<seg id="b.EPH.4.13" type="verse">
						ġmkad a-s-rad-kullu-ntzayad ġ-uġaras l-lmasiḥ ard nwrri ng yan, nissan yus n-rbbi ġmklli iga, nwrri nimġur zund lmasiḥ s-tmuġra-ns ikmmln. 
					</seg>
					<seg id="b.EPH.4.14" type="verse">
						ur-sul-ra-ng zund tarwa mẓẓinin, ar-tn-itawi-waḍu n-kraygatt almmud l-ljdid, ar-jllun s-lḥilat n-imġḍarn lli-stt-zzraynin f-mddn s-tkrkas. 
					</seg>
					<seg id="b.EPH.4.15" type="verse">
						illa fllannġ a-nttini lḥqq s-lḥnant, ar-ntimġur ġ-tamunt l-lmasiḥ lli-igan ih̬f-nnġ. 
					</seg>
					<seg id="b.EPH.4.16" type="verse">
						nttan a-iḥkamn ġ-ddat ar-izddi igzman-ns ar-tn-issmyalla, kraygatt agzzum ġ-illiġ ira. ġmkad a-s-ra-ttimġur ddat ar-ttdus s-lḥnant iġ-a-iskar kraygatt agzzum ġmklli-t-id-iqqann. 
					</seg>
					<seg id="b.EPH.4.17" type="verse">
						imma ġilad ra-kʷn-uṣṣaġ s-ism n-siditnnġ, iniġ-awn a-ur-sul-tskarm zund ġwilli ur-ssinnin rbbi. ntni jlan-tn iswingimn-nsn bahra, 
					</seg>
					<seg id="b.EPH.4.18" type="verse">
						illas lɛaql-nsn. aggugn-in f-tudrt n-rbbi, ašku iqqur ih̬f-nsn iqar-uwl-nsn. 
					</seg>
					<seg id="b.EPH.4.19" type="verse">
						wrrin ur-sul-a-tḥšamn ġ-yat. ar-skarn kullu mad-rant ššhwat-nsn, ar-zzrayn ussan-nsn ġ-ma-iɛibn, ar-ttirin a-tzayadn ġir ġ-iskkirn-nsn ʷh̬šnnin. 
					</seg>
					<seg id="b.EPH.4.20" type="verse">
						imma kunni, urd ġmkan a-tlmdm f-lmasiḥ. 
					</seg>
					<seg id="b.EPH.4.21" type="verse">
						ašku ssnġ is-tsfldm bahra f-yasuɛ, tlmdm lḥqq ġmklli-t-id-issbayyn ntta. 
					</seg>
					<seg id="b.EPH.4.22" type="verse">
						tlmdm is-kʷn-ih̬ṣṣa a-tbddlm zġ-ugʷns-nnun, a-ur-sul-tgm ġmklli tgam ġayd izrin lliġ ttin-tkkam ar-tskarm ma-ira ih̬f-nnun, tġalm is-išwa, ur-tssinm is-a-kʷn-itawi s-lhalak. 
					</seg>
					<seg id="b.EPH.4.23" type="verse">
						tlmdm is-kʷn-ih̬ṣṣa a-tadjm rbbi a-kʷn-iskr zġ-ljdid ġ-kullu ma-ttirim ula ma-tswingimm, 
					</seg>
					<seg id="b.EPH.4.24" type="verse">
						baš a-twrrim tgm mddn l-ljdid. ašku iskr-kʷn rbbi zġ-ljdid baš a-tfulkim ġmklli ifulki ntta, ar-tskarm kullu ma-t-itrḍun. 
					</seg>
					<seg id="b.EPH.4.25" type="verse">
						mayan a-f-rad-awn-iniġ, kkisat fllawn kullu tikrkas. illa f-kud yan a-isawal d-gʷmas s-lḥqq, ašku nga kullwaġ yan ġ-ddat l-lmasiḥ. 
					</seg>
					<seg id="b.EPH.4.26" type="verse">
						iġ-tqlaqlm a-ur-tadjm ġayan a-kʷn-idḥi ard tskrm kra yʷh̬šnn. ssittiyat aqlaqal-an ur-ta-n-tḍr tafukt, 
					</seg>
					<seg id="b.EPH.4.27" type="verse">
						baš a-ur-tadjm i-iblis manizġ a-n-srun-ikšm. 
					</seg>
					<seg id="b.EPH.4.28" type="verse">
						imma wanna igan amh̬h̬ar, ih̬ṣṣa-t a-ur-sul-itakʷr. yili fllas a-igr ġ-kra n-twuri, ih̬dm s-ifassn-ns ġ-kra išwan, baš a-dars-yili ma-yakka i-willi ur-dar yat. 
					</seg>
					<seg id="b.EPH.4.29" type="verse">
						a-ur-tadjm kra n-iwaliwn ʷh̬šnnin a-tkkan infurn-nnun. sawalat s-iwaliwn šwanin lli-ra-iɛawn ġwilli sflidnin ġ-maylli ḥtajjan, awin-asn-d lbaraka. 
					</seg>
					<seg id="b.EPH.4.30" type="verse">
						a-ur-tti-tssṭiyyarm i-rruḥ lqudus n-rbbi lli-awn-ifka baš a-ig tamatart n-is-tgam wins ar-d-iruḥ-wass lli-ġ-ra-kʷn-ifukku zġ-ddunit-ad. 
					</seg>
					<seg id="b.EPH.4.31" type="verse">
						a-ur-ttẓim ula-da-ttmmaġm ula-da-ttkrhum yan. a-ur-trggmm ula-da-ttġuwwatm ula-da-ttnuwwašm ġ-yan. 
					</seg>
					<seg id="b.EPH.4.32" type="verse">
						illa fllawn a-ttḥnnum ar-ttfulkim ar-ttṣamaḥm i-ngratun ġmklli-awn-iṣamḥ rbbi f-ssibt l-lmasiḥ. 
					</seg>
				</div>
				<div id="b.EPH.5" type="chapter">
					<seg id="b.EPH.5.1" type="verse">
						f-mayan a-f-rad-awn-iniġ, ḍfurat rbbi ġ-ma-iskar, ġmklli illan f-tarwa-ns ɛzzanin. 
					</seg>
					<seg id="b.EPH.5.2" type="verse">
						tḥnnwat ġ-kullu mddn ġmklli ginnġ iḥnna lmasiḥ, isrs ih̬f-ns ġ-lgddam n-rbbi f-ssibt-nnġ zund yat-tġrsi ijddrn s-tujjut imimn. 
					</seg>
					<seg id="b.EPH.5.3" type="verse">
						walaynni a-ur-darun-yili ma-yaddrn lfsad ula ššhwat ʷh̬šnnin ula illa ma-isawaln f-ma-ira a-issmun i-ih̬f-ns. ur-yukʷi i-imẓlayn n-rbbi ad-sawaln s-ġmkan. 
					</seg>
					<seg id="b.EPH.5.4" type="verse">
						anfat i-ijrman ula tajmmaɛt ih̬wan ula taḍṣa f-ma-iɛibn. ur-tšwi-tjmmaɛt f-wan ġayan, walaynni ra-išwu iġ-a-bdda-ttškarm rbbi. 
					</seg>
					<seg id="b.EPH.5.5" type="verse">
						ašku iqqan-kʷn-d a-tissanm is-ur-ra-tili taġamt ġ-tgldit l-lmasiḥ d-rbbi i-yan itfsadn nġd yan iskarn s-ššhwat lli-ʷh̬šnnin nġd yan ittirin a-issmun ma-iggutn i-ih̬f-ns. ašku yan ittirin ayda iggutn, iga zund iġ-a-itɛbad ilahat n-ddunit-ad. 
					</seg>
					<seg id="b.EPH.5.6" type="verse">
						a-ur-tadjm yan a-kʷn-ijlu s-iwaliwn h̬wanin, ašku f-ssibt l-lh̬ʷšanat-an a-f-ra-iḍr lġaḍab n-rbbi f-willi srs rurnin tiġurdin-nsn. 
					</seg>
					<seg id="b.EPH.5.7" type="verse">
						anfat-bdda i-mddn zund ġwin. 
					</seg>
					<seg id="b.EPH.5.8" type="verse">
						ula kunni tkkam-ttin tllam ġ-tillas, imma ġilad twrrim tkšmm s-tifawt n-siditnnġ. skarat ġmklli-d-iqqann ayt-tifawt, 
					</seg>
					<seg id="b.EPH.5.9" type="verse">
						ašku ġ-tifawt a-ġ-tlla-tmgra n-ufulki d-lḥqq d-kullu ma-irḍan rbbi. 
					</seg>
					<seg id="b.EPH.5.10" type="verse">
						siggilat a-tissanm ma-itrḍun siditnnġ. 
					</seg>
					<seg id="b.EPH.5.11" type="verse">
						a-ur-tkšmm ġ-iskkirn h̬wanin n-ayt-tillas-an walaynni ššḥššamat-tn, 
					</seg>
					<seg id="b.EPH.5.12" type="verse">
						ašku ġaylli skarn ġ-tntla, ur-akkʷ-nri a-t-nbdr. 
					</seg>
					<seg id="b.EPH.5.13" type="verse">
						imma kullu ma-d-iffuġn zġ-tillas s-tifawt ra-d-iban ġmklli iga, 
					</seg>
					<seg id="b.EPH.5.14" type="verse">
						ula kraygatt kra-ġ-tsfaw tifawt ra-ifaw ula ntta. mayad a-f-a-nttini: «faq, a-ġwan iṭṭasn, tnkrd-d zġ-lmut ad-ak-yisfiw lmasiḥ.» 
					</seg>
					<seg id="b.EPH.5.15" type="verse">
						tawiyat-stt ġ-ih̬f-nnun a-bdda-tskarm ġmklli-d-iqqann ġwilli ssnnin ma-illan, urd zund ġwilli ur-ssinnin yat. 
					</seg>
					<seg id="b.EPH.5.16" type="verse">
						skarat afulki nna-mi-tufam kraygatt tasaɛt, ašku iggut ma-yʷh̬šnn ġ-uwssan-ad. 
					</seg>
					<seg id="b.EPH.5.17" type="verse">
						a-ur-tjlum d-ih̬f-nnun walaynni ẓrat ma-gigun-ittiri rbbi. 
					</seg>
					<seg id="b.EPH.5.18" type="verse">
						a-ur-tssnufulm ih̬f-nnun s-tissi lli-ithlakn mddn, walaynni tɛmmarat s-rruḥ lqudus 
					</seg>
					<seg id="b.EPH.5.19" type="verse">
						ar-tsawalm i-ngratun s-iwaliwn n-imurign n-rbbi ula tahlilat ula talġatin nna-yawn-imala rruḥ lqudus, ar-ttirirm ar-ttasim amarg i-siditnnġ zġ-uwlawn-nnun, 
					</seg>
					<seg id="b.EPH.5.20" type="verse">
						ar-bdda-ttškarm rbbi babatnnġ f-kraygatt kra s-ism n-siditnnġ yasuɛ lmasiḥ. 
					</seg>
					<seg id="b.EPH.5.21" type="verse">
						illa f-kud yan a-isflid s-wayyaḍ. ġmkad a-s-ra-ttuqqarm lmasiḥ. 
					</seg>
					<seg id="b.EPH.5.22" type="verse">
						wa-timġarin, sflidamt s-irgazn-nnunt ġmklli tsflidmt s-siditnnġ. 
					</seg>
					<seg id="b.EPH.5.23" type="verse">
						ašku argaz iga ih̬f n-tmġart, ġmklli iga lmasiḥ ih̬f n-umnaggar n-willi ganin wins. ig-umnaggar ddat l-lmasiḥ, ig ntta anjjam-ns. 
					</seg>
					<seg id="b.EPH.5.24" type="verse">
						hati illa f-tmġart a-bdda-tsflid s-urgaz-ns ġmklli isflid-umnaggar s-lmasiḥ. 
					</seg>
					<seg id="b.EPH.5.25" type="verse">
						imma kunni a-irgazn, tḥnnwat ġ-tmġarin-nnun, ġmklli iḥnna lmasiḥ ġ-umnaggar ifk tudrt-ns fllas 
					</seg>
					<seg id="b.EPH.5.26" type="verse">
						baš a-t-iẓli s-wawal-ns, issġus-t s-usird n-waman. 
					</seg>
					<seg id="b.EPH.5.27" type="verse">
						ġmkan a-iskr baš a-t-yawi zund yat-tslit ifulkin ġ-ur-tlli kra n-trkkut ula kra n-iniḍi ula kra igan zund ġayan, baš a-zgis-iskr amnaggar amẓlay s-lmjd iggutn bla gis illa kra yʷh̬šnn. 
					</seg>
					<seg id="b.EPH.5.28" type="verse">
						ġmkad a-s-illa f-urgaz a-itḥnnu ġ-tmġart-ns zund ddat-ns. ašku yan itḥnnun ġ-tmġart-ns, hati ih̬f-ns a-ġ-a-itḥnnu. 
					</seg>
					<seg id="b.EPH.5.29" type="verse">
						ur-illi ma-itkrhun ddat-ns, walaynni ar-tt-iššuša ar-tt-gis-itawi. ġmkad a-s-a-stt-itawi lmasiḥ ġ-umnaggar n-willi ganin wins. 
					</seg>
					<seg id="b.EPH.5.30" type="verse">
						imma nkkʷni nga igzman n-ddat-ns, 
					</seg>
					<seg id="b.EPH.5.31" type="verse">
						ġmklli ityaran: «mayan a-f-ra-ifl-urgaz babas d-innas imun d-tmġart-ns. hatnin sin rad-wrrin gn yan.» 
					</seg>
					<seg id="b.EPH.5.32" type="verse">
						awal-ad tlla gis yat lmɛna intln, ašku imla-yaġ f-tamunt l-lmasiḥ d-umnaggar-ns. 
					</seg>
					<seg id="b.EPH.5.33" type="verse">
						walaynni imla-yaġ-daġ is-illa f-kraygatt yan gigun a-bdda-itḥnnu ġ-tmġart-ns zund ih̬f-ns, yili f-tmġart a-bdda-tsflid s-urgaz-ns. 
					</seg>
				</div>
				<div id="b.EPH.6" type="chapter">
					<seg id="b.EPH.6.1" type="verse">
						imma kunni a-tarwa mẓẓinin rad-awn-iniġ, skarat s-wawal n-ayt-darun ġmklli ira siditnnġ, ašku mayad iga lḥqq gigun. 
					</seg>
					<seg id="b.EPH.6.2" type="verse">
						ityara: «awi-tt ġ-babak d-innak.» luṣit-ad tga tamzwarut lli-f-inna rbbi ra-ibark ġwilli srs skarnin, 
					</seg>
					<seg id="b.EPH.6.3" type="verse">
						ašku izuyd inna: «baš ad-ak-yili lh̬ir, tġzzif tudrt-nnk f-wakal.» 
					</seg>
					<seg id="b.EPH.6.4" type="verse">
						imma kunni a-id-babatsn rad-awn-iniġ, a-ur-tssqlaqalm tarwa-nnun, walaynni rbbat-tn s-ulmmud n-siditnnġ ar-asn-tmalam mamnk a-s-srs-skarn. 
					</seg>
					<seg id="b.EPH.6.5" type="verse">
						imma kunni a-ih̬ddamn rad-awn-iniġ, skarat s-wawal n-id-siditun n-ddunit-ad, ar-tn-ttuqqarm ar-ttadrm i-ih̬f-nnun ġ-lgddam-nsn. skarat s-iwaliwn-nsn s-nniyt n-uwl-nnun zund s-iwaliwn l-lmasiḥ. 
					</seg>
					<seg id="b.EPH.6.6" type="verse">
						a-ur-tskarm ġir baš a-kʷn-ẓrn mddn škrn-kʷn, walaynni h̬dmat ġmklli-d-iqqann ih̬ddamn l-lmasiḥ, ar-bdda-tskarm ma-ira rbbi s-nniyt-nnun. 
					</seg>
					<seg id="b.EPH.6.7" type="verse">
						h̬dmat s-lfrḥ zund iġd siditnnġ a-mi-tth̬damm urd bnadm, 
					</seg>
					<seg id="b.EPH.6.8" type="verse">
						tissanm is-ra-irar siditnnġ i-kraygatt yan f-ma-iskar ifulki, ig-iyt ismg nġd win ih̬f-ns. 
					</seg>
					<seg id="b.EPH.6.9" type="verse">
						imma kunni a-id-siditsn rad-awn-iniġ, skarat afulki i-ih̬ddamn-nnun bla-da-tn-tssiwidm. ašku tssnm is-illa yan ġ-ignna, iga siditsn ig siditun ula kunni, ur-a-iskar s-uwdmawn. 
					</seg>
					<seg id="b.EPH.6.10" type="verse">
						awal-inu iggʷran iga-t: dusat ġ-siditnnġ s-tdwast-ns itjhhdn. 
					</seg>
					<seg id="b.EPH.6.11" type="verse">
						asiyat kullu imqlad n-rbbi baš a-tiẓḍarm a-ttḍaḍḍam lḥilat n-iblis. 
					</seg>
					<seg id="b.EPH.6.12" type="verse">
						ašku urd bnadm a-d-ntmmaġ, walaynni larwaḥ ʷh̬šnnin ula ljnun tjhhdnin ula ssulṭat n-ignwan ula lquwwat n-tillas n-ddunit-ad. 
					</seg>
					<seg id="b.EPH.6.13" type="verse">
						mayan a-f-rad-awn-iniġ, asiyat kullu imqlad n-rbbi, baš a-tiẓḍarm a-tbiddm tzgam ġ-wass yʷh̬šnn, tmmaġm ar isiggʷra sul tbiddm. 
					</seg>
					<seg id="b.EPH.6.14" type="verse">
						biddat ġilad tzgam. bkisat s-tagʷst l-‹lḥqq›, tgm i-idmarn-nnun abannk n-‹rrḍa n-rbbi›, 
					</seg>
					<seg id="b.EPH.6.15" type="verse">
						tqqnm i-iḍarn-nnun turẓiyin n-‹zzɛamt s-tbrraḥt l-lh̬bar n-sslamt›, 
					</seg>
					<seg id="b.EPH.6.16" type="verse">
						tasim tamsntlt n-‹ttiqa ġ-rbbi› lli-iẓḍarn a-n-fllawn-tḥṣar kullu iẓḍkan jddrnin lli-s-a-kʷn-ikkat iblis. 
					</seg>
					<seg id="b.EPH.6.17" type="verse">
						gat f-ih̬f-nnun asddul n-‹ujnjm›, tamẓm ġ-ufus-nnun taẓẓit n-‹wawal n-rbbi› lli-awn-ifka rruḥ lqudus, 
					</seg>
					<seg id="b.EPH.6.18" type="verse">
						ar-ttẓallam ġ-kraygatt luqt ġmklli-awn-imala rruḥ lqudus, ar-ttḍalabm rbbi f-kraygatt kra, trarm lɛaql bla-da-ttrmaym, ar-bdda-ti-ttḍalbm a-itɛawan kullu willi iẓli ad-gn wins. 
					</seg>
					<seg id="b.EPH.6.19" type="verse">
						ḍalbat rbbi flla ula nkki, ad-iyi-iml ma-rad-iniġ ġakud nna-sawalġ s-mddn, baš a-tbrraḥġ s-zzɛamt f-lh̬bar ifulkin i-willi ur-jju-fllas-sfldnin. 
					</seg>
					<seg id="b.EPH.6.20" type="verse">
						hati ġilad ‹amazan ġ-iskraf› ad-giġ f-ssibt l-lh̬bar-ad. ḍalbat rbbi a-yyi-iɛawn ad-sawlġ s-zzɛamt ġmklli-yyi-d-iqqann. 
					</seg>
					<seg id="b.EPH.6.21" type="verse">
						imma ġilad, uznġ-awn-in tih̬ikus. iga gʷmatnnġ iɛzzan, ig ah̬ddam ifulkin n-siditnnġ. rad-awn-yini kullu f-mamnk ad-giġ ula mad-skarġ. 
					</seg>
					<seg id="b.EPH.6.22" type="verse">
						mayad a-f-awn-t-in-uznġ, baš a-tissanm mamnk a-nga, izzɛam ulawn-nnun. 
					</seg>
					<seg id="b.EPH.6.23" type="verse">
						ad-awn-tili sslamt ay-aytma kullukn. ḍalbġ rbbi babatnnġ d-siditnnġ yasuɛ lmasiḥ ad-awn-ifk a-ttḥnnum i-ngratun ar-ttamnm bahra. 
					</seg>
					<seg id="b.EPH.6.24" type="verse">
						a-tili lbaraka i-kullu willi ittirin siditnnġ yasuɛ lmasiḥ s-tayri idumn. 
					</seg>
				</div>
			</div>
			<div id="b.PHI" type="book">
				<div id="b.PHI.1" type="chapter">
					<seg id="b.PHI.1.1" type="verse">
						zġ-bulus d-timutaws, ih̬ddamn l-lmasiḥ yasuɛ, i-kullu imẓlayn l-lmasiḥ yasuɛ ġ-tmdint n-filibbi ula ingabaln d-imɛawann-nnun. 
					</seg>
					<seg id="b.PHI.1.2" type="verse">
						ad-awn-tili lbaraka d-sslamt zġ-rbbi babatnnġ d-siditnnġ yasuɛ lmasiḥ. 
					</seg>
					<seg id="b.PHI.1.3" type="verse">
						ar-tškarġ rbbi-nu ġakud nna-fllawn-swingimġ. 
					</seg>
					<seg id="b.PHI.1.4" type="verse">
						ar-tfraḥġ ġakud nna-ti-tḍalabġ f-ssibt-nnun kullukn, 
					</seg>
					<seg id="b.PHI.1.5" type="verse">
						ašku ar-didi-ttmɛawanm ġ-twuri l-lh̬bar ifulkin zġ-wass amzwaru sul s-ġassad. 
					</seg>
					<seg id="b.PHI.1.6" type="verse">
						hati ssnġ mayad bahra: rbbi lli-gigun-igran afulki ra-t-issafaw ard ikmml ġ-wass lli-ġ-ra-d-iwrri lmasiḥ yasuɛ. 
					</seg>
					<seg id="b.PHI.1.7" type="verse">
						iqqan-iyi-d a-gigun-swingimġ kullukn ġmkan, ašku usiġ-kʷn-bdda ġ-uwl-inu. lliġ a-tḥamaġ f-lh̬bar ifulkin ar-t-zzgaġ ġ-uwlawn n-mddn, ula ġilad ġ-tyamaẓġ iliġ ġ-iskraf, tkšmm didi kullukn ġ-lbaraka n-twuri-ad. 
					</seg>
					<seg id="b.PHI.1.8" type="verse">
						rbbi a-flla-igan inigi, yissan mamnk a-yyi-inqqa-umarg-nnun, ar-kʷn-ttiriġ s-tayri l-lmasiḥ yasuɛ. 
					</seg>
					<seg id="b.PHI.1.9" type="verse">
						imma ġilad ar-tḍalabġ rbbi ad-awn-issigat bahra lḥnant n-ingratun, ifk-awn a-tissanm kullu ma-igan win lḥqq ar-taṭṭum ma-išwan zġ-ma-yʷh̬šnn. 
					</seg>
					<seg id="b.PHI.1.10" type="verse">
						ġmkad a-s-ra-tiẓḍarm a-bdda-ttnawalm afulki, tġusm zġ-kullu ma-igan lɛib ula kullu ma-iššḥššamn mddn ar ass lli-ġ-ra-d-yašk lmasiḥ. 
					</seg>
					<seg id="b.PHI.1.11" type="verse">
						rad-awn-tigat ṣṣabt n-ufulki lli-gigun-iskar yasuɛ lmasiḥ, iban gigun lmjd n-rbbi, alġn-t mddn f-ssibt-nnun. 
					</seg>
					<seg id="b.PHI.1.12" type="verse">
						way-aytma, riġ a-tissanm ġayad-iyi-ijran izuyd ġ-twassna l-lh̬bar ifulkin, 
					</seg>
					<seg id="b.PHI.1.13" type="verse">
						aylliġ ssnn kullu imh̬zniyn l-lqṣr d-wiyyaḍ ggutnin izd f-ssibt l-lmasiḥ a-f-tyamaẓġ. 
					</seg>
					<seg id="b.PHI.1.14" type="verse">
						ula aytmatnnġ, iggut gisn ma-iwrrin idus ġ-siditnnġ f-ssibt n-iskraf-inu. zɛmn bahra ar-tbrraḥn s-uggʷar s-wawal n-rbbi, ur-a-tiksaḍn yat. 
					</seg>
					<seg id="b.PHI.1.15" type="verse">
						ssnġ kra gisn ar-ttirin ad-zzwurn ssimġurn ih̬f-nsn, ġayan ka-f-a-tbrraḥn f-lmasiḥ. walaynni illa sul mad-dar-tlla nniyt iṣfan, 
					</seg>
					<seg id="b.PHI.1.16" type="verse">
						ar-tbrraḥn f-ssibt l-lḥnant lli-gisn-illan, ašku ssnn is-iyi-d-yiwi rbbi s-ġid baš ad-tḥamaġ f-lh̬bar ifulkin. 
					</seg>
					<seg id="b.PHI.1.17" type="verse">
						imma wiyyaḍ yaḍni urd s-uwl iṣfan a-s-a-tbrraḥn f-lmasiḥ, ašku ran ad-amẓn ġir kra i-ih̬f-nsn, irin ad-iyi-ssigatn tanukmut ġ-lḥbs. 
					</seg>
					<seg id="b.PHI.1.18" type="verse">
						imma nkki, ma-rad-iniġ? abla-ad-frḥġ iġ-a-sflidn mddn i-tbrraḥt f-lmasiḥ, ig-iyt f-imi n-ayt-sin-uwdmawn nġd wid dar ul iṣfan. hati rad-sul-frḥġ, 
					</seg>
					<seg id="b.PHI.1.19" type="verse">
						ašku mayd-iyi-ijran, ssnġ is-ra-zgis-njmġ tigira f-ssibt n-ma-flla-ttḍalabm rbbi ar-iyi-itɛawan rruḥ n-yasuɛ lmasiḥ. 
					</seg>
					<seg id="b.PHI.1.20" type="verse">
						iggut gigi rrja, iriġ bahra ad-skarġ kullu ma-yyi-d-iqqann s-zzɛamt iggutn, baš a-gigi-tban-tmuġra l-lmasiḥ ġilad zund kraygatt luqt, iġ-sulġ ula iġ-mmutġ. 
					</seg>
					<seg id="b.PHI.1.21" type="verse">
						ašku dari nkki: iġ-ddrġ, lmasiḥ a-igan tudrt-inu. iġ-mmutġ, rad-iyi-yili ma-yufn tudrt-ad. 
					</seg>
					<seg id="b.PHI.1.22" type="verse">
						ur-ssinġ manwa ra-gisn-iriġ, ašku iġ-sulġ ġ-ddat rad-iẓḍarġ ad-zaydġ ġ-twuri-ad ifulkin. 
					</seg>
					<seg id="b.PHI.1.23" type="verse">
						riġ mayad ula mayan s-sin. riġ bahra ad-ffuġġ ddunit-ad iliġ d-lmasiḥ, ašku ifulki mayan s-uggʷar. 
					</seg>
					<seg id="b.PHI.1.24" type="verse">
						walaynni f-ssibt-nnun ra-yaf ad-qamaġ ġ-ddat. 
					</seg>
					<seg id="b.PHI.1.25" type="verse">
						ssnġ bahra is-yuf ġmkad. rad-sulġ qamaġ didun kullukn baš a-ttzayadm ar-ttfraḥm ġ-uġaras n-siditnnġ. 
					</seg>
					<seg id="b.PHI.1.26" type="verse">
						ġmkad a-s-rad-bahra-ttfraḥm s-lmasiḥ yasuɛ f-ssibt-inu ġakud lliġ ra-n-daġ-darun-aškġ. 
					</seg>
					<seg id="b.PHI.1.27" type="verse">
						walaynni illa fllawn a-tskarm s-ma-d-imšaškan d-lh̬bar ifulkin l-lmasiḥ. ašku riġ a-bdda-fllawn-sflidġ is-kullu-tzgam ġ-yan-uġaras, iġ-d-fllawn-aggugġ nġd iġ-n-darun-uškiġ, ar-kullu-tth̬damm s-yat-tnbaṭṭ baš a-tsslmadm lḥqq l-lh̬bar ifulkin ġmklli iga 
					</seg>
					<seg id="b.PHI.1.28" type="verse">
						bla-da-ttiksaḍm zġ-willi-kʷn-ssrfufunnin. ġmkad a-s-rad-ẓrn is-llan ntni ġ-uġaras l-lhalak tilim kunni ġ-uġaras n-ujnjm, ašku rbbi a-ra-kʷn-ijjnjm. 
					</seg>
					<seg id="b.PHI.1.29" type="verse">
						ašku lliġ-awn-ifka a-tamnm s-lmasiḥ, ifka-yawn ula tarfufnt f-ssibt-ns. 
					</seg>
					<seg id="b.PHI.1.30" type="verse">
						tkšmm ula kunni s-imiġ lli-tẓram mmaġġ srs nkki, tsfldm ula ġilad is-a-sul-srs-tmmaġġ. 
					</seg>
				</div>
				<div id="b.PHI.2" type="chapter">
					<seg id="b.PHI.2.1" type="verse">
						is-ur-tdusm tzɛmm f-ssibt n-ma-tgam win lmasiḥ? is-ur-a-kʷn-tssfjjij tayri-ns? is-ur-a-tssḥssam s-tamunt n-rruḥ-ns? is-ur-darun lḥnant ula lmḥbbt iggutn n-ingratun? 
					</seg>
					<seg id="b.PHI.2.2" type="verse">
						lliġ darun illa kullu mayan, ra-kʷn-ḍalbġ ad-iyi-tkmmlm lfrḥ-inu, tgm kullu yan ġ-iswingimn-nnun ula tayri-nnun, tmunm ġ-yan-uġaras, tmšaškam-d ġ-yat-tnbaṭṭ. 
					</seg>
					<seg id="b.PHI.2.3" type="verse">
						a-ur-tskarm kra f-a-tzzwurm ih̬f-nnun ula-da-ttirim a-tmlm is-tgam kra, walaynni ẓẓimẓayat ih̬f-nnun ar-bdda-ttggam wiyyaḍ d-ma-kʷn-yufn. 
					</seg>
					<seg id="b.PHI.2.4" type="verse">
						illa f-kud yan gigun a-ur-iswingim ġir ġ-ma-ira i-ih̬f-ns, walaynni a-iswingim ula ġ-ma-rad-irin wiyyaḍ. 
					</seg>
					<seg id="b.PHI.2.5" type="verse">
						illa fllawn a-tswingimm ġmklli iswingim lmasiḥ yasuɛ. 
					</seg>
					<seg id="b.PHI.2.6" type="verse">
						iga ntta ġmklli iga rbbi, walaynni ur-iġwi ġ-mayan a-n-sul-iqama ġmklli iga rbbi. 
					</seg>
					<seg id="b.PHI.2.7" type="verse">
						hati ifl-n kullu mad-dars-illan, iwrri ig zund ismg, ilul ġ-ṣṣurt n-bnadm. 
					</seg>
					<seg id="b.PHI.2.8" type="verse">
						lliġ iga s-ssift n-bnadm, yadr-d i-ih̬f-ns, iskr kullu ma-gis-ira rbbi aylliġ immut s-lmut išqan f-uggjdi. 
					</seg>
					<seg id="b.PHI.2.9" type="verse">
						f-mayan a-f-t-yull rbbi s-tattuyt n-ignna, ifk-as ism lli-yugʷrn kraygatt ism, 
					</seg>
					<seg id="b.PHI.2.10" type="verse">
						baš a-d-iknu kraygatt afud s-ism n-yasuɛ, ġ-ignna ula ġ-wakal ula ġ-ddu-wakal, 
					</seg>
					<seg id="b.PHI.2.11" type="verse">
						yini kraygatt ils: «yasuɛ lmasiḥ a-igan sidis n-kullu ma-illan.» ġmkad a-s-rad-kullu-uqqrn lmjd n-rbbi babatnnġ. 
					</seg>
					<seg id="b.PHI.2.12" type="verse">
						f-mayan a-f-ra-kʷn-uṣṣaġ ay-aytma ɛzzanin, ašku ssnġ is-tram a-tskarm ma-fllawn-illan, ġilad ġ-d-fllawn-aggugġ ġmklli-ti-tskarm ġakud lliġ-n-didun-lliġ. f-mayan a-f-rad-awn-iniġ: skarat kullu baš a-tssafum ajnjm lli-s-tnjmm, ar-bahra-ttuqqarm rbbi ar-bdda-stti-ttawim ġ-ma-ira ntta. 
					</seg>
					<seg id="b.PHI.2.13" type="verse">
						ašku rbbi a-bdda-gigun-iḥkamn baš a-ttirim ma-t-irḍan ar-srs-tskarm. 
					</seg>
					<seg id="b.PHI.2.14" type="verse">
						zaydat ġ-kullu mayad bla-da-ttngmugm ula-da-ttẓim, 
					</seg>
					<seg id="b.PHI.2.15" type="verse">
						baš a-tġusm bla gigun illa kra l-lɛib, tgm tarwa šwanin n-rbbi ġ-wammas n-tasut-ad yʷh̬šnn ijlan. ha-kunni zund itran ġ-ignwan a-s-a-tfawm ġ-wammas-nsn, 
					</seg>
					<seg id="b.PHI.2.16" type="verse">
						ar-asn-tmalam awal n-tudrt. mayan a-s-rad-srun-frḥġ bahra ġ-wass lli-ġ-ra-d-yašk lmasiḥ, ẓrġ is-urd bla lfaytt a-s-a-tazzalġ ar-tnhatafġ ġ-darun. 
					</seg>
					<seg id="b.PHI.2.17" type="verse">
						wah̬h̬a iġ-rad-ffin idammn-inu f-iggi n-twafka l-liman-nnun zund aman n-waḍil lli-tffin mddn f-twafkiw-nsn ġ-lgddam n-rbbi, ha-yyi rḍiġ s-mayan, frḥġ srun kullukn. 
					</seg>
					<seg id="b.PHI.2.18" type="verse">
						ula kunni illa fllawn a-srs-trḍum, tfrḥm didi. 
					</seg>
					<seg id="b.PHI.2.19" type="verse">
						ar-trjuġ ġ-siditnnġ yasuɛ ad-awn-in-aznġ timutaws ġ-mayd-d-yakmurn baš a-yyi-d-issfrḥ ula nkki s-kra l-lh̬bar zġ-darun. 
					</seg>
					<seg id="b.PHI.2.20" type="verse">
						ur-dari yan iswingimn zund nttan, ar-tt-itawi bahra ġ-mamnk a-tgam. 
					</seg>
					<seg id="b.PHI.2.21" type="verse">
						ašku kud yan ar-iswingim ġ-ma-igan wins, urd ma-igan win yasuɛ lmasiḥ. 
					</seg>
					<seg id="b.PHI.2.22" type="verse">
						imma kunni tssnm f-timutaws is-ifulki bahra, tissanm mamnk a-didi-ith̬dam zund arraw d-babas ġ-twuri l-lh̬bar ifulkin. 
					</seg>
					<seg id="b.PHI.2.23" type="verse">
						ar-trjuġ a-t-in-aznġ ġilad, walaynni ar-tqlġ ard ẓrġ ma-s-rad-iyi-tggʷru ġid. 
					</seg>
					<seg id="b.PHI.2.24" type="verse">
						ha-yyi tiqqnġ ġ-siditnnġ ra-n-aškġ ula nkki s-darun ġ-mayd-d-yakmurn. 
					</seg>
					<seg id="b.PHI.2.25" type="verse">
						swangmġ is-ra-yaf ad-awn-in-rarġ ula gʷmatnnġ abafruditus lli-didi-ith̬damn ar-itbddad ġ-tama-nu. iga amazan-nnun, tuznm-t-id a-yyi-iɛawn ġ-ma-yyi-ih̬ṣṣan. 
					</seg>
					<seg id="b.PHI.2.26" type="verse">
						ašku ar-t-inqqa-umarg-nnun kullukn, ṭiyyr-as lliġ issn is-tsfldm f-tmaḍunt-ns. 
					</seg>
					<seg id="b.PHI.2.27" type="verse">
						s-ṣṣaḥt yuḍn bahra aylliġ illa f-lmut, imma rbbi iḥnna gis. iḥnnu flla ula nkki lliġ-t-ijjujji, ikkis flla taġuft-an zġ-tġufiwin yaḍni. 
					</seg>
					<seg id="b.PHI.2.28" type="verse">
						mayad a-f-riġ ad-awn-t-in-aznġ ġilad baš a-ti-tẓrm tfrḥm dids, wala a-sul-asiġ taġuft-ns nkki. 
					</seg>
					<seg id="b.PHI.2.29" type="verse">
						šškšmat-t s-darun, tfrḥm srs bahra s-ism n-siditnnġ. talġat mddn zund ġwad, 
					</seg>
					<seg id="b.PHI.2.30" type="verse">
						ašku h̬da ur-immut f-ssibt n-twuri l-lmasiḥ. ur-iġwi ġ-tudrt-ns ašku ira a-yyi-itɛawan ġ-maylli mi ur-tẓḍarm kunni. 
					</seg>
				</div>
				<div id="b.PHI.3" type="chapter">
					<seg id="b.PHI.3.1" type="verse">
						way-aytma, awal-inu iggʷran iga-t: «frḥat ġ-siditnnġ.» ur-flla-iẓẓay ad-awn-daġ-araġ mayad, walaynni ra-kʷn-iɛawn a-ur-tjlum. 
					</seg>
					<seg id="b.PHI.3.2" type="verse">
						rarat lɛaql zġ-ayt-iskkirn-an ʷh̬šnnin, ašku zund iḍan ad-gan, ar-tbbin ddat n-mddn. 
					</seg>
					<seg id="b.PHI.3.3" type="verse">
						imma ayt-tẓallit iṣḥan, a-tn-igan d-nkkʷni urd ntni. ar-ntɛbad rbbi s-tḥkimt n-rruḥ-ns, ar-ntzɛam f-ssibt l-lmasiḥ yasuɛ. ur-a-nbnnu f-ma-igan win ddat n-bnadm. 
					</seg>
					<seg id="b.PHI.3.4" type="verse">
						mrad is-riġ nkki, illa dari ġ-ddat-inu ma-f-a-bnnuġ. ašku iġ-illa kra n-yan iġaln is-dars kra-f-a-ibnnu f-iskkirn n-ddat, illa dari mayan s-uggʷar. 
					</seg>
					<seg id="b.PHI.3.5" type="verse">
						ẓẓullan-iyi ġ-wis tam-uwssan, gġ zġ-ayt-rbbi, zġ-tqbilt n-bnyamin, ar-sawalġ s-iwaliwn n-ayt-yudaya zġ-mẓẓiy-inu. kkiġ-ttin giġ afarisi, ar-skarġ s-ššrɛ kullut. 
					</seg>
					<seg id="b.PHI.3.6" type="verse">
						iɛzzu-dari-uġaras-an bahra, aylliġ a-ssrfufunġ ayt-umnaggar l-lmasiḥ. ar-skarġ kullu ma-flla-illan baš ad-trḍuġ rbbi s-ufulki lli-igan win ššrɛ. 
					</seg>
					<seg id="b.PHI.3.7" type="verse">
						walaynni kullu kra ḥasbġ iga-yyi afulki ġ-uwssan-an, ḥasbġ-t ġilad ur-igi yat f-ssibt l-lmasiḥ. 
					</seg>
					<seg id="b.PHI.3.8" type="verse">
						ḥasbġ kullu tiġawsiwin-an zund ur-gint yat, ašku tlla dari ġilad ma-tnt-yufn bahra, a-stt-igan d-twassna l-lmasiḥ yasuɛ lli-iwrrin iga sidi. f-ssibt-ns a-f-giġ tiġawsiwin-an d-irkan, flġ kullu ma-dari-illan baš ad-iyi-yili lmasiḥ, 
					</seg>
					<seg id="b.PHI.3.9" type="verse">
						gġ ula nkki wins. ur-sul-a-skarġ f-ad-trḍuġ rbbi s-iskkirn n-ššrɛ, walaynni irḍa flla f-ssibt n-mad-umnġ s-lmasiḥ. ašku ġmkad a-s-a-itrḍu rbbi f-kullu-willi srs umnnin. 
					</seg>
					<seg id="b.PHI.3.10" type="verse">
						imma ġilad riġ ad-issanġ lmasiḥ ula taḥkimt itjhhdn lli-t-id-issnkrn zġ-lmut, issanġ ula tamunt n-tmmariw-ns, iriġ ad-gġ zund nttan ġ-lmut-ns 
					</seg>
					<seg id="b.PHI.3.11" type="verse">
						ard nkrġ ula nkki zġ-gr willi mmutnin. 
					</seg>
					<seg id="b.PHI.3.12" type="verse">
						ur-nniġ izd nkkin a-iruḥn kullu mayad ula kmmlġ gis, walaynni ar-tzayadġ s-lgddam baš ad-amẓġ maylli-f-iyi-yumẓ lmasiḥ yasuɛ. 
					</seg>
					<seg id="b.PHI.3.13" type="verse">
						way-aytma, ur-nniġ is-t-umẓġ ġilad, walaynni yat-tġawsa kad-skarġ: ar-n-falġ ma-illan ġ-tġurdin, ar-ttiduġ s-ma-illan ġ-lgddam. 
					</seg>
					<seg id="b.PHI.3.14" type="verse">
						ar-tazzalġ ad-ruḥġ ttmi, baš ad-amẓġ lkas lli-igan tudrt n-uflla lli-s-iyi-d-iġra rbbi f-uwdm l-lmasiḥ yasuɛ. 
					</seg>
					<seg id="b.PHI.3.15" type="verse">
						ih̬ṣṣa-yaġ a-nswingim ġmkan, kullu wanna ginnġ imqqurn ġ-uġaras n-rbbi. walaynni iġ-darun kra n-iswingimn yaḍni, rad-awn-iml rbbi tiġawsiwin-an ġmklli gant. 
					</seg>
					<seg id="b.PHI.3.16" type="verse">
						imma ġilad illa fllannġ a-bdda-nskar s-tnbaḍin lli-nlmd. 
					</seg>
					<seg id="b.PHI.3.17" type="verse">
						way-aytma, skarat kullukn zund nkki, tḍfurm ġwilli munnin d-uġaras lli-awn-nmla. 
					</seg>
					<seg id="b.PHI.3.18" type="verse">
						ašku nniġ-awn-t kigan d-twaliw, iniġ-awn-t-daġ ġilad s-imṭṭawn: iggut ma-iskarn zund iġ-ur-igi-uggjdi l-lmasiḥ yat. 
					</seg>
					<seg id="b.PHI.3.19" type="verse">
						rad-ggʷrun ntni s-lhalak, ašku ar-tɛbadn adis-nsn. ġaylli-s-a-tfraḥn a-ra-tn-iššḥššm, ašku ar-tsalan ġir ma-igan win ddunit-ad. 
					</seg>
					<seg id="b.PHI.3.20" type="verse">
						imma nkkʷni nga ayt-ignna. nga-n rrja-nnġ ġ-unjjam lli-ra-d-yašk zġ-ignna ar-srs-ntql, a-t-igan d-siditnnġ yasuɛ lmasiḥ. 
					</seg>
					<seg id="b.PHI.3.21" type="verse">
						nttan a-ra-irar ddat-nnġ n-wakal a-tg zund ddat-ns l-lmjd s-tḥkimt lli-s-iẓḍar a-ig kullu ma-illan ġ-ddu-ufus-ns. 
					</seg>
				</div>
				<div id="b.PHI.4" type="chapter">
					<seg id="b.PHI.4.1" type="verse">
						way-aytma, tɛzzam dari bahra, ar-iyi-inqqa-umarg-nnun. kunni a-s-a-tfraḥġ, tgm ttaj n-ih̬f-inu. way-aytma ɛzzanin, illa fllawn a-tzgam ġmkan ġ-siditnnġ. 
					</seg>
					<seg id="b.PHI.4.2" type="verse">
						rad-ḍalbġ zġ-afudiyya, ḍalbġ ula zġ-sintih̬a, a-d-mšaškant i-ngratsnt ġ-tamunt n-siditnnġ. 
					</seg>
					<seg id="b.PHI.4.3" type="verse">
						ḍalbġ-k ula kiyi ay-amɛawn-inu ifulkin, a-tɛawnt timġarin-an. h̬dmnt ntnti ġ-twuri l-lh̬bar ifulkin ġ-tama-nu nkki d-klimantus d-imɛawann-inu yaḍni lli-mi-tyaran ismawn-nsn ġ-warra n-willi ṭṭafnin tudrt idumn. 
					</seg>
					<seg id="b.PHI.4.4" type="verse">
						frḥat-bdda ġ-siditnnġ. ra-t-daġ-iniġ, frḥat. 
					</seg>
					<seg id="b.PHI.4.5" type="verse">
						mlat i-kullu mddn mnšk a-illa ṣṣbr-nnun. hati yakmur-d siditnnġ. 
					</seg>
					<seg id="b.PHI.4.6" type="verse">
						a-ur-tasim taġuft f-kra, walaynni tẓẓallat ar-ttḍalabm rbbi f-kraygatt kra, ar-ti-ttškarm ar-as-ttinim f-aynna-kʷn-ih̬ṣṣan. 
					</seg>
					<seg id="b.PHI.4.7" type="verse">
						ġmkad a-s-rad-awn-tili sslamt n-rbbi lli-yugʷrn iswingimn n-bnadm, ra-tgabl ul-nnun ula lɛaql-nnun ġ-tamunt l-lmasiḥ yasuɛ. 
					</seg>
					<seg id="b.PHI.4.8" type="verse">
						way-aytma, awal-inu iggʷran a-t-igan: a-tswingimm ġ-ma-igan lḥqq ula ma-ġ-illa ma-ttuqqarm ula ma-yʷġẓann ula ma-iġusn ula ma-imimn ula ma-išwan. iġ-illa kra ifulkin ula kra-ġ-illa ma-ttalġm, swingimat ġ-tġawsiwin-ad. 
					</seg>
					<seg id="b.PHI.4.9" type="verse">
						kullu ma-zgigi-tlmdm tamẓm-t tsfldm-as tẓrm-t gigi, skarat srs. ġmkad a-s-rad-bdda-didun-yili rbbi n-sslamt. 
					</seg>
					<seg id="b.PHI.4.10" type="verse">
						imma ġilad frḥġ bahra ġ-siditnnġ ašku twrrim ar-gigi-tswingimm. ssnġ is-a-bdda-gigi-tswingimm, walaynni ur-tẓḍarm a-tskrm kra ar ġilad. 
					</seg>
					<seg id="b.PHI.4.11" type="verse">
						urd f-ssibt n-ḥtajjaġ kra a-f-nniġ mayan, ašku lmdġ ad-qnɛuġ s-aynna-dari-illan. 
					</seg>
					<seg id="b.PHI.4.12" type="verse">
						iġ-dari-idrus ula iġ-dari-iggut, ssnġ ma-rad-skrġ. ašku lmdġ kra iɛzzan, issanġ mamnk ad-tqnaɛġ s-kullu kra-yyi-ijran. zund iġ-šbɛaġ tirmt zund iġ-qamaġ s-laẓ, zund iġ-dari ma-iggutn zund iġ-dari ma-idrusn. 
					</seg>
					<seg id="b.PHI.4.13" type="verse">
						ẓḍarġ i-kraygatt kra s-tdwast l-lmasiḥ lli-yyi-issdusn. 
					</seg>
					<seg id="b.PHI.4.14" type="verse">
						imma kunni, afulki ayd-gigi-tskrm ġilad ġ-didi-tbiddm ġ-tnukmut-inu. 
					</seg>
					<seg id="b.PHI.4.15" type="verse">
						tssnm kunni n-filibbi, ġakud lliġ ffuġġ tamazirt n-makiduniyya ġ-uwssan zwarnin l-lh̬bar ifulkin, ur-didi-ibidd kra n-umnaggar ġ-‹fk-amẓ› abla kunni waḥdukn. 
					</seg>
					<seg id="b.PHI.4.16" type="verse">
						imma kunni, lliġ-n-qamaġ ġ-tmdint n-tasaluniki taznm-iyi-n lmɛawnt urd ġir yat-twal ula snat ġakud lliġ ḥtajjaġ. 
					</seg>
					<seg id="b.PHI.4.17" type="verse">
						urd nkkin a-iran kra i-ih̬f-inu, walaynni riġ ad-darun-tigat ṣṣabt ġ-lḥsab-nnun. 
					</seg>
					<seg id="b.PHI.4.18" type="verse">
						imma ġilad ha-yyi šbɛaġ, yili dari ma-yufan zġ-lh̬ir, ašku issruḥ-iyi-d abafruditus maylli-yyi-di-tuznm. iga zund tujjut imimn ula zund yat-twafka ittrsn ġ-lgddam n-rbbi lli-s-ifrḥ irḍu srs. 
					</seg>
					<seg id="b.PHI.4.19" type="verse">
						rbbi lli-mi-giġ wins rad-awn-yakka kullu ma-tḥtajjam zġ-tmih̬ar l-lmjd-ns f-uwdm l-lmasiḥ yasuɛ. 
					</seg>
					<seg id="b.PHI.4.20" type="verse">
						rbbi babatnnġ a-bdda-ntalġ ġilad ula kullu mayd-d-iftan, amin. 
					</seg>
					<seg id="b.PHI.4.21" type="verse">
						ar-n-tsllamġ f-kullu imẓlayn l-lmasiḥ yasuɛ. ar-n-fllawn-tsllamn aytmatn lli-didi-llanin. 
					</seg>
					<seg id="b.PHI.4.22" type="verse">
						ar-n-kullu-fllawn-tsllamn imẓlayn n-ġid, bahra ġwid ganin zġ-tgmmi n-qayṣr. 
					</seg>
					<seg id="b.PHI.4.23" type="verse">
						a-gigun-tili lbaraka n-siditnnġ yasuɛ lmasiḥ. 
					</seg>
				</div>
			</div>
			<div id="b.COL" type="book">
				<div id="b.COL.1" type="chapter">
					<seg id="b.COL.1.1" type="verse">
						zġ-bulus arqqas l-lmasiḥ yasuɛ ġmklli ira rbbi, d-zġ-gʷmatnnġ timutaws. 
					</seg>
					<seg id="b.COL.1.2" type="verse">
						i-aytmatnnġ ġ-tmdint n-kulussi, a-tn-igan d-imẓlayn n-rbbi lli-zganin ġ-uġaras l-lmasiḥ. ad-awn-tili lbaraka d-sslamt zġ-rbbi babatnnġ. 
					</seg>
					<seg id="b.COL.1.3" type="verse">
						ar-bdda-ntškar rbbi babas n-siditnnġ yasuɛ lmasiḥ ġakud nna-yas-ntẓalla f-ssibt-nnun. 
					</seg>
					<seg id="b.COL.1.4" type="verse">
						ašku nsfld f-mamnk a-tumnm s-lmasiḥ yasuɛ, ɛzzan darun kullu imẓlayn n-rbbi, 
					</seg>
					<seg id="b.COL.1.5" type="verse">
						ašku illa darun rrja iṣḥan f-maylli-awn-in-iḥḍa rbbi ġ-ignna. mayd-ġ-a-ttrjum, tsfldm fllas ġakud lliġ-kʷn-in-ilkm-wawal l-lḥqq lli-igan lh̬bar ifulkin. 
					</seg>
					<seg id="b.COL.1.6" type="verse">
						lh̬bar-ad ar-itkka ddunit kullutt, ar-yakka ṣṣabt ġ-kraygatt mani, ġmklli iskar ṣṣabt ġ-darun zġ-wass amzwaru lli-ġ-tsfldm f-lbaraka n-rbbi tissanm lḥqq ġmklli iga, sul s-ġilad. 
					</seg>
					<seg id="b.COL.1.7" type="verse">
						ilkm-kʷn-in f-imi n-abafras lli-didnnġ-itmɛawann, ig ah̬ddam iɛzzan ifulkin l-lmasiḥ f-ssibt-nnun. 
					</seg>
					<seg id="b.COL.1.8" type="verse">
						inna-yaġ-d is-kʷn-iɛmmr rruḥ lqudus s-tayri n-aytmatn. 
					</seg>
					<seg id="b.COL.1.9" type="verse">
						f-mayan a-f-a-bdda-ntẓalla ar-ntḍalab rbbi f-ssibt-nnun, zġ-wass lli-ġ-fllawn-nsfld sul s-ġassad. ar-t-ntḍalab ad-awn-issbayyn kullu ma-gigun-ittiri s-twassna ula taḥkimt lli-rad-awn-imala rruḥ lqudus. 
					</seg>
					<seg id="b.COL.1.10" type="verse">
						ġmkan a-s-rad-kullu-tgm ġmklli-d-iqqann ġwilli ganin win siditnnġ, ar-tskarm s-ma-t-irḍan, tili gigun ṣṣabt n-kullu ma-igan afulki, tzaydm tissanm rbbi ġmklli iga. 
					</seg>
					<seg id="b.COL.1.11" type="verse">
						ar-ntḍalab rbbi a-kʷn-issdus s-tḥkimt-ns itjhhdn baš a-ttṣbarm bla-da-ttrmaym, 
					</seg>
					<seg id="b.COL.1.12" type="verse">
						ar-ttfraḥm ar-ttškarm rbbi babatnnġ lli-awn-ifkan taġamt ġ-lwrt lli-ra-yili i-imẓlayn-ns ġ-tgldit n-tifawt. 
					</seg>
					<seg id="b.COL.1.13" type="verse">
						ijjnjm-aġ-d kullu zġ-tgldit n-tillas, išškšm-aġ-d s-tgldit n-yus iɛzzan 
					</seg>
					<seg id="b.COL.1.14" type="verse">
						lli-aġ-ifukkan issitti fllannġ ddnub-nnġ. 
					</seg>
					<seg id="b.COL.1.15" type="verse">
						iga lmasiḥ ṣṣurt n-rbbi, iml-aġ mamnk a-iga ġwalli ur-jju-iẓri yan. ig ih̬fddi izwur kullu ma-ih̬lq rbbi. 
					</seg>
					<seg id="b.COL.1.16" type="verse">
						ašku srs a-s-ityawh̬laq kraygatt kra ġ-ignwan ula ġ-wakal, maylli ibann i-walln n-bnadm ula maylli ur-asnt-ibann, lmalayka ula larwaḥ ula ssulṭat ula lquwwat n-ignwan. s-lmasiḥ a-s-ityawh̬laq kullu ma-illan, ig kullu wins. 
					</seg>
					<seg id="b.COL.1.17" type="verse">
						illa ntta ur-ta-illi kra yaḍni, d-nttan a-izzgan kraygatt kra ġ-illiġ-t-id-iqqan a-yili. 
					</seg>
					<seg id="b.COL.1.18" type="verse">
						iga lmasiḥ ih̬f n-ddat lli-igan amnaggar n-mddn-ns. nttan a-igan amzwaru, ig ih̬fddi n-willi-d-nkrnin zġ-lmut, baš a-ig nttan anmġur n-kullu ma-illan. 
					</seg>
					<seg id="b.COL.1.19" type="verse">
						ašku iqṣad rbbi a-gis-yili-ufulki-ns ikmmln. 
					</seg>
					<seg id="b.COL.1.20" type="verse">
						f-uwdm-ns a-f-iqṣad rbbi a-irar i-ih̬f-ns kullu ma-illan ġ-wakal ula ġ-ignwan, iskr sslamt ġ-gras d-mddn f-ssibt n-idammn l-lmasiḥ lli-ffinin lliġ immut f-uggjdi. 
					</seg>
					<seg id="b.COL.1.21" type="verse">
						imma kunni tkkam-ttin taggugm-n zġ-rbbi, tgm inuwwašn-ns f-ssibt n-iswingimn-nnun d-iskkirn-nnun lli-ʷh̬šnnin. 
					</seg>
					<seg id="b.COL.1.22" type="verse">
						imma ġilad iskr sslamt ġ-gratun dids f-ssibt l-lmut l-lmasiḥ ġakud lliġ iṭṭaf ddat n-bnadm. ra-kʷn-išškšm s-lgddam-ns tġusm tfulkim bla-gigun-illa kra l-lɛib. 
					</seg>
					<seg id="b.COL.1.23" type="verse">
						ġmkad a-ra-iskr iġ-tzuydm tzgam ġ-lmasiḥ tamẓm-bdda gis bla tflm rrja iṣḥan lli-f-tsfldm ġ-wawal l-lh̬bar ifulkin. lh̬bar-ad a-mi-ttkka-tbrraḥt-ns kullu ddunit, wrriġ gġ ah̬ddam-ns ula nkki bulus. 
					</seg>
					<seg id="b.COL.1.24" type="verse">
						frḥġ ġilad s-trfufnt-ad ġ-a-zrayġ f-ssibt-nnun. ašku ar-tkmmalġ s-ddat-inu ma-iqaman ġ-trfufnt l-lmasiḥ f-ssibt n-ddat-ns lli-igan amnaggar n-mddn-ns. 
					</seg>
					<seg id="b.COL.1.25" type="verse">
						wrriġ giġ ah̬ddam i-umnaggar-ad lliġ-iyi-iẓli rbbi ad-skarġ tawuri-ad, sslkmġ-awn-in kullu iwaliwn-ns. 
					</seg>
					<seg id="b.COL.1.26" type="verse">
						ašku maylli intln kullu ġayd izrin, ur-t-ssinn mddn n-tasutin lli-zrinin, hati issbayyn-t-id rbbi ġilad i-imẓlayn-ns. 
					</seg>
					<seg id="b.COL.1.27" type="verse">
						iqṣad ad-aġ-d-iml taġawsa-yad bahra ifulkin ihiyyan lli-s-ra-ibark kullu timizar n-ddunit. ġmkad a-tga: illa lmasiḥ ġ-uwl-nnun ad-awn-ifk rrja iṣḥan n-is-ra-n-tkšmm s-lmjd-ns. 
					</seg>
					<seg id="b.COL.1.28" type="verse">
						hati lmasiḥ a-f-a-ntbrraḥ i-kullu mddn, ar-ntnṣaḥ kud yan, ar-nsslmad kud yan s-kullu ma-igan taḥkimt, baš a-n-nšškšm kud yan s-lgddam n-rbbi imqqur ġ-lmasiḥ. 
					</seg>
					<seg id="b.COL.1.29" type="verse">
						f-ġmkan a-f-a-tnhatafġ ar-kkatġ takrrayt s-kullu jjhd l-lmasiḥ lli-yyi-issdusn s-tḥkimt-ns iggutn. 
					</seg>
				</div>
				<div id="b.COL.2" type="chapter">
					<seg id="b.COL.2.1" type="verse">
						riġ a-tissanm mnška n-tkrrayt ad-kkatġ f-ssibt-nnun ula f-ssibt n-aytmatn n-lawdikiyya ula f-kullu wiyyaḍ ur-jju-ẓrinin udm-inu. 
					</seg>
					<seg id="b.COL.2.2" type="verse">
						walaynni ar-skarġ kullu mayad baš ad-zɛmn-uwlawn-nsn, gn kullu yan s-tayri n-ingratsn, tili-asn lbaraka n-twassna ikmmln f-maylli intln ġayd izrin. ašku rbbi issbayyn-aġ-d lmasiḥ, 
					</seg>
					<seg id="b.COL.2.3" type="verse">
						d-nttan a-ġ-tlla-kullu-tḥkimt n-rbbi ula tawassna-ns ihiyyan. 
					</seg>
					<seg id="b.COL.2.4" type="verse">
						nniġ-awn mayad baš a-kʷn-ur-ijlu yan s-tkrkas. 
					</seg>
					<seg id="b.COL.2.5" type="verse">
						wah̬h̬a-d-fllawn-yaggug-uwdm-inu, illa-n-didun-uwl-inu. hati frḥġ ġilad ġ-fllawn-sfldġ is-tzgam ġ-tamunt n-ingratun tamẓm kullu ġ-lmasiḥ. 
					</seg>
					<seg id="b.COL.2.6" type="verse">
						ssnġ is-tgam lmasiḥ yasuɛ d-siditun. d-mayan a-f-rad-awn-iniġ, skarat-bdda ma-ira. 
					</seg>
					<seg id="b.COL.2.7" type="verse">
						zzugzat tadrut n-llsas-nnun ġ-lmasiḥ ar-fllas-tbnnum, tamẓm gis ar-ttdusm ġmklli tlmdm, ar-bdda-ttškarm rbbi. 
					</seg>
					<seg id="b.COL.2.8" type="verse">
						awiyat-stt ġ-ih̬f-nnun a-kʷn-ur-iġwi yan s-iswingimn n-bnadm ula s-tkrkas h̬wanin lli-mi-tsfldm zġ-tasutin lli-zrinin. han tinbaḍin n-ddunit ad-gant, urd tin lmasiḥ. 
					</seg>
					<seg id="b.COL.2.9" type="verse">
						imma lmasiḥ, nttan a-ġ-illa-kullu-ufulki n-rbbi ikmmln ġ-ddat-ns. 
					</seg>
					<seg id="b.COL.2.10" type="verse">
						ula kunni, tlla-yawn tudrt ikmmln f-ssibt n-ma-tgam win lmasiḥ lli-iḥkamn ġ-kullu ssulṭat ula lquwwat n-ignwan. 
					</seg>
					<seg id="b.COL.2.11" type="verse">
						nttan a-kʷn-issġusn, urd s-tẓallit lli-tbbin mddn ġ-ddat-nsn, walaynni issġus-kʷn zġ-ma-issrkan ul n-bnadm. 
					</seg>
					<seg id="b.COL.2.12" type="verse">
						ašku ġakud lliġ tddmm s-udum n-waman, ttyawmḍalm d-lmasiḥ tnkrm-d dids, ašku tumnm s-tḥkimt itjhhdn n-rbbi lli-t-id-issnkrn zġ-lmut. 
					</seg>
					<seg id="b.COL.2.13" type="verse">
						ġayd izrin tgam zund iġ-tmmutm i-ma-igan win rbbi f-ssibt n-ddnub-nnun ula f-ssibt ma-ur-jju-tskirm s-ššrɛ. imma ġilad issddr-kʷn rbbi d-lmasiḥ. iṣamḥ-aġ f-kullu ddnub lli-nskr, 
					</seg>
					<seg id="b.COL.2.14" type="verse">
						isfiḍ talluḥt l-lḥsab lli-fllannġ-iḥkamn s-luṣiyat lli-s-ur-nskir. ikkis-t-in fllannġ, yut-as tigusin f-uggjdi. 
					</seg>
					<seg id="b.COL.2.15" type="verse">
						f-uggjdi a-f-inra lmasiḥ ssulṭat d-lquwwat n-ignwan, ikkis-asnt imqlad-nsnt, iml i-kullu mddn is-tnt-inra. 
					</seg>
					<seg id="b.COL.2.16" type="verse">
						f-mayan a-f-rad-awn-iniġ, a-ur-tadjm yan ad-awn-in-išškšm luṣiyat f-ma-ra-tšttam ula ma-ra-tssam, ula f-kra l-lɛid ula talalit n-wayyur ula kra n-uwssan n-usunfu. 
					</seg>
					<seg id="b.COL.2.17" type="verse">
						ašku tiġawsiwin-an gant ġir amalu n-ma-ra-yili. imma lmasiḥ, nttan a-iṣḥan. 
					</seg>
					<seg id="b.COL.2.18" type="verse">
						a-ur-tadjm mddn-an a-fllawn-tḥkamn. rad-awn-ttinin a-bahra-ttadrm i-ih̬f-nnun ar-ttɛbadm lmalayka. ar-bnnun ntni f-mad-ẓrran ġ-twargiwin-nsn, ar-ssfurrugn s-iswingimn l-lɛaql-nsn, 
					</seg>
					<seg id="b.COL.2.19" type="verse">
						walaynni ur-umẓn ġ-lmasiḥ lli-igan ih̬f n-umnaggar, ar-issdus ddat kullutt, ar-issmyalla igzman-ns d-ih̬san-ns baš a-ttimġur ddat ġmklli ira rbbi. 
					</seg>
					<seg id="b.COL.2.20" type="verse">
						s-lmut l-lmasiḥ a-s-tmmutm kunni i-tnbaḍin n-ddunit-ad. mayan a-f-ra-kʷn-sqsaġ, mah̬ aylliġ a-sul-tskarm zund iġ-tgam win ddunit? mah̬ aylliġ a-tskarm s-luṣiyat n-mddn? ar-ttinin: 
					</seg>
					<seg id="b.COL.2.21" type="verse">
						«a-ur-ttasim ġwan, a-ur-tmḍaym ġwad, a-n-ur-ttggrm i-ġwan.» 
					</seg>
					<seg id="b.COL.2.22" type="verse">
						walaynni kullu tiġawsiwin-an ar-zraynt. iġ-tnt-nšša ur-sul-qamant. han luṣiyat-an, ġir iwaliwn n-bnadm d-ulmmud n-bnadm ad-gant. 
					</seg>
					<seg id="b.COL.2.23" type="verse">
						kra n-mddn ġaln is-gant lmɛqul ašku ar-trarant mddn ad-bahra-tɛbadn ar-tadrn i-ih̬f-nsn ar-ssrfufunn ddat-nsn, walaynni ur-ẓḍarnt luṣiyat-an ad-kkisnt ššhwat ʷh̬šnnin zġ-bnadm. 
					</seg>
				</div>
				<div id="b.COL.3" type="chapter">
					<seg id="b.COL.3.1" type="verse">
						s-tnkra l-lmasiḥ a-s-kʷn-d-issnkr rbbi zġ-lmut. mayan a-f-kʷn-d-iqqan a-bdda-trarm lɛaql s-ma-igan win ignna, ašku ġin a-ġ-illa lmasiḥ, iskiws f-ufasi n-rbbi. 
					</seg>
					<seg id="b.COL.3.2" type="verse">
						swingimat-bdda ġ-tġawsiwin n-ignna urd tiġawsiwin n-ddunit-ad. 
					</seg>
					<seg id="b.COL.3.3" type="verse">
						ašku tmmutm f-tudrt lli-izrin, trgs tudrt-nnun l-ljdid ġ-dar rbbi ġ-illiġ irgs lmasiḥ. 
					</seg>
					<seg id="b.COL.3.4" type="verse">
						lmasiḥ a-igan tudrt-nnun. ġakud lliġ ra-d-iwrri ra-kʷn-yawi a-dids-tilim ula kunni ġ-lmjd-ns. 
					</seg>
					<seg id="b.COL.3.5" type="verse">
						f-mayan a-f-rad-awn-iniġ, skarat baš a-gigun-immt aynna igan win ddunit-ad: lfsad ula ššhawa ula asmaqql s-tiṭ yʷh̬šnn. a-ur-sul-tswingimm ġ-ma-iɛibn ula-da-ttirim ma-ur-igin winnun, ašku yan ittirin win wiyyaḍ iga zund yan itɛbadn ilahat n-ddunit-ad. 
					</seg>
					<seg id="b.COL.3.6" type="verse">
						f-ssibt n-kullu ġayan a-f-ra-iḍr lġaḍab n-rbbi f-willi srs rurnin tiġurdin-nsn. 
					</seg>
					<seg id="b.COL.3.7" type="verse">
						ula kunni ġayd izrin tkkam-ttin ar-tskarm ġmkan, ar-ttsalam tiġawsiwin-an. 
					</seg>
					<seg id="b.COL.3.8" type="verse">
						imma ġilad, illa fllawn a-tkkism kullu ġayan. a-ur-ttẓim ula-da-ttuffm f-yan. a-ur-ttnuwwašm ula-da-trggmm ġ-yan. a-ur-tadjm kra n-iwaliwn ʷh̬šnnin a-tkkan infurn-nnun, 
					</seg>
					<seg id="b.COL.3.9" type="verse">
						ula-da-tsskirkism f-ingratun. ašku ur-sul-tgim ġmklli tgam ġayd izrin, s-iskkirn lli-tmyarm ar-tn-tskarm. 
					</seg>
					<seg id="b.COL.3.10" type="verse">
						hati twrrim tgam mddn l-ljdid. rbbi lli-kʷn-ih̬lqn ar-kʷn-itbddal baš a-twrrim tgm zund nttan, tissanm-t ġmklli iga. 
					</seg>
					<seg id="b.COL.3.11" type="verse">
						mayan a-f-ur-a-nẓẓmẓlay gu-yunan zġ-gu-yudaya, ula ġwalli dar taẓallit n-ddat zġ-walli ur-dar-tlli, ula gu-tmazirt-ad zġ-gu-tmazirt-an, ula ismg zġ-wad-igan win ih̬f-ns. ašku nga kullu win lmasiḥ, yili lmasiḥ ginnġ kullwaġ. 
					</seg>
					<seg id="b.COL.3.12" type="verse">
						kunni, imẓlayn n-rbbi a-tgam. ira-kʷn iẓli-kʷn a-tgm wins. f-mayan a-f-kʷn-d-iqqan a-tɛmmrm s-lḥnant, ar-ttmɛawanm ar-tẓẓimẓaym ih̬f-nnun, ar-ttrh̬um ar-ttṣbarm i-ngratun 
					</seg>
					<seg id="b.COL.3.13" type="verse">
						bla-da-yawn-tṭiyyar f-ingratun. iġ-illa yan dar ma-s-a-itaštkka s-wayyaḍ, illa fllas ad-as-iṣamḥ. ṣamḥat i-ngratun ġmklli-awn-iṣamḥ siditun. 
					</seg>
					<seg id="b.COL.3.14" type="verse">
						zaydat i-kullu mayad a-bahra-ttirim i-ngratun, ašku tayri a-iẓḍarn a-tssmun kullu ma-illan s-tamunt ikmmln. 
					</seg>
					<seg id="b.COL.3.15" type="verse">
						adjat sslamt l-lmasiḥ a-tmala i-uwlawn-nnun kullu ma-gigun-ira. ašku iġra-yawn-d rbbi a-kullu-tgm yan ġ-tamunt n-sslamt-ad. yili fllawn a-bdda-ttškarm rbbi. 
					</seg>
					<seg id="b.COL.3.16" type="verse">
						adjat awal l-lmasiḥ a-iɛmmr ulawn-nnun, ar-tsslmadm ar-ttnṣaḥm i-ngratun s-kullu ma-igan taḥkimt, ar-ttirirm i-rbbi ar-ttasim imurign d-tahlilat d-talġatin nna-yawn-imala rruḥ lqudus, ar-ti-ttškarm zġ-uwlawn-nnun. 
					</seg>
					<seg id="b.COL.3.17" type="verse">
						kullu ma-ttinim ula kullu ma-tskarm, skarat-t s-ism n-siditnnġ yasuɛ, ar-ttškarm rbbi fllas. 
					</seg>
					<seg id="b.COL.3.18" type="verse">
						wa-timġarin, illa f-kraygatt yat a-tsflid s-urgaz-ns ġmklli ira siditnnġ. 
					</seg>
					<seg id="b.COL.3.19" type="verse">
						imma kunni a-irgazn, illa f-kraygatt yan a-itḥnnu ġ-tmġart-ns bla-da-dids-itšqu. 
					</seg>
					<seg id="b.COL.3.20" type="verse">
						wa-tarwa mẓẓinin, skarat-bdda s-wawal n-ayt-darun, ašku irḍa rbbi s-mayad. 
					</seg>
					<seg id="b.COL.3.21" type="verse">
						imma kunni a-id-babatsn, a-ur-bdda-ttẓim tarwa-nnun, baš a-ur-ġuwḍn ġaln is-ur-gin yat. 
					</seg>
					<seg id="b.COL.3.22" type="verse">
						wa-ih̬ddamn, skarat-bdda s-wawal n-id-siditun n-ddunit-ad. a-ur-ttirim ġir a-tn-trḍum ġakud nna-gigun-tmnadn, walaynni h̬dmat s-nniyt n-uwl-nnun s-mklli ttirim a-trḍum siditnnġ. 
					</seg>
					<seg id="b.COL.3.23" type="verse">
						aynna-ġ-a-tth̬damm, h̬dmat gis s-tiqqi-nnun zund iġd siditnnġ a-mi-tth̬damm urd bnadm. 
					</seg>
					<seg id="b.COL.3.24" type="verse">
						ašku tssnm izd siditnnġ a-rad-awn-ifk tiġrad-nnun, išškšm-kʷn s-lwrt-nnun ġ-ignna. ašku siditnnġ lmasiḥ, nttan a-mi-tth̬damm. 
					</seg>
					<seg id="b.COL.3.25" type="verse">
						imma wanna iskarn ma-yʷh̬šnn, rad-as-irar rbbi f-lh̬ʷšant lli-iskr. han rbbi ur-a-iskar s-uwdmawn. 
					</seg>
				</div>
				<div id="b.COL.4" type="chapter">
					<seg id="b.COL.4.1" type="verse">
						imma kunni a-id-siditsn, skarat d-ih̬ddamn-nnun s-lḥqq, ar-asn-takkam ma-tn-d-yuškan. a-ur-tettum izd ula kunni illa-yawn yan igan siditun ġ-ignna. 
					</seg>
					<seg id="b.COL.4.2" type="verse">
						zaydat ar-bdda-ttẓallam ar-tḍalabm rbbi, trarm lɛaql s-mad-as-ttinim ar-ti-ttškarm bahra. 
					</seg>
					<seg id="b.COL.4.3" type="verse">
						ḍalbat-t ula f-ssibt-nnġ nkkʷni, baš a-irẓm ġ-lgddam-nnġ yan-imi a-ntbrraḥ i-mddn s-wawal-ns, nml-asn maylli mi ur-jju-sfldn f-lmasiḥ. f-ssibt n-wawal-ad a-f-lliġ nkki ġ-lḥbs, 
					</seg>
					<seg id="b.COL.4.4" type="verse">
						walaynni ḍalbat rbbi a-yyi-iɛawn ad-tafaġ iwaliwn ma-s-a-ssfhamġ mddn ġmklli-yyi-d-iqqan. 
					</seg>
					<seg id="b.COL.4.5" type="verse">
						skarat s-tḥkimt d-kullu willi ur-ginin win rbbi, ar-tskarm afulki nna-mi-tufam kraygatt tasaɛt. 
					</seg>
					<seg id="b.COL.4.6" type="verse">
						sawalat s-iwaliwn šwanin mimnin, tissanm mamnk a-ttraram i-kraygatt yan awal nna-t-ih̬ṣṣan. 
					</seg>
					<seg id="b.COL.4.7" type="verse">
						rad-awn-yini tih̬ikus f-kullu ma-igan lh̬bar-inu. iga gʷmatnnġ iɛzzan, ig ah̬ddam ifulkin, ar-didnnġ-itmɛawan ġ-twuri n-siditnnġ. 
					</seg>
					<seg id="b.COL.4.8" type="verse">
						mayad a-f-awn-t-in-uznġ, baš a-tissanm mamnk a-nga izzɛam ulawn-nnun. 
					</seg>
					<seg id="b.COL.4.9" type="verse">
						aznġ-n dids gʷmatnnġ ifulkin iɛzzan unisimus lli-igan yan zġ-gigun. ntni a-rad-awn-yini f-kullu ma-darnnġ-ijran ġid. 
					</seg>
					<seg id="b.COL.4.10" type="verse">
						ar-n-fllawn-itsllam aristarh̬us, illa didi ġ-lḥbs. ar-n-fllawn-itsllam marqus yus n-uwlltmas n-barnaba. nniġ-awn-yad fllas a-t-in-tšškšmm s-darun, tgm-t d-unbgi-nnun iġ-n-darun-yuška. 
					</seg>
					<seg id="b.COL.4.11" type="verse">
						ar-n-fllawn-itsllam ula yašuɛ lli-mi-ttinin yusṭus. ġir kraḍ-ad a-igan ayt-yudaya ġ-ġwilli didi itmɛawann ġ-twuri n-tgldit n-rbbi, ar-iyi-ssfjjijn ul-inu bahra. 
					</seg>
					<seg id="b.COL.4.12" type="verse">
						ar-n-fllawn-itsllam abafras. iga zġ-gigun ula ntta, ig ah̬ddam l-lmasiḥ yasuɛ. s-nniyt-ns a-s-a-itẓalla bahra f-ssibt-nnun, baš a-tdusm tzgam ġ-uġaras n-rbbi ar-tskarm kullu ma-gigun-ira rbbi. 
					</seg>
					<seg id="b.COL.4.13" type="verse">
						hati giġ fllas inigi n-mnšk a-ith̬dam bahra f-ssibt-nnun ula f-ssibt n-ayt-lawdikiyya ula ayt-hirabulis. 
					</seg>
					<seg id="b.COL.4.14" type="verse">
						ar-n-fllawn-itsllam-uṭbib iɛzzan luqa, nttan ula ḍimaṣ. 
					</seg>
					<seg id="b.COL.4.15" type="verse">
						ar-n-tsllamġ f-aytmatn n-lawdikiyya ula f-nimfa d-umnaggar lli-itmunun ġ-tgmmi-ns. 
					</seg>
					<seg id="b.COL.4.16" type="verse">
						tiġurdin n-ma-tġram tabrat-ad ġ-darun, riġ a-stti-taznm i-umnaggar ġ-lawdikiyya baš a-stt-ġrn ula ntni. iriġ a-tġrm ula kunni tabrat lli-darsn-illan ġ-lawdikiyya. 
					</seg>
					<seg id="b.COL.4.17" type="verse">
						iniyat i-arh̬ibbus a-itlhu s-twuri lli-f-t-yuṣṣa siditnnġ, baš a-stt-ikmml. 
					</seg>
					<seg id="b.COL.4.18" type="verse">
						s-ufus-inu a-s-awn-in-uriġ awal-ad: nkki bulus ar-n-fllawn-tsllamġ. a-ur-tettum iskraf-ad ġ-lliġ. ad-awn-tili lbaraka n-rbbi. 
					</seg>
				</div>
			</div>
			<div id="b.1TH" type="book">
				<div id="b.1TH.1" type="chapter">
					<seg id="b.1TH.1.1" type="verse">
						zġ-bulus d-sila d-timutaws, i-umnaggar n-willi ganin win rbbi babatnnġ d-siditnnġ yasuɛ lmasiḥ ġ-tmdint n-tasaluniki. ad-awn-tili lbaraka d-sslamt. 
					</seg>
					<seg id="b.1TH.1.2" type="verse">
						ar-bdda-ntškar rbbi fllawn kullukn. ġakud nna-ntẓalla ar-kʷn-d-naddr, 
					</seg>
					<seg id="b.1TH.1.3" type="verse">
						ar-d-nswingim ġ-lgddam n-rbbi babatnnġ mamnk a-kullu-tskarm s-liman-nnun, ar-tth̬damm s-lḥnant, tzgam ġ-rrja n-siditnnġ yasuɛ lmasiḥ. 
					</seg>
					<seg id="b.1TH.1.4" type="verse">
						way-aytmatnnġ lli-f-iḥnna rbbi, nssn is-kʷn-iẓli a-tgm wins, 
					</seg>
					<seg id="b.1TH.1.5" type="verse">
						ašku ilkm-awn-in lh̬bar-nnġ ifulkin, urd ġir s-iwaliwn walaynni s-lquwwa ula s-tḥkimt n-rruḥ lqudus aylliġ-awn-iban is-iga lḥqq. tssnm kunni mamnk a-nga ġ-uwssan lli-nzzri ġ-gratun, nskr kullu f-a-kʷn-ntɛawan. 
					</seg>
					<seg id="b.1TH.1.6" type="verse">
						twrrim tskrm ula kunni ġmklli nskar nkkʷni ula siditnnġ. wah̬h̬a trfufnm bahra, tumẓm ġ-wawal-ns s-lfrḥ n-rruḥ lqudus. 
					</seg>
					<seg id="b.1TH.1.7" type="verse">
						ġmkan a-s-tmlam i-kullu imumnn ġ-tmizar n-makiduniyya d-ah̬aya mamnk a-tn-d-iqqan ad-skarn ula ntni. 
					</seg>
					<seg id="b.1TH.1.8" type="verse">
						walaynni urd ġir makiduniyya d-ah̬aya a-n-ilkm-wawal n-siditnnġ f-ssibt-nnun, ašku sfldn mddn ġ-kraygatt mani f-mamnk a-tumẓm aġaras n-rbbi, aylliġ ur-aġ-ih̬ṣṣa a-nini yat f-mayd ijran. 
					</seg>
					<seg id="b.1TH.1.9" type="verse">
						ašku ar-kullu-ttinin mddn f-mamnk ad-aġ-tqblm lliġ-n-darun-nuška, tflm ilahat n-ddunit-ad, twrrim s-rbbi baš a-tth̬damm i-rbbi l-lḥqq lli-iddrn. 
					</seg>
					<seg id="b.1TH.1.10" type="verse">
						ar-ttinin f-mamnk a-ttqlm ġilad s-yus lli-d-issnkr zġ-lmut ar-d-iwrri zġ-ignna, a-t-igan d-yasuɛ lli-aġ-ijjnjmn zġ-lġaḍab lli-ra-ittut f-ddunit. 
					</seg>
				</div>
				<div id="b.1TH.2" type="chapter">
					<seg id="b.1TH.2.1" type="verse">
						way-aytmatnnġ, tssnm kunni is-urd bla lfaytt a-nzzri ussan-an ġ-gratun. 
					</seg>
					<seg id="b.1TH.2.2" type="verse">
						tsfldm f-mad-aġ-ijran lliġ ur-ta-n-nruḥ s-darun, ssrfufnn-aġ mddn ġ-tmdint n-filibbi rgmn-aġ bahra, walaynni izzɛam-aġ rbbi-nnġ baš ad-awn-nsawl f-lh̬bar ifulkin lli-aġ-imla wah̬h̬a illa ma-yaġ-itẓin bahra. 
					</seg>
					<seg id="b.1TH.2.3" type="verse">
						ašku ur-a-nsskirkis f-mddn lliġ a-tn-ntḍalab ad-aġ-sflidn, ula-da-nttiri ma-igan winsn ula-da-nttiri a-stt-fllasn-nzzri. 
					</seg>
					<seg id="b.1TH.2.4" type="verse">
						walaynni ar-nsawal s-mklli ginnġ ira rbbi lli-aġ-yurmn ifk-aġ ad-asn-nsslkam lh̬bar-ad ifulkin. ur-a-nskar f-a-ntrḍu bnadm walaynni ar-nskar f-a-nrḍu rbbi lli-itarmn ul-nnġ. 
					</seg>
					<seg id="b.1TH.2.5" type="verse">
						tssnm is-ur-a-kʷn-ntalġ ġ-uwssan-an s-iwaliwn h̬wanin ula-da-nskar sin-uwdmawn baš a-ntamẓ kra f-wawal-nnġ. rbbi a-fllannġ-igan inigi. 
					</seg>
					<seg id="b.1TH.2.6" type="verse">
						ur-jju-nskir f-ad-aġ-talġm kunni ula wiyyaḍ. 
					</seg>
					<seg id="b.1TH.2.7" type="verse">
						wah̬h̬a nẓḍar a-zgigun-nḍalb ma-iggutn f-ssibt n-ma-nga irqqasn l-lmasiḥ, nrh̬a-bdda didun zund tamġart lli-stt-itawin ġ-tarwa-ns mẓẓinin. 
					</seg>
					<seg id="b.1TH.2.8" type="verse">
						tɛzzam darnnġ s-kigan aylliġ nujad ad-awn-in-nfk urd ġir lh̬bar ifulkin walaynni nfrḥ a-fllawn-nfk ula ih̬f-nnġ. ġunškad a-darnnġ-tɛzzam. 
					</seg>
					<seg id="b.1TH.2.9" type="verse">
						way-aytmatnnġ, is-ur-di-tswangmm mnšk a-nth̬dam ar-ntnhataf ġ-gratun? nkka-ttin ar-nth̬dam ġ-iyḍ ula azal baš a-fllawn-ur-nẓẓay lliġ a-yawn-ntbrraḥ s-lh̬bar ifulkin n-rbbi. 
					</seg>
					<seg id="b.1TH.2.10" type="verse">
						kunni tgam inagan fllannġ, ula rbbi iga fllannġ inigi n-is-išwa ifulki kullu ma-nskr ġ-gratun kunni lli-yumnn, ur-jju-ginnġ-illi kra l-lɛib ġ-darun. 
					</seg>
					<seg id="b.1TH.2.11" type="verse">
						tissanm is-a-nskar d-kraygatt yan gigun ġmklli iskar-urgaz d-tarwa-ns ɛzzanin. ar-kʷn-nzzɛam ar-fllawn-nssfjjij, 
					</seg>
					<seg id="b.1TH.2.12" type="verse">
						ar-kʷn-ntnṣaḥ nini-awn a-tskarm ġmklli-d-iqqann ġwilli ganin win rbbi lli-awn-d-iġran a-tkšmm s-tgldit-ns ula lmjd-ns. 
					</seg>
					<seg id="b.1TH.2.13" type="verse">
						mayad-daġ a-f-a-bdda-ntškar rbbi, ašku ġakud lliġ tsfldm i-wawal n-rbbi lli-awn-in-niwi, tamẓm gis tamnm izd awal n-rbbi a-iga, urd awal n-bnadm. s-ṣṣaḥt awal n-rbbi a-iga, ih̬dm ġilad ġ-uwlawn-nnun kunni lli-srs-yumnn. 
					</seg>
					<seg id="b.1TH.2.14" type="verse">
						ašku ijra ġ-darun ay-aytma, ġmklli ijran ġ-dar imnaggarn n-rbbi lli-umnnin s-lmasiḥ yasuɛ ġ-tmazirt n-yudaya. trfufnm f-ufus n-ayt-tmazirt-nnun ġmklli rfufnn ntni f-ufus n-ayt-yudaya. 
					</seg>
					<seg id="b.1TH.2.15" type="verse">
						ašku ayt-yudaya a-inġan siditnnġ yasuɛ ula lanbiya, ssmsrn-aġ ula nkkʷni. ar-tt-ssṭiyyarn i-rbbi ar-skarn gar ġ-kullu mddn, 
					</seg>
					<seg id="b.1TH.2.16" type="verse">
						ašku ar-n-tggan tiqqi-nsn f-ad-aġ-ssfssan a-ur-ntbrraḥ i-ayt-tmizar yaḍni s-wawal lli-s-rad-njmn. ġmkad a-s-a-tɛmmarn lɛbrt n-ddnub-nsn. imma ġilad ġ-tgira igguz-d fllasn lġaḍab n-rbbi. 
					</seg>
					<seg id="b.1TH.2.17" type="verse">
						išqa fllannġ a-didun-nngara ay-aytmatnnġ. wah̬h̬a-d-fllawn-yaggug-uwdm-nnġ, iqama-n-bdda-didun-uwl-nnġ. mnšk a-bahra-nttiri a-kʷn-nẓr. 
					</seg>
					<seg id="b.1TH.2.18" type="verse">
						nskr kullu f-a-kʷn-nẓr. mnnawt-twal ẓuẓḍġ nkki bulus a-n-darun-wrriġ, walaynni ar-aġ-itḥṣar šiṭan. 
					</seg>
					<seg id="b.1TH.2.19" type="verse">
						ašku ġakud lliġ ra-d-yašk siditnnġ yasuɛ, ma-ra-ig ttaj n-rrja-nnġ d-lfrḥ-nnġ lli-s-ra-nzɛm ġ-lgddam-ns, abla kunni? 
					</seg>
					<seg id="b.1TH.2.20" type="verse">
						iyah, kunni a-igan lmjd-nnġ d-lfrḥ-nnġ. 
					</seg>
				</div>
				<div id="b.1TH.3" type="chapter">
					<seg id="b.1TH.3.1" type="verse">
						lliġ ur-nẓḍar a-sul-nṣbr, nini i-ih̬f-nnġ ra-yaf a-nqama waḥduyaġ ġ-tmdint n-atina. 
					</seg>
					<seg id="b.1TH.3.2" type="verse">
						ġakudan nuzn-n s-darun gʷmatnnġ timutaws lli-igan ah̬ddam n-rbbi didnnġ ġ-twuri l-lh̬bar ifulkin l-lmasiḥ. nazn-t-in a-kʷn-izzɛam issdus-kʷn ġ-uġaras n-rbbi, 
					</seg>
					<seg id="b.1TH.3.3" type="verse">
						baš a-ur-iḍr yan gigun f-ssibt n-trfufnt lli-ġ-a-tzraym. tssnm kunni is-iqṣad rbbi a-nzri ġ-mayad, 
					</seg>
					<seg id="b.1TH.3.4" type="verse">
						ašku ġ-uwssan lli-ġ-didun-nlla nenna-yawn bahra is-ra-ntrfufun. tẓrm ġilad is-ijra ġmklli nenna. 
					</seg>
					<seg id="b.1TH.3.5" type="verse">
						mayad a-f-t-in-uznġ s-darun, ašku ur-ẓḍarġ ad-sul-ṣbrġ. ih̬ṣṣa-yyi ad-issanġ is-sul-tzgam ġ-uġaras n-rbbi nġd uhu, ašku ksuḍġ a-kʷn-ur-issḍr iblis, tḍr ula tawuri-nnġ ġ-gratun bla lfaytt. 
					</seg>
					<seg id="b.1TH.3.6" type="verse">
						imma ġilad ġ-d-iwrri timutaws zġ-darun, yawi-aġ-d lh̬bar n-is-tzgam ġ-liman-nnun ula lḥnant n-ingratun. yini-aġ is-a-ttfraḥm f-ssibt-nnġ ġakud nna-ginnġ-tswingimm, tirim bahra ad-aġ-tẓrm zund ma-nra bahra a-kʷn-nẓr. 
					</seg>
					<seg id="b.1TH.3.7" type="verse">
						way-aytmatnnġ, wah̬h̬a nzri ula nkkʷni ġ-tnukmut d-trfufnt iggutn, ha-yaġ nthnna ġilad f-ssibt-nnun, ašku nsfld is-tzgam ġ-uġaras n-rbbi. 
					</seg>
					<seg id="b.1TH.3.8" type="verse">
						nwrri s-tudrt-nnġ ašku tbiddm tdusm ġ-siditnnġ. 
					</seg>
					<seg id="b.1TH.3.9" type="verse">
						mnšk a-bahra-ntškar rbbi fllawn. mnšk a-bahra-ntfraḥ f-ssibt-nnun ġ-lgddam n-rbbi-nnġ. 
					</seg>
					<seg id="b.1TH.3.10" type="verse">
						ha-yaġ ġ-iyḍ ula azal ar-ntḍalab rbbi ad-aġ-ifk a-kʷn-nẓr a-nkmml ma-kʷn-sul-ih̬ṣṣan baš a-tzaydm ġ-uġaras l-lmasiḥ. 
					</seg>
					<seg id="b.1TH.3.11" type="verse">
						ar-ntḍalab rbbi babatnnġ d-siditnnġ yasuɛ ad-aġ-ijjujad aġaras baš a-n-nwrri s-darun. 
					</seg>
					<seg id="b.1TH.3.12" type="verse">
						ar-ntḍalab siditnnġ ad-awn-bahra-issigat tayri n-ingratun ula tayri n-kullu mddn, ġmklli-kʷn-bahra-nttiri nkkʷni. 
					</seg>
					<seg id="b.1TH.3.13" type="verse">
						ar-t-ntḍalab a-kʷn-issdus baš a-tbiddm ġ-lgddam n-rbbi babatnnġ s-uwlawn-nnun ġusnin bla gigun illa kra l-lɛib ġakud lliġ ra-d-yašk siditnnġ yasuɛ d-imẓlayn-ns kullutn. 
					</seg>
				</div>
				<div id="b.1TH.4" type="chapter">
					<seg id="b.1TH.4.1" type="verse">
						imma ġilad ay-aytmatnnġ ra-kʷn-nḍalb, nnṣḥ-kʷn s-ism n-siditnnġ yasuɛ, a-ttidum ġ-uġaras lli-zginnġ-tlmdm, ar-bdda-ttnawalm ma-irḍan rbbi. zaydat f-mayd tskarm, ar-ti-tskarm s-uggʷar. 
					</seg>
					<seg id="b.1TH.4.2" type="verse">
						tssnm maylli-f-kʷn-nuṣṣa s-ism n-siditnnġ yasuɛ ġayd izrin, 
					</seg>
					<seg id="b.1TH.4.3" type="verse">
						ašku ira rbbi a-issġus ulawn-nnun, yiri gigun a-tanfm i-lfsad. 
					</seg>
					<seg id="b.1TH.4.4" type="verse">
						illa f-kud yan a-yissan mamnk a-ra-yuqqr tamġart-ns yili-tt s-uwl iġusn. 
					</seg>
					<seg id="b.1TH.4.5" type="verse">
						a-ur-tgm zund ayt-tmizar lli-ur-ssinnin rbbi, ar-tn-tnrunt ššhwat-nsn. 
					</seg>
					<seg id="b.1TH.4.6" type="verse">
						illa f-kud yan a-ur-iffuġ zġ-mayan ula itɛdda f-gʷmas. ašku nenna-yawn yadlli s-lmɛqul, ra-yut siditnnġ lɛqubit f-kullu winna skarnin wan tiġawsiwin-an. 
					</seg>
					<seg id="b.1TH.4.7" type="verse">
						ašku iġra-yaġ-d rbbi a-nġus, ur-akkʷ-iri a-nrku. 
					</seg>
					<seg id="b.1TH.4.8" type="verse">
						wanna yagʷin a-isfld s-wawal-ad, urd bnadm a-yagʷi walaynni yagʷi rbbi lli-awn-ifkan ula kunni rruḥ-ns lqudus. 
					</seg>
					<seg id="b.1TH.4.9" type="verse">
						walaynni ur-tḥtajjam mad-awn-in-itaran mamnk a-ttḥubbum aytmatun, ašku rbbi ad-awn-isslmdn mamnk a-ttḥnnum i-ngratun. 
					</seg>
					<seg id="b.1TH.4.10" type="verse">
						s-ṣṣaḥt ar-ttḥubbum kullu aytmatn ġ-tmazirt n-makiduniyya kullutt, walaynni ra-kʷn-sul-nḍalb ay-aytmatnnġ, a-tzaydm ar-tn-ttḥubbum s-uggʷar. 
					</seg>
					<seg id="b.1TH.4.11" type="verse">
						iriyat a-bdda-ṭṭrrḥm ar-ttlhum s-twuri n-ih̬f-nnun ar-tth̬damm s-ifassn-nnun, ġmklli-awn-nenna ġayd izrin. 
					</seg>
					<seg id="b.1TH.4.12" type="verse">
						ġmkad a-f-ra-kʷn-tuqqarn mddn lli-ur-ginin win lmasiḥ, ur-ra-tḥtajjam yan. 
					</seg>
					<seg id="b.1TH.4.13" type="verse">
						way-aytmatnnġ, nra a-tissanm ma-ra-ijru i-willi mmutnin, baš a-kʷn-ur-taġ-tguḍi zund mddn yaḍni lli-ur-dar rrja. 
					</seg>
					<seg id="b.1TH.4.14" type="verse">
						ašku numn is-immut yasuɛ, inkr-d zġ-lmut. namn is-ra-dids-yawi rbbi kullu willi mmutnin umnnin s-yasuɛ. 
					</seg>
					<seg id="b.1TH.4.15" type="verse">
						maylli-s-aġ-imla siditnnġ a-rad-awn-nini: nkkʷni lli-ra-iqama nsul ar ass lli-ġ-ra-d-yašk siditnnġ, ur-ra-nzwur ġwilli mmutnin. 
					</seg>
					<seg id="b.1TH.4.16" type="verse">
						ašku s-lamr itjhhdn, s-wawal l-lmalak imqqurn, s-tijjijt n-nnffar n-rbbi a-s-ra-d-igguz siditnnġ zġ-ignna, nkrn-d mddn l-lmasiḥ lli-mmutnin, ntni a-ra-izwur. 
					</seg>
					<seg id="b.1TH.4.17" type="verse">
						ġakudan ra-ntyalal ula nkkʷni lli-isuln, rad-kullu-didsn-nmun ġ-imdla, nmnaggar d-siditnnġ ġ-ignwan. ġmkad a-s-rad-bdda-nili d-siditnnġ. 
					</seg>
					<seg id="b.1TH.4.18" type="verse">
						zzɛamat i-ngratun s-iwaliwn-ad. 
					</seg>
				</div>
				<div id="b.1TH.5" type="chapter">
					<seg id="b.1TH.5.1" type="verse">
						way-aytmatnnġ, ur-aġ-ih̬ṣṣa ad-awn-in-nara kra f-uwssan ula izmaz lli-ġ-rad-jrunt-tġawsiwin-ad, 
					</seg>
					<seg id="b.1TH.5.2" type="verse">
						ašku tssnm izd zund amh̬h̬ar n-iyḍ a-s-ra-d-ilkm-wass n-siditnnġ. 
					</seg>
					<seg id="b.1TH.5.3" type="verse">
						ra-ttinin mddn «labas thnna luqt,» imil igguz-d fllasn lhalak. ḥayna ra-tn-iġwi ġmklli iqqʷay-ungaẓ tamġart lli-ra-yaru, ur-akkʷ-rad-njmn. 
					</seg>
					<seg id="b.1TH.5.4" type="verse">
						imma kunni ay-aytmatnnġ, ur-tllim ġ-tillas. ur-ra-kʷn-yamẓ-wass-an zund amh̬h̬ar. 
					</seg>
					<seg id="b.1TH.5.5" type="verse">
						ašku kunni kullukn tgam ayt-tifawt, tgm ayt-uzal. hati urd win-iyḍ a-nga nġd win tillas. 
					</seg>
					<seg id="b.1TH.5.6" type="verse">
						mayad a-f-aġ-d-iqqan a-ur-nṭṭas zund mddn yaḍni. illa fllannġ a-bdda-nrar lɛaql ar-ntnbaḍ ġ-ih̬f-nnġ. 
					</seg>
					<seg id="b.1TH.5.7" type="verse">
						hati ġ-iyḍ a-ġ-a-ṭṭasn mddn ar-ssnufuln ih̬f-nsn s-tissi. 
					</seg>
					<seg id="b.1TH.5.8" type="verse">
						imma nkkʷni nga win-uzal, yili fllannġ a-ntnbaḍ ġ-ih̬f-nnġ, ng i-idmarn-nnġ abannk n-‹ttiqa ġ-rbbi› ula ‹lḥnant›, ng i-ih̬f-nnġ asddul n-‹rrja n-ujnjm›. 
					</seg>
					<seg id="b.1TH.5.9" type="verse">
						ašku ur-iqṣad rbbi a-fllannġ-yut lɛqubit, walaynni iqṣad ad-aġ-ijjnjm f-uwdm n-siditnnġ yasuɛ lmasiḥ. 
					</seg>
					<seg id="b.1TH.5.10" type="verse">
						immut nttan f-ssibt-nnġ baš a-dids-nddr, iġ-nmmut nġd iġ-nnit-nsul ard-d-yašk. 
					</seg>
					<seg id="b.1TH.5.11" type="verse">
						zaydat ar-tzzɛamm ar-ttmɛawanm i-ngratun ġmklli tmyarm a-tskarm. 
					</seg>
					<seg id="b.1TH.5.12" type="verse">
						imma ġilad ay-aytmatnnġ, ra-kʷn-nḍalb a-ttuqqarm ġwilli skarnin tawuri n-rbbi ġ-gratun, ar-kʷn-tgabaln s-ism n-siditnnġ ar-kʷn-tnṣaḥn. 
					</seg>
					<seg id="b.1TH.5.13" type="verse">
						mlat-asn mnšk a-s-darun-ɛzzan f-ssibt n-twuri-nsn. gat s-sslamt i-ngratun. 
					</seg>
					<seg id="b.1TH.5.14" type="verse">
						ra-kʷn-nḍalb ay-aytmatnnġ, a-ttnṣaḥm wanna ur-ittirin a-ih̬dm, ar-tzzɛamm wanna itiksaḍn, ar-ttɛawanm wanna iḍɛfn, ar-ttṣbarm d-kraygatt yan. 
					</seg>
					<seg id="b.1TH.5.15" type="verse">
						rarat lɛaql iġ-illa mad-awn-iskrn kra yʷh̬šnn, ad-as-t-ur-trarm s-lh̬ʷšant. gat-n tiqqi-nnun a-bdda-ttirim a-tskarm afulki ġ-gratun ula d-kullu mddn. 
					</seg>
					<seg id="b.1TH.5.16" type="verse">
						frḥat-bdda, 
					</seg>
					<seg id="b.1TH.5.17" type="verse">
						ar-ttẓallam ġ-kraygatt luqt, 
					</seg>
					<seg id="b.1TH.5.18" type="verse">
						ar-ttškarm rbbi ġmknna iga lḥal, ašku ġmkad a-gigun-ira ġ-tamunt l-lmasiḥ yasuɛ. 
					</seg>
					<seg id="b.1TH.5.19" type="verse">
						a-ur-tssh̬sim rruḥ lqudus, 
					</seg>
					<seg id="b.1TH.5.20" type="verse">
						ula-da-ttḥgarm iwaliwn n-yan ittinin s-mad-as-imala rbbi. 
					</seg>
					<seg id="b.1TH.5.21" type="verse">
						ssmaqqlat kraygatt kra, tamẓm ġ-ma-ifulkin, 
					</seg>
					<seg id="b.1TH.5.22" type="verse">
						tanfm i-kullu ma-yʷh̬šnn. 
					</seg>
					<seg id="b.1TH.5.23" type="verse">
						imma ġilad ḍalbġ zġ-rbbi lli-bdda-yakkan sslamt a-kʷn-issġus zġ-kullu ma-gigun-yʷh̬šnn, ijjnjm ul-nnun ula rruḥ-nnun ula ddat-nnun zġ-kullu kra igan lɛib ard-d-yašk siditnnġ yasuɛ lmasiḥ. 
					</seg>
					<seg id="b.1TH.5.24" type="verse">
						ġmkan a-ra-iskr rbbi lli-awn-d-iġran, ašku iqama-bdda ġ-wawal-ns. 
					</seg>
					<seg id="b.1TH.5.25" type="verse">
						way-aytmatnnġ, ẓẓallat tḍalbm rbbi f-ssibt-nnġ ula nkkʷni. 
					</seg>
					<seg id="b.1TH.5.26" type="verse">
						nsallamat d-aytmatn kullutn s-unsallam n-tagʷmat. 
					</seg>
					<seg id="b.1TH.5.27" type="verse">
						ra-kʷn-uṣṣaġ s-ism n-siditnnġ a-tġrm tabrat-ad f-aytmatn kullutn. 
					</seg>
					<seg id="b.1TH.5.28" type="verse">
						ad-awn-tili lbaraka n-siditnnġ yasuɛ lmasiḥ. 
					</seg>
				</div>
			</div>
			<div id="b.2TH" type="book">
				<div id="b.2TH.1" type="chapter">
					<seg id="b.2TH.1.1" type="verse">
						zġ-bulus d-sila d-timutaws, i-umnaggar n-willi ganin win rbbi babatnnġ d-siditnnġ yasuɛ lmasiḥ ġ-tmdint n-tasaluniki. 
					</seg>
					<seg id="b.2TH.1.2" type="verse">
						ad-awn-tili lbaraka d-sslamt zġ-rbbi babatnnġ d-siditnnġ yasuɛ lmasiḥ. 
					</seg>
					<seg id="b.2TH.1.3" type="verse">
						way-aytmatnnġ, iqqan-aġ-d a-bdda-ntškar rbbi fllawn, ig lḥqq ginnġ a-t-ntškar, ašku ar-ttzayadm ar-ttimġurm bahra ġ-liman-nnun, iwrri kud yan gigun ar-bahra-itḥnnu ġ-wiyyaḍ. 
					</seg>
					<seg id="b.2TH.1.4" type="verse">
						hati ar-kʷn-ntalġ ġ-dar imnaggarn n-rbbi, ašku tumẓm ġ-rbbi sul tzgam, wah̬h̬a da-tzraym ġ-trfufnt d-tnukmut iggutn. 
					</seg>
					<seg id="b.2TH.1.5" type="verse">
						mayd-awn-ijrrun ar-imala is-a-itḥkam rbbi s-lḥqq, ašku iga-kʷn d-wid sthllanin ad-kšmn s-tgldit-ns lli-f-a-ttrfufunm. 
					</seg>
					<seg id="b.2TH.1.6" type="verse">
						ašku s-lḥqq a-s-ra-irar rbbi tarfufnt i-willi-kʷn-ssrfufnnin, 
					</seg>
					<seg id="b.2TH.1.7" type="verse">
						ifk-awn asunfu didnnġ i-kunni lli-irfufnn. ġmkad a-ra-iskr ġakud nna-d-iwrri siditnnġ yasuɛ lmasiḥ zġ-ignna ibayyn d-lmalayka-ns tjhhdnin s-lɛafit ifnnun. 
					</seg>
					<seg id="b.2TH.1.8" type="verse">
						ġakudan a-ra-yut rbbi lɛqubit f-willi srs rurnin tiġurdin-nsn, agʷin ad-sflidn s-lh̬bar ifulkin n-siditnnġ yasuɛ. 
					</seg>
					<seg id="b.2TH.1.9" type="verse">
						ra-fllasn-yut lḥukm s-lhalak l-lih̬rt, issngara-tn d-siditnnġ. ra-tn-in-issaggug f-lmjd-ns itjhhdn 
					</seg>
					<seg id="b.2TH.1.10" type="verse">
						ġ-wass lli-ġ-ra-d-yašk siditnnġ a-t-alġn imẓlayn-ns, tɛjjbn gis kullu ġwilli srs umnnin. ula kunni ra-zgisn-tgm, ašku tumnm tugga lli-awn-in-niwi. 
					</seg>
					<seg id="b.2TH.1.11" type="verse">
						mayad a-f-a-bdda-ntẓalla f-ssibt-nnun, ar-ntḍalab rbbi-nnġ a-kʷn-ig d-wid sthllanin tudrt lli-s-awn-d-iġra. ar-t-ntḍalab a-issafu s-tḥkimt-ns itjhhdn kullu ma-ttnawalm ifulki ula kullu ma-tskarm f-ssibt l-liman-nnun. 
					</seg>
					<seg id="b.2TH.1.12" type="verse">
						ġmkad a-s-ra-gigun-iban lmjd n-ism n-siditnnġ yasuɛ, yili-awn lmjd ula kunni dids s-lbaraka n-rbbi-nnġ d-siditnnġ yasuɛ lmasiḥ. 
					</seg>
				</div>
				<div id="b.2TH.2" type="chapter">
					<seg id="b.2TH.2.1" type="verse">
						way-aytmatnnġ, nra ġilad ad-awn-nini f-mamnk a-ra-d-yašk siditnnġ yasuɛ lmasiḥ, nmun kullwaġ baš a-dids-nmnaggar. 
					</seg>
					<seg id="b.2TH.2.2" type="verse">
						walaynni ad-ur-tasim taġuft ula tġuwḍm iġ-tsfldm i-kra n-yan ar-ittini «izri-wass lli-ġ-d-yuška siditnnġ.» a-ur-ti-tamnm wah̬h̬a iġ-awn-inna imla-yas-t rruḥ lqudus nġd isfld i-lh̬bar-ns nġd iġra-t ġ-kra n-tbrat zġ-darnnġ. 
					</seg>
					<seg id="b.2TH.2.3" type="verse">
						ad-ur-tadjm yan a-kʷn-ijlu, ašku ur-ra-d-ilkm-wass-an ard munn mddn ggutnin ad-mmaġn d-rbbi, iban-d-unuwwaš n-rbbi lli-ra-iggʷru s-lhalak. 
					</seg>
					<seg id="b.2TH.2.4" type="verse">
						ra-issimġur ih̬f-ns ar-itẓi f-kullu mad-tɛbadn mddn ula kullu ma-mi-tẓallan. ra-ikšm ula s-tgmmi n-rbbi igawr gis yini izd nttan a-igan rbbi. 
					</seg>
					<seg id="b.2TH.2.5" type="verse">
						is-ur-di-tswangmm? nniġ-awn bahra f-tġawsiwin-ad ġ-uwssan lli-ġ-didun-lliġ. 
					</seg>
					<seg id="b.2TH.2.6" type="verse">
						tissanm ma-t-iḥṣarn ġilad baš a-ur-d-iban ard-d-ilkm-uzmz-ns. 
					</seg>
					<seg id="b.2TH.2.7" type="verse">
						ašku tanuwwašt intln tbda ġilad ar-ttzayad, walaynni ġaylli ra-ijru ur-ra-ijru ard ityattay ma-t-iḥṣarn. 
					</seg>
					<seg id="b.2TH.2.8" type="verse">
						ġakudan a-ra-d-iban-unuwwaš n-rbbi, yašk-id ilmma siditnnġ yasuɛ s-lmjd iggutn, inġ-t s-yat tunfust zġ-imi-ns ihlk-t. 
					</seg>
					<seg id="b.2TH.2.9" type="verse">
						imma anuwwaš-an, ra-dars-tigat-tḥkimt n-šiṭan, ra-izzga tikrkas-ns s-lmɛjizat d-lquwwat d-tmitar tjhhdnin. 
					</seg>
					<seg id="b.2TH.2.10" type="verse">
						s-kullu kra igan lh̬ʷšant a-s-ra-ijllu ġwilli llanin ġ-uġaras l-lhalak agʷin ad-irin lḥqq njmn. 
					</seg>
					<seg id="b.2TH.2.11" type="verse">
						f-mayan a-f-a-yasn-itzayad rbbi aylliġ jlan s-uggʷar amnn tikrkas-an. 
					</seg>
					<seg id="b.2TH.2.12" type="verse">
						ġmkad a-s-ra-tḍr lɛqubit f-kullu willi ur-umnnin s-lḥqq frḥn s-ma-yʷh̬šnn. 
					</seg>
					<seg id="b.2TH.2.13" type="verse">
						walaynni iqqan-aġ-d a-bdda-ntškar rbbi fllawn ay-aytmatnnġ lli-f-iḥnna siditnnġ, ašku iẓli-kʷn zġ-isizwar a-tnjmm, issġus-kʷn s-rruḥ lqudus baš a-tgm wins f-ssibt n-ma-tumnm lḥqq. 
					</seg>
					<seg id="b.2TH.2.14" type="verse">
						kullu mayad, iġra-yawn-d srs rbbi s-lh̬bar ifulkin lli-awn-in-niwi, baš ad-awn-tili taġamt ġ-lmjd n-siditnnġ yasuɛ lmasiḥ. 
					</seg>
					<seg id="b.2TH.2.15" type="verse">
						imma ġilad ay-aytmatnnġ, zgayat tamẓm-bdda ġ-ulmmud lli-s-kʷn-nsslmd, zund mad-awn-nenna s-imi, zund mad-awn-in-nura s-ufus. 
					</seg>
					<seg id="b.2TH.2.16" type="verse">
						ar-ntalġ siditnnġ yasuɛ lmasiḥ d-rbbi babatnnġ lli-fllannġ-iḥnnan ibark-aġ ifk-aġ zzɛamt idumn ula rrja iṣḥan. 
					</seg>
					<seg id="b.2TH.2.17" type="verse">
						ar-t-ntḍalab a-bahra-izzɛam issdus ulawn-nnun baš a-tskarm ar-tsawalm s-kullu ma-ifulkin. 
					</seg>
				</div>
				<div id="b.2TH.3" type="chapter">
					<seg id="b.2TH.3.1" type="verse">
						imma ġilad ay-aytmatnnġ, ẓẓallat fllannġ tḍalbm rbbi ad-aġ-iɛawn a-nsslkm lh̬bar n-siditnnġ ġ-uwssan-ad s-kullu-tmazirt-ad baš a-srs-sflidn mddn ggutnin ġmklli sfldn ġ-darun. 
					</seg>
					<seg id="b.2TH.3.2" type="verse">
						ḍalbat-t ad-aġ-issanf i-mddn šqanin ʷh̬šnnin, ašku ur-a-kullu-ttirin ad-amnn. 
					</seg>
					<seg id="b.2TH.3.3" type="verse">
						imma siditnnġ iqama-bdda ġ-wawal-ns, ra-kʷn-issdus issntal-kʷn zġ-walli yʷh̬šnn. 
					</seg>
					<seg id="b.2TH.3.4" type="verse">
						hati isshnna-yaġ siditnnġ f-ssibt-nnun, nissan is-a-tskarm kullu mad-awn-nenna rad-bdda-ti-tskarm. 
					</seg>
					<seg id="b.2TH.3.5" type="verse">
						imma ġilad, nḍalb siditnnġ a-kʷn-ihdu baš a-ttḥnnum ġmklli itḥnnu rbbi, ar-ttṣbarm ġmklli itṣbar lmasiḥ. 
					</seg>
					<seg id="b.2TH.3.6" type="verse">
						way-aytmatnnġ, s-ism n-siditnnġ yasuɛ lmasiḥ a-s-ra-kʷn-nuṣṣa ġilad, nini-awn a-ttanfm i-aytmatn nna-yagʷin ad-th̬damn ula-da-skarn s-ulmmud lli-awn-nsslmd. 
					</seg>
					<seg id="b.2TH.3.7" type="verse">
						ašku tssnm is-kʷn-ih̬ṣṣa a-tskarm ġmklli nskar nkkʷni, ur-ngawr ġ-darun bla-da-nth̬dam. 
					</seg>
					<seg id="b.2TH.3.8" type="verse">
						ur-jju-nšši aġrum n-yan bla-yas-nfka atig-ns. nkka-ttin ar-nth̬dam ġ-iyḍ ula azal, ar-nkkat takrrayt baš a-ur-nẓẓay f-yan gigun. 
					</seg>
					<seg id="b.2TH.3.9" type="verse">
						wah̬h̬a darnnġ lḥqq a-zgigun-nḍalb ma-nḥtajja, ur-jju-t-nḍalb. nskr ġmkan baš ad-awn-nml mamnk a-kʷn-d-iqqan a-tskarm ula kunni. 
					</seg>
					<seg id="b.2TH.3.10" type="verse">
						ġakud lliġ didun nlla nenna-yawn «wanna ur-irin a-ih̬dm, ih̬ṣṣa-t a-ur-išš.» 
					</seg>
					<seg id="b.2TH.3.11" type="verse">
						imma ġilad nsfld is-llan kra n-mddn ġ-gratun ur-a-skarn yat, agʷin tawuri, ar-kššmn ġir ssuq n-wiyyaḍ. 
					</seg>
					<seg id="b.2TH.3.12" type="verse">
						zund ġwin, ra-tn-nuṣṣa ġilad s-ism n-siditnnġ yasuɛ lmasiḥ, nnṣḥ-tn ad-th̬damn ass f-wass baš ad-amẓn mad-šttan f-twuri lli-skarn. 
					</seg>
					<seg id="b.2TH.3.13" type="verse">
						way-aytmatnnġ, skarat afulki bla-da-ttrmaym. 
					</seg>
					<seg id="b.2TH.3.14" type="verse">
						ẓrat wanna yagʷin a-isflid s-mayd-awn-nura ġ-tbrat-ad, tanfm-as baš a-ti-tigʷraẓ. 
					</seg>
					<seg id="b.2TH.3.15" type="verse">
						a-ur-ti-tgm d-unuwwaš-nnun, walaynni nṣḥat-t zund yan igan zġ-aytmatun. 
					</seg>
					<seg id="b.2TH.3.16" type="verse">
						ar-ntḍalab siditnnġ lli-igan bab n-sslamt ad-awn-yakka sslamt ġ-kraygatt tasga d-kraygatt tasaɛt. a-didun-yili siditnnġ kullukn. 
					</seg>
					<seg id="b.2TH.3.17" type="verse">
						nkki bulus, s-ufus-inu a-s-uriġ awal-ad n-sslam, ig tamatart-inu ġ-kraygatt tabrat-inu. ġmkad a-s-a-taraġ. 
					</seg>
					<seg id="b.2TH.3.18" type="verse">
						ad-awn-tili lbaraka n-siditnnġ yasuɛ lmasiḥ kullukn. 
					</seg>
				</div>
			</div>
			<div id="b.1TI" type="book">
				<div id="b.1TI.1" type="chapter">
					<seg id="b.1TI.1.1" type="verse">
						zġ-bulus arqqas l-lmasiḥ yasuɛ, ġmklli yumr rbbi anjjam-nnġ d-lmasiḥ yasuɛ lli-ġ-n-nrja. 
					</seg>
					<seg id="b.1TI.1.2" type="verse">
						i-timutaws iwi iɛzzan ġ-tagʷmat l-lmasiḥ. ad-ak-tili lbaraka d-rrḥmt d-sslamt zġ-rbbi babatnnġ d-lmasiḥ yasuɛ siditnnġ. 
					</seg>
					<seg id="b.1TI.1.3" type="verse">
						ḍalbġ zġ-gik ġilad a-n-tqamat ġ-tmdint n-afsus ġmklli-ak-nniġ ġakud lliġ-n-zriġ s-tmazirt n-makiduniyya. ašku llan ġin kra n-mddn ar-sslmadn ma-ur-igin lḥqq. riġ a-tn-tamrt ad-fssan, 
					</seg>
					<seg id="b.1TI.1.4" type="verse">
						tinit-asn a-ur-tlhun ih̬f-nsn s-tḥajiyin h̬wanin ula s-ismawn ggutnin n-kullu tasutin lli-zrinin. han tiġawsiwin-an, ar-trarant mddn ad-tmjaḥadn i-ngratsn. ur-a-tn-tɛawannt ad-amnn ar-skarn ma-gisn-ittiri rbbi. 
					</seg>
					<seg id="b.1TI.1.5" type="verse">
						ġmkan a-s-k-uṣṣaġ ašku riġ a-nzayd ar-ntɛmmar s-lḥnant n-willi dar ul iġusn issann is-ur-gisn lɛib amnn s-lmasiḥ s-nniyt ikmmln. 
					</seg>
					<seg id="b.1TI.1.6" type="verse">
						walaynni kra n-mddn ffuġn aġaras-ad, ar-jllun ih̬fawn-nsn s-imjaḥadn h̬wanin. 
					</seg>
					<seg id="b.1TI.1.7" type="verse">
						ar-ttirin ad-gn imslmdn n-ššrɛ, walaynni ur-fhimn ma-ttinin ula ssnn tiġawsiwin lli-s-a-sslmadn s-zzɛamt. 
					</seg>
					<seg id="b.1TI.1.8" type="verse">
						nssn nkkʷni is-ifulki ššrɛ ġ-dar wanna srs iskarn ma-ira rbbi. 
					</seg>
					<seg id="b.1TI.1.9" type="verse">
						walaynni iqqan-d a-nissan izd f-ssibt n-willi ʷh̬šnnin a-f-d-ifka rbbi ššrɛ, urd f-ssibt n-willi fulkinin. ifk-t-id f-willi ur-rinin ššrɛ ffuġn zġ-gis. ifk-t-id f-willi rurnin tiġurdin-nsn s-rbbi ar-tsalan ddnub, ur-a-tuqqarn rbbi ula-da-ttirin aġaras-ns. ifk-t-id f-willi nqqanin babatsn nġd innatsn ula ġwilli nqqanin wiyyaḍ. 
					</seg>
					<seg id="b.1TI.1.10" type="verse">
						ifk-t-id f-willi tfsadnin ula ġwilli tšthunin iwtman zund ntni. ifk-t-id f-willi takʷrnin iḥšmay ula ġwilli sskirkisnin ula ġwilli akkanin tugga n-tkrkas. ifk-t-id f-kullu willi skarnin aynna iffuġn zġ-ulmmud yʷġẓann. 
					</seg>
					<seg id="b.1TI.1.11" type="verse">
						almmud-ad iga lh̬bar ifulkin l-lmjd iggutn lli-yyi-d-imla rbbi ambarki ad-srs-tbrraḥġ. 
					</seg>
					<seg id="b.1TI.1.12" type="verse">
						ar-tškarġ lmasiḥ yasuɛ siditnnġ ašku iga-yyi d-wad izgan ġ-ufulki. iẓli-yyi issdus-iyi baš ad-qasaġ tawuri-ns. 
					</seg>
					<seg id="b.1TI.1.13" type="verse">
						kkiġ-ttin ar-rggmġ lmasiḥ ar-t-ssrfufunġ ar-dids-tmmaġġ, walaynni irḥm-iyi-d ašku ur-ssinġ mad-skarġ ġ-uwssan-an, ur-ta-srs-uminġ. 
					</seg>
					<seg id="b.1TI.1.14" type="verse">
						ġakudan ibark gigi siditnnġ s-lḥnant-ns iggutn, iɛmmr-iyi s-liman d-tayri n-willi ganin win lmasiḥ yasuɛ. 
					</seg>
					<seg id="b.1TI.1.15" type="verse">
						awal izgan ayad, iqqan-d kud yan a-t-yamn: yuška-d lmasiḥ yasuɛ s-ddunit baš a-ijjnjm mddn ʷh̬šnnin, d-nkki a-kullu-gisn-yʷh̬šnn. 
					</seg>
					<seg id="b.1TI.1.16" type="verse">
						walaynni f-mayan a-f-iyi-d-irḥm nkki lli-gisn-yʷh̬šnn, baš a-iml is-iẓḍar lmasiḥ yasuɛ a-iṣbr d-wanna ka-illan, baš a-srs-amnn wiyyaḍ kšmn ula ntni s-tudrt idumn. 
					</seg>
					<seg id="b.1TI.1.17" type="verse">
						imma ġilad rad-bahra-ntalġ agllid lli-idumn. ur-ra-immt ula iẓra-t yan. nttan waḥdut a-igan rbbi, yili-as lmjd d-luqr, ġilad ula kullu mayd-d-iftan, amin. 
					</seg>
					<seg id="b.1TI.1.18" type="verse">
						wa-iwi timutaws, fkiġ-ak luṣit-ad ġmklli fllak nnan aytmatn ġayd izrin s-iwaliwn lli-asn-imla rbbi. amẓ ġ-iwaliwn-nsn baš a-tbkist ar-tkkatt takrrayt f-ufulki. 
					</seg>
					<seg id="b.1TI.1.19" type="verse">
						zzga ih̬f-nnk ġ-uġaras l-lmasiḥ, d-a-ur-tadjt kra yʷh̬šnn a-ikšm s-uwl-nnk. han kra n-mddn ur-a-stti-tawin ġ-mad-asn-imala-uwl-nsn. d-ġayan a-f-a-trẓẓa tanawt l-liman-nsn, 
					</seg>
					<seg id="b.1TI.1.20" type="verse">
						zgisn himinayus d-iskandr. dḥiġ-tn-in ntni i-šiṭan baš ad-lmdn a-ur-rggmn rbbi. 
					</seg>
				</div>
				<div id="b.1TI.2" type="chapter">
					<seg id="b.1TI.2.1" type="verse">
						f-mayan a-f-rad-ḍalbġ zġ-aytmatn ad-tẓallan f-kullu mddn, ar-tḍalabn rbbi a-tn-irḥm ibark-tn, ar-ti-tškarn f-ma-iskar i-kraygatt yan. 
					</seg>
					<seg id="b.1TI.2.2" type="verse">
						illa fllasn ad-tẓallan f-igldan ula kullu willi tḥkamnin, baš a-nddr s-lhna d-sslamt nskr afulki ula kullu ma-ira rbbi. 
					</seg>
					<seg id="b.1TI.2.3" type="verse">
						išwa mayad, irḍu srs rbbi anjjam-nnġ 
					</seg>
					<seg id="b.1TI.2.4" type="verse">
						lli-iran kullu mddn ad-njmn wrrin issann lḥqq. 
					</seg>
					<seg id="b.1TI.2.5" type="verse">
						ašku illa yan rbbi, yili yan lli-ibiddn ġ-gr rbbi d-bnadm, a-t-igan d-lmasiḥ yasuɛ lli-igan bnadm. 
					</seg>
					<seg id="b.1TI.2.6" type="verse">
						ifka ih̬f-ns a-ifru kullu mddn ġ-uzmz lli-iqṣad rbbi a-gis-issbayyn tugga-ns. 
					</seg>
					<seg id="b.1TI.2.7" type="verse">
						d-ġmkad a-s-iyi-iga d-ubrraḥ d-urqqas ġ-gr ayt-tmizar aggugnin, baš ad-asn-sslmadġ aġaras l-liman ula lḥqq. lḥqq ayad nniġ, ur-akkʷ-sskarksġ. 
					</seg>
					<seg id="b.1TI.2.8" type="verse">
						riġ irgazn ġ-kraygatt amnaggar ad-tẓallan ar-tḍalabn rbbi, ar-n-tggan ifassn-nsn lli-s-a-skarn afulki bla-da-tqlaqaln ula-da-tẓin. 
					</seg>
					<seg id="b.1TI.2.9" type="verse">
						riġ ad-ḥšmnt-tmġarin lsnt malssa ingaddan lli-tnt-id-iqqann, urd s-tallamin n-wazzar nġd urġ nġd ljuhr nġd timlsa ġʷlanin, 
					</seg>
					<seg id="b.1TI.2.10" type="verse">
						walaynni s-ifulkitn lli-skarnt ġmklli-d-iqqan timġarin lli-tuqqarnin rbbi. 
					</seg>
					<seg id="b.1TI.2.11" type="verse">
						illa f-tmġarin ad-lmdnt ar-tḥšamnt bla-da-sawalnt. 
					</seg>
					<seg id="b.1TI.2.12" type="verse">
						ur-udjiġ kra n-tmġart a-tsslmad ula-da-ttḥkam ġ-irgazn. iqqan-tnd-d ad-fssant. 
					</seg>
					<seg id="b.1TI.2.13" type="verse">
						ašku rbbi iskr adam ġ-isizwar, iskr ilmma ḥuwwa. 
					</seg>
					<seg id="b.1TI.2.14" type="verse">
						urd adam a-f-tt-izzri iblis ġ-isizwar walaynni tamġart a-f-tt-izzri, tffuġ zġ-wawal n-rbbi. 
					</seg>
					<seg id="b.1TI.2.15" type="verse">
						walaynni ra-tnjm-tmġart s-tlalit n-tarwa iġ-a-ttqama ġ-liman ar-ttḥnnu ġ-wiyyaḍ ar-ttzga ġ-ih̬f-ns s-uwl iġusn. 
					</seg>
				</div>
				<div id="b.1TI.3" type="chapter">
					<seg id="b.1TI.3.1" type="verse">
						izga-wawal-ad: wanna iran a-ig angabal n-umnaggar, hati tawuri ihiyyan ayd ira. 
					</seg>
					<seg id="b.1TI.3.2" type="verse">
						iqqan-d angabal a-ig wad ġ-ur-illi lɛib, iṭṭaf ġir yat-tmġart, izga-bdda ġ-lɛaql-ns ar-itnbaḍ ġ-kullu ma-iskar, ar-itfulki d-mddn ar-issmrḥba s-willi tmuddunin, yissan mamnk a-isslmad wiyyaḍ. 
					</seg>
					<seg id="b.1TI.3.3" type="verse">
						a-ur-ig wad bahra issann tissi iktin, nġd wad itmmaġn d-mddn. iqqan-d a-ig wad itṣbarn, urd wad itẓin nġd wad dar ɛzzan iqaridn. 
					</seg>
					<seg id="b.1TI.3.4" type="verse">
						iqqan-t-id a-ig wad itnbaḍn ġ-ayt-tgmmi-ns s-sslamt, ar-srs-sflidn tarwa-ns ar-ti-tuqqarn s-nniyt-nsn. 
					</seg>
					<seg id="b.1TI.3.5" type="verse">
						ašku iġ-ur-issin mamnk a-itnbaḍ ġ-ayt-tgmmi-ns, mamnk a-ra-yissan a-igabl amnaggar n-rbbi? 
					</seg>
					<seg id="b.1TI.3.6" type="verse">
						a-ur-ig wad bḥra yumẓn aġaras l-lmasiḥ, ad-as-ur-iml ih̬f-ns is-iga kra, iḍr ġ-lhalak n-iblis. 
					</seg>
					<seg id="b.1TI.3.7" type="verse">
						iqqan-d a-ig wad-f-akkan ayt-brra tugga šwanin, baš a-ur-iḍr tigira ġ-trggam n-mddn, tamẓt-t-ilmma-tẓqqurt n-iblis. 
					</seg>
					<seg id="b.1TI.3.8" type="verse">
						ula imɛawann n-umnaggar, iqqan-tn-d ad-gn wid zganin ġ-ufulki. a-ur-gn wid sskirkisnin nġd wid ttblanin s-tissi iktin nġd wid ttirinin ad-ssmunn ma-iggutn i-ih̬f-nsn. 
					</seg>
					<seg id="b.1TI.3.9" type="verse">
						iqqan-tn-d ad-ġwin s-uwl iġusn ġ-ulmmud lli-aġ-d-imla rbbi. 
					</seg>
					<seg id="b.1TI.3.10" type="verse">
						ula ntni ih̬ṣṣa-tn ad-zwar-tyaramn. iġ-ur-gisn-ityafa kra l-lɛib, rad-iẓḍarn ad-qasan tawuri-ad n-imɛawann. 
					</seg>
					<seg id="b.1TI.3.11" type="verse">
						ula timġarin, iqqan-tnd-d ad-gnt tid zganin ġ-ufulki, ar-tnbaḍnt ġ-ih̬f-nsnt, ar-skarnt s-lḥqq. a-ur-gnt tid sawalnin ġ-mddn. 
					</seg>
					<seg id="b.1TI.3.12" type="verse">
						iqqan-d amɛawn a-iṭṭaf ġir yat-tmġart, ar-itnbaḍ ġ-tarwa-ns d-ayt-tgmmi-ns s-sslamt. 
					</seg>
					<seg id="b.1TI.3.13" type="verse">
						winna skarnin tawuri-ad n-imɛawann s-nniyt-nsn, rad-ɛzzan dar mddn, zɛmn bahra ġ-uġaras l-lmasiḥ yasuɛ. 
					</seg>
					<seg id="b.1TI.3.14" type="verse">
						ar-trjuġ a-n-dark-aškġ ġ-mayd-d-yakmurn, walaynni uriġ-ak-n tiġawsiwin-ad baš a-tnti-tissant iġ-d-maṭlġ, 
					</seg>
					<seg id="b.1TI.3.15" type="verse">
						tẓrt ma-d-iqqann a-ti-tskar tagʷmat n-rbbi, a-stt-igan d-umnaggar n-willi ganin win rbbi lli-iddrn, tg llsas ula tannalt l-lḥqq. 
					</seg>
					<seg id="b.1TI.3.16" type="verse">
						maylli-aġ-d-imla rbbi, ar-kullu-gis-ntɛjjab: iban-d ġ-ssift n-bnadm, inru s-tḥkimt n-rruḥ, ẓrn-t lmalayka. ilkm lh̬bar-ns timizar aggugnin, amnn srs ġ-kullu ddunit, ityalal s-lmjd. 
					</seg>
				</div>
				<div id="b.1TI.4" type="chapter">
					<seg id="b.1TI.4.1" type="verse">
						isawl rruḥ lqudus ġilad s-wawal izgan yini: ġ-uwssan ggʷranin rad-fln kra n-mddn aġaras l-lmasiḥ, ar-sflidn s-tkrkas l-larwaḥ ʷh̬šnnin ula s-ulmmud l-ljnun 
					</seg>
					<seg id="b.1TI.4.2" type="verse">
						dar imslmdn sskirkisnin ayt-sin-uwdmawn lli-mi-qqurn-uwlawn-nsn bahra. 
					</seg>
					<seg id="b.1TI.4.3" type="verse">
						imslmdn-an ar-ssḥramn littihal ula kra ih̬lq rbbi i-umššu, ifk-t i-willi srs umnnin issann lḥqq, baš a-t-šttan ar-t-fllas-tškarn. 
					</seg>
					<seg id="b.1TI.4.4" type="verse">
						ašku ifulki kullu ma-ih̬lq rbbi. ih̬ṣṣa-yaġ a-ur-nssḥram yat, walaynni a-t-nškr f-kullu ma-nštta. 
					</seg>
					<seg id="b.1TI.4.5" type="verse">
						ašku ar-t-issḥlla rbbi s-wawal-ns ula s-tẓallit lli-s-a-t-fllas-ntškar. 
					</seg>
					<seg id="b.1TI.4.6" type="verse">
						iġ-a-tmalat tiġawsiwin-ad i-aytmatn ra-tgt ah̬ddam išwan l-lmasiḥ yasuɛ, tdust s-tnbaḍin l-liman ula s-ulmmud ifulkin lli-tumẓt. 
					</seg>
					<seg id="b.1TI.4.7" type="verse">
						walaynni anf i-tḥajiyin h̬wanin ula lh̬rayf n-ddunit-ad, ar-tssdust ih̬f-nnk a-ttazzalt ġ-uġaras n-rbbi. 
					</seg>
					<seg id="b.1TI.4.8" type="verse">
						ašku yan issdusn ddat-ns, afulki ayn iskr, walaynni yan issdusn rruḥ-ns s-ma-irḍan rbbi, rad-as-ifulki s-uggʷar i-tudrt-ns n-ddunit-ad ula tin lih̬rt. 
					</seg>
					<seg id="b.1TI.4.9" type="verse">
						izga mayd-ak-nniġ, iqqan-d kud yan a-t-yamn. 
					</seg>
					<seg id="b.1TI.4.10" type="verse">
						f-mayan a-f-a-nth̬dam ar-fllas-nkkat takrrayt, ašku nga rrja-nnġ ġ-rbbi lli-iddrn. nttan a-ijjnjamn kullu mddn, s-uggʷar ġwilli umnnin. 
					</seg>
					<seg id="b.1TI.4.11" type="verse">
						sslmad-asn tiġawsiwin-ad ar-tn-ttuṣṣat a-srsnt-skarn. 
					</seg>
					<seg id="b.1TI.4.12" type="verse">
						ad-ur-tadjt yan a-k-iḥgr f-ssibt n-ma-sul-tmẓẓit, walaynni skar-bdda f-ufulki s-iwaliwn-nnk d-iskkirn-nnk, ar-ttḥnnut ġ-wiyyaḍ ar-ttamnt awal n-rbbi s-uwl iġusn, baš ad-ẓrn imumnn mamnk a-tskart irin ad-skarn ula ntni ġmkan. 
					</seg>
					<seg id="b.1TI.4.13" type="verse">
						lhu ih̬f-nnk ar-taqrat arratn n-rbbi f-aytmatn ar-tn-tzzɛamt ar-tn-tsslmadt ard-n-aškġ. 
					</seg>
					<seg id="b.1TI.4.14" type="verse">
						a-ur-tettut tawafka n-rruḥ lli-gik-illan, ifka-yak-t rbbi s-wawal lli-d-imla ġakud lliġ-n-munn imġarn, srsn fllak ifassn-nsn. 
					</seg>
					<seg id="b.1TI.4.15" type="verse">
						fk ih̬f-nnk i-twuri-ad ar-srs-ttlhut, baš ad-ẓrn kullu mddn mamnk a-gis-ttzayadt. 
					</seg>
					<seg id="b.1TI.4.16" type="verse">
						awi-tt-bdda ġ-ih̬f-nnk d-ulmmud-nnk, tzgat ġ-kullu tiġawsiwin-ad, ašku ġmkad a-s-ra-tjjnjmt ih̬f-nnk tjjnjmt ula imsflidn-nnk. 
					</seg>
				</div>
				<div id="b.1TI.5" type="chapter">
					<seg id="b.1TI.5.1" type="verse">
						a-ur-tššḥššmt kra n-ufqqir iġ-iskr kra yʷh̬šnn, walaynni ssfhm-as ma-t-ih̬ṣṣan zund iġ-iga babak. 
					</seg>
					<seg id="b.1TI.5.2" type="verse">
						skar d-iɛyyaln zund aytmak, ar-tskart d-tfqqirin zund innak, ar-tskart d-tfrh̬in zund istmak s-uwl iġusn. 
					</seg>
					<seg id="b.1TI.5.3" type="verse">
						bidd d-thjjalin lli-ur dar yan. 
					</seg>
					<seg id="b.1TI.5.4" type="verse">
						walaynni tahjjalt nna-dar tarwa-ns nġd tarwa n-tarwa-ns, iqqan-tn-d ad-issann is-gisn-ira rbbi ad-thallan ġ-tilli ganin tinsn. illa fllasn ad-traran lh̬ir i-ayt-darsn, ašku rbbi irḍa s-mayad. 
					</seg>
					<seg id="b.1TI.5.5" type="verse">
						imma tahjjalt nna-iqaman waḥdutt bla yan, tga rrja-ns ġ-rbbi ar-as-ttẓalla ar-zgis-ttḍalab ġ-iyḍ ula azal. 
					</seg>
					<seg id="b.1TI.5.6" type="verse">
						imma tahjjalt nna-isalan ma-ira ih̬f-ns, han tmmut ġ-rruḥ wah̬h̬a tsul ġ-ddat. 
					</seg>
					<seg id="b.1TI.5.7" type="verse">
						uṣṣa-tn kullu f-mayad baš a-ur-yili kra ġ-illa lɛib. 
					</seg>
					<seg id="b.1TI.5.8" type="verse">
						ašku wanna ur-itɛawann tagʷmat-ns, han iffuġ aġaras l-lmasiḥ, yʷh̬šn uggʷar n-willi ur-akkʷ-ssinnin aġaras, d-bahra iġ-ur-a-itɛawan ayt-dars. 
					</seg>
					<seg id="b.1TI.5.9" type="verse">
						šškšm ġ-warra n-thjjalin tanna irgln sḍiṣ id-mraw n-usggʷas, iġ-ttin dars ikka ġir yan-urgaz, 
					</seg>
					<seg id="b.1TI.5.10" type="verse">
						ar-tti-talġn mddn f-lh̬ir lli-tskar, trbbu tarwa-ns f-ma-ifulkin, ar-tssmrḥba s-willi tmuddunin ar-ttqasa imẓlayn n-rbbi, ar-ttɛawan winna llanin ġ-tnukmut, ar-n-bdda-ttgga tiqqi-ns a-tskar afulki d-kullu mddn. 
					</seg>
					<seg id="b.1TI.5.11" type="verse">
						walaynni a-ur-tšškšmt timẓẓiyin ġ-warra n-thjjalin, ašku ra-ttirint ad-tahlnt tis snat-twal. ra-ttidunt ard ttunt lmasiḥ 
					</seg>
					<seg id="b.1TI.5.12" type="verse">
						ffuġnt zġ-wawal lli-s-as-nnant awind-d f-ih̬f-nsnt lḥukm n-rbbi. 
					</seg>
					<seg id="b.1TI.5.13" type="verse">
						wan ntnti ar-tmyarnt inifsisn ar-tlullint zġ-tgmmi s-tayyaḍ. urd ġayan kad-skarnt walaynni ar-sawalnt f-mddn ar-kššmnt ma-ur-igin winsnt, ar-ttinint ma-ur-tnd-d-iqqann a-ti-ttinint. 
					</seg>
					<seg id="b.1TI.5.14" type="verse">
						mayan a-f-riġ tihjjalin lli-mẓẓinin ad-tahlnt, arunt tarwa awint-stt ġ-tgmmi-nsnt, baš a-ur-yili dar inuwwašn-nnġ ma-s-a-yaġ-rggmn. 
					</seg>
					<seg id="b.1TI.5.15" type="verse">
						ašku kra gisnt ijla, amẓnt aġaras n-šiṭan. 
					</seg>
					<seg id="b.1TI.5.16" type="verse">
						walaynni tamġart tamumnt nna-dar tihjjalin ist-dars, illa fllas a-tnti-ttɛawan baš a-ur-iẓẓaynt f-umnaggar n-imumnn. ġmkad a-s-ra-yiẓḍar-umnaggar a-itɛawan tihjjalin nna-ur-dar yan. 
					</seg>
					<seg id="b.1TI.5.17" type="verse">
						imma imġarn lli-tnbaḍnin ġ-umnaggar s-nniyt d-ufulki, iqqan-d aytmatn a-tn-tuqqarn bahra, s-kigan ġwilli th̬damnin f-tbrraḥt d-ulmmud. 
					</seg>
					<seg id="b.1TI.5.18" type="verse">
						ašku ityara ġ-warra n-rbbi: «a-ur-tgt aġamu i-uzgr lli-isrwatn.» ityara-daġ: «ah̬ddam isthlla tiġrad-ns.» 
					</seg>
					<seg id="b.1TI.5.19" type="verse">
						a-ur-tsfldt s-yan itaštkkan s-umġar iġ-ur-d-yiwi sin nġd kraḍ inagan. 
					</seg>
					<seg id="b.1TI.5.20" type="verse">
						imma yan iskarn ddnub, ini-as f-ma-iskr ġ-lgddam-nsn kullutn baš ad-iksaḍn wiyyaḍ. 
					</seg>
					<seg id="b.1TI.5.21" type="verse">
						ha-yyi ġ-lgddam n-rbbi d-lmasiḥ yasuɛ d-lmalayka n-ignna a-k-uṣṣaġ a-tzzgat tiġawsiwin-ad bla-da-tskart s-uwdmawn ula-da-ttirit a-ttrḍut ih̬f-nnk. 
					</seg>
					<seg id="b.1TI.5.22" type="verse">
						a-ur-tzrbt a-tsrst ifassn-nnk f-yan a-ti-tẓlit i-twuri n-rbbi, a-ur-imil-tkšmt ġ-ddnub n-wiyyaḍ. gabl ul-nnk a-bdda-iġus. 
					</seg>
					<seg id="b.1TI.5.23" type="verse">
						a-ur-sul-tssat ġir aman, walaynni zayd-asn imikk n-win-waḍil iktin baš a-ijji-udis-nnk, ašku mnnawt-twal ayd ttaḍnt. 
					</seg>
					<seg id="b.1TI.5.24" type="verse">
						kra n-mddn, ar-gisn-tbann ddnub-nsn, ar-malan is-ra-fllasn-ittut lḥukm. imma wiyyaḍ rad-bann ddnub-nsn tigira. 
					</seg>
					<seg id="b.1TI.5.25" type="verse">
						ġmkan a-di-tbann ula ifulkitn lli-skarn mddn. ula afulki lli-irgsn ra-d-iban tigira. 
					</seg>
				</div>
				<div id="b.1TI.6" type="chapter">
					<seg id="b.1TI.6.1" type="verse">
						imma ġwilli llanin ġ-uzaglu n-twuri išqan, illa fllasn ad-tuqqarn id-siditsn, baš a-ur-d-irar yan tirggam i-ism n-rbbi ula almmud-nnġ. 
					</seg>
					<seg id="b.1TI.6.2" type="verse">
						wanna mi iga sidis amumn, ih̬ṣṣa-t a-ur-iḥgr sidis f-ssibt n-ma-iga gʷmas. illa fllas a-ith̬dam s-uggʷar d-nniyt, ašku ġwalli itamẓn lh̬ir ġ-twuri-ns iga amumn ig zġ-aytmas ɛzzanin. sslmad tiġawsiwin-ad i-aytmatn ar-asn-ttinit ad-skarn ġmkad. 
					</seg>
					<seg id="b.1TI.6.3" type="verse">
						han kra n-mddn ar-sslmadn tinbaḍin yaḍni ur-d-mšaškant d-iwaliwn ṣḥanin n-siditnnġ yasuɛ lmasiḥ ula almmud lli-s-irḍa rbbi. 
					</seg>
					<seg id="b.1TI.6.4" type="verse">
						ntni ar-bahra-ssimġurn ih̬f-nsn walaynni ur-ssinn yat. iɛjb-tn ad-tmḥakkan ar-tmjaḥadn f-iwaliwn, aylliġ a-twrrin ar-tḥsadn ar-tẓin ar-rggmn ar-ttuhamn. 
					</seg>
					<seg id="b.1TI.6.5" type="verse">
						ur-a-tiẓḍarn mddn-an ad-d-mšaškan, ijlu-asn lɛaql ffuġn zġ-lḥqq. ġaln is-rad-amẓn iqaridn i-ih̬f-nsn ġ-uġaras n-rbbi. 
					</seg>
					<seg id="b.1TI.6.6" type="verse">
						illa-nnit lh̬ir i-yan imunn d-uġaras n-rbbi iqnɛu s-mad-dars-illan. 
					</seg>
					<seg id="b.1TI.6.7" type="verse">
						lliġ-d-nkšm ddunit-ad ur-d-niwi yat. iġ-ra-stt-nffuġ ur-ra-nawi yat. 
					</seg>
					<seg id="b.1TI.6.8" type="verse">
						walaynni iġ-darnnġ ma-nštta d-ma-nlssa nqnɛu s-mayan. 
					</seg>
					<seg id="b.1TI.6.9" type="verse">
						imma ġwilli ranin ad-ssmunun ayda iggutn, hati ar-šškšamn ih̬f-nsn s-tẓqqurt ula tassast. ar-tn-itnru kullu ma-igan ṭṭmaɛ, ar-tn-issnuful ar-tn-issyaggas ar-tn-itawi s-lhalak. 
					</seg>
					<seg id="b.1TI.6.10" type="verse">
						ašku tayri n-iqaridn ar-di-ttawi kullu ma-yʷh̬šnn. llan kra n-mddn ar-bahra-ttirin iqaridn aylliġ ffuġn aġaras l-lmasiḥ, ssyaggasn ulawn-nsn s-tguḍi iggutn. 
					</seg>
					<seg id="b.1TI.6.11" type="verse">
						imma kiyi ay-ah̬ddam n-rbbi, aggug zġ-kullu ġayan. tgt-n tiqqi-nnk a-bdda-tskart afulki ula kullu ma-irḍan rbbi. amn awal-ns ar-ttḥnnut ġ-wiyyaḍ ar-ttṣbart ar-ttrh̬ut d-kullu mddn. 
					</seg>
					<seg id="b.1TI.6.12" type="verse">
						bkis ar-tkkatt takrrayt l-liman, tamẓt ġ-tudrt idumn lli-s-ak-iġra rbbi lliġ tnnit i-inagan ggutnin f-mamnk a-tumnt s-lmasiḥ. 
					</seg>
					<seg id="b.1TI.6.13" type="verse">
						imma ġilad uṣṣaġ-k ġ-lgddam n-rbbi lli-yakkan tudrt i-kraygatt kra, ula lmasiḥ yasuɛ lli-ifkan tugga l-lḥqq ġ-dar bilaṭus gu-bunṭus, 
					</seg>
					<seg id="b.1TI.6.14" type="verse">
						iniġ-ak a-bdda-tskart s-tnbaḍin-ad baš a-ur-gik-yili kra l-lɛib ula kra f-a-irggm yan, ar ass lli-ġ-ra-d-yašk siditnnġ yasuɛ lmasiḥ ibayyn. 
					</seg>
					<seg id="b.1TI.6.15" type="verse">
						ra-d-yašk ġ-uzmz lli-ira rbbi ambarki lli-iḥkamn kullu ma-illan, ig agllid n-igldan ig anmġur n-inmġurn. 
					</seg>
					<seg id="b.1TI.6.16" type="verse">
						nttan waḥdut a-bdda-iddrn, izdġ ġ-tifawt lli-s-ur-iẓḍar yan a-n-srs-yakmur. ur-jju-t-iẓri yan ula iẓḍar yan a-t-iẓr. nttan a-mi-illa lmjd d-lquwwa, ġilad ula kullu mayd-d-iftan, amin. 
					</seg>
					<seg id="b.1TI.6.17" type="verse">
						ini i-willi dar iggut-wayda n-ddunit-ad, a-ur-ssimġurn ih̬f-nsn ula-da-tawin rrja s-maylli ur-ssinn is-rad-darsn-iqama. tinit-asn ad-gn rrja ġ-rbbi lli-irḍan ad-aġ-yakka kullu ma-igan lh̬ir a-srs-ntfraḥ. 
					</seg>
					<seg id="b.1TI.6.18" type="verse">
						ini-asn ad-skarn afulki, igatn darsn iskkirn šwanin, ar-tɛawann ar-akkan i-wiyyaḍ. 
					</seg>
					<seg id="b.1TI.6.19" type="verse">
						ġmkan a-s-rad-ssmunn i-ih̬f-nsn lh̬ir l-lih̬rt, baš a-ig llsas izgan ma-f-a-bnnun tudrt lli-igan tudrt iṣḥan. 
					</seg>
					<seg id="b.1TI.6.20" type="verse">
						wa-timutaws, gabl lamant lli-ak-ifka rbbi. anf i-tjmmaɛt ih̬wan d-imjaḥadn n-willi ur-ssinnin rbbi. ar-ttinin is-darsn lfhmt walaynni ur-fhimn yat. 
					</seg>
					<seg id="b.1TI.6.21" type="verse">
						ašku lfhmt-an a-ijlan kra gisn zġ-uġaras l-lmasiḥ. ad-awn-tili lbaraka n-rbbi. 
					</seg>
				</div>
			</div>
			<div id="b.2TI" type="book">
				<div id="b.2TI.1" type="chapter">
					<seg id="b.2TI.1.1" type="verse">
						zġ-bulus arqqas l-lmasiḥ yasuɛ ġmklli ira rbbi, s-trqqast n-tudrt l-ljdid lli-f-inna ra-stt-ifk i-willi ganin win lmasiḥ yasuɛ. 
					</seg>
					<seg id="b.2TI.1.2" type="verse">
						i-iwi iɛzzan timutaws. ad-ak-tili lbaraka d-rrḥmt d-sslamt zġ-rbbi babatnnġ d-lmasiḥ yasuɛ siditnnġ. 
					</seg>
					<seg id="b.2TI.1.3" type="verse">
						ar-tškarġ rbbi lli-mi-th̬damġ s-uwl iġusn zund imzwura-nu lli-zrinin. ar-k-id-swingimġ ġakud nna-tẓallaġ ġ-iyḍ ula azal. 
					</seg>
					<seg id="b.2TI.1.4" type="verse">
						swangmġ-d imṭṭawn-nnk, iriġ bahra a-k-ẓrġ ad-iyi-yili lfrḥ iggutn. 
					</seg>
					<seg id="b.2TI.1.5" type="verse">
						ur-ttuġ mamnk a-tumnt s-lmasiḥ s-nniyt-nnk, ġmklli tumn jddak luwwis ġ-isizwar, nttat d-innak afniki. ssnġ is-tumnt ula kiyi ġilad zund ntnti. 
					</seg>
					<seg id="b.2TI.1.6" type="verse">
						mayan a-f-ra-k-ḍalbġ a-tṣuṭṭ i-trgit l-lbaraka lli-gik-iga rbbi lliġ fllak srsġ ifassn-inu. 
					</seg>
					<seg id="b.2TI.1.7" type="verse">
						ašku rruḥ lli-aġ-ifka rbbi ur-a-yaġ-itrara a-ntiksaḍ, walaynni ar-aġ-itɛmmar s-tḥkimt itjhhdn d-lḥnant d-tnbaṭṭ n-ih̬f-nnġ. 
					</seg>
					<seg id="b.2TI.1.8" type="verse">
						f-mayan a-f-rad-ak-iniġ, a-ur-ttḥšamt a-tsawalt d-mddn f-siditnnġ, ula-da-flla-ttḥšamt nkki lli-illan ġ-lḥbs f-ism-ns. walaynni bkis s-tḥkimt itjhhdn n-rbbi a-didi-ttrfufunt f-lh̬bar ifulkin. 
					</seg>
					<seg id="b.2TI.1.9" type="verse">
						ijjnjm-aġ rbbi zġ-ddnub-nnġ iġr-aġ a-ng imẓlayn-ns, urd f-ssibt n-kra nskar nkkʷni walaynni f-ssibt n-ma-iqṣad nttan ad-aġ-ibark f-uwdm l-lmasiḥ yasuɛ ur-ta-ih̬lq ddunit. 
					</seg>
					<seg id="b.2TI.1.10" type="verse">
						ġmkan a-s-aġ-ibark ġilad ġ-d-yuška-unjjam-nnġ lmasiḥ yasuɛ, inru lquwwa l-lmut issbayyn-aġ-d lh̬bar ifulkin n-tudrt idumn. 
					</seg>
					<seg id="b.2TI.1.11" type="verse">
						f-lh̬bar-ad a-f-iyi-iẓli rbbi ad-gġ abrraḥ-ns d-urqqas-ns d-umslmd fllas. 
					</seg>
					<seg id="b.2TI.1.12" type="verse">
						mayan a-f-a-trfufunġ ġmkad. walaynni ur-akkʷ-ḥšimġ, ašku ssnġ ġwalli-s-umnġ. wrriġ issanġ is-iẓḍar a-igabl lamant-inu ar ass iggʷran. 
					</seg>
					<seg id="b.2TI.1.13" type="verse">
						amẓ-bdda ġ-ulmmud yʷġẓann lli-mi-dari-tsfldt, tɛmmrt s-liman d-lḥnant lli-aġ-illan ġ-tamunt l-lmasiḥ yasuɛ. 
					</seg>
					<seg id="b.2TI.1.14" type="verse">
						gabl lamant ifulkin lli-ak-ifka rbbi, tgablt-stt s-tḥkimt n-rruḥ lqudus lli-ginnġ-illan. 
					</seg>
					<seg id="b.2TI.1.15" type="verse">
						tsfldt f-aytmatn ġ-tmazirt n-asiyya mamnk ad-ddan kullu fln-iyi. zġ-gisn fijalis d-harmujanis, 
					</seg>
					<seg id="b.2TI.1.16" type="verse">
						walaynni ḍalbġ siditnnġ a-irḥm f-ayt-tgmmi n-unisifurus, ašku mnnawt-twal a-issfjjij f-uwl-inu, ur-t-ššḥššimnt ssnasl-ad-inu. 
					</seg>
					<seg id="b.2TI.1.17" type="verse">
						nttan ġir ilkm-d tamdint n-ruma s-a-sri-isiggil s-lmɛqul aylliġ-iyi-yufa. 
					</seg>
					<seg id="b.2TI.1.18" type="verse">
						ḍalbġ siditnnġ ad-as-issigt rrḥmt ġ-wass l-lḥsab. tssnt mamnk a-yyi-iɛawn bahra ula ġ-tmdint n-afsus. 
					</seg>
				</div>
				<div id="b.2TI.2" type="chapter">
					<seg id="b.2TI.2.1" type="verse">
						zayd a-iwi, ar-ttdust s-lbaraka l-lmasiḥ yasuɛ. 
					</seg>
					<seg id="b.2TI.2.2" type="verse">
						maylli mi zgigi tsflidt ġ-gr inagan ggutnin, akka-t ġ-gr ifassn n-mddn zganin ẓḍarn ad-sslmadn wiyyaḍ. 
					</seg>
					<seg id="b.2TI.2.3" type="verse">
						bkis ar-didnnġ-ttrfufunt zund aɛskri ifulkin l-lmasiḥ yasuɛ. 
					</seg>
					<seg id="b.2TI.2.4" type="verse">
						yan igan aɛskri ġ-imiġ ur-ra-ilhu ih̬f-ns s-tġawsiwin yaḍni n-ddunit-ad, ašku ra-yiri a-itrḍu anmġur-ns. 
					</seg>
					<seg id="b.2TI.2.5" type="verse">
						ula yan iskrn šala n-tizzla, ur-rad-as-yili ttaj n-umzwaru abla iġ-iskr s-limur n-tizzla. 
					</seg>
					<seg id="b.2TI.2.6" type="verse">
						afllaḥ lli-ith̬damn s-nniyt, nttan a-isthllan a-yasi taġamt tamzwarut ġ-tmgra. 
					</seg>
					<seg id="b.2TI.2.7" type="verse">
						swangm ġ-mayd-ak-nniġ, ra-k-issfhm siditnnġ kullu mayad. 
					</seg>
					<seg id="b.2TI.2.8" type="verse">
						swangm-d yasuɛ lmasiḥ. iga zġ-tasut n-ugllid dawd, inkr-d zġ-lmut, ġmklli ittini lh̬bar ifulkin lli-s-a-tbrraḥġ. 
					</seg>
					<seg id="b.2TI.2.9" type="verse">
						hati f-ssibt l-lh̬bar-ad a-f-a-trfufunġ, qqnġ s-ssnasl zund yan iffuġn lqanun. walaynni ur-akkʷ-iqqin-wawal n-rbbi s-ssnasl. 
					</seg>
					<seg id="b.2TI.2.10" type="verse">
						mayad a-f-a-kullu-tṣbarġ, baš ad-tnjamn imẓlayn n-rbbi f-uwdm l-lmasiḥ yasuɛ, kšmn s-lmjd idumn. 
					</seg>
					<seg id="b.2TI.2.11" type="verse">
						izga-wawal-ad: «iġ-dids-nmmut ra-dids-nddr. 
					</seg>
					<seg id="b.2TI.2.12" type="verse">
						iġ-a-ntṣbar ra-dids-ntḥkam. iġ-nenna ur-t-nssin ra-yini ur-aġ-issin. 
					</seg>
					<seg id="b.2TI.2.13" type="verse">
						iġ-ndda ar iġ-ur-sul-a-gis-ntamẓ, rad-bdda-ginnġ-yamẓ, ašku ur-iẓḍar a-isskarks f-ih̬f-ns.» 
					</seg>
					<seg id="b.2TI.2.14" type="verse">
						ssktay-asn-d kullu mayad, tamrt-tn ġ-lgddam n-rbbi ad-ur-tmjaḥadn f-iwaliwn, ašku imjaḥadn ur-a-tnfaɛn i-yat. ar-ġir-thlakn ġwilli-asn-sflidnin. 
					</seg>
					<seg id="b.2TI.2.15" type="verse">
						g-n tiqqi-nnk ad-awn-ifk rbbi rrḍa-ns, zund ah̬ddam išwan ur-ti-tššḥššim-twuri lli-iskr, ar-tsslmadt awal l-lḥqq ġmklli iga. 
					</seg>
					<seg id="b.2TI.2.16" type="verse">
						anf i-tjmmaɛt ih̬wan n-willi ur-ssinnin rbbi, ašku ar-ġir-tssaggug mddn zġ-rbbi s-uggʷar. 
					</seg>
					<seg id="b.2TI.2.17" type="verse">
						han almmud-nsn iga zund aṭṭan lli-išttan ddat n-bnadm. zġ-gisn himinayus d-filitus, 
					</seg>
					<seg id="b.2TI.2.18" type="verse">
						jlan ntni zġ-uġaras l-lḥqq, ar-traran ula wiyyaḍ a-ur-sul-amnn. ar-ttinin ur-rad-nkrn mddn ġ-lih̬rt walaynni ġir ġ-ddunit-ad a-ġ-d-nkrn. 
					</seg>
					<seg id="b.2TI.2.19" type="verse">
						walaynni idus llsas lli-izzugz rbbi ur-a-itmussu, ityara gis: «sidi rbbi issn manwi ganin wins.» ityara-daġ: «wanna innan win sidi rbbi a-iga, iqqan-t-id a-yaggug f-kullu ma-yʷh̬šnn.» 
					</seg>
					<seg id="b.2TI.2.20" type="verse">
						ggutn irukutn ġ-tgmmi imqqurn. illa gisn ma-igan win-uwrġ ula nnuqrt, yili gisn ma-igan win-ukššuḍ ula akal. yili gisn ma-igan i-umššu ula ma-igan i-warras. 
					</seg>
					<seg id="b.2TI.2.21" type="verse">
						iġ-isird yan ul-ns zġ-irkan, ra-ig aruku iṣlḥn iġus ġ-ufus n-sidis, yujad i-twuri nna-ifulkin. 
					</seg>
					<seg id="b.2TI.2.22" type="verse">
						aggug zġ-ššhwat n-iɛyyaln, tirit a-tɛmmrt s-ufulki lli-s-irḍa rbbi ar-ttamnt awal-ns ar-ttḥnnut ġ-wiyyaḍ ar-tzrayt s-sslamt, kiyi ula kullu winna aqranin i-siditnnġ s-uwl iġusn. 
					</seg>
					<seg id="b.2TI.2.23" type="verse">
						a-ur-tkšmt ġ-imjaḥadn h̬wanin n-willi ur-fhimnin ma-f-a-sawaln, ašku tssnt is-ur-a-di-tawin ġir taẓit. 
					</seg>
					<seg id="b.2TI.2.24" type="verse">
						iqqan-d ah̬ddam n-siditnnġ a-ur-itẓi. illa fllas a-itfulki d-kullu mddn, yissan mamnk a-tn-isslmad ar-itṣbar i-kullu ma-išqan. 
					</seg>
					<seg id="b.2TI.2.25" type="verse">
						s-lḥnant a-s-ra-imala lḥqq i-winna-t-ḍaḍḍnin, irju-n ġ-rbbi ad-asn-irar ad-fln kullu ma-yʷh̬šnn wrrin issann lḥqq, 
					</seg>
					<seg id="b.2TI.2.26" type="verse">
						njmn s-lmɛqul zġ-tẓqqurt n-iblis lli-tn-iġwin baš ad-skarn ma-ira. 
					</seg>
				</div>
				<div id="b.2TI.3" type="chapter">
					<seg id="b.2TI.3.1" type="verse">
						swangm-d mayad: ġ-uwssan ggʷranin rad-ilin izmaz šqanin. 
					</seg>
					<seg id="b.2TI.3.2" type="verse">
						ašku rad-tsalan mddn ġir ih̬fawn-nsn ar-tsalan iqaridn, ar-talġn ar-ssimġurn agayyu-nsn ar-rggmn wiyyaḍ. ur-rad-sflidn s-ayt-darsn ula-da-tškarn yan ula-da-ttirin rbbi. 
					</seg>
					<seg id="b.2TI.3.3" type="verse">
						ur-rad-tḥubbun ula-da-tṣamaḥn i-yan, walaynni rad-bahra-rggmn ġ-wiyyaḍ ar-tẓin ar-tmmaġn ar-tkrhun kullu ma-ifulkin. 
					</seg>
					<seg id="b.2TI.3.4" type="verse">
						ur-rad-zgan ġ-wawal-nsn ula-da-tnbaḍn ġ-ih̬f-nsn, walaynni rad-tḥgarn wiyyaḍ. rad-tlhun s-kullu ma-tn-iɛjbn, ur-ra-tlhun s-ma-ira rbbi. 
					</seg>
					<seg id="b.2TI.3.5" type="verse">
						rad-inin izd imumnn ad-gan, walaynni ur-gisn-tlli-tḥkimt itjhhdn n-willi umnnin s-rbbi. tanf i-mddn-an. 
					</seg>
					<seg id="b.2TI.3.6" type="verse">
						wan ġwid a-ikššmn s-tgʷmma zund ingʷmarn, ar-tt-zzrayn f-tmġarin lli-ur dar lɛaql, ẓẓayn fllasnt ddnub-nsnt, ar-tnt-itawi kullu kra ttirint. 
					</seg>
					<seg id="b.2TI.3.7" type="verse">
						wan ntnti ar-bdda-tlmadnt walaynni ur-jju-ẓḍarnt ad-issannt lḥqq. 
					</seg>
					<seg id="b.2TI.3.8" type="verse">
						han mddn-an ihrš lɛaql-nsn, ffuġn aġaras n-rbbi, ar-tḍaḍḍan lḥqq ġmklli sttin ikka yannis d-yambris ar-tḍaḍḍan musa. 
					</seg>
					<seg id="b.2TI.3.9" type="verse">
						walaynni ur-rad-bahra-tzayadn ġ-ġayan, ašku ra-iban i-kullu mddn is-ffuġn ih̬f-nsn ġmklli iban ġ-sin irgazn-an. 
					</seg>
					<seg id="b.2TI.3.10" type="verse">
						imma kiyi, tssnt mad-sslmadġ ula mamnk ad-skarġ ula mad-qṣadġ. tissant mamnk ad-tamnġ awal n-rbbi ar-tṣbarġ ar-tḥnnuġ ar-tzayadġ bla-da-trmayġ. 
					</seg>
					<seg id="b.2TI.3.11" type="verse">
						tissant mnšk ad-trfufunġ ar-bahra-kkatġ tammara. tsfldt f-mad-iyi-ijran ġ-tmdinin n-anṭakiyya d-iquniyya d-listra. tsfldt f-trfufnt iggutn lli-flla-izrin. walaynni kullu ġayan, ifukka-yyi siditnnġ zġ-gis. 
					</seg>
					<seg id="b.2TI.3.12" type="verse">
						ašku kullu wanna iran a-iskar ma-irḍan rbbi s-ism l-lmasiḥ yasuɛ, tarfufnt a-ġ-ra-izri. 
					</seg>
					<seg id="b.2TI.3.13" type="verse">
						imma mddn ʷh̬šnnin d-ayt-tkrkas rad-ġir-tzayadn ġ-lh̬ʷšant-nsn s-uggʷar, jlan ntni ar-jllun wiyyaḍ. 
					</seg>
					<seg id="b.2TI.3.14" type="verse">
						imma kiyi, iqqan-k-id a-ttzayadt ġ-maylli tlmdt tamnt srs, ašku tssnt manwi-t dar tlmdt. 
					</seg>
					<seg id="b.2TI.3.15" type="verse">
						kiyi zġ-mẓẓiy-nnk a-zġ-tssnt arratn n-rbbi lli-ẓḍarnin a-k-ssfhmn mamnk a-tamnt s-lmasiḥ yasuɛ tnjmt. 
					</seg>
					<seg id="b.2TI.3.16" type="verse">
						hati kullu ma-illan ġ-warratn-ad, rbbi a-t-id-issbayynn. išwa kullu a-srs-nsslmad lḥqq, nššḥššm wanna iskrn ma-yʷh̬šnn, nrar-d wanna ijlan, nml mamnk a-nskar afulki lli-s-irḍa rbbi. 
					</seg>
					<seg id="b.2TI.3.17" type="verse">
						ġmkad a-s-ra-yujad-uh̬ddam n-rbbi i-twuri-ns, yiẓḍar a-iskar kullu ma-ifulkin. 
					</seg>
				</div>
				<div id="b.2TI.4" type="chapter">
					<seg id="b.2TI.4.1" type="verse">
						ra-k-uṣṣaġ ġilad ġ-lgddam n-rbbi d-lmasiḥ yasuɛ lli-ra-d-yašk a-ikšm s-tgldit-ns yut lḥukm f-willi ddrnin ula ġwilli mmutnin. 
					</seg>
					<seg id="b.2TI.4.2" type="verse">
						iniġ-ak: tbrraḥ s-wawal n-rbbi, tbrrḥt srs ġ-uzmz išqan ula wad irh̬an. rar-d winna ffuġnin aġaras, tššḥššmt-tn f-ddnub nna-skarn, tzzɛamt-tn f-ufulki, ar-tsslmadt bla-da-ttrmayt. 
					</seg>
					<seg id="b.2TI.4.3" type="verse">
						han rad-d-aškin kra n-uwssan ġ-ur-rad-sflidn mddn s-ulmmud yʷġẓann. rad-trḍun iguyya-nsn ar-ssigatn i-ih̬f-nsn imslmdn lli-rad-asn-ittini ma-tn-iɛjbn. 
					</seg>
					<seg id="b.2TI.4.4" type="verse">
						ur-rad-irin ad-sfldn s-lḥqq, walaynni ra-stti-tawin ġir ġ-tḥajiyin h̬wanin. 
					</seg>
					<seg id="b.2TI.4.5" type="verse">
						imma kiyi ih̬ṣṣa-k a-bdda-tġwit ġ-ih̬f-nnk, tṣbrt i-trfufnt, ar-tth̬damt s-tbrraḥt l-lh̬bar ifulkin. skar kullu ma-d-iqqann wad igan ah̬ddam n-rbbi. 
					</seg>
					<seg id="b.2TI.4.6" type="verse">
						imma nkki, tlkm-d tasaɛt lli-ġ-ra-n-srsġ tudrt-inu ġ-lgddam n-rbbi, ffuġġ ddunit-ad. 
					</seg>
					<seg id="b.2TI.4.7" type="verse">
						ha-yyi nriġ tikrrayin lli-kkatġ, kmmlġ aġaras lli-ġ-a-tazzalġ, sul zgaġ ġ-liman. 
					</seg>
					<seg id="b.2TI.4.8" type="verse">
						rad-iyi-yili ttaj ġilad n-yan irḍan rbbi. iḥḍa-yyi-t siditnnġ lli-bdda-iḥkamn s-lḥqq, baš ad-iyi-t-ifk ġ-wass lli-ġ-ra-d-yašk. urd ġir nkki a-mi-ra-yili, walaynni ra-t-ifk i-kullu willi-n-gis-rjanin ar-srs-tqln. 
					</seg>
					<seg id="b.2TI.4.9" type="verse">
						g-n tiqqi-nnk a-d-dari-taškt ġ-mayd-d-yakmurn. 
					</seg>
					<seg id="b.2TI.4.10" type="verse">
						ašku ifl-iyi ḍimaṣ iddu s-tmdint n-tasaluniki, iwrri ar-ittiri tiġawsiwin n-ddunit-ad. iddu ula kriskins s-tmazirt n-galaṭiyya, iddu tiṭus s-tmazirt n-dalmaṭiyya. 
					</seg>
					<seg id="b.2TI.4.11" type="verse">
						ġir luqa a-didi-iqaman. riġ a-tzrit dar marqus tawit-t-id didk, ašku iẓḍar a-yyi-iɛawn ġ-twuri. 
					</seg>
					<seg id="b.2TI.4.12" type="verse">
						imma tih̬ikus uznġ-t s-afsus. 
					</seg>
					<seg id="b.2TI.4.13" type="verse">
						iġ-di-tuškit tawit-iyi-d aslham lli-n-flġ ġ-dar karbus ġ-tmdint n-truwwas. tawid-d ula arratn, riġ bahra ġwilli ganin win ilm. 
					</seg>
					<seg id="b.2TI.4.14" type="verse">
						kigan d-lh̬ʷšant ad-iyi-iskr iskandr lmɛllm n-wanas. rad-as-irar siditnnġ f-ġayan. 
					</seg>
					<seg id="b.2TI.4.15" type="verse">
						ih̬ṣṣa-k a-zgis-trart lɛaql ula kiyi, ašku iḍaḍḍ almmud-nnġ bahra. 
					</seg>
					<seg id="b.2TI.4.16" type="verse">
						tawala tamzwarut ġ-rurġ awal f-uṣraḍ-nsn, ur-didi-ibidd yan. fln-iyi kullutn. a-ur-tn-iḥasb rbbi f-mayan. 
					</seg>
					<seg id="b.2TI.4.17" type="verse">
						walaynni ibidd didi siditnnġ, issdus-iyi ad-asn-tbrraḥġ s-lh̬bar ifulkin ġmklli iga. sfldn-as ibrraniyn kullutn, njmġ nkki zġ-imi n-yizm. 
					</seg>
					<seg id="b.2TI.4.18" type="verse">
						ra-yyi-ijjnjm siditnnġ zġ-kullu ma-yʷh̬šnn, issruḥ-iyi-n ġ-laman s-tgldit-ns n-ignna. nttan a-bahra-ntalġ ġilad ula kullu mayd-d-iftan. amin. 
					</seg>
					<seg id="b.2TI.4.19" type="verse">
						ar-n-tsllamġ f-briskilla d-akila, ntni d-ayt-tgmmi n-unisifurus. 
					</seg>
					<seg id="b.2TI.4.20" type="verse">
						iqama arastus ġ-tmdint n-kurintus, imma trufimus, flġ-t-in yuḍn ġ-militus. 
					</seg>
					<seg id="b.2TI.4.21" type="verse">
						g-n tiqqi-nnk a-di-taškt ur-ta-di-tlkim-tgrst. ar-n-fllak-itsllam yubulus d-budins d-linus d-kludya d-aytmatn yaḍni kullutn. 
					</seg>
					<seg id="b.2TI.4.22" type="verse">
						a-n-didk-yili siditnnġ, tili-awn lbaraka-ns. 
					</seg>
				</div>
			</div>
			<div id="b.TIT" type="book">
				<div id="b.TIT.1" type="chapter">
					<seg id="b.TIT.1.1" type="verse">
						zġ-bulus ah̬ddam n-rbbi d-urqqas n-yasuɛ lmasiḥ lli-yyi-iẓlin ad-malaġ i-imẓlayn n-rbbi mamnk ad-tamnn s-wawal-ns, issann kullu ma-igan lḥqq n-uġaras-ns 
					</seg>
					<seg id="b.TIT.1.2" type="verse">
						lli-itawin s-rrja iṣḥan n-tudrt idumn. rbbi ur-a-isskirkis. ġakud lliġ ur-ta-ih̬lq yat a-inna rad-aġ-tili tudrt-ad. 
					</seg>
					<seg id="b.TIT.1.3" type="verse">
						issbayyn-tt-id ġ-uzmz-ad lli-iqṣad s-lh̬bar lli-s-iyi-yuṣṣa rbbi anjjam-nnġ a-srs-tbrraḥġ. 
					</seg>
					<seg id="b.TIT.1.4" type="verse">
						i-tiṭus iwi iɛzzan ġ-tagʷmat l-liman-nnġ. ad-ak-tili lbaraka d-sslamt zġ-rbbi babatnnġ d-lmasiḥ yasuɛ anjjam-nnġ. 
					</seg>
					<seg id="b.TIT.1.5" type="verse">
						mayad a-f-k-in-flġ ġ-igzir n-krit, baš a-tkmmlt ma-iqaman ġ-twuri, tẓlit kra n-mddn ġ-kraygatt tamdint ad-gn imġarn n-umnaggar ġmklli-f-k-uṣṣaġ. 
					</seg>
					<seg id="b.TIT.1.6" type="verse">
						iqqan-d amġar a-ig wad ġ-ur-illi lɛib, iṭṭaf ġir yat-tmġart. iqqan-d tarwa-ns ad-gn imumnn bla-da-srsn-taštkkan mddn is-a-skarn ma-yʷh̬šnn ula-da-tffuġn zġ-wawal n-ayt-darsn. 
					</seg>
					<seg id="b.TIT.1.7" type="verse">
						iqqan-d angabal a-ig wad ġ-ur-akkʷ-illi kra l-lɛib ašku tawuri n-rbbi a-ra-igabl. a-ur-ig wad itḥgarn wiyyaḍ nġd wad itqlaqaln nġd wad bahra issan tissi iktin nġd wad itmmaġn nġd wad ittirin a-issmun ma-iggutn i-ih̬f-ns. 
					</seg>
					<seg id="b.TIT.1.8" type="verse">
						iqqan-d a-ig wad issmrḥban s-willi tmuddunin, ig wad dar iɛzza kullu ma-ifulkin, ar-itnbaḍ ġ-ugayyu-ns ar-bdda-iskar s-lḥqq, iġus-uwl-ns iġwi ġ-ih̬f-ns. 
					</seg>
					<seg id="b.TIT.1.9" type="verse">
						iqqan-t-id a-yamẓ ġ-iwaliwn zganin lli-s-a-nsslmad. ġmkad a-s-ra-yiẓḍar a-izzɛam wiyyaḍ s-ulmmud yʷġẓann, irar awal i-wanna-t-iḍaḍḍn. 
					</seg>
					<seg id="b.TIT.1.10" type="verse">
						ašku ggutn mddn ur-rin ad-sflidn s-wawal-nnġ, bahra ġwilli ttirinin ad-ẓẓalln i-ddat, ar-jllun wiyyaḍ s-tjmmaɛt ih̬wan. 
					</seg>
					<seg id="b.TIT.1.11" type="verse">
						iqqan-k-id a-tn-tssfssat, ašku ar-ssgrawaln kra n-ayt-tgʷmma kullutn. ar-sslmadn ma-ur-igin lḥqq baš ad-tamẓn kra i-ih̬f-nsn. 
					</seg>
					<seg id="b.TIT.1.12" type="verse">
						illa yan gu-krit lli-mi-ttinin ‹nnabi›, ula ntta isawl fllasn inna: «ayt-krit ar-bdda-sskirkisn. zund luḥuš ʷh̬šnnin ad-gan. ġir iṭs d-umššu a-f-a-skarn.» 
					</seg>
					<seg id="b.TIT.1.13" type="verse">
						ʷġẓannt tugga-yad. ġayan a-f-k-ih̬ṣṣa a-tn-tššḥššmt s-lmɛqul, baš ad-zgan ġ-uġaras l-lmasiḥ, 
					</seg>
					<seg id="b.TIT.1.14" type="verse">
						a-ur-sul-tti-tawin ġ-tḥajiyin n-ayt-yudaya ula luṣiyat n-mddn lli-ffuġnin zġ-lḥqq. 
					</seg>
					<seg id="b.TIT.1.15" type="verse">
						hati kullu ma-illan iġus i-willi dar ul iġusn, walaynni ur-iġus yat dar willi mi rkan-uwlawn-nsn ur-rin ad-amnn. ntni irka lɛaql-nsn ula ul-nsn. 
					</seg>
					<seg id="b.TIT.1.16" type="verse">
						ar-ttinin is-ssnn rbbi, walaynni iskkirn-nsn a-imalan is-ur-t-ssinn. han iḥaša-tn rbbi, ur-a-skarn s-wawal-ns ula ẓḍarn i-ma-ifulkin. 
					</seg>
				</div>
				<div id="b.TIT.2" type="chapter">
					<seg id="b.TIT.2.1" type="verse">
						imma kiyi, illa fllak a-tsslmadt mddn ad-skarn kullu s-ma-d-imšaškan d-ulmmud yʷġẓann. 
					</seg>
					<seg id="b.TIT.2.2" type="verse">
						ini i-irgazn mqqurnin ad-zgan ġ-ih̬f-nsn, ar-bdda-tfulkin d-mddn, ar-tnbaḍn ġ-kullu mad-skarn. tinit-asn ad-dusn ġ-uġaras l-lmasiḥ ar-tḥnnun ġ-wiyyaḍ ar-tzayadn ġmkad bla-da-trmayn. 
					</seg>
					<seg id="b.TIT.2.3" type="verse">
						ini ula i-tmġarin mqqurnin ad-skarnt ġmklli-d-iqqann h̬tilli tuqqarnin rbbi. tinit-asnt a-ur-sawalnt ġ-mddn ula-da-ttblunt s-tissi iktin. illa fllasnt ad-sslmadnt timġarin mẓẓinin f-ma-ifulkin 
					</seg>
					<seg id="b.TIT.2.4" type="verse">
						ar-asnt-malant mamnk a-tga tayri lli-s-rad-tɛawannt irgazn-nsnt ula tarwa-nsnt. 
					</seg>
					<seg id="b.TIT.2.5" type="verse">
						ar-asnt-malant mamnk a-rad-iẓḍarnt ad-tnbaḍnt ġ-kullu mad-skarnt s-uwl iġusn, ar-th̬damnt ġ-tgmmi ar-tfulkint d-mddn ar-sflidnt s-irgazn-nsnt baš a-ur-d-irar yan tirggam i-wawal n-rbbi. 
					</seg>
					<seg id="b.TIT.2.6" type="verse">
						ini i-iɛyyaln ad-tnbaḍn ġ-ih̬f-nsn. 
					</seg>
					<seg id="b.TIT.2.7" type="verse">
						ula kiyi illa fllak a-bdda-tskart afulki d-mddn baš ad-asn-tmalat mamnk a-tn-d-iqqan ad-skarn ula ntni. sslmad-tn s-lḥqq d-lmɛqul 
					</seg>
					<seg id="b.TIT.2.8" type="verse">
						s-iwaliwn ʷġẓannin lli-f-ur-iẓḍar yan a-fllasn-iẓi. iġ-a-tskart ġmkan ra-itḥšam wanna iran a-k-iḍaḍḍ, ašku ur-ra-yaf ma-fllannġ-ittini yʷh̬šn. 
					</seg>
					<seg id="b.TIT.2.9" type="verse">
						ini i-ih̬ddamn ad-sflidn s-id-siditsn ar-tn-trḍun ġ-kullu mad-skarn. a-ur-fllasn-ssiqarn ih̬fawn-nsn 
					</seg>
					<seg id="b.TIT.2.10" type="verse">
						ula-da-tn-takʷrn. illa fllasn a-bdda-skarn s-nniyt-nsn, baš ad-ẓrn mddn mnšk a-s-ifulki-ulmmud-nnġ f-rbbi lli-aġ-ijjnjmn. 
					</seg>
					<seg id="b.TIT.2.11" type="verse">
						issbayyn-d rbbi lḥnant-ns ġilad a-srs-ijjnjm kullu mddn. 
					</seg>
					<seg id="b.TIT.2.12" type="verse">
						ar-aġ-isslmad a-ntanf i-kullu ma-t-ur-irḍin ula ššhwat n-ddunit-ad. ar-aġ-isslmad a-ntnbaḍ ġ-ih̬f-nnġ ar-nskar s-lḥqq ula kullu ma-t-irḍan ġilad ġ-sul-nqama ġ-ddunit. 
					</seg>
					<seg id="b.TIT.2.13" type="verse">
						ar-ntql ar-ntrju ass-an ambarki lli-ġ-ra-d-iban lmjd n-rbbi-nnġ imqqurn yasuɛ lmasiḥ lli-aġ-ijjnjmn. 
					</seg>
					<seg id="b.TIT.2.14" type="verse">
						ifka ih̬f-ns ad-aġ-ifru zġ-kullu ma-yʷh̬šnn, issġus-aġ baš a-ng mddn-ns lli-bahra-ittirin ad-skarn ma-ifulkin. 
					</seg>
					<seg id="b.TIT.2.15" type="verse">
						sslmad tiġawsiwin-ad i-aytmatn, ar-asn-ttinit ad-skarn ġmkad, ar-tššḥššamt wanna iskarn ma-yʷh̬šn s-lamr lli-ak-ityawfkan. a-ur-tadjt yan a-k-iḥgr. 
					</seg>
				</div>
				<div id="b.TIT.3" type="chapter">
					<seg id="b.TIT.3.1" type="verse">
						sskti-asn-d is-fllasn-illa ad-sflidn s-lḥukkam ula kullu wiyyaḍ tḥkamnin tamazirt, ar-skarn s-wawal-nsn, ujadn i-kra igan tawuri iṣlḥn. 
					</seg>
					<seg id="b.TIT.3.2" type="verse">
						tinit-asn a-ur-rgmn ġ-yan ula ẓin d-yan. illa fllasn ad-tṣbarn ar-trh̬un d-kullu mddn. 
					</seg>
					<seg id="b.TIT.3.3" type="verse">
						ula nkkʷni nkka-ttin nga inafaln imɛṣan imjlan, ntyawkrraf ġ-ššhwat ula kullu ma-s-a-ttblun mddn. nkka-ttin ar-nzzray ussan-nnġ s-tnuwwašt d-iskkirn ʷh̬šnnin, ar-aġ-tkrhun mddn ar-tn-ntkrhu ula nkkʷni. 
					</seg>
					<seg id="b.TIT.3.4" type="verse">
						walaynni rbbi anjjam-nnġ issbayyn-d mnšk a-ifulki iḥubbu bnadm. 
					</seg>
					<seg id="b.TIT.3.5" type="verse">
						s-rrḥmt-ns iggutn a-s-aġ-ijjnjm, urd f-ssibt n-ifulkitn lli-nskar. ijjnjm-aġ isird-aġ ifk-aġ talalit n-tudrt l-ljdid s-tḥkimt n-rruḥ lqudus 
					</seg>
					<seg id="b.TIT.3.6" type="verse">
						lli-s-aġ-iɛmmr f-ufus n-unjjam-nnġ yasuɛ lmasiḥ. 
					</seg>
					<seg id="b.TIT.3.7" type="verse">
						ġmkad a-s-ginnġ-iḥnna rbbi iskr sslamt ġ-gratnnġ dids ifk-aġ lwrt n-tudrt idumn lli-n-nrja ġilad. 
					</seg>
					<seg id="b.TIT.3.8" type="verse">
						awal izgan ayad. riġ zġ-gik a-tzzgat tiġawsiwin-ad ġ-dar willi umnnin awal n-rbbi, baš ad-tlhun ih̬f-nsn s-iskkirn šwanin. ifulki mayad, ra-infɛa kullu mddn. 
					</seg>
					<seg id="b.TIT.3.9" type="verse">
						walaynni anf i-tjmmaɛt ih̬wan n-willi tmjaḥadnin f-ismawn n-tasutin lli-zrinin, ar-tẓin ar-tmmaġn f-ššrɛ n-musa. ġayan ur-akkʷ-a-itnfaɛ s-yat. 
					</seg>
					<seg id="b.TIT.3.10" type="verse">
						imma wanna yaṭṭun aytmatn, ini-as a-ifssa, tinit-as-t tis snat-twal. iġ-ur-ifssa, anf-as a-ur-sul-didun-imun. 
					</seg>
					<seg id="b.TIT.3.11" type="verse">
						ašku issbayyn wan ġwad is-iffuġ aġaras n-rbbi s-ddnub-ns, izzugz lḥukm f-ih̬f-ns. 
					</seg>
					<seg id="b.TIT.3.12" type="verse">
						ġakud nna-yak-n-uznġ artimas nġd tih̬ikus, ašk-in s-dari s-nikubulis, a-ur-tmaṭlt. ašku riġ a-n-zzriġ tagrst ġin. 
					</seg>
					<seg id="b.TIT.3.13" type="verse">
						g-n tiqqi-nnk a-tɛawnt lmuḥami zinas nttan d-abullus, baš ad-kmmln f-uġaras-nsn, tfkt-asn aynna-tn-ih̬ṣṣan. 
					</seg>
					<seg id="b.TIT.3.14" type="verse">
						illa f-mddn-nnġ ad-myurn ad-tlhun s-twuri iṣlḥn baš ad-biddn d-wanna ilkmn f-kra, a-ur-zzrin tudrt-nsn bla lfaytt. 
					</seg>
					<seg id="b.TIT.3.15" type="verse">
						ar-n-fllak-tsllamn kullu willi didi llanin. ar-n-ntsllam f-aytmatnnġ ɛzzanin lli-umnnin s-lmasiḥ. ad-awn-tili lbaraka n-rbbi kullukn. 
					</seg>
				</div>
			</div>
			<div id="b.PHM" type="book">
				<div id="b.PHM.1" type="chapter">
					<seg id="b.PHM.1.1" type="verse">
						zġ-bulus aḥbbas f-ism l-lmasiḥ yasuɛ, d-zġ-gʷmatnnġ timutaws. i-umddakkʷl-nnġ iɛzzan filimun lli-didnnġ-itmɛawan ġ-twuri-ad, 
					</seg>
					<seg id="b.PHM.1.2" type="verse">
						d-ulltmatnnġ abfiyya d-arh̬ibbus lli-yaggsn s-twuri n-rbbi zund nkkʷni, d-umnaggar n-aytmatn ġ-tgmmi-nnk. 
					</seg>
					<seg id="b.PHM.1.3" type="verse">
						ad-awn-tili lbaraka d-sslamt zġ-rbbi babatnnġ d-siditnnġ yasuɛ lmasiḥ. 
					</seg>
					<seg id="b.PHM.1.4" type="verse">
						ar-bdda-tškarġ rbbi-nu fllak, ar-k-id-swingimġ ġakud nna-tẓallaġ. 
					</seg>
					<seg id="b.PHM.1.5" type="verse">
						ašku ar-sflidġ f-mamnk a-bahra-tumnt s-siditnnġ yasuɛ, ula f-mamnk ad-dark-ɛzzan kullu imẓlayn n-rbbi. 
					</seg>
					<seg id="b.PHM.1.6" type="verse">
						ar-tḍalabġ rbbi ad-ak-imala kullu lbarakat lli-aġ-llanin f-uwdm l-lmasiḥ ġilad ġ-didnnġ-tmunt ġ-uġaras l-liman. 
					</seg>
					<seg id="b.PHM.1.7" type="verse">
						wa-gʷma ha-yyi thnnaġ, frḥġ bahra ašku ɛzzan dark aytmatn, tssfjjijt f-uwlawn n-imẓlayn kullutn. 
					</seg>
					<seg id="b.PHM.1.8" type="verse">
						rad-iẓḍarġ zɛmġ a-k-amrġ s-ism l-lmasiḥ f-ma-k-id-iqqann a-ti-tskrt, 
					</seg>
					<seg id="b.PHM.1.9" type="verse">
						walaynni ssnġ is-dark-nɛzza. mayan a-f-riġ a-t-zgik-ḍalbġ, nkki-ad igan afqqir gġ ġilad aḥbbas f-ism l-lmasiḥ yasuɛ. 
					</seg>
					<seg id="b.PHM.1.10" type="verse">
						riġ a-k-ḍalbġ f-iwi unisimus, ašku wrriġ giġ babas ġ-tagʷmat l-lmasiḥ ġ-uwssan-ad ġ-tyawkrrafġ s-ssnasl. 
					</seg>
					<seg id="b.PHM.1.11" type="verse">
						ġayd izrin ur-a-k-itnfaɛ s-yat, imma ġilad infɛa-yyi nkki ula kiyi. 
					</seg>
					<seg id="b.PHM.1.12" type="verse">
						wah̬h̬a iga nttan zund tasa-nu, uznġ-t-in ġilad a-n-iwrri s-dark. 
					</seg>
					<seg id="b.PHM.1.13" type="verse">
						riġ nkki a-d-didi-iqama, ašku iẓḍar a-yyi-iɛawn ġilad ġ-tyawkrrafġ s-ssnasl f-ssibt l-lh̬bar ifulkin, ġmklli ttirit kiyi a-yyi-tɛawnt mrad is-didi-tllit. 
					</seg>
					<seg id="b.PHM.1.14" type="verse">
						walaynni ur-riġ mayad abla s-wawal-nnk, baš a-tskrt afulki s-lh̬aṭr urd s-bzzez. 
					</seg>
					<seg id="b.PHM.1.15" type="verse">
						is-urd mayad a-f-didk-ingara ar ġilad? baš a-n-iwrri iqama didk bdda, 
					</seg>
					<seg id="b.PHM.1.16" type="verse">
						a-ur-ig ġir ismg-nnk walaynni uggʷar n-ismg, ašku iwrri ġilad iga gʷmak iɛzzan. iɛzza dari nkki, walaynni ra-dark-iɛzza s-uggʷar, ašku kiyi a-mi-iga winnk ġ-ddat ula ġ-siditnnġ. 
					</seg>
					<seg id="b.PHM.1.17" type="verse">
						imma ġilad, iġ-iyi-tgit d-umddakkʷl-nnk ġ-tamunt l-lmasiḥ, ḍalbġ-k a-srs-tssmrḥbat ġmklli trit a-sri-tssmrḥbat nkki. 
					</seg>
					<seg id="b.PHM.1.18" type="verse">
						aynna-yak-iskr yʷh̬šn nġd aynna-yas-tḍfart, ḥasb-t flla. 
					</seg>
					<seg id="b.PHM.1.19" type="verse">
						nkki bulus, s-ufus-inu a-s-rad-ak-n-araġ: «rad-ak-t-fkġ.» imma kiyi tssnt izd zġ-nkki a-s-ak-tlla tudrt-nnk. 
					</seg>
					<seg id="b.PHM.1.20" type="verse">
						ḍalbġ-k a-gʷma, a-gigi-tskrt afulki-ad f-uwdm n-siditnnġ, tssfrḥt ul-inu s-ism l-lmasiḥ. 
					</seg>
					<seg id="b.PHM.1.21" type="verse">
						ssnġ is-ra-tskrt mayad-ak-n-uriġ, ra-tskrt uggʷar n-mad-ḍalbġ. 
					</seg>
					<seg id="b.PHM.1.22" type="verse">
						imma ġilad riġ ad-iyi-tjjujadt aḥanu n-unbgi ġ-dark, ašku rjiġ-n ġ-rbbi ad-awn-ifk maylli zgis ttḍalabm, yadj-iyi a-n-wrriġ s-darun. 
					</seg>
					<seg id="b.PHM.1.23" type="verse">
						ar-n-fllak-itsllam abafras, iga aḥbbas didi f-ism l-lmasiḥ yasuɛ. 
					</seg>
					<seg id="b.PHM.1.24" type="verse">
						ar-n-fllak-tsllamn aytmatn marqus d-aristarh̬us d-ḍimaṣ d-luqa lli-didi-tmɛawannin ġ-twuri n-rbbi. 
					</seg>
					<seg id="b.PHM.1.25" type="verse">
						a-gigun-tili lbaraka n-siditnnġ yasuɛ lmasiḥ. 
					</seg>
				</div>
			</div>
			<div id="b.HEB" type="book">
				<div id="b.HEB.1" type="chapter">
					<seg id="b.HEB.1.1" type="verse">
						f-imi l-lanbiya ggutnin a-f-isawl rbbi s-imzwura-nnġ ġayd izrin, kraygatt azmz d-mad-asn-imla. 
					</seg>
					<seg id="b.HEB.1.2" type="verse">
						imma ġ-uwssan-ad ggʷranin isawl-d srnnġ f-imi n-yan igan yus. nttan a-s-ih̬lq kullu ma-illan, iẓli-t a-iwrt kraygatt kra. 
					</seg>
					<seg id="b.HEB.1.3" type="verse">
						iban gis lmjd n-rbbi, ig ṣṣurt n-rruḥ-ns, iḥkam ġ-kullu ma-illan s-tḥkimt n-wawal-ns. ġakud lliġ issitti ddnub f-bnadm iskiws f-ufasi n-rbbi l-lmjd ġ-tattuyt n-ignwan. 
					</seg>
					<seg id="b.HEB.1.4" type="verse">
						iga-t rbbi d-wad yugʷrn lmalayka, ifk-as ism lli-yugʷrn ismawn-nsn. 
					</seg>
					<seg id="b.HEB.1.5" type="verse">
						ašku urd kra n-yan ġ-lmalayka a-mi-inna rbbi ġ-warra-ns: «kiyi tgit iwi. babak ad-giġ ġassad.» urd kra l-lmalak a-f-inna: «rad-gġ babas, ig ntta iwi.» 
					</seg>
					<seg id="b.HEB.1.6" type="verse">
						walaynni rbbi, ġakud lliġ ra-d-yazn yus ih̬fddi s-ddunit inna: «kullu lmalayka n-rbbi, iqqan-tn-d a-ti-tɛbadn.» 
					</seg>
					<seg id="b.HEB.1.7" type="verse">
						hati lmalayka a-f-inna: «rbbi iskr lmalayka-ns zund aḍu, iskr ih̬ddamn-ns zund timzliwin l-lɛafit.» 
					</seg>
					<seg id="b.HEB.1.8" type="verse">
						walaynni lliġ isawl f-yus inna: «lɛrš-nnk a-rbbi a-rad-bdda-idum, ur-ra-sar-itmmu. iga-uɛmud n-tgldit-nnk aɛmud l-lḥqq. 
					</seg>
					<seg id="b.HEB.1.9" type="verse">
						ar-ttrḍut s-ufulki, ar-ttkrhut lh̬ʷšant. mayan a-f-k-iẓli rbbi lli-igan rbbi-nnk s-uẓġur l-lfrḥ issayk-k nnig inggan-nnk.» 
					</seg>
					<seg id="b.HEB.1.10" type="verse">
						yini-daġ fllas: «kiyi a-sidi rbbi a-izzugzn llsas n-ddunit ġ-isizwar. f-ufus-nnk a-f-tyawskarn ignwan. 
					</seg>
					<seg id="b.HEB.1.11" type="verse">
						ntni ra-tn-kullu-laḥ, imma kiyi rad-bdda-tilit. ntni rad-kullu-mdun zund timlsit, imma kiyi rad-bdda-tqamat. 
					</seg>
					<seg id="b.HEB.1.12" type="verse">
						ra-tn-tssmuttlt zund aslham tkkist-tn, imma kiyi ġmklli tgit a-rad-bdda-tgt. isggʷasn-nnk ur-ra-sar-tmmun.» 
					</seg>
					<seg id="b.HEB.1.13" type="verse">
						ur-jju-inni rbbi i-kra l-lmalak: «skiws f-ufasiy-inu ard gġ inuwwašn-nnk ġ-ddu iḍarn-nnk.» 
					</seg>
					<seg id="b.HEB.1.14" type="verse">
						ašku lmalayka ur-gin ġir larwaḥ lli-th̬damnin i-rbbi, ar-tn-d-itazn ad-qasan ġwilli ra-injm. 
					</seg>
				</div>
				<div id="b.HEB.2" type="chapter">
					<seg id="b.HEB.2.1" type="verse">
						mayan a-s-fllannġ-illa a-stt-ntawi s-uggʷar ġ-ma-mi-nsfld, a-ur-njlu zġ-uġaras. 
					</seg>
					<seg id="b.HEB.2.2" type="verse">
						ašku ššrɛ lli-d-yuškan i-imzwura-nnġ f-imi l-lmalayka, ur-iẓḍar yan gisn ad-as-yanf, walaynni tḍr lɛqubit s-lḥqq f-kullu wanna zgis iffuġn ula kullu wanna ur-srs-iskarn. 
					</seg>
					<seg id="b.HEB.2.3" type="verse">
						imma ġilad, mamnk a-ra-nnjm iġ-ur-tt-niwi ġ-ujnjm-ad ihiyyan? siditnnġ yasuɛ a-izwarn inna-yaġ fllas, sawln fllas ula ġwilli sfldnin i-siditnnġ mln-aġ is-iga lḥqq. 
					</seg>
					<seg id="b.HEB.2.4" type="verse">
						izzga-t rbbi s-lmɛjizat d-lɛjayb d-lquwwat ggutnin ula s-twafkiw n-rruḥ lqudus lli-ifka i-mddn ġmklli ira. 
					</seg>
					<seg id="b.HEB.2.5" type="verse">
						urd lmalayka a-mi-ifka rbbi ad-tḥkamn ġ-ddunit lli-ra-yili, a-stt-igan d-ddunit l-ljdid lli-f-a-nsawal ġilad. 
					</seg>
					<seg id="b.HEB.2.6" type="verse">
						walaynni ġmklli inna yan ġ-warra n-rbbi: «ma-iga bnadm aylliġ a-gis-tswingimt, ula yus n-bnadm aylliġ-tt-gis-tiwit? imma kiyi tgit-t-id ġ-ddu l-lmalayka yan imikk, tfkt-as ttaj l-lmjd d-lhibt, 
					</seg>
					<seg id="b.HEB.2.8" type="verse">
						trart kullu ma-illan ġ-ddu iḍarn-ns.» ġmkad a-s-imla rbbi is-irur kullu ma-illan ġ-ddu iḍarn n-bnadm baš a-t-iḥkam. imma ġilad iban is-ur-ta-illi kullu ġ-ddu iḍarn n-bnadm. 
					</seg>
					<seg id="b.HEB.2.9" type="verse">
						walaynni nẓra yasuɛ lli-iwrrin illa-d ġ-ddu l-lmalayka yan imikk, nẓr-t yattuy s-lmjd d-lhibt f-ssibt l-lmut lli-s-immut a-srs-issruḥ rrḥmt n-rbbi i-kullu mddn. 
					</seg>
					<seg id="b.HEB.2.10" type="verse">
						rbbi a-ih̬lqn kullu ma-illan, ig kullu wins. iskr ma-ifulkin lliġ iqṣad a-imjjd anjjam-nnġ s-urfufn, irar mddn ggutnin ad-gn tarwa-ns kšmn dids s-lmjd-ns. 
					</seg>
					<seg id="b.HEB.2.11" type="verse">
						ur-iḥšim yasuɛ ad-aġ-ig d-aytmas, ašku ġwalli issġusn ula ġwilli issġus, babatsn iga yan. 
					</seg>
					<seg id="b.HEB.2.12" type="verse">
						inna nttan i-babas: «rad-iniġ i-aytma f-kullu ma-tskrt, alġġ-k ġ-wammas n-umnaggar.» 
					</seg>
					<seg id="b.HEB.2.13" type="verse">
						yini-daġ: «ra-n-rjuġ ula nkki ġ-rbbi.» yini-daġ: «ha-nkki d-tarwa-yad n-rbbi lli-yyi-ifka.» 
					</seg>
					<seg id="b.HEB.2.14" type="verse">
						nkkʷni-ad igan tarwa, nṭṭaf ddat n-tfiyi d-idammn. mayan a-f-iwrri ula ntta iṭṭaf ddat zund nkkʷni, baš a-immt ihlk iblis lli-dar lquwwa l-lmut. 
					</seg>
					<seg id="b.HEB.2.15" type="verse">
						ifsi i-kullu willi zzraynin ussan-nsn ġ-iskraf n-tksaḍ l-lmut. 
					</seg>
					<seg id="b.HEB.2.16" type="verse">
						iban is-urd lmalayka a-f-iskr mayan walaynni «iskr-t f-mddn n-tasut n-ibrahim.» 
					</seg>
					<seg id="b.HEB.2.17" type="verse">
						mayad a-f-d-iqqan yasuɛ a-irwas i-aytmas zġ-kraygatt tasga, baš ad-asn-ig anmġur ihiyyan iḥnnu gisn iskr kullu maylli ḥtajjan, ibidd ġ-gratsn d-rbbi a-n-isrs tiġrsi lli-ra-issitti ddnub f-bnadm. 
					</seg>
					<seg id="b.HEB.2.18" type="verse">
						imma ġilad iẓḍar a-iɛawn kullu wanna tarmnt lh̬ʷšanat, ašku irfufn ula ntta ityaram f-a-iskr ma-yʷh̬šnn. 
					</seg>
				</div>
				<div id="b.HEB.3" type="chapter">
					<seg id="b.HEB.3.1" type="verse">
						way-aytma imẓlayn lli-mi-d-iġra rbbi ad-kšmn s-tamunt-ad, swingimad-d yasuɛ lli-d-ityazann a-ig anmġur ihiyyan l-liman lli-ġ-numẓ. 
					</seg>
					<seg id="b.HEB.3.2" type="verse">
						iskr kullu ma-gis-ira rbbi lli-t-iẓlin i-twuri-ad, ġmklli iskr musa kullu ma-gis-ira ġ-wammas n-ayt-tgmmi n-rbbi. 
					</seg>
					<seg id="b.HEB.3.3" type="verse">
						walaynni nssn is-isthlla yasuɛ luqr uggʷar n-musa. ašku abnnay, ar-ti-tuqqarn mddn uggʷar n-tgmmi lli-ibna. 
					</seg>
					<seg id="b.HEB.3.4" type="verse">
						kraygatt tigmmi ttyawbna f-ufus n-kra n-yan, imma rbbi iga abnnay n-kullu ma-illan. 
					</seg>
					<seg id="b.HEB.3.5" type="verse">
						musa issuwfa kullu ma-gis-ira rbbi, ig ah̬ddam ġ-wammas n-ayt-tgmmi n-rbbi, iml-asn ma-ra-yini rbbi ġ-maylli-d-iftan. 
					</seg>
					<seg id="b.HEB.3.6" type="verse">
						ula lmasiḥ issuwfa kullu ma-gis-ira rbbi, imma ntta iga yus n-tgmmi, tili-tgmmi kullutt ġ-ddu-ufus-ns. imma ayt-tgmmi-ns, nkkʷni a-tn-igan iġ-nzga nzɛm, namẓ-bdda ġ-rrja-yad darnnġ illan. 
					</seg>
					<seg id="b.HEB.3.7" type="verse">
						ġmklli-s-inna rruḥ lqudus: «ġassad iġ-tsfldm i-wawal-ns, 
					</seg>
					<seg id="b.HEB.3.8" type="verse">
						ad-ur-tssiqarm ih̬f-nnun zund imzwura-nnun lli-gigi-rggmnin ġ-uwssan lli-ġ-a-yyi-tarmn ġ-lh̬la. 
					</seg>
					<seg id="b.HEB.3.9" type="verse">
						kkuẓ id-mraw n-usggʷas a-yyi-tarmn, ar-tmnadn kullu mad-skarġ. 
					</seg>
					<seg id="b.HEB.3.10" type="verse">
						mayan a-f-ḥašaġ mddn-an iniġ fllasn ‹ar-bdda-jllun ih̬fawn-nsn. ur-jju-ssinn aġaras-inu.› 
					</seg>
					<seg id="b.HEB.3.11" type="verse">
						s-lġaḍab a-s-nniġ awal-ad izgan, ‹ntni ur-sar-rad-kšmn s-usunfu-nu.›» 
					</seg>
					<seg id="b.HEB.3.12" type="verse">
						way-aytma, rarat lɛaql a-ur-gigun-yili ma-mi-yʷh̬šn-uwl-ns yagʷi a-yamn irar tiġurdin-ns s-rbbi lli-iddrn. 
					</seg>
					<seg id="b.HEB.3.13" type="verse">
						walaynni zzɛamat i-ngratun kraygatt ass, maḥdd llan-uwssan, a-ur-gigun-yili ma-n-lddin ddnub ard iqar ih̬f-ns ijlu. 
					</seg>
					<seg id="b.HEB.3.14" type="verse">
						ašku rad-bdda-nqama ġ-tamunt l-lmasiḥ iġ-nzga ġmklli numn zġ-isizwar ar isiggʷra. 
					</seg>
					<seg id="b.HEB.3.15" type="verse">
						ġmklli inna: «ġassad iġ-tsfldm i-wawal-ns, ad-ur-tssiqarm ih̬f-nnun zund imzwura-nnun lli-gigi-rggmnin.» 
					</seg>
					<seg id="b.HEB.3.16" type="verse">
						walaynni manwi sfldnin i-wawal n-rbbi rgmn gis? a-tn-igan d-willi-d-issufġ musa zġ-tmazirt n-miṣr. 
					</seg>
					<seg id="b.HEB.3.17" type="verse">
						manwi iḥaša rbbi kkuẓ id-mraw n-usggʷas? a-tn-igan d-willi skrnin ddnub mmtn ilmma ġ-lh̬la. 
					</seg>
					<seg id="b.HEB.3.18" type="verse">
						manwi mi inna rbbi s-wawal izgan ur-sar-rad-kšmn s-usunfu-ns? a-tn-igan d-willi ffuġnin zġ-wawal-ns. 
					</seg>
					<seg id="b.HEB.3.19" type="verse">
						ġayan ad-aġ-imlan izd f-ssibt n-mad-agʷin ad-amnn a-f-ur-ẓḍarn ad-d-kšmn s-usunfu n-rbbi. 
					</seg>
				</div>
				<div id="b.HEB.4" type="chapter">
					<seg id="b.HEB.4.1" type="verse">
						isawl rbbi s-wawal izgan, yini is-ra-ifk asunfu i-mddn-ns. imma ġilad, illa fllannġ a-nrar lɛaql a-ur-ginnġ-yili ma-ur-ra-yiẓḍar a-srs-ikšm. 
					</seg>
					<seg id="b.HEB.4.2" type="verse">
						ašku lh̬bar n-usunfu-ad lli-mi-nsfld, sfldn-as-yad imzwura-nnġ walaynni ur-uminn awal lli-mi-sfldn. mayan a-f-ur-zgis-umẓn kra l-lfaytt. 
					</seg>
					<seg id="b.HEB.4.3" type="verse">
						imma nkkʷni lli-t-yumnn, nkšm ġilad s-usunfu lli-f-asn-inna: «s-lġaḍab a-s-nniġ awal-ad izgan ‹ntni ur-sar-rad-kšmn s-usunfu-nu.›» iqṣad rbbi asunfu-ad zġ-lliġ ih̬lq ddunit. 
					</seg>
					<seg id="b.HEB.4.4" type="verse">
						ityara ġ-yan-ugzzum ġ-warra-ns: «wis ssa-uwssan a-isunfa rbbi zġ-kullu ma-iskr.» 
					</seg>
					<seg id="b.HEB.4.5" type="verse">
						walaynni ityara-daġ: «ntni ur-sar-rad-kšmn s-usunfu-nu.» 
					</seg>
					<seg id="b.HEB.4.6" type="verse">
						hati ur-kšimn ġwilli iruḥ lh̬bar ġ-uwssan-an ašku ur-srs-skirn. walaynni sul llan wiyyaḍ rad-kšmn. 
					</seg>
					<seg id="b.HEB.4.7" type="verse">
						mayad a-f-iskr rbbi ass yaḍni lli-mi-inna ‹ġassad›, ašku tiġurdin n-isggʷasn ggutnin isawl-daġ f-imi n-dawd yini iwaliwn-lli: «ġassad iġ-tsfldm i-wawal-ns, ad-ur-tssiqarm ih̬f-nnun.» 
					</seg>
					<seg id="b.HEB.4.8" type="verse">
						mrad is-tn-išškšm yašuɛ s-usunfu, ur-ra-isawl rbbi tigira f-yan-wass yaḍni. 
					</seg>
					<seg id="b.HEB.4.9" type="verse">
						imma ġilad ra-sul-ifk rbbi asunfu ikmmln i-mddn-ns, ġmklli isunfa ntta ġ-wis ssa-uwssan. 
					</seg>
					<seg id="b.HEB.4.10" type="verse">
						ašku wanna ikšmn s-usunfu n-rbbi, nttan a-isunfan zġ-kullu ma-iskr ġmklli isunfa rbbi. 
					</seg>
					<seg id="b.HEB.4.11" type="verse">
						imma ġilad illa fllannġ a-bahra-nttiri a-nkšm s-usunfu-ad, a-ur-iḍr yan ginnġ ġmklli ḍrn ntni, ffuġn zġ-wawal n-rbbi. 
					</seg>
					<seg id="b.HEB.4.12" type="verse">
						hay-awal n-rbbi iddr itjhhd, imsad uggʷar n-taẓẓit lli-imsadn zġ-snat-tsgiw, ar-itbbi ġ-ugʷns n-bnadm ard ibḍu nnfst zġ-rruḥ, ibḍu adif zġ-ttmi n-ih̬san, ar-issbayyan nniyt n-uwl ula ma-iqṣad. 
					</seg>
					<seg id="b.HEB.4.13" type="verse">
						ur-irgs yat f-rbbi ġ-kullu ma-ih̬lq. hati ibayyn kullu ġ-iẓri n-walli mi-d-iqqan a-nrar lḥsab. 
					</seg>
					<seg id="b.HEB.4.14" type="verse">
						illa fllannġ a-nzga ġ-liman-ad ġ-numẓ, ašku illa-yaġ yan-unmġur ihiyyan lli-ikšmn s-ignna, a-t-igan d-yasuɛ yus n-rbbi. 
					</seg>
					<seg id="b.HEB.4.15" type="verse">
						illa-yaġ yan-unmġur ihiyyan lli-iẓḍarn a-iḥnnu f-ḍḍɛf-nnġ, ašku ityaram ula ntta zġ-kraygatt tasga zund nkkʷni, walaynni ur-jju-iskir kra n-ddnb. 
					</seg>
					<seg id="b.HEB.4.16" type="verse">
						f-mayad a-f-rad-iniġ: a-nzɛm ġilad a-n-nakmur s-lɛrš n-rbbi iḥnnan, ad-aġ-irḥm iḥnnu fllannġ iɛawn-aġ ġ-tasaɛt lli-ġ-nḥtajja. 
					</seg>
				</div>
				<div id="b.HEB.5" type="chapter">
					<seg id="b.HEB.5.1" type="verse">
						kullu wanna igan anmġur ihiyyan, ityawstay zġ-gr mddn yaḍni, ityawẓlay a-ibidd ġ-gratsn d-rbbi ar-n-issakmur tiġrsiw d-twafkiw i-rbbi ma-s-a-n-fllasn-issitti ddnub-nsn. 
					</seg>
					<seg id="b.HEB.5.2" type="verse">
						iẓḍar-unmġur a-itrh̬u d-willi ur-ssinnin aġaras d-willi zgis jlanin, ašku iga bnadm ula nttan iḍɛf. 
					</seg>
					<seg id="b.HEB.5.3" type="verse">
						mayan a-f-t-id-iqqan a-n-issakmur i-rbbi tiġrsiw f-ddnub-ns ntta, ġmklli-tnt-in-issakmur f-ddnub n-wiyyaḍ. 
					</seg>
					<seg id="b.HEB.5.4" type="verse">
						ur-illi ma-iẓlin ih̬f-ns i-twuri-an ihiyyan, walaynni rbbi a-iẓlayn wanna ira, ġmklli iẓli anmġur harun. 
					</seg>
					<seg id="b.HEB.5.5" type="verse">
						ula lmasiḥ ur-issmqqur ih̬f-ns a-inawl tawuri n-unmġur ihiyyan, walaynni rbbi a-t-srs-iẓlin yini-as: «kiyi tgit iwi. babak ad-giġ ġassad.» 
					</seg>
					<seg id="b.HEB.5.6" type="verse">
						yini-as-daġ ġ-ugzzum yaḍni: «ra-tgt anmġur idumn zund malkiṣadq.» 
					</seg>
					<seg id="b.HEB.5.7" type="verse">
						ġ-uwssan lli-ġ-iṭṭaf yasuɛ ddat n-bnadm, ar-itẓalla ar-itḍalab s-tġuyya d-imṭṭawn i-walli iẓḍarn a-t-issanf i-lmut. isfld-as rbbi ašku ifka ih̬f-ns a-iskr ma-t-irḍan. 
					</seg>
					<seg id="b.HEB.5.8" type="verse">
						imma ntta, wah̬h̬a iga yus n-rbbi, s-tmmara a-s-a-itlmad a-iskar s-wawal n-rbbi. 
					</seg>
					<seg id="b.HEB.5.9" type="verse">
						walaynni lliġ ikmml kullu ma-fllas-illan, ijjnjm ġwilli skarnin s-wawal-ns s-ujnjm idumn, 
					</seg>
					<seg id="b.HEB.5.10" type="verse">
						ig-t rbbi d-unmġur ihiyyan zund malkiṣadq. 
					</seg>
					<seg id="b.HEB.5.11" type="verse">
						iggut dari mad-awn-ttiniġ f-mayad, walaynni ra-išqu a-ti-tfhmm, ašku wrrin ẓẓayn imzgan-nnun. 
					</seg>
					<seg id="b.HEB.5.12" type="verse">
						han illa f-kullu winna zzrinin unšk-ad l-luqt lli-tzzrim kunni, ad-iẓḍarn ad-sslmadn wiyyaḍ. imma kunni, hati sul tḥtajjam mad-awn-isslmadn tinbaḍin timzwura n-uġaras n-rbbi. ha-kunni sul-kʷn-ih̬ṣṣa-ukkʷfay, ur-ta-tẓḍarm i-umššu. 
					</seg>
					<seg id="b.HEB.5.13" type="verse">
						ašku wanna ur-issan ġir akkʷfay ur-ta-issin mamnk a-s-ra-irḍu rbbi, ašku sul imẓẓi. 
					</seg>
					<seg id="b.HEB.5.14" type="verse">
						imma amššu iga win imqqurn lli-myarnin ad-swingimn ar-aṭṭun ma-išwan zġ-ma-yʷh̬šnn. 
					</seg>
				</div>
				<div id="b.HEB.6" type="chapter">
					<seg id="b.HEB.6.1" type="verse">
						imma ġilad, a-nzri zġ-tġawsiwin-an timzwura n-ulmmud f-lmasiḥ, nzayd s-ma-igan win imqqurn. a-ur-daġ-nttiri a-nzzugz llsas lli-yad-nzzugz ġayd izrin f-mamnk a-s-ra-d-nwrri zġ-iskkirn h̬wanin n-bnadm namn s-ma-iskr rbbi. 
					</seg>
					<seg id="b.HEB.6.2" type="verse">
						a-ur-daġ-nsawal ġir f-isiridn nġd asrus n-ifassn nġd tankra n-willi mmutnin nġd lḥukm l-lih̬rt. 
					</seg>
					<seg id="b.HEB.6.3" type="verse">
						ra-nzri zġ-tġawsiwin-an, nzayd s-kra yaḍni iġ-ira rbbi. 
					</seg>
					<seg id="b.HEB.6.4" type="verse">
						imma ġwilli ẓranin tifawt, mḍin lbaraka n-ignna, kšmn s-tamunt n-rruḥ lqudus, 
					</seg>
					<seg id="b.HEB.6.5" type="verse">
						frḥn s-wawal n-rbbi ula lquwwat n-uzmz lli-ra-d-yašk, 
					</seg>
					<seg id="b.HEB.6.6" type="verse">
						iġ-rurn ntni tiġurdin-nsn s-rbbi tigira n-kullu mayan, ur-sar-rad-iẓḍarn a-d-daġ-wrrin s-uġaras. ašku mlan i-kullu mddn is-ḥgrn yus n-rbbi, agʷln-t f-uggjdi tis snat-twal. 
					</seg>
					<seg id="b.HEB.6.7" type="verse">
						ašku akal nna-issan anẓar lli-d-fllas-iṭṭarn, ar-yakka ṣṣabt išwan i-willi-t-krznin, ra-gis-tili lbaraka n-rbbi. 
					</seg>
					<seg id="b.HEB.6.8" type="verse">
						imma akal nna-ur-issmġayn abla azggʷar d-tskra, ur-infɛa s-yat. takmur-d srs nnɛlt, d-ujddar a-s-rad-as-tggʷru. 
					</seg>
					<seg id="b.HEB.6.9" type="verse">
						way-aytma ɛzzanin, wah̬h̬a srun nsawl ġmkad, nssn is-gigun-illa ma-yufn ġayan, ašku tgam wid ijjnjm rbbi. 
					</seg>
					<seg id="b.HEB.6.10" type="verse">
						nttan, s-lḥqq a-s-a-itḥkam. ur-ra-ittu tawuri lli-tskrm ula ittu mamnk a-tusim ism-ns s-lfrḥ tɛawanm imẓlayn-ns, ar-tn-sul-ttɛawanm. 
					</seg>
					<seg id="b.HEB.6.11" type="verse">
						imma ġilad nra kud yan gigun a-itzayad ġmkan s-zzɛamt ar isiggʷra, baš a-tkšmm kullukn s-lbaraka lli-n-ntrju. 
					</seg>
					<seg id="b.HEB.6.12" type="verse">
						a-ur-ttrmaym tflm ma-kʷn-d-iqqann, walaynni skarat zund kullu willi umnnin ṣbrn aylliġ kšmn s-tmih̬ar lli-f-asn-inna rbbi. 
					</seg>
					<seg id="b.HEB.6.13" type="verse">
						lliġ isawl rbbi s-ibrahim f-ma-rad-as-ifk, yini-as-t s-ism-ns, ašku ur-illi kra n-ism yugʷrn ism n-rbbi. 
					</seg>
					<seg id="b.HEB.6.14" type="verse">
						yini-as: «ra-k-barkġ fkġ-ak tarwa ggutnin.» 
					</seg>
					<seg id="b.HEB.6.15" type="verse">
						iql ibrahim iṣbr aylliġ-as-ityawfka maylli-s-as-inna rbbi. 
					</seg>
					<seg id="b.HEB.6.16" type="verse">
						hati s-ism n-ma-tn-yugʷrn a-s-aqran mddn, baš ad-zzgan iwaliwn-nsn, a-ur-sul-gisn-tškkun wiyyaḍ. 
					</seg>
					<seg id="b.HEB.6.17" type="verse">
						ġmkan a-iskr rbbi, yiri a-issml i-willi ra-iwrt timih̬ar-ns is-ur-ra-iwrri ġ-wawal lli-s-asn-inna. mayan a-f-izuyd ism-ns i-wawal-ns. 
					</seg>
					<seg id="b.HEB.6.18" type="verse">
						ašku sin-ad, ur-illi ma-iẓḍarn a-tn-igllb ula iẓḍar rbbi a-fllasn-isskarks. ġmkan a-iskr f-ssibt-nnġ nkkʷni lli-gis-izawgn, baš a-bahra-nzɛm namẓ s-uggʷar ġ-rrja lli-aġ-ifka. 
					</seg>
					<seg id="b.HEB.6.19" type="verse">
						rrja iṣḥan izgan ayad, ssrṣan gis-uwlawn-nnġ ard-aġ-išškšm zġ-lh̬amiya s-tḥanut ityawqdasn, 
					</seg>
					<seg id="b.HEB.6.20" type="verse">
						s-illis ikšm yasuɛ lli-aġ-izwarn a-bdda-ig anmġur ihiyyan f-ssibt-nnġ ġ-lgddam n-rbbi ġmklli iga malkiṣadq. 
					</seg>
				</div>
				<div id="b.HEB.7" type="chapter">
					<seg id="b.HEB.7.1" type="verse">
						malkiṣadq ikka-ttin iga agllid n-tmdint n-salim, ig anmġur ibiddn ġ-gr mddn d-rbbi amattuy. nttan a-n-imnaggarn ibrahim ibark-t lliġ-d-iwrri ibrahim zġ-imiġ lli-ġ-inra igldan yaḍni. 
					</seg>
					<seg id="b.HEB.7.2" type="verse">
						ifk-as ibrahim tis mrawt zġ-kullu ma-d-ikkis i-igldan-lli. malkiṣadq, tga lmɛna n-ism-ns ‹agllid lli-irḍan rbbi›. ig ntta agllid n-salim, tga lmɛna-ns ‹agllid n-sslamt›. 
					</seg>
					<seg id="b.HEB.7.3" type="verse">
						ur-ityara yat f-babas nġd innas nġd imzwura-ns, ula ityara yat f-tlalit-ns nġd lmut-ns, walaynni irwas i-yus n-rbbi ašku iga-bdda anmġur ibiddn ġ-gr mddn d-rbbi. 
					</seg>
					<seg id="b.HEB.7.4" type="verse">
						ẓrat mnšk a-s-imqqur malkiṣadq, ašku nttan a-mi-ifka babatnnġ ibrahim tis mrawt zġ-kullu ma-d-ikkis i-igldan. 
					</seg>
					<seg id="b.HEB.7.5" type="verse">
						nssn izd ayt-lawi a-ityawẓlayn ġ-ššrɛ n-musa f-ad-skarn tawuri n-tgmmi n-rbbi, ar-asn-akkan mddn tis mrawt zġ-kullu ma-darsn-illan, wah̬h̬a gan ntni aytmatsn zġ-tasut n-ibrahim. 
					</seg>
					<seg id="b.HEB.7.6" type="verse">
						imma malkiṣadq, wah̬h̬a ur-igi zġ-ayt-lawi, yumẓ zġ-ibrahim tis mrawt, ifk ilmma lbaraka-ns i-ibrahim lli-isti rbbi a-iwrt kullu ma-f-as-inna. 
					</seg>
					<seg id="b.HEB.7.7" type="verse">
						iban is-yugʷr malkiṣadq ibrahim, ašku ġwalli imqqurn a-yakkan lbaraka i-walli ikkan ddawas. 
					</seg>
					<seg id="b.HEB.7.8" type="verse">
						imma ayt-lawi lli-tamẓnin tis mrawt ġilad, ntni bnadm kad-gan ar-tmtatn. walaynni ġwalli mi ifka ibrahim tis mrawt, ityara fllas is-iddr. 
					</seg>
					<seg id="b.HEB.7.9" type="verse">
						ayt-lawi lli-tamẓnin tis mrawt, nẓḍar a-fllasn-nini izd ntni a-ifkan tis mrawt i-malkiṣadq f-ufus n-babatsn ibrahim. 
					</seg>
					<seg id="b.HEB.7.10" type="verse">
						ašku sul-n-illa lawi ġ-ugʷns n-ddat n-ibrahim, ur-ta-jju-d-ilul, a-imnaggar d-malkiṣadq. 
					</seg>
					<seg id="b.HEB.7.11" type="verse">
						rbbi iskr inmġurn zġ-ayt-lawi baš ad-zzgan ššrɛ. gan ntni zġ-tasut n-unmġur harun. walaynni mrad is-ẓḍarn ad-šškšmn mddn s-kullu-ma-iqṣad rbbi, ur-rad-ḥtajjan mddn ad-asn-d-yašk yan-unmġur yaḍni igan zund malkiṣadq. 
					</seg>
					<seg id="b.HEB.7.12" type="verse">
						walaynni lliġ ibddl rbbi inmġurn-an s-unmġur-ad yaḍni, iqqan-d a-ityawbddal ššrɛ ula ntta. 
					</seg>
					<seg id="b.HEB.7.13" type="verse">
						ur-igi-unmġur-ad zġ-tqbilt n-lawi, walaynni iga zġ-yat-tqbilt yaḍni lli-zġ-ur-jju-ih̬dim kra n-yan ġ-twuri n-uẓru n-tġrsi. 
					</seg>
					<seg id="b.HEB.7.14" type="verse">
						imma siditnnġ, nssn is-iga zġ-tqbilt n-yahuda. ur-jju-iskir musa kra n-inmġurn zġ-tqbilt-an. 
					</seg>
					<seg id="b.HEB.7.15" type="verse">
						imla-yaġ mayan is-iga siditnnġ yan-unmġur zund malkiṣadq, urd zund ayt-lawi. 
					</seg>
					<seg id="b.HEB.7.16" type="verse">
						iwrri iga anmġur s-tḥkimt n-tudrt idumn, urd s-lwrt n-tasutin n-bnadm. 
					</seg>
					<seg id="b.HEB.7.17" type="verse">
						ġmklli ityaran: «ra-tgt anmġur idumn zund malkiṣadq.» 
					</seg>
					<seg id="b.HEB.7.18" type="verse">
						ur-sul-a-itgga rbbi ayt-lawi d-inmġurn-ns, ašku ur-ẓḍarn ad-biddn ġ-gras d-mddn ġmklli ira. 
					</seg>
					<seg id="b.HEB.7.19" type="verse">
						han ššrɛ n-musa ur-ikmmil yat, walaynni rbbi ifka-yaġ ġilad yan-rrja iṣḥan lli-yufn mayan, ar-n-srs-ntakmur i-rbbi. 
					</seg>
					<seg id="b.HEB.7.20" type="verse">
						lliġ isawl rbbi f-rrja-yad, izzga awal-ns s-ism-ns. inmġurn yaḍni, ur-izzga rbbi aẓlay-nsn s-ism-ns, 
					</seg>
					<seg id="b.HEB.7.21" type="verse">
						walaynni s-ism-ns a-s-izzga aẓlay n-yasuɛ. ġmklli ityaran: «s-ism-ns a-s-d-isawl sidi rbbi, ur-ra-iwrri ġ-wawal-ns, yini-as ‹ra-tgt anmġur idumn.›» 
					</seg>
					<seg id="b.HEB.7.22" type="verse">
						ġmkan a-s-iwrri yasuɛ iga ḍḍamn n-yal-lɛhd lli-bahra-yufn lɛhd-an yaḍni. 
					</seg>
					<seg id="b.HEB.7.23" type="verse">
						wrrin ggutn inmġurn n-ššrɛ bahra, ašku ar-tmtatn ar-d-faln tawuri-nsn i-mad-asn-iggʷran. 
					</seg>
					<seg id="b.HEB.7.24" type="verse">
						imma yasuɛ iga wad ur-sar-itmmin, ig anmġur idumn. 
					</seg>
					<seg id="b.HEB.7.25" type="verse">
						mayad a-f-iẓḍar a-ijjnjm kullu winna-n-issruḥ i-rbbi ġilad ula kullu mayd-d-iftan, ašku iddr-bdda a-itḍalab rbbi fllasn. 
					</seg>
					<seg id="b.HEB.7.26" type="verse">
						wan anmġur-ad a-nḥtajja, iɛmmr s-ufulki n-rbbi, iġus-uwl-ns, ur-gis-illi kra l-lɛib, ityawẓlay zġ-kullu ma-iskarn ddnub, ityalal s-iggi n-ignwan. 
					</seg>
					<seg id="b.HEB.7.27" type="verse">
						ur-igi zund inmġurn n-ššrɛ, ašku ur-t-ih̬ṣṣa a-n-issakmur tiġrsiw i-rbbi ass f-wass f-ddnub-ns ntta ula f-ddnub n-mddn yaḍni. ašku yasuɛ, yat-tġrsi a-n-issakmur yat-twal f-ddnub-nnġ kullwaġ lliġ ifka ih̬f-ns immt. 
					</seg>
					<seg id="b.HEB.7.28" type="verse">
						ḍɛfn inmġurn n-ššrɛ ašku bnadm kad-gan. imma yus n-rbbi, ityawẓlay s-ism-ns tigira n-ššrɛ, ikmml srs rbbi kullu ma-srs-iqṣad. 
					</seg>
				</div>
				<div id="b.HEB.8" type="chapter">
					<seg id="b.HEB.8.1" type="verse">
						kullu mayad imla-yaġ is-darnnġ anmġur ihiyyan lli-nḥtajja, iskiws f-ufasi l-lɛrš n-rbbi l-lmjd ġ-ignna. 
					</seg>
					<seg id="b.HEB.8.2" type="verse">
						ar-iskar tawuri n-tḥanut tamẓlayt ġ-uh̬iyyam iṣḥan lli-ibna sidi rbbi, urd ġ-ġwalli ittbnan s-ifassn n-bnadm. 
					</seg>
					<seg id="b.HEB.8.3" type="verse">
						anmġur nna-illan, hati ityawẓlay f-a-n-issakmur tiwafkiw d-tġrsiw i-rbbi. mayan a-f-d-iqqan yasuɛ ula ntta a-n-issakmur kra. 
					</seg>
					<seg id="b.HEB.8.4" type="verse">
						mrad is-ra-iqama yasuɛ ġ-ddunit-ad ur-ra-iskar tawuri n-tgmmi n-rbbi ġ-ddunit-ad, ašku llan gis ġwilli-n-ssakmurnin tiwafkiw s-mklli-f-yuṣṣa ššrɛ. 
					</seg>
					<seg id="b.HEB.8.5" type="verse">
						taḥanut tamẓlayt lli-ġ-a-skarn tawuri-nsn ur-tgi abla zund yat-tmatart ula yan-umalu n-ma-illan ġ-ignna. mayan a-f-yuṣṣa rbbi musa lliġ iskr f-a-ibnu ah̬iyyam, yini-as: «rar lɛaql a-tskrt kullu zund maylli-ak-mliġ f-iggi n-udrar.» 
					</seg>
					<seg id="b.HEB.8.6" type="verse">
						imma tawuri n-yasuɛ tugʷr tin inmġurn-an yaḍni, ġmklli yugʷr lɛhd lli-d-yiwi yasuɛ lɛhd-nsn, ašku lbarakat lli-d-srs-ifka rbbi ugʷrnt tin lɛhd-an aqdim. 
					</seg>
					<seg id="b.HEB.8.7" type="verse">
						lɛhd aqdim, mrad is-ikmml kullu ma-iqṣad rbbi, ikun ur-ra-iskr yal-lɛhd l-ljdid. 
					</seg>
					<seg id="b.HEB.8.8" type="verse">
						walaynni sidi rbbi iẓra mddn-ns ur-ssuwfin kullu ma-gisn-ira. yini ilmma: «rad-d-aškin-uwssan lli-ġ-rad-skrġ yal-lɛhd l-ljdid d-mddn-inu n-ayt-yaɛqub d-ayt-yudaya. 
					</seg>
					<seg id="b.HEB.8.9" type="verse">
						ur-ra-ig zund lɛhd lli-skrġ d-imzwura-nsn lliġ-asn-umẓġ afus ssufġġ-tn-d zġ-miṣr. ašku ntni ur-sul-qaman f-lɛhd-an. f-mayan a-f-wrriġ flġ-tn. 
					</seg>
					<seg id="b.HEB.8.10" type="verse">
						walaynni ġmkad a-ra-ig lɛhd lli-rad-skrġ d-mddn-inu ġ-uwssan-an. ra-n-gġ tinbaḍin-inu ġ-ih̬fawn-nsn, araġ-tnt f-uwlawn-nsn. rad-gġ rbbi-nsn, gn ntni mddn-inu. 
					</seg>
					<seg id="b.HEB.8.11" type="verse">
						ur-ra-yini yan i-gu-tmazirt-ns ula i-gu-tgmmi-ns ‹ih̬ṣṣa-k a-tissant sidi rbbi,› ašku ra-yyi-issann kullutn, zġ-imẓẓiyn ar imqqurn. 
					</seg>
					<seg id="b.HEB.8.12" type="verse">
						ra-fllasn-ssittiġ ddnub-nsn, ur-sar-rad-d-swangmġ lh̬ʷšanat lli-skrn.» 
					</seg>
					<seg id="b.HEB.8.13" type="verse">
						imma lɛhd-ad, lliġ-t-iga rbbi d-ljdid, iban-umzwaru is-iga aqdim. aynna igan aqdim, hati imda. ġir imikk ra-t-laḥ. 
					</seg>
				</div>
				<div id="b.HEB.9" type="chapter">
					<seg id="b.HEB.9.1" type="verse">
						lɛhd amzwaru, llant gis luṣiyat f-mamnk a-s-ra-tɛbadn mddn, ula mamnk a-s-rad-skrn yan-udġar ityawẓlayn i-rbbi ġ-ddunit-ad. 
					</seg>
					<seg id="b.HEB.9.2" type="verse">
						ssġlin ġmkan yan-uh̬iyyam, tili gis yat-tḥanut, ar-as-ttinin ‹taḥanut tamẓlayt›, lli-ġ-tlla lḥska ula ṭṭbla lli-f-a-srasn aġrum ġ-lgddam n-rbbi. 
					</seg>
					<seg id="b.HEB.9.3" type="verse">
						ġ-ugʷns n-tḥanut-an, ġ-tġurdin n-tis snat lh̬wami, aġ-n-tlla yat-tḥanut yaḍni, ar-as-ttinin ‹taḥanut ityawqdasn›. 
					</seg>
					<seg id="b.HEB.9.4" type="verse">
						tlla gis ṭṭbla n-uwrġ lli-f-a-tbh̬h̬arn, ula ṣṣnduq l-lɛhd lli-idln s-uwrġ zġ-kraygatt tasga. ġ-ṣṣnduq-an a-ġ-tlla yat taṭṭast n-uwrġ tusi aġrum n-‹manna›, ula aɛmud n-harun lli-imġin, ula tilwaḥ n-uẓru lli-f-tyarant luṣiyat l-lɛhd. 
					</seg>
					<seg id="b.HEB.9.5" type="verse">
						llan sin ‹karubim› f-uflla n-ṣṣnduq, ar-ssbayyann lmjd n-rbbi. dln ntni s-ifrawn-nsn illi-zġ-a-tittin ddnub n-mddn. imma tiġawsiwin-an, ur-rad-bahra-nsawl ġilad f-mamnk ad-gant. 
					</seg>
					<seg id="b.HEB.9.6" type="verse">
						walaynni lliġ kullu ngaddant-tġawsiwin-an, ar-kššmn inmġurn s-tḥanut tamzwarut ad-skarn tawuri-nsn. 
					</seg>
					<seg id="b.HEB.9.7" type="verse">
						imma taḥanut tis snat, ur-a-srs-ikššm yan. ġir anmġur ihiyyan a-srs-ikššmn yat-twal ġ-kraygatt asggʷas, ar-dids-itawi idammn, ar-tn-in-issakmur i-rbbi f-ssibt n-ddnub-ns ula ddnub lli-skrn mddn-ns bla ssnn is-tn-skrn. 
					</seg>
					<seg id="b.HEB.9.8" type="verse">
						ġmkad a-s-aġ-imla rruḥ lqudus is-ur-ta-yujad-uġaras lli-itawin s-tḥanut ityawqdasn, maḥdd sul tqama-tḥanut tamzwarut n-uh̬iyyam. 
					</seg>
					<seg id="b.HEB.9.9" type="verse">
						lmɛna-yad tmla-yaġ mamnk ad-gan ayt-yudaya sul s-ġassad. ar-n-ssakmurn tiwafkiw d-tġrsiw lli-ur-ẓḍarnin ad-ssġusnt ulawn n-willi-srsnti-tɛbadnin. 
					</seg>
					<seg id="b.HEB.9.10" type="verse">
						ašku ur-gint ġir tin-umššu d-tissi d-isiridn. tiġawsiwin-an, ġir tin ddat ad-gant. ur-rad-qamant ġir ar akud nna-ibddl rbbi kullu mayan s-kra igan ljdid. 
					</seg>
					<seg id="b.HEB.9.11" type="verse">
						imma lmasiḥ yuška-d a-ig anmġur ihiyyan l-lbarakat lli-aġ-illan ġilad. ah̬iyyam lli-ġ-iskr tawuri-ns yuf ġwalli-sttin-ikkan, yagʷr-t bahra. urd ġ-ddunit-ad a-ġ-illa, ula ityawskar s-ifassn n-bnadm. 
					</seg>
					<seg id="b.HEB.9.12" type="verse">
						ġir yat-twal a-srs-ikšm ntta, urd s-idammn n-waġaḍn ula win imugayn walaynni s-idammn n-ddat-ns. ġmkad a-s-aġ-ifra zġ-ddnub-nnġ s-ujnjm idumn. 
					</seg>
					<seg id="b.HEB.9.13" type="verse">
						nssn wanna iskrn kra iḥrmn, ar-ti-truššn inmġurn n-ayt-yudaya s-idammn n-waġaḍn nġd win imugayn nġd s-iġd n-tgizt ityawjdarn, baš a-tġus ddat-nsn zġ-lḥram. 
					</seg>
					<seg id="b.HEB.9.14" type="verse">
						walaynni uggʷar n-ġmkan a-rad-aġ-issġus lmasiḥ s-idammn-ns. ašku isrs-n ih̬f-ns lli-kullu-iṣfan ġ-lgddam n-rbbi s-tḥkimt n-rruḥ lli-idumn. issġus ulawn-nnġ zġ-iskkirn mmutnin baš a-nwrri ng ih̬ddamn n-rbbi lli-iddrn. 
					</seg>
					<seg id="b.HEB.9.15" type="verse">
						ġmkan a-iskr lmasiḥ yal-lɛhd l-ljdid ġ-gr rbbi d-bnadm, išškšm srs ġwilli mi-d-iġra rbbi s-lwrt idumn lli-f-asn-inna rad-asn-yili. immut lmasiḥ baš a-ifru mddn zġ-ddnub lli-skrn lliġ sul llan ġ-lɛhd amzwaru. 
					</seg>
					<seg id="b.HEB.9.16" type="verse">
						nssn luṣit nna-illan f-lwrt is-ur-ẓḍarn ad-srs-skrn mddn ard issann is-immut ġwalli yuṣṣan f-lwrt. 
					</seg>
					<seg id="b.HEB.9.17" type="verse">
						ašku luṣit ur-tgi yat maḥdd sul iddr bab l-luṣit. ur-ra-srs-skrn mddn ard immt. 
					</seg>
					<seg id="b.HEB.9.18" type="verse">
						mayan a-f-d-iqqan ula lɛhd n-rbbi amzwaru a-izga s-idammn l-lmut. 
					</seg>
					<seg id="b.HEB.9.19" type="verse">
						lliġ ikmml musa iwaliwn-ns lli-s-yuṣṣa kullu mddn-ns f-luṣiyat n-ššrɛ, yawi idammn n-imugayn ula win-waġaḍn izayd-asn aman, yasi tiṣṭṭwin n-uzukkʷni yass-tnt s-taḍut iẓggʷaġn, irušš srsn arra n-ššrɛ ula mddn kullutn 
					</seg>
					<seg id="b.HEB.9.20" type="verse">
						yini-asn: «idammn-ad a-izzgan lɛhd lli-f-kʷn-yuṣṣa rbbi a-srs-tskarm.» 
					</seg>
					<seg id="b.HEB.9.21" type="verse">
						izayd ar-itrušš ah̬iyyam s-idammn ula kullu irukutn lli-s-a-gis-tɛbadn mddn. 
					</seg>
					<seg id="b.HEB.9.22" type="verse">
						ġmkan a-iga ššrɛ, iqqan-d kraygatt kra-illan a-itġus s-urušš n-idammn. idrus ma-ur-itġusn ġmkan. iġ-ur-ffin idammn, ur-ra-tittin ddnub. 
					</seg>
					<seg id="b.HEB.9.23" type="verse">
						ġmkan a-s-d-iqqan a-tġusnt-tġawsiwin-an, wah̬h̬a ur-gint ġir amalu irwasn ma-illan ġ-ignna. walaynni iqqan-d tiġawsiwin n-ignna ad-ġusnt s-kra n-tġrsi yufn h̬tin. 
					</seg>
					<seg id="b.HEB.9.24" type="verse">
						ašku lmasiḥ ur-ikšim s-tḥanut tamẓlayt lli-ityawskarn s-ifassn n-bnadm, tg ġir amalu n-talli illan ġ-ignna. walaynni s-ignna a-s-ikšm ntta, yili gis ġilad, ibidd f-ssibt-nnġ ġ-lgddam n-rbbi. 
					</seg>
					<seg id="b.HEB.9.25" type="verse">
						nssn is-a-ikššm-unmġur ihiyyan n-ayt-yudaya kraygatt asggʷas s-tḥanut ityawqdasn, ar-dids-itawi idammn lli-ur-ginin wins. imma lmasiḥ, urd kigan d-twaliw a-ikšm s-ignna a-n-isrs ih̬f-ns. 
					</seg>
					<seg id="b.HEB.9.26" type="verse">
						ašku ur-t-id-iqqan a-immt kigan d-twaliw zġ-lliġ ttyawh̬laq ddunit. walaynni yat-twal a-d-yuška ġ-isiggʷra n-ddunit, baš a-immt issitti ddnub f-bnadm. 
					</seg>
					<seg id="b.HEB.9.27" type="verse">
						iqqan-d kullu mddn ad-mmtn yat-twal, lkmn ilmma lḥukm. 
					</seg>
					<seg id="b.HEB.9.28" type="verse">
						ġmkan a-s-ifka lmasiḥ ula ntta ih̬f-ns yat-twal baš a-yasi ddnub n-mddn ggutnin. ra-d-iwrri tis snat-twal, urd baš a-yasi ddnub walaynni baš a-ijjnjm kullu winna srs tqlnin rjun-in gis. 
					</seg>
				</div>
				<div id="b.HEB.10" type="chapter">
					<seg id="b.HEB.10.1" type="verse">
						imma ššrɛ n-ayt-yudaya iga ġir zund amalu l-lbarakat lli-ra-yili. ur-iẓḍar a-d-issbayyn lbarakat-an ġmklli gant. ašku ššrɛ ur-iẓḍar a-issġus s-usġus ikmmln ġwilli-n-bdda-ssakmurnin tiġrsiw i-rbbi asggʷas ar asggʷas. 
					</seg>
					<seg id="b.HEB.10.2" type="verse">
						mrad is-wrrin ġusn ġwilli tɛbadnin ġmkan, ikun ur-sul-a-ssḥssan is-a-gisn-tqaman ddnub ula-da-ttirin a-tzayadn ar-n-ssakmurn tiġrsiw yaḍni. 
					</seg>
					<seg id="b.HEB.10.3" type="verse">
						walaynni tiġrsiw-an, ntnti a-tn-d-itraran ad-swingimn ġ-ddnub-nsn asggʷas ar asggʷas, 
					</seg>
					<seg id="b.HEB.10.4" type="verse">
						ašku ur-ẓḍarn idammn n-imugayn d-waġaḍn ad-ssittin ddnub. 
					</seg>
					<seg id="b.HEB.10.5" type="verse">
						mayan a-f-inna lmasiḥ ġakud lliġ ra-d-yašk s-ddunit: «tiġrsiw d-twafkiw, ur-a-tnti-ttirit walaynni tqṣadt gigi yat-ddat. 
					</seg>
					<seg id="b.HEB.10.6" type="verse">
						lbhaym tyawjdarnin ula atig n-ddnub, ur-a-srsn-ttrḍut, 
					</seg>
					<seg id="b.HEB.10.7" type="verse">
						walaynni nniġ-ak ‹ha-yyi uškiġ-d ad-skrġ ma-trit a-rbbi, ġmklli flla ityaran ġ-warra-nnk.›» 
					</seg>
					<seg id="b.HEB.10.8" type="verse">
						ġmkan a-s-imla rbbi is-ur-a-ittiri tiġrsiw ula tiwafkiw ula lbhaym tyawjdarnin ula atig lli-akkan mddn f-ddnub-nsn. ur-a-srsn-itrḍu, wah̬h̬a da-yas-tn-in-ssakmurn mddn ġmklli ittini ššrɛ. 
					</seg>
					<seg id="b.HEB.10.9" type="verse">
						izayd ilmma lmasiḥ yini «ha-yyi uškiġ-d ad-skrġ ma-trit.» ġmkan a-s-issunf kullu tiġrsiw timzwura baš a-izzga tiġrsi yaḍni. 
					</seg>
					<seg id="b.HEB.10.10" type="verse">
						lliġ iskr yasuɛ lmasiḥ maylli gis ira rbbi, isrs-n yat-twal ġ-lgddam-ns tiġrsi lli-igan ddat-ns. ġmkad a-s-aġ-issġus nkkʷni zġ-ddnub-nnġ. 
					</seg>
					<seg id="b.HEB.10.11" type="verse">
						ass f-wass ar-tbddadn inmġurn n-ayt-yudaya ar-skarn tawuri-nsn, ar-n-ssakmurn kigan d-tġrsiw lli-ur-ẓḍarnin ad-ssittint ddnub. 
					</seg>
					<seg id="b.HEB.10.12" type="verse">
						imma lmasiḥ, yat-twal a-n-isrs yat-tġrsi f-ddnub n-kullu tasutin, iskiws ilmma f-ufasi n-rbbi 
					</seg>
					<seg id="b.HEB.10.13" type="verse">
						ar-itql ard ig rbbi kullu inuwwašn-ns ġ-ddu iḍarn-ns. 
					</seg>
					<seg id="b.HEB.10.14" type="verse">
						ašku s-yat-tġrsi a-s-issġus imẓlayn n-rbbi s-usġus ikmmln lli-ur-sar-itmmin. 
					</seg>
					<seg id="b.HEB.10.15" type="verse">
						ula rruḥ lqudus ifka-yaġ tugga f-mayad inna: 
					</seg>
					<seg id="b.HEB.10.16" type="verse">
						«sidi rbbi a-innan ‹ġmkad a-iga lɛhd lli-rad-didsn-skrġ ġ-uwssan-an. ra-n-araġ tinbaḍin-inu f-uwlawn-nsn, gġ-tnt ġ-ih̬fawn-nsn.›» 
					</seg>
					<seg id="b.HEB.10.17" type="verse">
						izayd ilmma yini: «ur-sul-rad-d-ktiġ ddnub-nsn ula lh̬ʷšanat lli-skrn.» 
					</seg>
					<seg id="b.HEB.10.18" type="verse">
						ġmkad a-s-imla is-fllannġ-issitti lmasiḥ kullu ddnub lli-nskr. ur-aġ-sul-ih̬ṣṣa a-n-nssakmur kra n-tġrsiw yaḍni. 
					</seg>
					<seg id="b.HEB.10.19" type="verse">
						f-mayan a-f-rad-awn-iniġ ay-aytma, nẓḍar a-nkšm ġilad s-zzɛamt s-‹tḥanut ityawqdasn› f-ssibt n-idammn n-yasuɛ. 
					</seg>
					<seg id="b.HEB.10.20" type="verse">
						ašku s-lmut-ns a-s-aġ-ijjujad yan-uġaras l-ljdid lli-itawin s-tudrt, a-srs-nzri zġ-lh̬amiya s-ugʷns. 
					</seg>
					<seg id="b.HEB.10.21" type="verse">
						lliġ-aġ-illa yan-unmġur ihiyyan lli-itgabaln mddn n-rbbi, 
					</seg>
					<seg id="b.HEB.10.22" type="verse">
						illa fllannġ a-n-nakmur s-rbbi s-nniyt ikmmln, namn rad-aġ-iqbl, nġus zġ-kullu ddnub lli-s-a-issḥssa-uwl n-bnadm, tarud ula ddat-nnġ s-waman ġusnin. 
					</seg>
					<seg id="b.HEB.10.23" type="verse">
						illa fllannġ a-namẓ ġ-rrja lli-s-numn bla-yas-nrẓm, ašku rbbi lli-ifkan awal-ns rad-bdda-gis-izga. 
					</seg>
					<seg id="b.HEB.10.24" type="verse">
						illa fllannġ a-stt-ntawi ġ-ingratnnġ baš a-ntmɛawan a-nissan mamnk a-ntḥnnu ar-nskar kullu ma-ifulkin. 
					</seg>
					<seg id="b.HEB.10.25" type="verse">
						a-ur-nssikki f-umnaggar n-ingratnnġ ġmklli skarn kra n-mddn, walaynni a-nzzɛam i-ngratnnġ, ġilad s-uggʷar ašku ar-ttmnadm is-a-d-itakmur-wass lli-ġ-ra-d-yašk siditnnġ. 
					</seg>
					<seg id="b.HEB.10.26" type="verse">
						walaynni iġ-nnkr ar-nskar ddnub tigira n-ma-nssn lḥqq, ur-ra-sul-darnnġ-tili kra n-tġrsi ma-fllannġ-issittin ddnub. 
					</seg>
					<seg id="b.HEB.10.27" type="verse">
						han s-tksaḍ ggutnin a-s-rad-aġ-d-iqqan a-ntql s-lḥukm n-rbbi ula lɛafit itjhhdn lli-s-ra-ihlk kullu willi ffuġnin zġ-wawal-ns. 
					</seg>
					<seg id="b.HEB.10.28" type="verse">
						nssn is-ur-irḥim rbbi yan irurn tiġurdin-ns s-ššrɛ n-musa, ašku iqqan-t-id a-immt f-tugga n-sin nġd kraḍ inagan. 
					</seg>
					<seg id="b.HEB.10.29" type="verse">
						walaynni uggʷar l-lɛqubit-an a-ra-yili i-wanna yuḍḍrn yus n-rbbi s-iḍarn-ns, iḥgr idammn l-lɛhd lli-t-issġusn, irgm rruḥ n-rrḥmt. 
					</seg>
					<seg id="b.HEB.10.30" type="verse">
						ašku nssn izd rbbi a-innan: «nkki a-rad-asn-irar f-mad-skrn, fkġ-asn mad-asn-igan.» yini-daġ: «rbbi siditun ra-yut lḥukm f-mddn-ns.» 
					</seg>
					<seg id="b.HEB.10.31" type="verse">
						han tiksaḍ iggutn a-ra-yili i-wanna iḍrn ġ-ufus n-rbbi lli-iddrn. 
					</seg>
					<seg id="b.HEB.10.32" type="verse">
						swangmad-d ussan imzwura lli-ġ-twrrim tsfawm s-tifawt l-lmasiḥ, tṣbrm tzgam ġakud lliġ a-tkkatm tammara išqan. 
					</seg>
					<seg id="b.HEB.10.33" type="verse">
						kra n-izmaz ar-fllawn-zraynt-trggam d-trfufnt ġ-lgddam n-mddn. izmaz yaḍni ar-ttbddadm d-willi-f-a-zraynt. 
					</seg>
					<seg id="b.HEB.10.34" type="verse">
						ar-ttɛawanm aytmatun lli-n-llanin ġ-lḥbs, tṣbrm d-willi-awn-kkisnin ayda-nnun, tfrḥm ašku tssnm is-teṭṭafm kra yufn mayan, a-t-igan d-wayda idumn. 
					</seg>
					<seg id="b.HEB.10.35" type="verse">
						imma ġilad, a-ur-di-twrrim f-zzɛamt-an gigun illan, ašku rad-awn-gis-tili lbaraka iggutn. 
					</seg>
					<seg id="b.HEB.10.36" type="verse">
						ih̬ṣṣa-kʷn a-tṣbrm ard tkmmlm kullu ma-gigun-ira rbbi, tkšmm tigira s-maylli-s-awn-inna rad-awn-yili. 
					</seg>
					<seg id="b.HEB.10.37" type="verse">
						ašku inna: «yan imikk ra-d-iruḥ ġwalli ra-d-yašk, ur-ra-n-imaṭl. 
					</seg>
					<seg id="b.HEB.10.38" type="verse">
						wanna yumnn, nttan a-f-rad-rḍuġ fkġ-as tudrt. walaynni iġ-iwrri tiġurdin ur-rad-as-yili rrḍa-nu.» 
					</seg>
					<seg id="b.HEB.10.39" type="verse">
						imma nkkʷni ur-ngi zġ-willi wrrinin tiġurdin tyawhlakn, hati nga zġ-willi umnnin njmn. 
					</seg>
				</div>
				<div id="b.HEB.11" type="chapter">
					<seg id="b.HEB.11.1" type="verse">
						yan yumnn awal n-rbbi, hati issn rad-as-yili maylli-n-itrju. ur-a-itškku ġ-maylli ur-iẓri. 
					</seg>
					<seg id="b.HEB.11.2" type="verse">
						mayan a-s-irḍa rbbi f-imzwura-nnġ lli-zrinin. 
					</seg>
					<seg id="b.HEB.11.3" type="verse">
						ula nkkʷni, f-ssibt n-ma-numn awal n-rbbi a-f-nssn izd nttan a-ih̬lqn kullu ma-illan s-wawal-ns, iskr kullu ma-ntmnad zġ-ma-ur-ityawẓrran. 
					</seg>
					<seg id="b.HEB.11.4" type="verse">
						ula habil, f-ssibt n-ma-yumn awal n-rbbi a-f-n-isrs ġ-lgddam n-rbbi yat-twafka lli-yufn tin gʷmas qayn. iml-as rbbi is-fllas-irḍa f-ssibt l-liman-ns, iqbl maylli-as-ifka. ar-isawal habil sul s-ġilad wah̬h̬a immut, ašku yumn rbbi. 
					</seg>
					<seg id="b.HEB.11.5" type="verse">
						ula ah̬nuh̬, f-ssibt n-ma-yumn awal n-rbbi a-f-ityalal s-ignna ur-immut. ur-ẓḍarn mddn a-t-afn ašku rbbi issitti-t zġ-ddunit. lliġ ur-ta-ityalal, imla-yas rbbi is-fllas-irḍa. 
					</seg>
					<seg id="b.HEB.11.6" type="verse">
						walaynni yan ur-yuminn rbbi, ur-ra-yiẓḍar a-yamẓ rrḍa-ns. ašku wanna iran a-n-yakmur s-rbbi, iqqan-t-id a-yamn is-illa rbbi, yujad a-ibark wanna-t-isiggiln. 
					</seg>
					<seg id="b.HEB.11.7" type="verse">
						ula nuḥ, f-ssibt n-ma-yumn awal n-rbbi a-f-tt-yiwi bahra ġ-maylli-as-inna rbbi f-kra n-tġawsiwin lli-ur-ta-iẓri. inkr ibnu yan-wanaw, injm gis ntta d-ayt-tgmmi-ns. ifl ddunit a-ttyawhlak, imma ntta iga-t rbbi d-wad f-irḍa f-ssibt n-ma-t-yumn. 
					</seg>
					<seg id="b.HEB.11.8" type="verse">
						ula ibrahim, f-ssibt n-ma-yumn awal n-rbbi a-f-iskr s-maylli-as-inna lliġ-as-iġra a-iffuġ s-tmazirt lli-ra-ig tins. inkr iffuġ wah̬h̬a ur-issin manis a-ittidu. 
					</seg>
					<seg id="b.HEB.11.9" type="verse">
						f-ssibt n-ma-yumn rbbi a-f-iskr takat ġ-tmazirt lli-rad-as-ifk rbbi, ig aġrib ġ-wammas n-ayt-tmazirt-an. izdġ ġ-ih̬iyyamn, nttan ula isḥaq ula yaɛqub lli-rad-kullu-dids-iṭṭaf maylli-s-as-inna rbbi rad-as-t-ifk. 
					</seg>
					<seg id="b.HEB.11.10" type="verse">
						ašku ar-n-itrju ġ-tmdint yaḍni, a-stt-igan d-talli iskr rbbi ibnu-tt f-llsas idumn. 
					</seg>
					<seg id="b.HEB.11.11" type="verse">
						f-ssibt n-ma-yumn rbbi a-f-yuru ġ-tizi lli-ġ-ur-a-itaru yan, ula tẓḍar-tmġart-ns sara a-trbbu. iwrri iga babas n-yan-warraw, ašku yumn is-izga rbbi ġ-wawal-ns. 
					</seg>
					<seg id="b.HEB.11.12" type="verse">
						ġmkad a-s-twrri tasut n-yan-urgaz lli-issurfn tizi n-tudrt, tggut zund itran n-ignwan nġd amlal n-tama n-umda. 
					</seg>
					<seg id="b.HEB.11.13" type="verse">
						kullu mddn-an umnn awal n-rbbi aylliġ mmutn, ur-ta-umẓn maylli-s-asn-inna rad-asn-t-ifk. walaynni ẓran-t-in ġ-tuggugt frḥn srs, ur-a-tḥšamn a-ttinin izd ibrraniyn d-iġribn ad-gan ġ-ddunit. 
					</seg>
					<seg id="b.HEB.11.14" type="verse">
						kullu winna ittinin ġmkan, iban gisn is-a-ttirin yat-tmazirt yaḍni a-tg tinsn. 
					</seg>
					<seg id="b.HEB.11.15" type="verse">
						ašku mrad is-a-swingimn ġ-tmazirt n-ddunit-ad lli-zġ-d-uškan, ikun ẓḍarn a-srs-wrrin. 
					</seg>
					<seg id="b.HEB.11.16" type="verse">
						walaynni ar-ttirin yat-tmazirt lli-yufn h̬tad, a-stt-igan d-tin-ignna. ur-tʷgraẓ rbbi lliġ a-ttinin is-iga rbbi-nsn, ašku ijjujad-asn yat-tmdint. 
					</seg>
					<seg id="b.HEB.11.17" type="verse">
						ibrahim, f-ssibt n-ma-yumn awal n-rbbi a-f-n-isrs isḥaq f-iggi n-ukrkur lliġ-t-yurm rbbi. yujad a-iġrs i-yus lli-dars-igan yan 
					</seg>
					<seg id="b.HEB.11.18" type="verse">
						wah̬h̬a-yas-inna rbbi s-wawal-ns izgan: «zġ-tarwa n-yuk isḥaq a-zġ-ra-tili tasut-nnk.» 
					</seg>
					<seg id="b.HEB.11.19" type="verse">
						walaynni yumn ibrahim is-iẓḍar rbbi a-d-issnkr ula yan immutn. iskr-nnit rbbi zund mayan, irar-as-d isḥaq zġ-lmut. 
					</seg>
					<seg id="b.HEB.11.20" type="verse">
						ula isḥaq f-ssibt n-ma-yumn awal n-rbbi a-f-inna i-yaɛqub d-ɛisu f-lbarakat lli-rad-asn-yili. 
					</seg>
					<seg id="b.HEB.11.21" type="verse">
						ula yaɛqub lliġ ɛlayn a-immt, f-ssibt n-ma-yumn awal n-rbbi a-f-inna i-sin tarwa n-yusf f-lbarakat lli-rad-asn-yili, iknu f-ih̬f n-uɛkkaz-ns yalġ rbbi. 
					</seg>
					<seg id="b.HEB.11.22" type="verse">
						ula yusf lliġ a-d-itakmur a-immt, f-ssibt n-ma-yumn awal n-rbbi a-f-isawl f-uffuġ lli-s-rad-ffuġn ayt-rbbi zġ-miṣr, yuṣṣa-tn ilmma f-ih̬san-ns. 
					</seg>
					<seg id="b.HEB.11.23" type="verse">
						ula babas n-musa d-innas, f-ssibt n-mad-umnn awal n-rbbi a-f-t-ḥḍan kraḍ-iyrn tiġurdin n-tlalit-ns, ašku ẓran is-iga arraw ifulkin, d-ntni ur-ksuḍn lamr n-ugllid. 
					</seg>
					<seg id="b.HEB.11.24" type="verse">
						ula musa lliġ-d-imqqur, f-ssibt n-ma-yumn awal n-rbbi a-f-ur-iri ad-as-ttinin mddn «yus n-illis n-firɛawn.» 
					</seg>
					<seg id="b.HEB.11.25" type="verse">
						yuf dars a-itmunu d-ayt-rbbi ġ-trfufnt, ula-da-itfjjij ġ-ddnub yat tasaɛt idrusn. 
					</seg>
					<seg id="b.HEB.11.26" type="verse">
						iḥasb ntta tadallit lli-ġ-illa f-ssibt l-lmasiḥ is-tɛzza uggʷar n-tmih̬ar n-miṣr, ašku ar-n-itrju ġ-lbaraka lli-ra-yili tigira. 
					</seg>
					<seg id="b.HEB.11.27" type="verse">
						f-ssibt n-ma-yumn awal n-rbbi a-f-iffuġ zġ-miṣr, ur-iksuḍ lġaḍab n-ugllid. izga ntta ġ-maylli iqṣad zund iġ-a-iẓrra rbbi lli-ur-jju-iẓri yan. 
					</seg>
					<seg id="b.HEB.11.28" type="verse">
						f-ssibt n-ma-yumn rbbi a-f-yuṣṣa ayt-rbbi f-wass n-usurf, yini-asn ad-truššn tigʷmma-nsn s-idammn, baš a-ur-inġ lmalak l-lmut iwitsn ih̬fddi zund ih̬fdditn n-ayt-miṣr. 
					</seg>
					<seg id="b.HEB.11.29" type="verse">
						ula mddn-an, f-ssibt n-mad-umnn awal n-rbbi a-f-zrin zġ-wammas n-umda iẓggʷaġn zund iġ-zrin f-wakal. lliġ ran ayt-miṣr ad-skrn zund ntni, ssh̬sin-tn-kullu-waman. 
					</seg>
					<seg id="b.HEB.11.30" type="verse">
						f-ssibt n-mad-umnn mddn awal n-rbbi a-f-asn-d-ḍrn iġurban n-tmdint n-ariḥa tigira n-mad-as-tlullin ssa-uwssan. 
					</seg>
					<seg id="b.HEB.11.31" type="verse">
						ula tamggant raḥab, f-ssibt n-ma-tumn a-f-tɛawn imazann, ur-tmmut tigira d-willi ur-rinin rbbi. 
					</seg>
					<seg id="b.HEB.11.32" type="verse">
						ma-rad-awn-sul-iniġ? ur-tumi luqt ma-ġ-a-yawn-in-sul-addrġ ma-iskr jidɛun ula baraq ula šamšun ula iftaḥ ula dawd ula ṣamwil ula lanbiya. 
					</seg>
					<seg id="b.HEB.11.33" type="verse">
						ntni, f-ssibt n-mad-umnn awal n-rbbi a-f-nran tiglday, zzgan lḥqq, amẓn ma-f-asn-inna rbbi, qqnn imawn n-izmawn, 
					</seg>
					<seg id="b.HEB.11.34" type="verse">
						ssh̬sin lɛafit issdiddin, njmn zġ-taẓẓit inqqan, wrrin dusn ġ-ḍḍɛf-nsn, tjhhdn ġ-imiġ, nrun iɛskrin n-ibrraniyn. 
					</seg>
					<seg id="b.HEB.11.35" type="verse">
						ula kra n-tmġarin, nkrn-asnd-d ġwilli-asnt-mmutnin. imma wiyyaḍ agʷin anurẓm, ṣbrn d-willi-tn-kkatnin ar lmut, baš ad-d-nkrn s-tudrt lli-yufn tudrt n-ddunit-ad. 
					</seg>
					<seg id="b.HEB.11.36" type="verse">
						kra gisn, rgmn-t. kra gisn, ssġuršn-t. kra gisn, krfn-t s-ssnasl luḥn-t-in ġ-lḥbs. 
					</seg>
					<seg id="b.HEB.11.37" type="verse">
						utn-tn s-iẓran, bbin-tn s-lmnašr, ġrsn-asn s-taẓẓit. ar-tlullin ar-lssan ilmawn n-uwlli d-waġaḍn. ẓlḍn, zaydn-d tarfufnt i-tmmara. 
					</seg>
					<seg id="b.HEB.11.38" type="verse">
						wan ġwid, ur-tn-tsthlla ddunit. ar-tkkan lh̬la d-idrarn, ar-nssan ġ-ifran d-igʷḍyan ġ-ddu-wakal. 
					</seg>
					<seg id="b.HEB.11.39" type="verse">
						kullu mddn-an, irḍa fllasn rbbi f-ssibt n-mad-umnn awal-ns, walaynni ur-umẓn maylli-s-asn-inna rad-asn-t-ifk. 
					</seg>
					<seg id="b.HEB.11.40" type="verse">
						ašku iqṣad rbbi kra yufn mayan. yiri ad-didnnġ-kšmn s-lbaraka lli-rad-aġ-yili, issafu-asn ġmkan kullu maylli-s-asn-inna. 
					</seg>
				</div>
				<div id="b.HEB.12" type="chapter">
					<seg id="b.HEB.12.1" type="verse">
						imma ġilad ġ-aġ-tlulli-tmdlut-ad n-inagan, illa fllannġ a-nluḥ kullu mad-aġ-iẓẓuẓẓayn, nfl ddnub lli-bdda-ttirinin ad-aġ-ssmukrusn, baš a-ntazzal bla-da-ntrmay ġ-uġaras lli-irẓmn ġ-lgddam-nnġ. 
					</seg>
					<seg id="b.HEB.12.2" type="verse">
						illa fllannġ a-n-ntmnad ġ-yasuɛ lli-aġ-iskrn aġaras-ad s-numn, rad-aġ-gis-yawi ar ttmi. iṣbr nttan i-lmut f-uggjdi, ur-tt-yiwi ġ-tdallit, ašku iẓra-n lfrḥ lli-rad-as-yili tigira. iskiws ilmma f-ufasi l-lɛrš n-rbbi. 
					</seg>
					<seg id="b.HEB.12.3" type="verse">
						swangmad-d yasuɛ lli-iṣbrn i-tnuwwašt iggutn f-ifassn n-mddn ʷh̬šnnin, baš a-ur-irmi-uwl-nnun ihruṣṣi. 
					</seg>
					<seg id="b.HEB.12.4" type="verse">
						ašku ġ-imiġ-ad ġ-a-ttmmaġm d-lh̬ʷšant, ur-ta-gis-tlkimm tizi l-lmut. 
					</seg>
					<seg id="b.HEB.12.5" type="verse">
						is-tettum awal lli-s-kʷn-izzɛam rbbi lliġ-kʷn-iga d-tarwa-ns? yini: «wa-iwi, iġ-k-iṣlḥ sidi rbbi, ad-ur-tinit d-ih̬f-nnk ‹ġayad ur-igi yat.› nġd iġ-k-iẓi, ad-ur-tinit ‹nkki ur-giġ yat.› 
					</seg>
					<seg id="b.HEB.12.6" type="verse">
						ašku sidi rbbi ar-itrbba wanna dars iɛzzan, ar-issrwat wanna iga d-yus.» 
					</seg>
					<seg id="b.HEB.12.7" type="verse">
						illa fllawn a-tṣbrm iġ-a-kʷn-itrbba, ašku ar-didun-iskar ġmklli iskar-urgaz d-tarwa-ns. is-illa ma-ur-ittrbban f-ufus n-babas? 
					</seg>
					<seg id="b.HEB.12.8" type="verse">
						mrad is-a-kʷn-ur-itrbba rbbi ġmklli ttrbban kullu mddn, ur-ra-tgm tarwa-ns, walaynni zund tarwa n-tsukt a-ra-tgm. 
					</seg>
					<seg id="b.HEB.12.9" type="verse">
						nkkʷni kullwaġ darnnġ id-babatnnġ n-ddunit-ad, ar-aġ-trbban ar-tn-ntuqqar, walaynni is-ur-yuf a-nsflid ula s-babatnnġ n-ignna baš a-nddr? 
					</seg>
					<seg id="b.HEB.12.10" type="verse">
						yat luqt idrusn ad-aġ-trbban ntni s-mklli-asn-iban išwa, imma rbbi ar-aġ-itrbba s-mklli rad-aġ-iṣlḥ baš a-nfulki ġmklli ifulki ntta. 
					</seg>
					<seg id="b.HEB.12.11" type="verse">
						ur-illi ma-itfraḥn ġakud lliġ a-t-itrbba babas. ar-as-tṭiyyar ġ-tasaɛt-an, walaynni rad-as-tili lġllt n-ufulki d-lhna tigira i-wanna ittrbban ġmkad. 
					</seg>
					<seg id="b.HEB.12.12" type="verse">
						f-mayan a-f-rad-awn-iniġ, allat ifassn-nnun alwanin, tzzgam ifaddn-nnun tġašanin. 
					</seg>
					<seg id="b.HEB.12.13" type="verse">
						ssngaddat tiġarasin i-iḍarn-nnun, a-ur-iḍr yan issbiḍirn walaynni a-ijji. 
					</seg>
					<seg id="b.HEB.12.14" type="verse">
						gat-n tiqqi-nnun a-tgm sslamt i-kullu mddn, tɛmmrm s-ufulki ašku yan ġ-ur-illi ur-sar-ra-iẓr siditnnġ. 
					</seg>
					<seg id="b.HEB.12.15" type="verse">
						awiyat-stt ġ-ih̬fawn-nnun a-ur-ijlu yan gigun zġ-lbaraka n-rbbi, ula imġi-d-wamud n-wasmmum ġ-gratun, ard issduy mddn isshrš ma-iggutn. 
					</seg>
					<seg id="b.HEB.12.16" type="verse">
						a-ur-yili yan gigun itfsadn, ula yan itraran tiġurdin-ns s-rbbi zund ɛisu lli-igan ih̬fddi izznz lḥqq-ns f-yat tirmt. 
					</seg>
					<seg id="b.HEB.12.17" type="verse">
						tssnm is-iwrri tigira ira bahra a-iwrt lbaraka n-babas, walaynni babas ur-as-tt-ifki. wah̬h̬a-yas-tt-iḍalb bahra s-imṭṭawn, ur-as-isugir yat. 
					</seg>
					<seg id="b.HEB.12.18" type="verse">
						ur-n-takmurm kunni s-kra n-udrar n-ddunit-ad ġmklli-n-akmurn imzwura-nnun, ar-n-gis-ssmuqquln timzliwin l-lɛafit d-tillas d-umalu d-iggig. 
					</seg>
					<seg id="b.HEB.12.19" type="verse">
						ula tsfldm kunni i-tijjijt n-nnffar ula awal lli-itbrraḥn. ntni, lliġ sfldn i-wawal-an, ḍalbn-t bahra ad-asn-ur-sul-isawl, 
					</seg>
					<seg id="b.HEB.12.20" type="verse">
						ašku ggʷdn f-luṣit n-rbbi lli-s-asn-inna: «wanna-d-iruḥn adrar-ad, ig-iyt lbhimt nġd bnadm, iqqan-d a-ti-tkkatm s-iẓran ard immt.» 
					</seg>
					<seg id="b.HEB.12.21" type="verse">
						ula musa iksuḍ bahra zġ-kullu maylli-n-iẓra yini: «ar-sri-tkkat tawda.» 
					</seg>
					<seg id="b.HEB.12.22" type="verse">
						walaynni takmurm-d kunni s-udrar yaḍni, a-t-igan d-urušalim n-ignna, ig tamdint n-rbbi lli-iddrn. takmurm-d s-kigan d-wafḍan l-lmalayka munn-d kullu s-lfrḥ iggutn, 
					</seg>
					<seg id="b.HEB.12.23" type="verse">
						ula s-umnaggar n-willi iga rbbi d-tarwa-ns ih̬fdditn lli-mi-tyaran ismawn-nsn ġ-ignna. takmurm-d s-rbbi lli-itḥkamn f-kullu mddn, ula s-larwaḥ n-mddn lli-f-irḍa issafu-asn kullu mad-asn-inna. 
					</seg>
					<seg id="b.HEB.12.24" type="verse">
						takmurm-d s-yasuɛ lli-iskrn lɛhd l-ljdid ġ-gr rbbi d-bnadm, ula s-urušš n-idammn-ns lli-ifkan rrja uggʷar n-idammn n-habil. 
					</seg>
					<seg id="b.HEB.12.25" type="verse">
						awiyat-stt bahra ġ-ġwalli srun isawaln. ašku lhalak a-iḍrn f-willi agʷinin ad-sflidn s-musa lli-tn-yumrn ġ-ddunit-ad, walaynni uggʷar n-ġayan a-rad-aġ-yili nkkʷni iġ-nrur tiġurdin-nnġ s-walli-aġ-d-yumrn zġ-ignna. 
					</seg>
					<seg id="b.HEB.12.26" type="verse">
						lliġ isawl rbbi ġ-uwssan-an, immussa-wakal s-wawal-ns. imma ġilad inna-yaġ f-ma-ra-iskr: «rad-daġ-ssmassġ akal, ssmassġ ula ignwan.» 
					</seg>
					<seg id="b.HEB.12.27" type="verse">
						s-wawal-an a-s-aġ-imla is-ra-immass kullu ma-ityawh̬laqn, ityattay baš a-ur-iqama ġir ma-iṭṭafn llsas izgan. 
					</seg>
					<seg id="b.HEB.12.28" type="verse">
						imma ġilad ġ-aġ-ifka rbbi yat-tgldit lli-ur-sar-ra-immass, illa fllannġ a-t-ntškar ar-t-ntɛbad ġmklli-zginnġ-ira, ar-t-ntuqqar ar-tt-ntawi bahra ġ-ma-s-a-t-ntrḍu. 
					</seg>
					<seg id="b.HEB.12.29" type="verse">
						ašku rbbi-nnġ irwas i-lɛafit ifnnun. 
					</seg>
				</div>
				<div id="b.HEB.13" type="chapter">
					<seg id="b.HEB.13.1" type="verse">
						zaydat ar-bdda-ttḥubbum i-ngratun ġmklli tmḥubbun aytmatn. 
					</seg>
					<seg id="b.HEB.13.2" type="verse">
						a-ur-tettum a-tssmrḥbam s-iġribn, ašku ġayd izrin ssmrḥban kra n-mddn s-lmalayka, ur-ssinn izd lmalayka ad-gan. 
					</seg>
					<seg id="b.HEB.13.3" type="verse">
						swingimat ġ-aytmatun lli-n-llanin ġ-lḥbs zund iġ-n-didsn-tllam, ar-tswingimm ġ-ġwilli trfufunnin zund iġ-a-didsn-ttrfufunm. 
					</seg>
					<seg id="b.HEB.13.4" type="verse">
						illa f-kud yan a-ig littihal d-tġawsa ifulkin ihiyyan, ula-da-išškšam yan ma-ihršn s-tisi-nsn. ašku rbbi ra-yut lḥukm f-wanna ifsadn ula wanna iznan. 
					</seg>
					<seg id="b.HEB.13.5" type="verse">
						zriyat tudrt-nnun bla-da-ttḥubbum iqaridn, tqnɛum s-unšk nna-darun-illan. ašku inna rbbi: «ur-sar-k-in-flġ ula wrriġ-d fllak.» 
					</seg>
					<seg id="b.HEB.13.6" type="verse">
						mayan ad-aġ-izzɛamn a-nttini: «sidi rbbi a-igan aɛwin-inu. ur-ksuḍġ yat. ma-rad-iyi-iskr bnadm?» 
					</seg>
					<seg id="b.HEB.13.7" type="verse">
						swingimad-d imġarn lli-awn-in-sslkmnin awal n-rbbi, ar-di-tswingimm lfaytt n-tudrt-nsn, tamnm awal n-rbbi ġmklli umnn ntni. 
					</seg>
					<seg id="b.HEB.13.8" type="verse">
						imma yasuɛ lmasiḥ, ġmklli iga a-rad-bdda-ig, zund iḍgam zund ġass zund kullu ma-d-iftan. 
					</seg>
					<seg id="b.HEB.13.9" type="verse">
						a-ur-tadjm kra n-ilmmudn iġribn a-kʷn-jllun zġ-uġaras l-lḥqq. ra-išwu a-tssdusm ulawn-nnun s-lbaraka n-rbbi, urd s-tnbaḍin n-umššu lli-ġ-ur-tlli kra l-lfaytt i-willi srsnt skarnin. 
					</seg>
					<seg id="b.HEB.13.10" type="verse">
						ur-ẓḍarn ġwilli skarnin tawuri n-uh̬iyyam n-rbbi ad-ššn zġ-tġrsi lli-darnnġ-illan. 
					</seg>
					<seg id="b.HEB.13.11" type="verse">
						anmġur-nsn ihiyyan ar-itawi idammn l-lbhaym s-tḥanut tamẓlayt baš a-ġin-issitti ddnub f-mddn-ns. imma tifiyi d-ih̬san n-tġrsiw-an ar-tn-jddrn mddn ġ-brra n-udġar lli-ġ-bnan ih̬iyyamn-nsn. 
					</seg>
					<seg id="b.HEB.13.12" type="verse">
						mayan a-f-immut ula yasuɛ ġ-brra n-tmdint baš a-issġus mddn s-idammn-ns. 
					</seg>
					<seg id="b.HEB.13.13" type="verse">
						imma ġilad illa fllannġ a-dars-nffuġ s-brra n-ih̬iyyamn a-n-dids-nili ġ-trggam lli-s-t-rgmn. 
					</seg>
					<seg id="b.HEB.13.14" type="verse">
						ašku ur-darnnġ kra n-tmdint idumn ġ-ddunit-ad, walaynni ar-n-ntrju tamdint lli-rad-aġ-yili ġ-mayd-d-iftan. 
					</seg>
					<seg id="b.HEB.13.15" type="verse">
						imma ġilad illa fllannġ a-n-bdda-nssakmur i-rbbi tawafka n-ššukr f-uwdm n-yasuɛ, a-stt-igan d-lġllt n-infurn-nnġ lli-s-a-ntuqqar ism-ns. 
					</seg>
					<seg id="b.HEB.13.16" type="verse">
						a-ur-tettum a-tskarm afulki ar-tmɛawanm i-ngratun, ašku wan tiwafkiw-an a-s-a-itrḍu rbbi. 
					</seg>
					<seg id="b.HEB.13.17" type="verse">
						sflidat s-imġarn-nnun ar-tskarm s-wawal-nsn, ašku ar-bdda-srun-traran lɛaql. iqqan-tn-d ad-fllawn-fkn lḥsab i-rbbi. skarat s-wawal-nsn baš ad-frḥn s-twuri-nsn, urd a-tn-fllas-tigʷraẓ. ašku iġ-tn-tẓẓigʷraẓm ur-rad-awn-tili lfaytt. 
					</seg>
					<seg id="b.HEB.13.18" type="verse">
						ẓẓallat ar-ttḍalabm rbbi f-ssibt-nnġ nkkʷni. nssn is-iġus-uwl-nnġ, niri a-nskar afulki ġ-kullu ma-ntnawal. 
					</seg>
					<seg id="b.HEB.13.19" type="verse">
						ġmkad a-s-kʷn-uṣṣaġ s-lmɛqul a-tḍalbm rbbi flla baš a-yyi-n-isswrri s-darun ġ-mayd-d-yakmurn. 
					</seg>
					<seg id="b.HEB.13.20" type="verse">
						imma ġilad, ḍalbġ i-rbbi n-sslamt lli-d-issnkrn zġ-lmut amksa imqqurn siditnnġ yasuɛ lli-itgabaln ulli-ns, iskr lɛhd-ad idumn ġ-gratnnġ d-rbbi s-idammn-ns. 
					</seg>
					<seg id="b.HEB.13.21" type="verse">
						ḍalbġ-as ad-awn-yakka kullu ma-igan afulki, baš a-tskarm ma-ittiri. ḍalbġ-as a-ginnġ-iskr kullu ma-t-itrḍun s-ism n-yasuɛ lmasiḥ. nttan a-bahra-ntalġ ġilad ula kullu mayd-d-iftan. amin. 
					</seg>
					<seg id="b.HEB.13.22" type="verse">
						way-aytma, riġ ad-awn-ḍalbġ a-tqblm iwaliwn-ad lli-s-kʷn-uṣṣaġ, ašku ur-bahra-tġzzif-tbrat-ad. 
					</seg>
					<seg id="b.HEB.13.23" type="verse">
						imma ġilad riġ a-tissanm is-d-iffuġ gʷmatnnġ timutaws zġ-lḥbs. iġ-d-dari-yuška ġ-mayd-d-yakmurn, ra-n-didi-imun s-darun a-kʷn-nẓr. 
					</seg>
					<seg id="b.HEB.13.24" type="verse">
						sllmat-n f-imġarn-nnun kullutn ula f-kullu imẓlayn n-rbbi. ar-n-fllawn-tsllamn aytmatn n-iṭalya. 
					</seg>
					<seg id="b.HEB.13.25" type="verse">
						ad-awn-tili lbaraka n-rbbi kullukn. 
					</seg>
				</div>
			</div>
			<div id="b.JAM" type="book">
				<div id="b.JAM.1" type="chapter">
					<seg id="b.JAM.1.1" type="verse">
						zġ-yaɛqub ah̬ddam n-rbbi d-siditnnġ yasuɛ lmasiḥ, i-ayt-rbbi lli-akutnin ġ-ddunit kullutt. ad-awn-tili sslamt. 
					</seg>
					<seg id="b.JAM.1.2" type="verse">
						frḥat bahra ay-aytma ġakud nna-ttyaramm s-tnukmut nna-illan, 
					</seg>
					<seg id="b.JAM.1.3" type="verse">
						ašku tssnm iġ-tzrim ġ-tnukmut sul-tzgam ġ-uġaras l-lmasiḥ, ra-kʷn-issdus mayan baš a-tiẓḍarm a-ttṣbarm s-uggʷar. 
					</seg>
					<seg id="b.JAM.1.4" type="verse">
						imma ġilad, zaydat tṣbrm ard tlkmm ttmi baš a-timġurm tkmmlm bla-kʷn-ih̬ṣṣa yat. 
					</seg>
					<seg id="b.JAM.1.5" type="verse">
						walaynni iġ-illa kra gigun ur-iṭṭaf taḥkimt, illa fllas a-iḍalb rbbi lli-yakkan ma-iggutn i-kullu mddn bla-da-ti-tigʷraẓ, rad-as-tt-ifk. 
					</seg>
					<seg id="b.JAM.1.6" type="verse">
						walaynni iġ-iḍalb, iqqan-t-id a-yamn bla iškka. ašku yan iškkan iga zund taḍangt n-umda, ar-tt-issmussu-waḍu ar-tt-itawi s-tsga-ya d-h̬ta. 
					</seg>
					<seg id="b.JAM.1.7" type="verse">
						wanna igan ġmkan, a-ur-iġal is-ra-yamẓ kra zġ-siditnnġ, 
					</seg>
					<seg id="b.JAM.1.8" type="verse">
						ašku ar-n-itafa ih̬f-ns ġ-gr snat-tnbaḍin, ur-a-itzga ġ-kullu ma-ra-iskr. 
					</seg>
					<seg id="b.JAM.1.9" type="verse">
						way-aytma, wanna gigun dar idrus lh̬ir, illa fllas a-ifrḥ iġ-t-yull rbbi. 
					</seg>
					<seg id="b.JAM.1.10" type="verse">
						imma wanna gigun dar iggut, illa fllas a-ifrḥ iġ-t-izzugz rbbi. ašku ra-izri bu-wayda zund ajddig n-tuga, 
					</seg>
					<seg id="b.JAM.1.11" type="verse">
						ar-di-taqlay tafukt s-trġi-ns iḥrran, tjdr tuga iḍr-ujddig-ns laḥ afulki-ns. ġmkan a-s-rad-laḥ bu-wayda lliġ a-sul-itsala tawuri-ns. 
					</seg>
					<seg id="b.JAM.1.12" type="verse">
						ambarki a-iga wanna iṣbrn izgan ġ-tasaɛt n-tnukmut. ašku lliġ ityaram sul-izga, rad-as-yili ttaj n-tudrt idumn lli-f-inna rbbi ra-t-ifk i-willi ranin rbbi. 
					</seg>
					<seg id="b.JAM.1.13" type="verse">
						walaynni iġ-ityaram kra n-yan, ad-ur-yini «rbbi ayd-iyi-itarmn,» ašku rbbi ur-a-iskar ma-yʷh̬šnn ula-da-ilddi yan a-iskr lh̬ʷšant. 
					</seg>
					<seg id="b.JAM.1.14" type="verse">
						walaynni iġ-ityaram kra n-yan, han ššhwat-ns a-t-in-ildin ard-ti-tġwi-tẓqqurt. 
					</seg>
					<seg id="b.JAM.1.15" type="verse">
						ġakudan iġ-gis-qamant ššhwat rad-arunt ddnub. ula ddnub, iġ-gis-zuydn rad-d-awin lmut. 
					</seg>
					<seg id="b.JAM.1.16" type="verse">
						way-aytma ɛzzanin, a-ur-tjlum ih̬f-nnun. 
					</seg>
					<seg id="b.JAM.1.17" type="verse">
						kullu ma-igan tawafka išwan ula kullu ma-igan lbaraka ifulkin, zġ-uflla a-zġ-d-yuška, zġ-rbbi lli-iskrn tifawin n-ignwan. imma nttan ur-a-itmutti ula-da-itbddal ula-da-itllas. 
					</seg>
					<seg id="b.JAM.1.18" type="verse">
						iskr ma-iqṣad, ifk-aġ tudrt l-ljdid s-wawal l-lḥqq, baš a-nwrri ng lġllt tamnzut n-kullu ma-ih̬lq. 
					</seg>
					<seg id="b.JAM.1.19" type="verse">
						way-aytma ɛzzanin, swangmat ġ-mayad: illa f-kud yan a-yifsus a-isfld, yiẓẓay a-isawl, yiẓẓay a-ur-iqlaql. 
					</seg>
					<seg id="b.JAM.1.20" type="verse">
						ašku yan itqlaqaln ur-ra-yiẓḍar a-iskar afulki lli-itrḍun rbbi. 
					</seg>
					<seg id="b.JAM.1.21" type="verse">
						kkisat zġ-gigun iskkirn rkanin ula lh̬ʷšant lli-iggutn ġ-mddn. tadrat i-ih̬f-nnun ar-ttqbalm awal lli-gigun-itẓẓu rbbi, ašku iẓḍar-wawal-an a-kʷn-ijjnjm. 
					</seg>
					<seg id="b.JAM.1.22" type="verse">
						illa fllawn a-tgm wid skarnin s-wawal n-rbbi, urd wid sflidnin ukan. a-ur-tjllum ih̬f-nnun, 
					</seg>
					<seg id="b.JAM.1.23" type="verse">
						ašku yan isflidn i-wawal n-rbbi bla-da-srs-iskar, iga zund yan-n-yuggʷan s-lmri a-iẓr udm-ns. 
					</seg>
					<seg id="b.JAM.1.24" type="verse">
						ġir yuggʷa-n iẓr ih̬f-ns yitti, s-ittu man udm a-iskr. 
					</seg>
					<seg id="b.JAM.1.25" type="verse">
						imma wanna itmnadn ġ-ulmmud ifulkin lli-irẓmn i-mddn zġ-iskraf, ar-tt-gis-itawi ar-srs-iskar bla-da-itettu maylli mi isfld, nttan a-ra-ibark rbbi ġ-kullu ma-iskar. 
					</seg>
					<seg id="b.JAM.1.26" type="verse">
						iġ-illa kra n-yan iġaln izd amumn a-iga walaynni ur-a-itnbaḍ ġ-ils-ns, hatin ijla d-ih̬f-ns. liman-ns ur-igi yat. 
					</seg>
					<seg id="b.JAM.1.27" type="verse">
						imma yan dar liman ifulkin iṣḥan ġ-iẓri n-rbbi babatnnġ, ġmkad a-ra-ig: ar-itɛawan igigiln d-thjjalin ġ-tnukmut-nsn, ar-itanf i-irkan n-ddunit. 
					</seg>
				</div>
				<div id="b.JAM.2" type="chapter">
					<seg id="b.JAM.2.1" type="verse">
						way-aytma, a-ur-tskarm s-uwdmawn ġilad ġ-tumẓm aġaras n-siditnnġ yasuɛ lmasiḥ bab l-lmjd. 
					</seg>
					<seg id="b.JAM.2.2" type="verse">
						ra-kʷn-sqsaġ, ma-ra-tskrm ġ-umnaggar-nnun iġ-n-ikšm yan dar talh̬atmt n-uwrġ d-tmlsit iʷġlan, ikšm-n ula yan-umẓluḍ s-ibrdan-ns bbinin? 
					</seg>
					<seg id="b.JAM.2.3" type="verse">
						is-ra-tnsallamm d-bu-tmlsit išwan tinim-as «zayd a-sidi a-tskiwst ġ-lgddam,» tinim i-umẓluḍ «bidd ġ-tġurdin» nġd «gawr-n ġin»? 
					</seg>
					<seg id="b.JAM.2.4" type="verse">
						walaynni iġ-a-tskarm ġmkan is-urd udmawn-nnit ayn tskarm, ar-ttḥkamm f-ingratun s-tnbaḍin ʷh̬šnnin? 
					</seg>
					<seg id="b.JAM.2.5" type="verse">
						sfldat ay-aytma ɛzzanin. is-ur-tssinm mayad? rbbi isti ġwilli dar ma-idrusn ġ-ddunit ad-darsn-yigat liman, kšmn s-lwrt n-tgldit lli-f-inna ra-t-ifk i-willi ranin rbbi. 
					</seg>
					<seg id="b.JAM.2.6" type="verse">
						imma kunni ar-ttḥgarm imẓlaḍ. ra-kʷn-sqsaġ, manwi-kʷn-ssrfufunnin ar-kʷn-zukurn s-lmḥkamat? is-urd ġwilli dar iggut-wayda? 
					</seg>
					<seg id="b.JAM.2.7" type="verse">
						is-urd ntni a-irggmn ism ifulkin n-walli mi tgam wins? 
					</seg>
					<seg id="b.JAM.2.8" type="verse">
						hati afulki ayd tskarm iġ-a-tskarm s-luṣit ihiyyan n-tgldit n-rbbi ġmklli ityaran «a-ttirit adjar-nnk zund ih̬f-nnk.» 
					</seg>
					<seg id="b.JAM.2.9" type="verse">
						walaynni iġ-a-tskarm s-uwdmawn han ddnub ayan, iḥkam fllawn ššrɛ n-rbbi ašku tffuġm zġ-gis. 
					</seg>
					<seg id="b.JAM.2.10" type="verse">
						ašku yan iskarn kullu s-ššrɛ n-rbbi, iġ-zgis-iffuġ ġir s-yat-tġawsa, hati iwrri iga zund yan-zgis-iffuġn kullut. 
					</seg>
					<seg id="b.JAM.2.11" type="verse">
						ašku rbbi lli-innan «a-ur-tznut» inna-daġ «a-ur-tnġt.» iġ-tunft i-zzna walaynni tnġit, hati twrrit tgit wad iffuġn zġ-ššrɛ. 
					</seg>
					<seg id="b.JAM.2.12" type="verse">
						sawalat ar-tskarm s-mklli-d-iqqann mddn lli-f-ra-iḥkam rbbi s-luṣit lli-aġ-irẓmn zġ-iskraf-an. 
					</seg>
					<seg id="b.JAM.2.13" type="verse">
						ašku wanna ur-itṣamaḥn, ra-fllas-iḥkam rbbi bla-yas-iṣamḥ. imma wanna itṣamaḥn, ur-ra-t-ilkm lḥukm. 
					</seg>
					<seg id="b.JAM.2.14" type="verse">
						way-aytma, mal-lfaytt a-ra-yili iġ-inna kra n-yan «ha-yyi umnġ» walaynni ur-a-iskar ifulkitn? is-ra-t-ijjnjm wan liman-an? 
					</seg>
					<seg id="b.JAM.2.15" type="verse">
						mal-lfaytt gigun illan iġ darun gʷmatun nġd ulltmatun ilkm f-ma-ilssa nġd ma-ištta 
					</seg>
					<seg id="b.JAM.2.16" type="verse">
						tinim-as: «zayd s-sslamt, ad-ak-d-yawi rbbi ma-tlssat ula ma-tšttat,» bla-yas-tfkam kunni maylli-f-tlkm ddat-ns? 
					</seg>
					<seg id="b.JAM.2.17" type="verse">
						walaynni ġmkan a-iga wanna yumnn ur-a-iskar afulki. hati immut liman-ns. 
					</seg>
					<seg id="b.JAM.2.18" type="verse">
						walaynni ma-rad-iniġ iġ-illa kra n-yan inna-yyi «liman a-dark-illan, imma nkki llan dari ifulkitn»? rad-as-rarġ «ml-iyi liman-nnk bla ifulkitn, mlġ-ak liman-inu s-ifulkitn lli-skarġ. 
					</seg>
					<seg id="b.JAM.2.19" type="verse">
						kiyi tumnt izd rbbi yan a-iga. tʷġẓant. ula ljnun ʷh̬šnnin umnn s-mayan, ar-trgigiyn s-tksaḍ.» 
					</seg>
					<seg id="b.JAM.2.20" type="verse">
						way-argaz ifssusn, is-trit ad-zaydġ mlġ-ak izd liman bla ifulkitn ur-igi yat? 
					</seg>
					<seg id="b.JAM.2.21" type="verse">
						ma-s-irḍa rbbi s-babatnnġ ibrahim? irḍa srs f-ssibt n-ma-iskr. yiwi yus isḥaq ad-as-iġrs f-ukrkur ifk-t i-rbbi. 
					</seg>
					<seg id="b.JAM.2.22" type="verse">
						is-ur-tfhimt mayan? yumn ibrahim iskr, ikmml liman-ns s-iskkirn-ns. 
					</seg>
					<seg id="b.JAM.2.23" type="verse">
						ijra ġmklli ityaran ġ-warra n-rbbi lli-innan: «ibrahim yumn rbbi. mayan a-f-t-iga rbbi d-wad-f-irḍa.» yini-daġ f-ibrahim is-iga amddakkʷl n-rbbi. 
					</seg>
					<seg id="b.JAM.2.24" type="verse">
						is-ur-tẓrim ġilad? rbbi ar-srnnġ-itrḍu f-ssibt n-ma-nskar urd f-ssibt n-ma-numn ukan. 
					</seg>
					<seg id="b.JAM.2.25" type="verse">
						ġmkan a-tga ula tamggant raḥab, irḍa srs rbbi f-ssibt n-kra tskr. ašku tssrgs imazann, tɛawn-tn ad-ddun f-yan-uġaras yaḍni. 
					</seg>
					<seg id="b.JAM.2.26" type="verse">
						han immut liman ġ-ur-llin ifulkitn, ġmklli ttmtat ddat nna-ġ-ur-tlli rruḥ n-tudrt. 
					</seg>
				</div>
				<div id="b.JAM.3" type="chapter">
					<seg id="b.JAM.3.1" type="verse">
						way-aytma, a-ur-tirim a-kullu-tgm imslmdn, ašku tssnmm nkkʷni-ad isslmadn, itabɛa-yaġ lḥsab uggʷar n-wiyyaḍ. 
					</seg>
					<seg id="b.JAM.3.2" type="verse">
						s-kigan a-s-a-ntmzagal kullwaġ. iġ-illa ma-ur-itmzagaln ġ-ma-ittini, ra-ig nttan wad ikmmln yiẓḍar a-itnbaḍ ġ-ddat-ns kullutt. 
					</seg>
					<seg id="b.JAM.3.3" type="verse">
						ula agmar, ar-as-ntgga aġamu ġ-imi ma-s-a-ntḥkam ġ-ddat-ns kullutt baš a-fllas-nttidu s-inna nra. 
					</seg>
					<seg id="b.JAM.3.4" type="verse">
						ula anaw ġ-umda, wah̬h̬a imqqur bahra itjhhd-waḍu lli-t-idḥayn, ar-t-isslulli bab-ns s-yat-tflut imẓẓin baš a-ittidu s-inna ira. 
					</seg>
					<seg id="b.JAM.3.5" type="verse">
						ġmkan a-iga ils n-bnadm. wah̬h̬a imẓẓi, ar-issfurrug f-tġawsiwin mqqurnin. mnšk a-tlla tagant ar-tti-tjddr-tsafut imẓẓin. 
					</seg>
					<seg id="b.JAM.3.6" type="verse">
						zund ġmkan a-ijddr ils, ašku iɛmmr s-lh̬ʷšant ġ-ugʷns n-ddat-nnġ, ar-issyʷh̬šan bnadm kullut. ar-itznad i-ddunit s-lɛafit lli-d-iffuġn zġ-jhnnama. 
					</seg>
					<seg id="b.JAM.3.7" type="verse">
						ẓrat luḥuš, iẓḍar bnadm a-tn-yamẓ. luḥuš n-tagant d-igḍaḍ d-ifaġrn d-islman, ar-tn-ntamẓ kullutn. 
					</seg>
					<seg id="b.JAM.3.8" type="verse">
						walaynni ur-illi yan iẓḍarn a-yamẓ ils-ns. ar-bdda-ilddi s-ma-yʷh̬šnn, yagʷi a-izga, iɛmmr s-ssmm lli-inqqan. 
					</seg>
					<seg id="b.JAM.3.9" type="verse">
						s-ils a-s-a-ntalġ sidi rbbi babatnnġ. s-ils-daġ a-s-a-nrggm bnadm lli-ityawskarn f-ṣṣurt n-rbbi. 
					</seg>
					<seg id="b.JAM.3.10" type="verse">
						han yan-imi a-d-itkka la ššukr ula targgimt. way-aytma, ur-akkʷ-išwi a-gigun-yili zund ġayan. 
					</seg>
					<seg id="b.JAM.3.11" type="verse">
						is-tlla talɛint di-tkkan-waman mimnin ula wid smmumnin? 
					</seg>
					<seg id="b.JAM.3.12" type="verse">
						izd ay-aytma, tlla tazart iskarn zzit, nġd ddalit iskarn ikuzarn? ur-sar-rad-ftun-waman mimnin zġ-talɛint ismmumn. 
					</seg>
					<seg id="b.JAM.3.13" type="verse">
						manwa gigun ad-dar taḥkimt yissan ma-illan? illa fllas a-iml taḥkimt-ns s-ma-iskar, ar-itfulki d-mddn ar-iẓẓimẓay ih̬f-ns s-tḥkimt lli-iṣḥan. 
					</seg>
					<seg id="b.JAM.3.14" type="verse">
						walaynni iġ-tlla-tnuwwašt ġ-uwl-nnun nġd ar-ttirim a-tagʷrm tzwurm wiyyaḍ, a-ur-talġm ih̬f-nnun ula tsskarksm f-lḥqq. 
					</seg>
					<seg id="b.JAM.3.15" type="verse">
						ašku wan taḥkimt-an, urd ignna a-di-tkka, walaynni tuška-d zġ-ddunit. urd tin rruḥ lqudus a-tga, walaynni tga tin iblis. 
					</seg>
					<seg id="b.JAM.3.16" type="verse">
						iġ-a-ttirin mddn ad-agʷrn zwurn wiyyaḍ, ra-tigat taẓit ula kullu ma-yʷh̬šnn. 
					</seg>
					<seg id="b.JAM.3.17" type="verse">
						walaynni yan dar taḥkimt lli-d-ikkan ignna, ġmkad a-ra-ig. amzwaru iġus-uwl-ns, yiri sslamt, ar-itrh̬u d-mddn, ar-srsn-isflid, ar-gisn-itḥnnu, ar-d-itawi ṣṣabt n-ufulki. ur-a-iskar s-uwdmawn ula-da-iskar zund iġ-iga kra ur-igi. 
					</seg>
					<seg id="b.JAM.3.18" type="verse">
						hati tamgra n-ufulki, ar-tt-mggrn ġwilli-d-iwinin amud n-sslamt ar-t-in-tluḥn s-sslamt. 
					</seg>
				</div>
				<div id="b.JAM.4" type="chapter">
					<seg id="b.JAM.4.1" type="verse">
						mah̬ aylliġ a-ttmmaġm ar-ttẓim i-ngratun? is-urd f-ssibt n-ma-gigun-tmmaġn iswingimn n-ma-ittiri ih̬f-nnun? 
					</seg>
					<seg id="b.JAM.4.2" type="verse">
						ar-ttirim kra ur-tlkimm, ġakudan ar-tnkkrm a-tnqqam. ar-ttẓuẓḍm ma-mi-ur-tẓḍarm, ġakudan ar-tmmaġm ar-fllas-tkkatm. han ur-a-teṭṭafm ma-ttirim ašku ur-a-ti-ttḍalabm zġ-rbbi. 
					</seg>
					<seg id="b.JAM.4.3" type="verse">
						walaynni iġ-a-ttḍalabm kra zġ-rbbi ur-a-yawn-t-yakka, ašku urd f-ufulki a-f-a-ti-ttḍalabm walaynni ġir ma-s-a-tssfraḥm ih̬f-nnun. 
					</seg>
					<seg id="b.JAM.4.4" type="verse">
						han tffuġm aġaras bahra. is-ur-tssinm mayad? wanna dar tɛzza ddunit, irur tiġurdin-ns s-rbbi. yan dar iɛzza ma-igan win ddunit, iga ih̬f-ns d-wad iẓin d-rbbi. 
					</seg>
					<seg id="b.JAM.4.5" type="verse">
						is-tġalm is-ur-yʷġẓan maylli ityaran ġ-warra n-rbbi inna: «ul lli-ginnġ-iga rbbi ar-ittiri kigan»? 
					</seg>
					<seg id="b.JAM.4.6" type="verse">
						walaynni uggʷar a-tga lbaraka lli-aġ-yakka, ġmklli ityaran: «rbbi ar-itḍaḍḍa wanna issimġurn ih̬f-ns, walaynni ar-itbarak wanna iẓẓimẓayn ih̬f-ns.» 
					</seg>
					<seg id="b.JAM.4.7" type="verse">
						mayan a-f-rad-awn-iniġ, fkat ih̬f-nnun ġ-ddu-ufus n-rbbi. ḍaḍḍat iblis s-irwl zġ-gigun. 
					</seg>
					<seg id="b.JAM.4.8" type="verse">
						akmurat-n s-rbbi, yakmur-d srun. wa-kunni lli-iskarn ddnub, sirdat ifassn-nnun. wa-kunni lli-ikkatn f-sin iġarasn, ssġusat ulawn-nnun 
					</seg>
					<seg id="b.JAM.4.9" type="verse">
						tigʷraẓ-kʷn ṭiyyr-awn ar-tallam. kkisat taḍṣa, tskrm f-imṭṭawn. ssittiyat lfrḥ, tskrm f-tguḍi. 
					</seg>
					<seg id="b.JAM.4.10" type="verse">
						knwat ġ-lgddam n-siditun yall-kʷn. 
					</seg>
					<seg id="b.JAM.4.11" type="verse">
						way-aytma, a-ur-trggmm i-ngratun. ašku wanna irgmn ġ-gʷmas, nġd inna fllas is-yʷh̬šn, hati iga ih̬f-ns d-wad yugʷrn luṣiyat n-rbbi, irar-tnt zund iġ-ur-gint yat. iġ-tgit ih̬f-nnk f-iggi n-ššrɛ n-rbbi, ur-sul-tgit wad srs iskarn walaynni wad fllas itḥkamn. 
					</seg>
					<seg id="b.JAM.4.12" type="verse">
						han rbbi waḥdut a-iẓḍarn a-yakka luṣiyat, d-nttan waḥdut a-iẓḍarn a-ikkat lḥukm ar-ijjnjam ar-ithlak. walaynni ma-tgit kiyi aylliġ trit a-tinit f-wayyaḍ is-yʷh̬šn? 
					</seg>
					<seg id="b.JAM.4.13" type="verse">
						sfldat, a-kunni lli-ittinin «ra-nddu ġassad nġd azkka s-tmdint yaḍni, ngawr-n gis yan-usggʷas ar-nsaġ ar-nzznza ar-ntamẓ iqaridn.» 
					</seg>
					<seg id="b.JAM.4.14" type="verse">
						walaynni ur-tssinm ma-ra-yili azkka. mad-akkʷ-tga tudrt-nnun? hati tudrt-nnun tga zund tamdlut imẓẓin lli-d-ibann yan kra s-tt-laḥ. 
					</seg>
					<seg id="b.JAM.4.15" type="verse">
						walaynni illa fllawn a-ttinim «iġ-ira siditnnġ, ra-nddr nskr ġmka ula ġmka.» 
					</seg>
					<seg id="b.JAM.4.16" type="verse">
						imma kunni ar-ttalġm ih̬f-nnun ar-tssfurrugm f-ma-ra-tskrm. han ʷh̬šnn isfurrugn-an. 
					</seg>
					<seg id="b.JAM.4.17" type="verse">
						imma yan issnn a-iskr afulki ur-t-iskir, ddnub ad-as-iga ġayan. 
					</seg>
				</div>
				<div id="b.JAM.5" type="chapter">
					<seg id="b.JAM.5.1" type="verse">
						sfldat ay-id-bu-wayda. allat ġilad ar-tssġuyyum f-tguḍi lli-rad-awn-yili. 
					</seg>
					<seg id="b.JAM.5.2" type="verse">
						han ayda-nnun imda, d-ibrdan-nnun tšša-tn-twukka. 
					</seg>
					<seg id="b.JAM.5.3" type="verse">
						han urġ-nnun ula nnuqrt-nnun tġwit-tn tanigt. ġmkan a-ra-tšš tanigt-an tifiyi-nnun zund lɛafit, tfk fllawn tugga ġ-wass l-lḥsab. ašku kunni tssmunm kigan i-ih̬f-nnun ġ-uwssan ggʷranin. 
					</seg>
					<seg id="b.JAM.5.4" type="verse">
						han tiġrad lli-ur-tfkim i-willi mggrnin ġ-igran-nnun. ar-ssmummʷin išuwwaln, lkmnt tġuyya-nsn imzgan n-sidi rbbi itjhhdn. 
					</seg>
					<seg id="b.JAM.5.5" type="verse">
						tzzrim ussan-nnun ġ-ddunit s-kullu ma-ttirim, ar-tšttam ar-ttfraḥm ar-ttɛalafm ddat-nnun i-wass n-tġrsi. 
					</seg>
					<seg id="b.JAM.5.6" type="verse">
						tssḍrm lbaḍl f-ayt-ufulki tnġm-tn, ur-n-rurn f-ih̬f-nsn s-yat. 
					</seg>
					<seg id="b.JAM.5.7" type="verse">
						imma kunni ay-aytma, ṣbrat ard-d-yašk siditnnġ, zund afllaḥ lli-itqln ard-as-di-tġli ṣṣabt iɛzzan ġ-igr-ns, ar-itṣbar ard iḍr-unẓar amnzu ula amaẓẓuẓ. 
					</seg>
					<seg id="b.JAM.5.8" type="verse">
						ula kunni, illa fllawn a-ttṣbarm ar-tzzɛamm ulawn-nnun, ašku yakmur-d-wass lli-ġ-ra-d-yašk siditnnġ. 
					</seg>
					<seg id="b.JAM.5.9" type="verse">
						way-aytma, a-ur-ttngmugm i-ngratun a-ur-fllawn-ittut lḥukm. ha-lqaḍi imqqurn ibidd-d ġ-imi. 
					</seg>
					<seg id="b.JAM.5.10" type="verse">
						swangmat ay-aytma ġ-lanbiya lli-sawalnin s-ism n-siditnnġ ġayd izrin, ašku ṣbrn ntni ġ-kullu-tmmariw-nsn. 
					</seg>
					<seg id="b.JAM.5.11" type="verse">
						nga-tn d-imbarkin ašku ṣbrn sul zgan. tsfldm kunni f-ayyub ġmklli iṣbr izga, tissanm mamnk a-t-ibark sidi rbbi tigira. ašku siditnnġ ar-bahra-itḥnna ar-bdda-iskar afulki. 
					</seg>
					<seg id="b.JAM.5.12" type="verse">
						imma taġawsa ihiyyan ay-aytma, tga ġmka: a-ur-ttgallam, la s-ignna ula s-wakal ula s-kra n-tgallit yaḍni. walaynni iġ-iga-wawal-nnun «iyah» tinim «iyah.» iġ-iga «uhu» tinim «uhu» baš a-fllawn-ur-ittut lḥukm. 
					</seg>
					<seg id="b.JAM.5.13" type="verse">
						iġ-illa kra n-yan gigun yutn tammara, illa fllas a-iḍalb i-rbbi f-ġayan. iġ-illa kra n-yan gigun ifrḥn, illa fllas a-yalġ rbbi s-umarg l-lfrḥ. 
					</seg>
					<seg id="b.JAM.5.14" type="verse">
						iġ-illa kra n-yan gigun yuḍnn, illa fllas a-yazn s-imġarn n-umnaggar baš a-n-dars-aškin ḍalbn rbbi fllas ẓġurn-t s-zzit s-ism n-siditnnġ. 
					</seg>
					<seg id="b.JAM.5.15" type="verse">
						ra-iskr siditnnġ ma-zgis-ḍalbn ġwilli umnnin, ijjujji amaḍun issdus-t. iġ-iskr kra n-ddnub ra-tn-fllas-issitti. 
					</seg>
					<seg id="b.JAM.5.16" type="verse">
						f-mayad a-f-rad-awn-iniġ, qrrat s-ddnub-nnun i-ngratun, ar-ttḍalabm rbbi f-ingratun baš a-tjjim. hati taẓallit n-yan irḍan rbbi ar-di-ttawi kigan. 
					</seg>
					<seg id="b.JAM.5.17" type="verse">
						ula nnabi iliyya iga bnadm zund nkkʷni, imma ntta iḍalb bahra i-rbbi a-ur-yili-unẓar, s-ur-d-iḍr-unẓar f-wakal kraḍ isggʷasn d-mnaṣṣ. 
					</seg>
					<seg id="b.JAM.5.18" type="verse">
						iḍalb-t-daġ s-d-fkan ignwan anẓar, awin-d ikalln ṣṣabt-nsn. 
					</seg>
					<seg id="b.JAM.5.19" type="verse">
						way-aytma, iġ-gigun-illa kra n-yan iffuġn zġ-lḥqq irar-t-id wayyaḍ s-uġaras, 
					</seg>
					<seg id="b.JAM.5.20" type="verse">
						swangmat mayad: wanna-d-irurn yan ijlan zġ-ma-yʷh̬šnn, ra-t-issanf i-lmut l-lih̬rt, issaggug-t zġ-kigan d-ddnub. 
					</seg>
				</div>
			</div>
			<div id="b.1PE" type="book">
				<div id="b.1PE.1" type="chapter">
					<seg id="b.1PE.1.1" type="verse">
						zġ-bṭrus arqqas n-yasuɛ lmasiḥ, i-imẓlayn n-rbbi lli-akutnin, gn iġribn ġ-tmizar n-buntus ula galaṭiyya ula kabadukiyya ula asiyya ula bitiniyya. 
					</seg>
					<seg id="b.1PE.1.2" type="verse">
						iẓli-kʷn rbbi babatnnġ s-tḥkimt n-rruḥ lqudus ġmklli iqṣad zġ-isizwar, baš a-tskarm s-iwaliwn n-yasuɛ lmasiḥ tġusm s-idammn-ns. ad-awn-tigat lbaraka d-sslamt. 
					</seg>
					<seg id="b.1PE.1.3" type="verse">
						ar-bahra-ntalġ rbbi babas n-siditnnġ yasuɛ lmasiḥ, ašku s-rrḥmt-ns iggutn a-s-aġ-ifka a-nlal talalit n-tudrt l-ljdid. iɛmmr-aġ s-rrja iddrn lliġ-d-issnkr yasuɛ lmasiḥ zġ-lmut. 
					</seg>
					<seg id="b.1PE.1.4" type="verse">
						ifk-aġ yal-lwrt lli-ur-ra-ifnu ula ra-ih̬sr ula ra-imdu, iḥḍa-yawn-t ġ-ignna. 
					</seg>
					<seg id="b.1PE.1.5" type="verse">
						s-tḥkimt-ns itjhhdn a-s-a-kʷn-issntal kunni lli-srs-umnnin, ard tnjmm s-ujnjm ikmmln lli-rad-awn-yili ġ-isiggʷra n-ddunit. 
					</seg>
					<seg id="b.1PE.1.6" type="verse">
						frḥat s-kullu mayad, wah̬h̬a iġ-d-iqqan ad-awn-ṭiyyr yat-tasaɛt f-ssibt n-tnukmut ula tassast lli-kʷn-itarmn. 
					</seg>
					<seg id="b.1PE.1.7" type="verse">
						izri fllawn mayan baš a-tissanm is-iṣḥa liman-nnun. ašku iɛzza liman-nnun bahra, uggʷar n-uwrġ lli-ifnnun wah̬h̬a-da-itṣfu s-lɛafit. ašku ġmkan a-s-ra-kʷn-yalġ rbbi issattuy-kʷn issimġur-kʷn ġakud lliġ ra-d-yašk yasuɛ lmasiḥ ibayyn. 
					</seg>
					<seg id="b.1PE.1.8" type="verse">
						nttan, wah̬h̬a ur-jju-ti-tẓrim, iɛzza darun bahra. wah̬h̬a ur-a-ti-ttmnadm ġilad, tumnm srs. ar-srs-ttfraḥm s-lfrḥ iggutn aylliġ ur-akkʷ-tufim iwaliwn mad-as-ttinim. 
					</seg>
					<seg id="b.1PE.1.9" type="verse">
						ašku rbbi ifka-yawn ġilad maylli tram ġ-liman-nnun, ifk-awn ajnjm n-ih̬f-nnun. 
					</seg>
					<seg id="b.1PE.1.10" type="verse">
						hati lanbiya lli-sawlnin ġayd izrin f-lbaraka lli-rad-awn-yili, ar-swingimn ar-sqsan f-ujnjm-ad. 
					</seg>
					<seg id="b.1PE.1.11" type="verse">
						ar-sqsan man azmz a-ġ-ra-yili ula mamnk a-ra-ig-uzmz lli-f-a-ittini rruḥ l-lmasiḥ lli-gisn-illan lliġ a-yasn-imala arfufn lli-ġ-ra-izri lmasiḥ ula lmjd lli-rad-as-yili tigira. 
					</seg>
					<seg id="b.1PE.1.12" type="verse">
						walaynni issbayyn-asn-d rbbi is-urd f-ssibt n-ih̬f-nsn a-f-a-sawaln f-tġawsiwin-ad walaynni f-ssibt-nnun. imma ġilad tsfldm f-kullu mayad f-imi n-willi-awn-in-iwinin lh̬bar ifulkin, ar-darun-tbrraḥn s-tḥkimt n-rruḥ lqudus lli-d-ityazann zġ-ignna. imma tiġawsiwin-ad, ula lmalayka ar-bahra-ttirin ad-issann mamnk ad-gant. 
					</seg>
					<seg id="b.1PE.1.13" type="verse">
						f-mayan a-f-rad-awn-iniġ, bkisat ih̬f-nnun trarm lɛaql, tzgam bahra ġ-rrja lli-s-a-ttrjum f-lbaraka lli-rad-awn-yili ġakud lliġ ra-d-yašk yasuɛ lmasiḥ ibayyn. 
					</seg>
					<seg id="b.1PE.1.14" type="verse">
						skarat s-wawal n-rbbi, ġmklli skarn tarwa s-wawal n-ayt-darsn. a-ur-sul-ttlhum s-ġaylli sttin tkkam ar-ttirim i-ih̬f-nnun lliġ ur-ta-tssinm lḥqq. 
					</seg>
					<seg id="b.1PE.1.15" type="verse">
						walaynni skarat kullu s-uwl iġusn, ġmklli iġus rbbi lli-awn-d-iġran. 
					</seg>
					<seg id="b.1PE.1.16" type="verse">
						ašku ityara inna rbbi: «illa fllawn a-tġusm, ašku giġ nkki wad iġusn.» 
					</seg>
					<seg id="b.1PE.1.17" type="verse">
						tmyarm kunni a-ttinim: «wa-rbbi babatnnġ,» walaynni a-ur-tettum izd nttan a-itraran i-kraygatt yan f-ma-iskar, ur-a-itmnad udmawn. awiyat-stt gis bahra kullu ussan-ad tzzraym zund iġribn ġ-ddunit. 
					</seg>
					<seg id="b.1PE.1.18" type="verse">
						ašku tssnm is-kʷn-d-ifra zġ-tnbaḍin h̬wanin lli-awn-d-fln imzwura-nnun. ašku urd s-ma-ifnnun zund nnuqrt nġd urġ a-s-kʷn-d-ifra, 
					</seg>
					<seg id="b.1PE.1.19" type="verse">
						walaynni s-idammn ɛzzanin l-lmasiḥ zund idammn n-yan-ulqqaġ iġusn bla lɛib. 
					</seg>
					<seg id="b.1PE.1.20" type="verse">
						mayad, iqṣad-t srs rbbi lliġ ur-ta-ih̬lq yat, yazn-t-id ilmma ibayyn-d f-ssibt-nnun ġ-uwssan-ad ggʷranin. 
					</seg>
					<seg id="b.1PE.1.21" type="verse">
						hati f-ssibt l-lmasiḥ a-s-tumnm s-rbbi lli-t-id-issnkrn zġ-lmut issattuy-t s-lmjd. d-ġmkad a-s-izga liman-nnun d-rrja-nnun ġ-rbbi. 
					</seg>
					<seg id="b.1PE.1.22" type="verse">
						hati tssġusm ulawn-nnun lliġ tumẓm aġaras l-lḥqq, ar-ttḥubbum aytmatun s-nniyt iṣfan. imma ġilad, tḥnnwat i-ngratun zġ-ttmi n-uwl-nnun. 
					</seg>
					<seg id="b.1PE.1.23" type="verse">
						ašku tlulm talalit n-tudrt l-ljdid, urd s-wamud lli-ifnnun walaynni s-wamud lli-ur-ra-ifnu, a-t-igan d-wawal n-rbbi, ig awal iddrn iqama-bdda. 
					</seg>
					<seg id="b.1PE.1.24" type="verse">
						ašku ityara: «bnadm iga zund tuga, tg lhibt-ns zund ajddig n-tuga. tsllaw tuga yasus-ujddig, 
					</seg>
					<seg id="b.1PE.1.25" type="verse">
						imma awal n-siditnnġ izga-bdda.» awal-ad iga lh̬bar ifulkin lli-mi-tsfldm. 
					</seg>
				</div>
				<div id="b.1PE.2" type="chapter">
					<seg id="b.1PE.2.1" type="verse">
						f-mayad a-f-rad-awn-iniġ, luḥat-n s-kullu ma-igan tanuwwašt ula tikrkas. a-ur-tskarm ġ-lgddam n-mddn ma-ur-tgim. ad-awn-ur-ṭiyyr f-wiyyaḍ ṭṭafnin kra tram i-ih̬f-nnun, ula-da-trggmm ġ-yan. 
					</seg>
					<seg id="b.1PE.2.2" type="verse">
						walaynni gat zund tarwa bḥra lulnin, tirim a-tsum akkʷfay n-wawal iġusn, baš a-srs-timġurm tnjmm ajnjm ikmmln. 
					</seg>
					<seg id="b.1PE.2.3" type="verse">
						ašku «tmḍim afulki n-siditnnġ.» 
					</seg>
					<seg id="b.1PE.2.4" type="verse">
						akmurad-d ġilad s-walli igan aẓru iddrn. luḥn-t-in mddn, walaynni iẓli-t rbbi, iɛzzu dars. 
					</seg>
					<seg id="b.1PE.2.5" type="verse">
						fkat ih̬f-nnun i-lmasiḥ zund iẓran ddrnin, baš a-srun-ibnnu yat-tgmmi n-rruḥ, a-n-gis-tsrasm ġ-lgddam n-rbbi tiwafkiw n-rruḥ lli-s-ra-itrḍu ašku ar-as-tnti-takkam s-ism n-yasuɛ lmasiḥ. 
					</seg>
					<seg id="b.1PE.2.6" type="verse">
						ġmklli ityaran, inna rbbi: «hati ra-n-zzugzġ ġ-gr mddn-inu yan-uẓru imqqurn igan win-uġẓu. ẓliġ-t iɛzzu dari. wanna srs yumnn ur-sar-ti-tʷgraẓ.» 
					</seg>
					<seg id="b.1PE.2.7" type="verse">
						mayan a-f-darun-iɛzza kunni lli-srs-yumnn. walaynni ityara-daġ f-willi ur-rinin ad-amnn, inna rbbi fllasn: «aẓru lli-n-luḥn ibnnayn, nttan a-iwrrin iga ih̬f n-uġẓu.» 
					</seg>
					<seg id="b.1PE.2.8" type="verse">
						ityara-daġ: «aẓru-ad ra-ig tabayḍḍrt i-mddn, ig ifir lli-ra-tn-issknuki.» ntni ar-ṭṭarn ġilad ašku agʷin ad-skarn s-wawal n-rbbi. ġmkan a-tn-d-iqqann. 
					</seg>
					<seg id="b.1PE.2.9" type="verse">
						imma kunni, tgam mddn tyawẓlaynin, tgm ayt-tgldit n-rbbi, ar-n-tsrasm ġ-lgddam-ns tiwafkiw lli-s-a-itrḍu. tgm ayt-rbbi, iẓli-kʷn a-tgm wins, baš a-ttawim lh̬bar i-mddn f-kullu ma-iskr ġwalli-awn-d-iġran zġ-tillas s-tifawt l-lmjd-ns. 
					</seg>
					<seg id="b.1PE.2.10" type="verse">
						ġayd izrin ur-tgim yat, imma ġilad ayt-rbbi a-tgam. ġayd izrin ur-tssinm rrḥmt n-rbbi, imma ġilad rrḥmt-ns a-fllawn-illan. 
					</seg>
					<seg id="b.1PE.2.11" type="verse">
						way-aytma ɛzzanin, ḍalbġ-kʷn ġilad a-tgm ih̬f-nnun d-iġribn d-ibrraniyn ġ-ddunit-ad, tluḥm s-ma-ttiri ddat n-bnadm, ašku tiġawsiwin n-ddat ar-tmmaġnt d-uwl iṣfan. 
					</seg>
					<seg id="b.1PE.2.12" type="verse">
						skarat afulki ġ-gr-willi ur-ssinnin rbbi. wah̬h̬a iġ-a-gigun-rggmn rad-ẓrn is-ifulki kullu ma-tskarm, inin ilmma izd rbbi ad-dar lḥqq ġ-wass lli-ġ-ra-d-yašk a-yut lḥukm. 
					</seg>
					<seg id="b.1PE.2.13" type="verse">
						sflidat f-ssibt n-siditnnġ s-kraygatt ssulṭa itḥkamn ġ-dar mddn. sflidat s-umzwaru lli-igan agllid, 
					</seg>
					<seg id="b.1PE.2.14" type="verse">
						ula s-willi-d-itazn ad-utn lɛqubit f-willi skarnin ma-yʷh̬šnn, alġn ġwilli skarnin afulki. 
					</seg>
					<seg id="b.1PE.2.15" type="verse">
						ašku rbbi ira gigun a-bdda-tskarm ma-ifulkin, baš a-ur-afn mddn fssusnin ssibt ma-s-a-gigun-sawaln s-tnuwwašt-nsn ih̬wan. 
					</seg>
					<seg id="b.1PE.2.16" type="verse">
						zzriyat ussan-nnun mknna tram, walaynni a-ur-ttinim d-ih̬f-nnun: «ha-yaġ nẓḍar a-nskr mknna nra. nkrat a-nskr ma-yʷh̬šnn.» zzriyat ussan-nnun ġmklli-d-iqqann ih̬ddamn n-rbbi. 
					</seg>
					<seg id="b.1PE.2.17" type="verse">
						uqqrat kullu mddn, ar-ttirim aytmatun ġ-lmasiḥ. tawiyat-stt bahra ġ-rbbi, ar-ttuqqarm agllid. 
					</seg>
					<seg id="b.1PE.2.18" type="verse">
						wa-ih̬ddamn, sflidat s-id-siditun ar-tn-bdda-ttuqqarm. urd ġir ġwilli rh̬anin šwanin walaynni sflidat ula s-willi šqanin. 
					</seg>
					<seg id="b.1PE.2.19" type="verse">
						ašku rbbi ra-ibark yan irfufnn iṣbr i-lbaḍl f-ssibt n-ma-s-ira a-irḍu rbbi. 
					</seg>
					<seg id="b.1PE.2.20" type="verse">
						walaynni mal-lfaytt darun illan iġ-tskrm ma-yʷh̬šnn tṣbrm i-ukuray lli-tššam f-ssibt l-lh̬ʷšant-nnun? walaynni iġ-tskrm afulki trfufnm tṣbrm, ra-kʷn-ibark rbbi. 
					</seg>
					<seg id="b.1PE.2.21" type="verse">
						rbbi iġra-yawn-d a-tzzraym mayad, ašku lmasiḥ irfufn ula ntta f-ssibt-nnun, iml-awn ma-ifulkin baš a-tḍfurm latrt-ns. 
					</seg>
					<seg id="b.1PE.2.22" type="verse">
						ityara fllas: «ur-akkʷ-iskir kra n-ddnb. ur-jju-kkint-tkrkas imi-ns.» 
					</seg>
					<seg id="b.1PE.2.23" type="verse">
						lliġ-t-rgmn, ur-asn-d-irur s-trggam. lliġ-t-ssrfufnn ur-tn-ihddid, walaynni itɛnna s-rbbi lli-itḥkamn s-lḥqq. 
					</seg>
					<seg id="b.1PE.2.24" type="verse">
						nttan a-yusin ddnub-nnġ ġ-ddat-ns f-uggjdi, baš a-nmmt i-ddnub nddr i-ma-irḍan rbbi. s-tiggas-ns a-s-tjjim. 
					</seg>
					<seg id="b.1PE.2.25" type="verse">
						ġayd izrin tjlam zund ulli, imma ġilad twrrim-d s-dar-umksa lli-itgabaln ulawn-nnun. 
					</seg>
				</div>
				<div id="b.1PE.3" type="chapter">
					<seg id="b.1PE.3.1" type="verse">
						ġmkan ula kunninti a-timġarin, illa fllawnt a-tsflidmt s-irgazn-nnunt. ašku iġ-ur-iri-urgaz awal n-rbbi, ra-srs-iwrri bla-yas-tnnit yat lliġ a-itmnad mamnk a-tskart, 
					</seg>
					<seg id="b.1PE.3.2" type="verse">
						ašku ra-iẓr mamnk a-iġus-uwl-nnm s-luqr iggutn. 
					</seg>
					<seg id="b.1PE.3.3" type="verse">
						walaynni a-ur-ig-ufulki-nnunt afulki n-iẓri ġ-dar mddn, zund tallamin n-wazzar nġd ikʷlan n-uwrġ nġd timlsa ġʷlanin. 
					</seg>
					<seg id="b.1PE.3.4" type="verse">
						walaynni ih̬ṣṣa a-ig-ufulki-nnunt afulki intln n-uwl ihnnan iɛmmrn s-lḥnant. ur-sar-iḍr-ufulki-ad, iɛzzu bahra dar rbbi. 
					</seg>
					<seg id="b.1PE.3.5" type="verse">
						ašku ġmkan a-sttin kkant-tmġarin timumnin lli-trjunin ġ-rbbi ġayd izrin. ġmkan a-s-a-ssfulkint ih̬fawn-nsnt ar-sflidnt s-irgazn-nsnt. 
					</seg>
					<seg id="b.1PE.3.6" type="verse">
						ġmkan-nnit a-tga sara, ar-tsflid s-ibrahim ar-as-ttini «sidi.» ula kunninti ġilad, istis n-sara a-tgamt, iġ-a-tskarmt afulki bla-da-ttiksaḍmt yat. 
					</seg>
					<seg id="b.1PE.3.7" type="verse">
						ġmkan ula kunni a-irgazn, illa fllawn a-tswingimm ġ-tmġarin-nnun, tzdġm didsnt bla-da-tettum is-ur-bahra-dusnt zund kunni, ar-tnti-ttuqqarm ašku wrtnt ula ntnti didun lbaraka n-tudrt idumn. skarat ġmkan baš a-ur-darun-yili ma-itḥṣarn tiẓulla-nnun i-rbbi. 
					</seg>
					<seg id="b.1PE.3.8" type="verse">
						imma ġilad rad-awn-iniġ, a-kullu-tgm yan ġ-ma-tswingimm ula ma-s-a-tssḥssum, ar-ttḥubbum i-ngratun s-tayri n-aytmatn, ar-di-ttadrm i-ih̬f-nnun ar-ttḥnnum i-ngratun. 
					</seg>
					<seg id="b.1PE.3.9" type="verse">
						iġ-illa mad-awn-iskrn kra yʷh̬šnn, ad-as-ur-trarm s-lh̬ʷšant. iġ-illa ma-kʷn-irgmn, ad-as-ur-trarm s-trggam, walaynni iniyat-as: «a-k-ibark rbbi.» ašku iġra-yawn-d rbbi ad-awn-tili lbaraka. 
					</seg>
					<seg id="b.1PE.3.10" type="verse">
						ityara: «wanna iran a-izzri tudrt-ns s-lfrḥ iẓr ussan l-lh̬ir, illa fllas a-ikkis ma-yʷh̬šnn zġ-ils-ns, ikkis tikrkas zġ-imi-ns. 
					</seg>
					<seg id="b.1PE.3.11" type="verse">
						illa fllas a-ifl kullu kra igan lh̬ʷšant ar-iskar afulki, ar-isiggil s-sslamt ar-gis-itazzal. 
					</seg>
					<seg id="b.1PE.3.12" type="verse">
						ašku siditnnġ ar-itgabal ġwilli-f-irḍa, ar-isflid i-mad-as-ttinin. imma ġwilli skarnin ma-yʷh̬šnn, ar-tn-itḍaḍḍa.» 
					</seg>
					<seg id="b.1PE.3.13" type="verse">
						manwa ra-kʷn-issrfufn iġ-tram a-tskarm afulki? 
					</seg>
					<seg id="b.1PE.3.14" type="verse">
						walaynni iġ-idda ard trfufnm f-ssibt l-lḥqq, hati imbarkin a-tgam. a-ur-ttiksaḍm yan ula-da-ttasim taġuft, 
					</seg>
					<seg id="b.1PE.3.15" type="verse">
						walaynni gat lmasiḥ d-sidis n-uwl-nnun, tujadm ġ-kraygatt tasaɛt a-di-trarm awal i-kullu wanna-kʷn-isqsan f-rrja lli-gigun-illan. 
					</seg>
					<seg id="b.1PE.3.16" type="verse">
						walaynni sawlat dids s-ṣṣbr d-luqr ula s-uwl iġusn zġ-kullu kra igan lɛib, baš ad-tḥšamn inuwwašn-nnun iġ-a-gigun-rggmn f-ufulki lli-tskarm s-ism l-lmasiḥ. 
					</seg>
					<seg id="b.1PE.3.17" type="verse">
						ašku yuf-awn a-trfufnm iġ-ira rbbi f-ssibt n-ufulki lli-tskarm, ula trfufnm f-ssibt n-kra tskrm yʷh̬šn. 
					</seg>
					<seg id="b.1PE.3.18" type="verse">
						ašku lmasiḥ, yat-twal a-immut f-ssibt n-ddnub, immt ġwalli ifulkin f-ssibt n-willi ʷh̬šnnin, baš ad-aġ-d-irar i-rbbi. nġan-t mddn ġ-ddat-ns, issddr-t rbbi ġ-rruḥ-ns. 
					</seg>
					<seg id="b.1PE.3.19" type="verse">
						iddu ilmma yawi lh̬bar i-larwaḥ tyawkrrafnin, 
					</seg>
					<seg id="b.1PE.3.20" type="verse">
						a-tn-igan d-willi rurnin tiġurdin-nsn s-rbbi ġ-uwssan lli-ġ-didsn-iṣbr bahra. ġ-uwssan-an a-ġ-iskr nuḥ anaw, njmn gis kra n-mddn drusnin zġ-waman, tam mddn ad-gan. 
					</seg>
					<seg id="b.1PE.3.21" type="verse">
						maylli ijran ġ-uwssan-an irwas i-udum ġ-waman lli-s-tnjmm kunni, urd s-irid n-irkan n-ddat-nnun walaynni iga tamatart n-is-iwrri iġus-uwl-nnun, tfkm ih̬f-nnun i-rbbi, tnjmm f-ssibt n-ma-d-inkr yasuɛ lmasiḥ zġ-lmut. 
					</seg>
					<seg id="b.1PE.3.22" type="verse">
						nttan a-ikšmn ilmma s-ignna, iskiws ġilad f-ufasi n-rbbi, ilin kullu lmalayka d-ssulṭat d-lquwwat n-ignwan ġ-ddu-ufus-ns. 
					</seg>
				</div>
				<div id="b.1PE.4" type="chapter">
					<seg id="b.1PE.4.1" type="verse">
						mayan a-f-rad-awn-iniġ, lliġ irfufn lmasiḥ ġ-ddat-ns, illa fllawn a-tbkism a-trfufnm ula kunni. ašku wanna irfufnn ġ-ddat-ns ur-sul-a-itlhu s-ddnub. 
					</seg>
					<seg id="b.1PE.4.2" type="verse">
						ur-sul-a-izzray ussan-ns ġ-ma-ittiri bnadm i-ih̬f-ns, walaynni ar-izzray mad-as-iqaman ġ-ddunit-ad ġ-ma-irḍan rbbi. 
					</seg>
					<seg id="b.1PE.4.3" type="verse">
						ġayd izrin tkkam-ttin ar-tskarm ma-iɛzzan dar ġwilli ur-ssinnin rbbi, imma ġilad yuwda-kʷn ġ-ma-yʷh̬šnn. han ntni ar-tfsadn ar-tšthun, ar-ssnufuln ih̬f-nsn s-tissi, ar-tmunun f-lh̬ʷšant, ar-skarn lɛib i-ngratsn, ar-tɛbadn ilahat n-ddunit-ad s-tjlh̬it-nsn. 
					</seg>
					<seg id="b.1PE.4.4" type="verse">
						ar-gigun-tɛjjabn ar-kʷn-rggmn, ašku ur-a-ttirim a-didsn-ttmunum f-tillay-nsn. 
					</seg>
					<seg id="b.1PE.4.5" type="verse">
						walaynni iqqan-tn-d lḥsab ġ-dar ġwalli yujadn a-yut lḥukm f-willi ddrnin ula ġwilli mmutnin. 
					</seg>
					<seg id="b.1PE.4.6" type="verse">
						mayan a-f-idda lmasiḥ a-yawi lh̬bar ifulkin i-willi mmutnin ula ntni lli-f-iḍr lḥukm l-lmut n-ddat ġmklli iṭṭar f-kullu mddn, baš ad-wrrin ddrn s-tudrt n-rruḥ ġmklli iddr rbbi. 
					</seg>
					<seg id="b.1PE.4.7" type="verse">
						hati yakmur-d isiggʷra n-kullu ma-illan. rarat lɛaql tġwim ġ-ih̬f-nnun baš a-ttẓallam ar-tḍalabm rbbi. 
					</seg>
					<seg id="b.1PE.4.8" type="verse">
						walaynni taġawsa ihiyyan a-stt-igan, a-ttḥnnum i-ngratun, ašku lḥnant ar-tssntal kigan d-ddnub. 
					</seg>
					<seg id="b.1PE.4.9" type="verse">
						ssmrḥbat s-ingratun ġ-tgʷmma-nnun bla-da-ttngmugm. 
					</seg>
					<seg id="b.1PE.4.10" type="verse">
						illa f-kraygatt yan a-iskar s-twafka n-rruḥ nna-yas-ifka rbbi, ar-srs-itɛawan wiyyaḍ s-nniyt n-uwl-ns, baš a-kullu-ttmɛawanm i-ngratun s-lbarakat n-rbbi lli-ggutnin. 
					</seg>
					<seg id="b.1PE.4.11" type="verse">
						wanna isawaln, illa fllas a-isawal s-mad-as-imala rbbi. wanna itɛawann, illa fllas a-itɛawan wiyyaḍ s-tẓḍḍart lli-as-yakka rbbi. ġmkad a-s-rad-kullu-alġn mddn rbbi f-ma-tskarm s-ism n-yasuɛ lmasiḥ. nttan a-mi-illa lmjd d-lquwwa ġilad ula kullu mayd-d-iftan, amin. 
					</seg>
					<seg id="b.1PE.4.12" type="verse">
						way-aytma ɛzzanin, a-ur-ttɛjjabm ġ-lɛafit n-trfufnt lli-kʷn-itarmn, zund iġ-awn-ijra kra igan ljdid. 
					</seg>
					<seg id="b.1PE.4.13" type="verse">
						walaynni frḥat lliġ tkšmm d-lmasiḥ ġ-trfufnt, baš a-tfrḥm s-uggʷar ġakud lliġ ra-d-iban lmjd-ns i-kullu mddn. 
					</seg>
					<seg id="b.1PE.4.14" type="verse">
						imbarkin a-tgam iġ-a-kʷn-rggmn f-ssibt n-ma-tgam win lmasiḥ, ašku igguz-d fllawn rruḥ l-lmjd lli-igan rruḥ n-rbbi. 
					</seg>
					<seg id="b.1PE.4.15" type="verse">
						walaynni ih̬ṣṣa a-ur-irfufn yan gigun f-ssibt n-ma-inġa nġd yukʷr nġd iffuġ zġ-lqanun nġd ikšm ma-igan win wiyyaḍ. 
					</seg>
					<seg id="b.1PE.4.16" type="verse">
						walaynni iġ-irfufn f-ssibt n-ma-iga amasiḥi, illa fllas a-ur-iḥšm, walaynni a-yalġ rbbi ašku mddn ar-as-tggan ism lli-igan win lmasiḥ. 
					</seg>
					<seg id="b.1PE.4.17" type="verse">
						hati ġilad ilkm-d-uzmz lli-ġ-ra-yut rbbi lḥukm, ra-t-yut zwar f-ayt-tgmmi-ns. walaynni iġ-srnnġ-ibda nkkʷni, ma-s-ra-tggʷru i-willi agʷinin lh̬bar ifulkin n-rbbi? 
					</seg>
					<seg id="b.1PE.4.18" type="verse">
						ġmklli ityaran: «iġ-išqa a-injm yan ifulkin ma-ra-ijru i-yan irurn tiġurdin-ns s-rbbi ula yan isalan ddnub?» 
					</seg>
					<seg id="b.1PE.4.19" type="verse">
						mayad a-f-rad-iniġ i-kullu winna rfufnnin f-ma-ira rbbi: fkat ih̬fawn-nnun ġ-ufus n-walli-kʷn-ih̬lqn lli-bdda-izgan ġ-wawal-ns, tzaydm ar-tskarm afulki. 
					</seg>
				</div>
				<div id="b.1PE.5" type="chapter">
					<seg id="b.1PE.5.1" type="verse">
						rad-ḍalbġ imġarn ġ-gratun, nkki-ad igan amġar zund kunni, gġ inigi f-urfufn l-lmasiḥ, ṭṭafġ taġamt ġ-lmjd lli-ra-d-iban. 
					</seg>
					<seg id="b.1PE.5.2" type="verse">
						ḍalbġ-kʷn a-tksm tawrut n-rbbi lli-ifl ġ-gr ifassn-nnun. tgablm-tt urd s-bzzez walaynni s-lfrḥ ġmklli ira rbbi, urd baš a-tamẓm kra i-ih̬f-nnun walaynni s-nniyt iṣfan. 
					</seg>
					<seg id="b.1PE.5.3" type="verse">
						a-ur-tssimġurm ih̬f-nnun f-willi-awn-ifka rbbi, walaynni malat i-tuwrut afulki lli-s-a-tskarm baš ad-skarn ula ntni ġmkan. 
					</seg>
					<seg id="b.1PE.5.4" type="verse">
						ġakud lliġ ra-d-yašk-umksa imqqurn rad-awn-ifk ttaj l-lmjd lli-ur-ra-sar-imdu. 
					</seg>
					<seg id="b.1PE.5.5" type="verse">
						ġmkan ula kunni a-iɛyyaln, illa fllawn a-tsflidm s-imġarn-nnun. bkisat kullukn s-tbannka n-ṣṣbr baš a-tth̬damm i-ngratun. ašku ityara: «rbbi ar-itḍaḍḍa wanna issimġurn ih̬f-ns, ar-itbarak wanna iẓẓimẓayn ih̬f-ns.» 
					</seg>
					<seg id="b.1PE.5.6" type="verse">
						knwat ġ-ddu-ufus itjhhdn n-rbbi baš a-kʷn-yall ġ-uzmz nna-ira. 
					</seg>
					<seg id="b.1PE.5.7" type="verse">
						luḥat-n kullu tiġufiwin-nnun f-rbbi ašku ar-gigun-ithlla. 
					</seg>
					<seg id="b.1PE.5.8" type="verse">
						amẓat ġ-ih̬f-nnun trarm lɛaql, ašku ar-itlli-unuwwaš-nnun iblis zund izm, ar-inddr ar-isiggil s-ma-iqqʷay. 
					</seg>
					<seg id="b.1PE.5.9" type="verse">
						ḍaḍḍat iblis tzgam ġ-liman-nnun, tissanm izd aytmatun ġ-ddunit kullutt ar-zrayn ġ-trfufnt zund kunni. 
					</seg>
					<seg id="b.1PE.5.10" type="verse">
						walaynni rbbi lli-bdda-iran ad-aġ-ibark, iġra-yawn-d a-tkšmm s-lmjd-ns idumn ġ-tamunt l-lmasiḥ. tigira n-ma-trfufnm yan imikk, ra-kʷn-yawi s-sslamt ikmmln issdus-kʷn izzga-kʷn issbidd-kʷn f-llsas iṣḥan. 
					</seg>
					<seg id="b.1PE.5.11" type="verse">
						nttan a-mi-tlla lquwwa ġilad ula kullu mayd-d-iftan, amin. 
					</seg>
					<seg id="b.1PE.5.12" type="verse">
						tabrat-ad igzzuln uriġ-awn-tt-in f-ufus n-silwanus lli-dari-igan gʷma ifulkin izgan. araġ-tt-in baš a-kʷn-zzɛamġ, mlġ-awn izd ġmkad a-tga lbaraka n-rbbi s-lḥqq. zgayat ġ-lbaraka-yad. 
					</seg>
					<seg id="b.1PE.5.13" type="verse">
						ar-n-fllawn-tsllamn aytmatun ġ-tmdint n-babil, iẓli-tn rbbi ġmklli-kʷn-iẓli kunni. ar-n-fllawn-itsllam iwi marqus ula ntta. 
					</seg>
					<seg id="b.1PE.5.14" type="verse">
						nsallamat i-ngratun s-unsallam n-tagʷmat. ad-awn-tili sslamt kullukn kunni lli-igan win lmasiḥ. 
					</seg>
				</div>
			</div>
			<div id="b.2PE" type="book">
				<div id="b.2PE.1" type="chapter">
					<seg id="b.2PE.1.1" type="verse">
						zġ-simɛan bṭrus ah̬ddam d-urqqas n-yasuɛ lmasiḥ. i-willi mi ityawfka liman iɛzzan lli-aġ-d-ityawfkan ula nkkʷni s-ufulki n-rbbi-nnġ d-unjjam-nnġ yasuɛ lmasiḥ. 
					</seg>
					<seg id="b.2PE.1.2" type="verse">
						a-fllawn-tigat lbaraka d-sslamt ġilad ġ-tssnm rbbi ula siditnnġ yasuɛ. 
					</seg>
					<seg id="b.2PE.1.3" type="verse">
						s-tḥkimt-ns itjhhdn a-s-aġ-d-ifka rbbi kullu ma-nḥtajja baš a-nddr ġ-ddunit ar-t-ntrḍu. ašku nwrri nssn ġwalli-aġ-d-iġran a-nkšm s-lmjd-ns d-ufulki-ns. 
					</seg>
					<seg id="b.2PE.1.4" type="verse">
						d-ġmkad a-s-aġ-llant lbarakat hiyyanin ɛzzanin lli-f-inna rad-aġ-tnt-ifk, baš a-twrrim tgm ġmklli iga rbbi, tnjmm zġ-kullu ma-itawin ġ-ddunit s-lhalak f-ssibt n-maylli ittiri bnadm i-ih̬f-ns. 
					</seg>
					<seg id="b.2PE.1.5" type="verse">
						f-mayan a-f-kʷn-d-iqqan a-n-tgm tiqqi a-tzaydm f-liman-nnun a-bahra-tfulkim, tzaydm f-ufulki a-bahra-tissanm rbbi, 
					</seg>
					<seg id="b.2PE.1.6" type="verse">
						tzaydm f-twassna n-rbbi a-bdda-tġwim ġ-ih̬f-nnun, tzaydm f-mayan a-bahra-tzgam ġ-lḥqq, tzaydm f-mayan a-bdda-trḍum rbbi, 
					</seg>
					<seg id="b.2PE.1.7" type="verse">
						tzaydm f-mayan a-bahra-ttḥubbum mddn, tzaydm f-mayan a-bdda-tḥnnum ġ-wiyyaḍ. 
					</seg>
					<seg id="b.2PE.1.8" type="verse">
						iġ-a-gigun-ttigatnt kullu-tġawsiwin-ad, ra-tiẓḍarm i-kigan ar-di-ttawim lġllt iggutn ġilad ġ-tssnm siditnnġ yasuɛ lmasiḥ. 
					</seg>
					<seg id="b.2PE.1.9" type="verse">
						imma wanna ur-dar tiġawsiwin-ad, hati ibukḍ ur-a-ittisfiw yat, ittu is-t-issġus lmasiḥ zġ-ddnub lli-iskr ġayd izrin. 
					</seg>
					<seg id="b.2PE.1.10" type="verse">
						way-aytma, f-mayan a-f-rad-awn-iniġ, gat-n tiqqi-nnun s-uggʷar a-bahra-tzgam ġ-uġaras lli-s-awn-d-iġra rbbi iẓli-kʷn-d srs. ašku iġ-a-tskarm s-ġmkan ur-ra-sar-tjlum, 
					</seg>
					<seg id="b.2PE.1.11" type="verse">
						hati ra-tkšmm s-lfrḥ iggutn s-tgldit idumn n-unjjam siditnnġ yasuɛ lmasiḥ. 
					</seg>
					<seg id="b.2PE.1.12" type="verse">
						riġ-bdda a-yawn-d-ssktayġ tiġawsiwin-ad, wah̬h̬a-tnti-tssnm tzgam ġ-lḥqq lli-mi-tsfldm. 
					</seg>
					<seg id="b.2PE.1.13" type="verse">
						ašku swangmġ is-išwa a-bdda-ssrġaġ ma-illan ġ-ih̬f-nnun kullu mad-sulġ ġ-uh̬iyyam-ad lli-igan ddat-inu. 
					</seg>
					<seg id="b.2PE.1.14" type="verse">
						ašku ssnġ yan imikk rad-h̬wuġ ah̬iyyam-ad. mayad, imla-yyi-t-id siditnnġ yasuɛ lmasiḥ, 
					</seg>
					<seg id="b.2PE.1.15" type="verse">
						walaynni ra-n-tggaġ tiqqi-nu baš a-tiẓḍarm a-bdda-tswingimm ġ-tġawsiwin-ad ġakud lliġ ur-ra-sul-didun-iliġ. 
					</seg>
					<seg id="b.2PE.1.16" type="verse">
						ur-a-nbnnu f-kra n-tḥajiyin tyawskarnin s-lɛaql n-bnadm ġakud lliġ-awn-nsawl f-mamnk a-d-yuška siditnnġ yasuɛ lmasiḥ s-tḥkimt itjhhdn. ašku nkkʷni nẓra timuġra-ns, 
					</seg>
					<seg id="b.2PE.1.17" type="verse">
						nili dids f-uwrir amẓlay, nsfld i-wawal zġ-ignwan lliġ-d-issbayyn rbbi babatnnġ lmjd l-lmasiḥ d-lhibt-ns. isawl-d-wawal zġ-lmjd n-tattuyt inna: «ġwad iga iwi iɛzzan. frḥġ srs bahra.» 
					</seg>
					<seg id="b.2PE.1.19" type="verse">
						mayan a-darnnġ-izzgan iwaliwn l-lanbiya s-uggʷar. afulki a-ra-tskarm iġ-a-stti-ttawim ġ-mad-nnan ntni, ašku iga-wawal-nsn zund tifawt l-lqndil, ar-ittisfiw ġ-tillas ard ifaw-wass iġli-d itri n-ṣṣbaḥ ġ-uwlawn-nnun. 
					</seg>
					<seg id="b.2PE.1.20" type="verse">
						walaynni taġawsa ihiyyan a-stt-igan, a-tissanm is-ur-iẓḍar yan s-ih̬f-ns a-ifhm lmɛna n-mad-nnan lanbiya ġ-warratn n-rbbi. 
					</seg>
					<seg id="b.2PE.1.21" type="verse">
						ašku ur-d-yuški kra n-wawal n-rbbi zġ-lɛaql n-bnadm, walaynni ar-sawaln mddn-an s-iwaliwn lli-asn-d-imala rbbi ġmklli-tn-itguwwad rruḥ lqudus. 
					</seg>
				</div>
				<div id="b.2PE.2" type="chapter">
					<seg id="b.2PE.2.1" type="verse">
						ġayd izrin kkan-ttin kra n-mddn ġ-gr ayt-rbbi ar-ttinin izd lanbiya ad-gan walaynni ar-sskirkisn. ġmkan a-s-rad-daġ-ilin imslmdn ayt-tkrkas ġ-darun. s-tntla a-s-ra-n-šškšamn iswingimn ur-ʷġẓannin ar-ttawin s-lhalak. rad-traran tiġurdin-nsn s-siditsn itjhhdn lli-tn-ifran ad-gn wins. rad-zzugzn lhalak f-ih̬f-nsn ġ-yat-tasaɛt. 
					</seg>
					<seg id="b.2PE.2.2" type="verse">
						iggut ma-ra-itamẓ aġaras-nsn l-lfsad. f-ssibt-nsn a-f-rad-rggmn mddn ġ-uġaras l-lḥqq. 
					</seg>
					<seg id="b.2PE.2.3" type="verse">
						ra-kʷn-šttan s-iwaliwn h̬wanin, ašku ar-bdda-ttirin ma-igan win wiyyaḍ. walaynni zġ-isizwar a-gisn-itmnad ġwalli ra-fllasn-yut lḥukm. ur-a-igan ġwalli ra-tn-ihlk. 
					</seg>
					<seg id="b.2PE.2.4" type="verse">
						ašku ur-iṣamḥ rbbi i-lmalayka lli-ffuġnin zġ-wawal-ns, walaynni iluḥ-tn-in ġ-tdrut, idḥi-tn-in s-tuggugt n-tillas a-ġin-tyamaẓn ar ass l-lḥsab. 
					</seg>
					<seg id="b.2PE.2.5" type="verse">
						ur-iṣamḥ rbbi i-isizwar n-ddunit, walaynni yull-d aman aylliġ dln kullu ddunit n-willi srs rurnin tiġurdin-nsn. ur-zgisn-ijjnjm abla nuḥ lli-itbrraḥn s-maylli irḍan rbbi, ntta d-ssa n-mddn yaḍni. 
					</seg>
					<seg id="b.2PE.2.6" type="verse">
						yut ilmma rbbi lḥukm f-tmdinin n-sadum d-ɛamura, ihlk-tnt s-lɛafit, baš ad-ẓrn kullu willi srs rurnin tiġurdin ma-ijran i-tmdinin-an, issann ma-rad-asn-ijru ula ntni. 
					</seg>
					<seg id="b.2PE.2.7" type="verse">
						walaynni ijjnjm luṭ lli-igan argaz ifulkin, ašku ṭiyyr-as i-luṭ bahra f-mamnk ad-fsadn mddn-an ʷh̬šnnin. 
					</seg>
					<seg id="b.2PE.2.8" type="verse">
						izdġ-urgaz-an ifulkin ġ-gratsn. ass f-wass ar-ti-ttaġ-tguḍi ġ-uwl-ns ifulkin ġakud lliġ a-itmnad ar-isflid i-iskkirn-nsn ʷh̬šnnin. 
					</seg>
					<seg id="b.2PE.2.9" type="verse">
						kullu mayan imla-yaġ is-issn siditnnġ mamnk a-ijjnjam ġwilli tuqqarnin rbbi zġ-tnukmut nna-tn-itarmn, yissan mamnk a-itḥḍu ġwilli ʷh̬šnnin ar ass l-lḥsab lli-ġ-ra-fllasn-yut lɛqubit lli-asn-igan. 
					</seg>
					<seg id="b.2PE.2.10" type="verse">
						ra-stt-yut s-uggʷar f-willi skarnin s-ššhwat lli-bahra-rkanin ḥgrn ġwalli fllasn iḥkamn. imma imslmdn-an šqan bahra. ar-zzɛamn ih̬fawn-nsn, ar-rggmn ula ġ-inmġurn n-ignwan bla-da-tiksaḍn. 
					</seg>
					<seg id="b.2PE.2.11" type="verse">
						wah̬h̬a-tn-ugʷrn lmalayka tjhhdn fllasn bahra, ur-a-rggmn ntni ġ-mddn-an ġ-dar rbbi. 
					</seg>
					<seg id="b.2PE.2.12" type="verse">
						walaynni imslmdn-an ar-rggmn ġ-ma-ur-fhimn, gn zund luḥuš šqanin lli-skarnin walaynni ur-ssinn mah̬ aylliġ a-skarn, ar-tlaln ġir baš a-tyamaẓn tyawhlakn. ula mddn-an ra-tyawhlakn zund luḥuš. 
					</seg>
					<seg id="b.2PE.2.13" type="verse">
						rad-asn-d-irar rbbi arfufn f-urfufn lli-skarn i-wiyyaḍ. ntni iɛjb-tn ad-skarn ma-ittiri ih̬f-nsn ula ġ-uzal ġ-lgddam n-mddn. irkan d-lɛar ad-gan ġ-darun, ar-tfraḥn s-tillay-nsn lliġ a-didun-tmunun f-imnsiwn-nnun. 
					</seg>
					<seg id="b.2PE.2.14" type="verse">
						ar-bdda-ttirin ad-ẓrn lfsad, ur-a-tšbaɛn zġ-ddnub, ar-n-lddin ġwilli ur-zganin, myurn ad-ssmunun mad-ran i-ih̬f-nsn. tarwa n-h̬zit ad-gan. 
					</seg>
					<seg id="b.2PE.2.15" type="verse">
						ffuġn aġaras lli-inmn, munn d-uġaras n-balɛam yus n-baɛur lli-dar iɛzza a-yamẓ iqaridn s-ma-yʷh̬šnn. 
					</seg>
					<seg id="b.2PE.2.16" type="verse">
						ntta, iẓi dids ula uġiyyul-ns f-ddnub lli-iskr. wah̬h̬a ur-a-sawalnt lbhaym, tsawl srs lbhimt-an s-wawal n-bnadm, baš a-tḥṣar nnabi-an ġ-unufl-ns. 
					</seg>
					<seg id="b.2PE.2.17" type="verse">
						imma mddn-an, zund lɛyun qqurnin ad-gan, ula zund imdla idḥi-tn-waḍu itjhhdn. iskr-asn rbbi adġar ġ-tillas aggugnin. 
					</seg>
					<seg id="b.2PE.2.18" type="verse">
						ašku ar-ssfurrugn s-iwaliwn h̬wanin. s-ššhwat ʷh̬šnnin a-s-a-n-lddin mddn lli-bḥra-d-wrrinin zġ-gr willi jlanin. 
					</seg>
					<seg id="b.2PE.2.19" type="verse">
						ar-ttinin rad-asn-fssin zġ-iskraf, imma ntni sul gan ismgan i-lfsad. ašku kullu wanna inra kra, iga ismg i-ġaylli-t-inran. 
					</seg>
					<seg id="b.2PE.2.20" type="verse">
						iġ-d-njmn mddn zġ-irkan n-ddunit s-twassna n-unjjam siditnnġ yasuɛ lmasiḥ walaynni wrrin tigira tyassasn-daġ s-irkan-an aylliġ-tn-nran, hati iwrri isiggʷra n-mddn-an yʷh̬šn uggʷar n-isizwar-nsn. 
					</seg>
					<seg id="b.2PE.2.21" type="verse">
						yuf-asn mrad is-ur-akkʷ-ssinn aġaras n-ufulki, ula ard-t-issann rarn ilmma tiġurdin s-wawal lli-f-tn-yuṣṣa rbbi. 
					</seg>
					<seg id="b.2PE.2.22" type="verse">
						skrn ntni zund lmɛna-yad illan: yuḍa-widi s-iraran-ns, twrri tilft lli-yarudn a-trurḍ ġ-tallaġt. 
					</seg>
				</div>
				<div id="b.2PE.3" type="chapter">
					<seg id="b.2PE.3.1" type="verse">
						way-aytma ɛzzanin, tabrat-ad tga tis snat-tbratin lli-awn-in-uriġ. ssktiġ-awn-d srsnt tiġawsiwin-ad baš a-tswingimm ġ-ma-yʷġẓann. 
					</seg>
					<seg id="b.2PE.3.2" type="verse">
						riġ a-di-tktim iwaliwn lli-s-nnan lanbiya n-rbbi ġayd izrin, tktim-d almmud lli-f-kʷn-yuṣṣa-unjjam siditnnġ f-imi n-irqqasn-nnun. 
					</seg>
					<seg id="b.2PE.3.3" type="verse">
						walaynni taġawsa ihiyyan a-stt-igan, a-tissanm is-rad-d-aškin kra n-iṭnnaẓn ġ-uwssan-ad ggʷranin ar-bahra-tṭnaẓn ar-skarn f-kullu ma-ttirin i-ih̬f-nsn 
					</seg>
					<seg id="b.2PE.3.4" type="verse">
						ar-ttinin: «manza siditun? is-ur-inni ra-d-yašk? ẓrat, mnšk ayad s-zrin imzwura-nnġ, walaynni sul iqama kullu ġmklli iga zġ-isizwar, ġayklli ttyawh̬laq ddunit sul s-ġilad.» 
					</seg>
					<seg id="b.2PE.3.5" type="verse">
						imma ntni ar-ttirin ad-ttun izd s-wawal-ns a-s-ih̬lq rbbi ignwan ġ-isizwar, iskr ikalln ġ-gr-waman iskr-tn s-waman. 
					</seg>
					<seg id="b.2PE.3.6" type="verse">
						tdl ilmma ddunit n-uwssan-an s-waman, ttyawhlak kullutt. 
					</seg>
					<seg id="b.2PE.3.7" type="verse">
						imma ġilad s-wawal-ns a-s-iḥḍa rbbi ignwan d-wakal, baš a-tyawhlakn s-lɛafit ġ-wass l-lḥsab lli-ġ-ra-ihlk ġwilli srs rurnin tiġurdin. 
					</seg>
					<seg id="b.2PE.3.8" type="verse">
						way-aytma ɛzzanin, a-ur-tettum taġawsa-yad: iga yan-wass dar siditnnġ zund alf n-usggʷas, ig alf n-usggʷas zund yan-wass. 
					</seg>
					<seg id="b.2PE.3.9" type="verse">
						ur-imaṭl siditnnġ a-iskr maylli-s-inna, wah̬h̬a da-ttinin kra n-mddn imaṭl. ašku ar-didun-itṣbar. ur-iri ntta a-ityawhlak yan, walaynni ira kullu mddn ad-wrrin fln iskkirn-nsn ʷh̬šnnin. 
					</seg>
					<seg id="b.2PE.3.10" type="verse">
						walaynni ass n-siditnnġ ra-d-yašk zund amh̬h̬ar. rad-ittin ignwan s-ijjij itjhhdn, ifnu kullu ma-gisn-illan s-lɛafit, tjdr akal ula kullu ma-gis-skrn mddn. 
					</seg>
					<seg id="b.2PE.3.11" type="verse">
						ra-ityawhlak kullu ma-illan. f-mayan a-f-ra-kʷn-sqsaġ: man mddn zġ-ra-tgm? is-ur-ra-ttirim a-tskarm afulki ar-ttrḍum rbbi 
					</seg>
					<seg id="b.2PE.3.12" type="verse">
						ġilad ġ-a-ttqlm s-wass n-rbbi, ar-t-id-tssakmurm? ġassan a-ra-tyawhlakn ignwan s-lɛafit, ifsi kullu ma-illan s-trġi iggutn. 
					</seg>
					<seg id="b.2PE.3.13" type="verse">
						imma nkkʷni ar-ntql s-maylli-s-aġ-inna rbbi, ar-n-ntrju ignna l-ljdid d-wakal l-ljdid, ɛmmrn s-kullu ma-irḍan rbbi. 
					</seg>
					<seg id="b.2PE.3.14" type="verse">
						imma ġilad ġ-a-ttqlm s-mayad, ay-aytma ɛzzanin, gat-n tiqqi-nnun a-bdda-tili sslamt ġ-gratun d-rbbi, bla gigun illa kra l-lɛib ula kra yʷh̬šnn ġ-uwlawn-nnun. 
					</seg>
					<seg id="b.2PE.3.15" type="verse">
						swingimat f-mamnk a-didun-iṣbr siditnnġ baš a-twrrim tnjmm, ġmklli-awn-in-yura ula gʷmatnnġ iɛzzan bulus s-tḥkimt lli-as-ifka rbbi. 
					</seg>
					<seg id="b.2PE.3.16" type="verse">
						ġmkad a-ittini f-tġawsiwin-ad ġ-kullu tibratin-ns. kra ġ-ma-itara, ur-irh̬i a-t-nfhm, imma kra n-ibujadiyn d-mddn fssusnin ar-sslullin iwaliwn-ns zund mad-sslullin igzman yaḍni ġ-warratn n-rbbi. ar-di-traran lhalak f-ih̬fawn-nsn. 
					</seg>
					<seg id="b.2PE.3.17" type="verse">
						imma kunni ay-aytma ɛzzanin, lliġ tssnm kullu mayad ur-ta-ijri, rarat lɛaql a-kʷn-ur-ildi kra ijlan iffuġn zġ-wawal n-rbbi ula tḍrm zġ-laman-ad ġ-tllam. 
					</seg>
					<seg id="b.2PE.3.18" type="verse">
						zaydat ar-ttimġurm ġ-lbaraka d-twassna n-unjjam siditnnġ yasuɛ lmasiḥ. nttan a-bdda-ntalġ ġilad ula kullu mayd-d-iftan. amin. 
					</seg>
				</div>
			</div>
			<div id="b.1JO" type="book">
				<div id="b.1JO.1" type="chapter">
					<seg id="b.1JO.1.1" type="verse">
						ġwalli illan zġ-isizwar, nsfld-as nẓr-t nssmaqql gis nggr-as. iga nttan awal n-tudrt. 
					</seg>
					<seg id="b.1JO.1.2" type="verse">
						tban-d tudrt-an i-mddn, nẓr-tt nkkʷni, ng fllas inagan. nawi-awn-in lh̬bar f-walli igan tudrt idumn, ikka-ttin illa ġ-dar rbbi babatnnġ iban-aġ-d ilmma. 
					</seg>
					<seg id="b.1JO.1.3" type="verse">
						nawi-awn-in lh̬bar f-ma-nẓra ula ma-mi-nsfld, baš a-tkšmm ula kunni ġ-tamunt-ad darnnġ illan. ašku tlla-yaġ ġilad tamunt d-rbbi babatnnġ d-yus yasuɛ lmasiḥ. 
					</seg>
					<seg id="b.1JO.1.4" type="verse">
						kullu mayad, nura-yawn-t-in baš a-kullu-nfrḥ s-lfrḥ iggutn. 
					</seg>
					<seg id="b.1JO.1.5" type="verse">
						ġmkad a-iga lh̬bar lli-mi-dars-nsfld nawi-awn-t-in: rbbi iga tifawt, ur-akk-gis-llint tillas. 
					</seg>
					<seg id="b.1JO.1.6" type="verse">
						iġ-nenna «tlla darnnġ tamunt d-rbbi» walaynni ar-sul-nttidu ġ-tillas, hati nsskarks ur-a-nskar s-lḥqq. 
					</seg>
					<seg id="b.1JO.1.7" type="verse">
						walaynni iġ-a-nttidu ġ-tifawt ġmklli illa ntta ġ-tifawt, tlla darnnġ tamunt i-ngratnnġ, ar-aġ-ssġusn idammn n-yasuɛ yus n-rbbi zġ-kullu ddnub nna-ginnġ-illan. 
					</seg>
					<seg id="b.1JO.1.8" type="verse">
						iġ-nenna «ur-a-nskar ddnub,» hati nsskarks f-ih̬f-nnġ, ur-ginnġ lḥqq. 
					</seg>
					<seg id="b.1JO.1.9" type="verse">
						walaynni iġ-a-ntqrra s-ddnub-nnġ, ra-issafu awal-ns izzga lḥqq issitti fllannġ ddnub-nnġ issġus-aġ zġ-kullu ma-ginnġ-yʷh̬šnn. 
					</seg>
					<seg id="b.1JO.1.10" type="verse">
						walaynni iġ-nenna «ur-nskir ddnub,» hati nga rbbi d-bu-tkrkas, ur-ginnġ-izga-wawal-ns. 
					</seg>
				</div>
				<div id="b.1JO.2" type="chapter">
					<seg id="b.1JO.2.1" type="verse">
						wa-tarwa-nu ɛzzanin, uriġ-awn-in mayad baš a-ur-tskrm ddnub. walaynni iġ-idda kra n-yan gigun ard iskr ddnub, illa-yaġ sul yan-didnnġ-ibiddn ġ-dar rbbi babatnnġ, a-t-igan d-yasuɛ lmasiḥ lli-ġ-illa-ufulki ikmmln ġ-iẓri n-rbbi. 
					</seg>
					<seg id="b.1JO.2.2" type="verse">
						immut nttan baš ad-aġ-ifru zġ-ddnub-nnġ, urd ġir ddnub-nnġ nkkʷni walaynni ddnub n-ddunit kullutt. 
					</seg>
					<seg id="b.1JO.2.3" type="verse">
						ġmkad a-s-ra-nissan is-darnnġ tawassna n-rbbi: ašku iban ginnġ is-a-nskar s-maylli-f-aġ-yuṣṣa. 
					</seg>
					<seg id="b.1JO.2.4" type="verse">
						yan innan «ssnġ rbbi» bla-da-iskar s-luṣiyat-ns, hati ar-isskirkis ur-gis lḥqq. 
					</seg>
					<seg id="b.1JO.2.5" type="verse">
						imma kullu wanna iskarn s-wawal n-rbbi, hati twufa gis lḥnant n-rbbi. ġmkad a-s-ra-nissan is-nga wins: 
					</seg>
					<seg id="b.1JO.2.6" type="verse">
						ašku wanna ittinin is-iga win lmasiḥ, iqqan-t-id a-iskar ġmklli iskar lmasiḥ. 
					</seg>
					<seg id="b.1JO.2.7" type="verse">
						way-aytma ɛzzanin, urd kra l-luṣit l-ljdid ayad-awn-in-uriġ walaynni luṣit taqdimt. tg h̬talli-f-kʷn-yuṣṣa rbbi ġayd izrin, tili darun zġ-isizwar. 
					</seg>
					<seg id="b.1JO.2.8" type="verse">
						walaynni luṣit-ad-awn-in-uriġ tga tin ljdid, iban is-tga lḥqq ġ-lmasiḥ ula gigun kunni. ašku ar-zraynt tillas ar-di-ttisfiw tifawt l-lḥqq. 
					</seg>
					<seg id="b.1JO.2.9" type="verse">
						wanna innan illa ġ-tifawt walaynni sul a-itkrhu gʷmas, hatin sul illa ġ-tillas. 
					</seg>
					<seg id="b.1JO.2.10" type="verse">
						imma wanna itḥnnun ġ-gʷmas, illa ġ-tifawt, ur-gis kra l-lɛib. 
					</seg>
					<seg id="b.1JO.2.11" type="verse">
						walaynni yan ikurhan gʷmas, sul illa ġ-tillas ar-ittidu ġ-tillas. ur-issin manis a-ittidu ašku ssbukḍnt-t tillas. 
					</seg>
					<seg id="b.1JO.2.12" type="verse">
						uriġ-awn-in a-tarwa ɛzzanin, ašku rbbi issitti fllawn ddnub-nnun f-ism l-lmasiḥ. 
					</seg>
					<seg id="b.1JO.2.13" type="verse">
						araġ-awn-in a-id-babatsn, ašku tssnm ġwalli illan zġ-isizwar. 
					</seg>
					<seg id="b.1JO.2.14" type="verse">
						araġ-awn-in a-iɛyyaln, ašku tnram iblis. araġ-awn-in a-tarwa, ašku tssnm babatnnġ. araġ-awn-in a-id-babatsn, ašku tssnm ġwalli illan zġ-isizwar. araġ-awn-in a-iɛyyaln, ašku tdusm izga-gigun-wawal n-rbbi tnrum iblis. 
					</seg>
					<seg id="b.1JO.2.15" type="verse">
						a-ur-ttirim ddunit ula kra illan ġ-ddunit. iġ-a-ittiri yan ddunit, ur-gis-tlli tayri n-rbbi babatnnġ. 
					</seg>
					<seg id="b.1JO.2.16" type="verse">
						ašku kullu ma-illan ġ-ddunit (iga ġaylli ttiri ddat, ula ġaylli ttiri tiṭ, ula ġaylli-s-a-issimġur bnadm ih̬f-ns), urd babatnnġ a-d-ikka walaynni ikka-d ddunit. 
					</seg>
					<seg id="b.1JO.2.17" type="verse">
						ar-tzray ddunit ula kullu ma-gis-ttirin mddn, imma yan iskarn s-ma-ira rbbi, ra-iddr tudrt idumn. 
					</seg>
					<seg id="b.1JO.2.18" type="verse">
						wa-tarwa ɛzzanin, tasaɛt iggʷran ayad. tsfldm kunni f-unuwwaš l-lmasiḥ lli-ra-d-yašk. hati ġilad uškan-d kigan d-inuwwašn l-lmasiḥ. ġayan a-f-nssn izd tasaɛt iggʷran ayd ilkmn. 
					</seg>
					<seg id="b.1JO.2.19" type="verse">
						ffuġn ntni zġ-darnnġ walaynni urd zġ-ginnġ a-zġ-gan. mrad is-zginnġ-gan ikun didnnġ qaman, walaynni nssn kullutn ur-gin zġ-ginnġ, ašku ffuġn zġ-darnnġ. 
					</seg>
					<seg id="b.1JO.2.20" type="verse">
						kunni tssnm lḥqq kullukn, ašku illa gigun rruḥ lli-awn-ifka ġwalli igan amẓlay n-rbbi. 
					</seg>
					<seg id="b.1JO.2.21" type="verse">
						mayad a-f-awn-in-uriġ, ašku tssnm lḥqq, urd zund iġ-ur-ti-tssinm, ašku ur-jju-d-uškint kra n-tkrkas zġ-lḥqq. 
					</seg>
					<seg id="b.1JO.2.22" type="verse">
						manwa igan bu-tkrkas? iga-t wanna innan «yasuɛ ur-igi lmasiḥ n-rbbi.» yan innan ġmkan, iga anuwwaš l-lmasiḥ, irar tiġurdin-ns s-rbbi babatnnġ ula s-yus. 
					</seg>
					<seg id="b.1JO.2.23" type="verse">
						ašku yan irurn tiġurdin-ns s-yus n-rbbi, irur-tt ula s-rbbi babatnnġ. imma yan ittirin yus n-rbbi, ar-ittiri ula rbbi babatnnġ. 
					</seg>
					<seg id="b.1JO.2.24" type="verse">
						zgayat-bdda ġ-maylli mi tsfldm ġ-isizwar. ġmkan a-s-rad-bdda-tzgam ġ-rbbi babatnnġ ula ġ-yus. 
					</seg>
					<seg id="b.1JO.2.25" type="verse">
						ašku s-wawal izgan a-s-aġ-imla mayad, yini-aġ is-rad-aġ-ifk tudrt idumn. 
					</seg>
					<seg id="b.1JO.2.26" type="verse">
						uriġ-awn-in tiġawsiwin-ad f-willi ranin a-kʷn-jllun. 
					</seg>
					<seg id="b.1JO.2.27" type="verse">
						imma kunni, illa-bdda gigun rruḥ lli-awn-ifka lmasiḥ. ur-tḥtajjam ma-kʷn-isslmadn, ašku rruḥ-ns ar-kʷn-isslmad f-kraygatt kra, ar-awn-imala lḥqq bla tikrkas. walaynni illa fllawn a-gis-tzgam ġmklli-awn-isslmad. 
					</seg>
					<seg id="b.1JO.2.28" type="verse">
						imma ġilad a-tarwa ɛzzanin, zaydat tzgam ġ-lmasiḥ, baš a-izɛm-uwl-nnġ ġakud nna-d-iwrri ibayyn-d, ur-ra-niri a-zgis-nrgs. 
					</seg>
					<seg id="b.1JO.2.29" type="verse">
						tssnm is-iskr lmasiḥ kullu ma-irḍan rbbi, tissanm is-iwrri ilul kraygatt yan iskarn ma-t-irḍan s-tlalit l-ljdid zġ-dar rbbi. 
					</seg>
				</div>
				<div id="b.1JO.3" type="chapter">
					<seg id="b.1JO.3.1" type="verse">
						ẓrat matta ġunška-s-aġ-ira rbbi babatnnġ aylliġ-aġ-iga d-tarwa-ns. ašku ġmkan a-nga nkkʷni. mayad a-f-ur-tssin ddunit ma-nga, ašku ur-tssin rbbi. 
					</seg>
					<seg id="b.1JO.3.2" type="verse">
						way-aytma ɛzzanin, nga tarwa n-rbbi ġilad. ur-ta-yaġ-issbayyn ma-ra-ng ġ-mayd-d-iftan, walaynni nssn mayad: ġakud lliġ ra-d-yašk lmasiḥ ra-ng zund nttan, ašku ra-t-nẓr ġmklli iga. 
					</seg>
					<seg id="b.1JO.3.3" type="verse">
						kullu wanna dar rrja-yad ġ-lmasiḥ ar-issġus ul-ns ġmklli iġus ntta. 
					</seg>
					<seg id="b.1JO.3.4" type="verse">
						kraygatt yan iskarn ddnub, hati iffuġ zġ-ššrɛ n-rbbi, ašku ddnub a-igan uffuġ n-ššrɛ. 
					</seg>
					<seg id="b.1JO.3.5" type="verse">
						tssnm kunni is-d-yuška lmasiḥ baš a-fllannġ-issitti ddnub-nnġ, tissanm is-ur-jju-iskir kra n-ddnub ntta. 
					</seg>
					<seg id="b.1JO.3.6" type="verse">
						wanna izgan ġ-lmasiḥ ur-a-iskar ddnub. imma wanna itzayadn ġ-ddnub ur-ta-ifhim ula issn mamnk a-iga lmasiḥ. 
					</seg>
					<seg id="b.1JO.3.7" type="verse">
						wa-tarwa ɛzzanin, a-ur-tadjm yan a-kʷn-ijllu. wanna iskarn s-lḥqq, ra-srs-ifrḥ rbbi ġmklli ifrḥ s-lmasiḥ. 
					</seg>
					<seg id="b.1JO.3.8" type="verse">
						imma wanna iskarn ddnub, win iblis a-iga, ašku iblis ar-iskar ddnub zġ-isizwar. mayad a-f-d-yuška yus n-rbbi: yuška-d a-ihlk iskkirn n-iblis. 
					</seg>
					<seg id="b.1JO.3.9" type="verse">
						imma wanna-d-iluln talalit l-ljdid zġ-dar rbbi, ur-a-iskar ddnub, ašku rbbi iẓẓa gis amud-ns. ur-iẓḍar a-izayd ġ-ddnub, ašku iwrri iga zġ-tarwa n-rbbi. 
					</seg>
					<seg id="b.1JO.3.10" type="verse">
						ġmkad a-s-a-ntissan tarwa n-rbbi zġ-tarwa n-iblis: wanna ur-iskarn s-lḥqq ur-igi win rbbi, d-wanna ur-itḥnnun ġ-gʷmas ur-igi win rbbi. 
					</seg>
					<seg id="b.1JO.3.11" type="verse">
						ġmkad a-iga-wawal lli-mi-tsfldm zġ-isizwar: illa fllannġ a-nttiri i-ngratnnġ. 
					</seg>
					<seg id="b.1JO.3.12" type="verse">
						a-ur-ng zund qayn lli-igan win iblis inġ gʷmas. mah̬ aylliġ-t-inġa? ašku qayn ar-iskar ma-yʷh̬šnn, imma gʷmas ar-iskar ma-ifulkin. 
					</seg>
					<seg id="b.1JO.3.13" type="verse">
						way-aytma, a-ur-ttɛjjabm iġ-kʷn-kurhan ayt-ddunit. 
					</seg>
					<seg id="b.1JO.3.14" type="verse">
						walaynni nssn is-nzri nkkʷni zġ-lmut s-tudrt, ašku tlla ginnġ tayri n-aytmatnnġ. walaynni yan ur-ittirin aytmas, hati sul iqama ġ-lmut. 
					</seg>
					<seg id="b.1JO.3.15" type="verse">
						yan ikurhan gʷmas, iga zund iġ-t-inġa. d-wanna inġan, ur-akkʷ-rad-as-tili tudrt idumn. 
					</seg>
					<seg id="b.1JO.3.16" type="verse">
						ġmkad a-s-nssn mamnk a-tga lḥnant: lmasiḥ ifka ih̬f-ns f-ssibt-nnġ. imma nkkʷni, illa fllannġ a-nakka ih̬f-nnġ f-ssibt n-aytmatnnġ. 
					</seg>
					<seg id="b.1JO.3.17" type="verse">
						iġ-illa yan iṭṭafn lh̬ir iẓr gʷmas iḥtajja walaynni issiqar fllas ul-ns, mamnk a-ra-yini tlla gis lḥnant n-rbbi? 
					</seg>
					<seg id="b.1JO.3.18" type="verse">
						wa-tarwa ɛzzanin, a-ur-nmala lḥnant ġir s-iwaliwn ula s-ils walaynni s-iskkirn d-lḥqq. 
					</seg>
					<seg id="b.1JO.3.19" type="verse">
						ġmkad a-s-ra-nissan is-nga win lḥqq nsshnnu ul-nnġ ġ-lgddam n-rbbi iġ-a-itġuwḍ-uwl-nnġ f-ssibt n-ma-ur-nfulki. 
					</seg>
					<seg id="b.1JO.3.20" type="verse">
						ašku rbbi imqqur f-uwl-nnġ, yissan kullu ma-ginnġ-illan. 
					</seg>
					<seg id="b.1JO.3.21" type="verse">
						way-aytma ɛzzanin, iġ-ur-iġuwḍ-uwl-nnġ, nẓḍar a-nzɛm ġakud nna-ntakmur s-rbbi 
					</seg>
					<seg id="b.1JO.3.22" type="verse">
						namẓ dars aynna zgis nḍalb, ašku ar-nskar s-ma-f-aġ-yuṣṣa ula s-ma-t-irḍan. 
					</seg>
					<seg id="b.1JO.3.23" type="verse">
						ġmkad a-tga luṣit-ns, yini-aġ a-namn s-ism n-yus yasuɛ lmasiḥ, ar-ntḥnnu i-ngratnnġ ġmklli-s-aġ-yuṣṣa lmasiḥ. 
					</seg>
					<seg id="b.1JO.3.24" type="verse">
						wanna iskarn s-luṣiyat-ns, nttan a-izgan ġ-rbbi izga rbbi gis. ġmkad a-s-nssn is-ginnġ-izga, ašku ifka-yaġ rruḥ-ns. 
					</seg>
				</div>
				<div id="b.1JO.4" type="chapter">
					<seg id="b.1JO.4.1" type="verse">
						way-aytma ɛzzanin, a-ur-tamnm kullu wanna innan «illa-gigi rruḥ lqudus,» walaynni armat rruḥ-an a-tẓrm is-iga win rbbi nġd uhu. ašku ggutn mddn lli-tkkanin ddunit, ar-ttinin is-a-sawaln s-mad-asn-imala rbbi walaynni ar-sskirkisn. 
					</seg>
					<seg id="b.1JO.4.2" type="verse">
						ġmkad a-s-ra-tissanm izd rruḥ n-rbbi a-gisn-isawaln nġd uhu: iġ-a-ittini rruḥ-an «yasuɛ lmasiḥ yuška-d zġ-rbbi, iwrri s-ddat n-bnadm» ra-tissanm rruḥ-an, izd win rbbi a-iga. 
					</seg>
					<seg id="b.1JO.4.3" type="verse">
						imma rruḥ nna-ur-ittinin lḥqq f-yasuɛ, urd win rbbi a-iga walaynni iga rruḥ n-unuwwaš l-lmasiḥ lli-f-tsfldm ra-d-yašk, illa-nnit ġilad ġ-ddunit. 
					</seg>
					<seg id="b.1JO.4.4" type="verse">
						imma kunni a-tarwa ɛzzanin, win rbbi a-tgam, tnrum-tn ašku rruḥ lli-gigun-illan yugʷr rruḥ lli-illan ġ-ddunit. 
					</seg>
					<seg id="b.1JO.4.5" type="verse">
						ntni gan win ddunit, ar-sawaln s-ma-igan win ddunit, ar-srsn-sflidn ayt-ddunit. 
					</seg>
					<seg id="b.1JO.4.6" type="verse">
						imma nkkʷni nga win rbbi, ar-srnnġ-sflidn ġwilli ssnnin rbbi. imma winna ur-ssinnin rbbi ur-rin ad-srnnġ-sflidn. ġmkan a-s-ra-ntissan rruḥ l-lḥqq zġ-rruḥ n-tkrkas. 
					</seg>
					<seg id="b.1JO.4.7" type="verse">
						way-aytma ɛzzanin, illa fllannġ a-ntḥnnu i-ngratnnġ, ašku lḥnant tga tin rbbi. yan itḥnnun, hati ilul-d zġ-dar rbbi yissan rbbi. 
					</seg>
					<seg id="b.1JO.4.8" type="verse">
						imma yan ur-itḥnnun, ur-issin rbbi. ašku rbbi iga lḥnant. 
					</seg>
					<seg id="b.1JO.4.9" type="verse">
						ġmkad a-s-aġ-d-issbayyn rbbi lḥnant-ns: yuzn-d ġwalli igan yus s-ddunit, baš ad-aġ-tili tudrt f-ssibt-ns. 
					</seg>
					<seg id="b.1JO.4.10" type="verse">
						ġmkad a-tga tayri: urd tayri lli-s-nra rbbi walaynni tayri lli-s-aġ-ira nttan, aylliġ-d-yuzn yus a-immt baš ad-aġ-ifru zġ-ddnub-nnġ. 
					</seg>
					<seg id="b.1JO.4.11" type="verse">
						way-aytma ɛzzanin, lliġ-aġ-ira rbbi ġunškan, illa fllannġ a-nttiri i-ngratnnġ. 
					</seg>
					<seg id="b.1JO.4.12" type="verse">
						ur-jju-illi ma-iẓran rbbi, walaynni iġ-a-nttiri i-ngratnnġ, izga ginnġ rbbi, twufa ginnġ lḥnant-ns. 
					</seg>
					<seg id="b.1JO.4.13" type="verse">
						ġmkad a-nssn is-nzga ġ-rbbi izga ginnġ: ašku ifka-yaġ rruḥ-ns. 
					</seg>
					<seg id="b.1JO.4.14" type="verse">
						rbbi babatnnġ yuzn-d yus baš a-ig anjjam n-ddunit. nẓra-t nkkʷni, ng fllas inagan. 
					</seg>
					<seg id="b.1JO.4.15" type="verse">
						wanna ittinin s-nniyt n-uwl-ns «yasuɛ iga yus n-rbbi,» hati izga gis rbbi, izga ula ntta ġ-rbbi. 
					</seg>
					<seg id="b.1JO.4.16" type="verse">
						nkkʷni nssn lḥnant lli-s-ginnġ-iḥnna rbbi, namn srs. rbbi iga lḥnant. yan izgan ġ-lḥnant, izga ġ-rbbi, izga rbbi gis. 
					</seg>
					<seg id="b.1JO.4.17" type="verse">
						hati issuwfa rbbi ginnġ lḥnant-ns, baš a-nsshnnu ul-nnġ ġ-wass l-lḥsab, ašku nwrri nga zund ma-iga nttan ġ-ddunit-ad. 
					</seg>
					<seg id="b.1JO.4.18" type="verse">
						lḥnant ur-gis tiksaḍ, walaynni lḥnant ikmmln ar-n-ttluḥ tiksaḍ s-brra. imma yan iksuḍn, ur-ta-gis-twufi lḥnant ikmmln, ašku wanna iksuḍn ar-sul-iswingim ġ-lɛqubit. 
					</seg>
					<seg id="b.1JO.4.19" type="verse">
						ar-ntḥnnu nkkʷni ašku rbbi a-izwarn is-fllannġ-iḥnna. 
					</seg>
					<seg id="b.1JO.4.20" type="verse">
						iġ-a-ittini kra n-yan «ar-ttiriġ rbbi» walaynni sul a-itkrhu gʷmas, hati ar-isskirkis. ašku iġ-ur-a-ittiri gʷmas lli-itmnad, mamnk a-ra-yiri rbbi lli-ur-a-itmnad? 
					</seg>
					<seg id="b.1JO.4.21" type="verse">
						ġmkad a-tga luṣit-ns: wanna ittirin rbbi, iqqan-t-id a-ittiri ula gʷmas. 
					</seg>
				</div>
				<div id="b.1JO.5" type="chapter">
					<seg id="b.1JO.5.1" type="verse">
						kullu wanna yumnn izd yasuɛ a-igan lmasiḥ n-rbbi, hati ilul-d talalit l-ljdid zġ-dar rbbi. kullu wanna ittirin rbbi babatnnġ, ar-ittiri yus. 
					</seg>
					<seg id="b.1JO.5.2" type="verse">
						ġmkad a-s-ra-nissan is-a-nttiri tarwa n-rbbi: ašku iban ginnġ is-a-nttiri rbbi, ar-nskar s-ma-f-aġ-yuṣṣa. 
					</seg>
					<seg id="b.1JO.5.3" type="verse">
						ġmkad a-s-a-nmala is-a-nttiri rbbi: ar-nskar s-luṣiyat-ns. ur-fllannġ-iẓẓay maylli-f-aġ-yuṣṣa, 
					</seg>
					<seg id="b.1JO.5.4" type="verse">
						ašku kullu wanna-d-iluln zġ-dar rbbi ar-itnru ddunit. mayad a-s-a-ntnru ddunit, ašku numn awal n-rbbi. 
					</seg>
					<seg id="b.1JO.5.5" type="verse">
						manwa ra-inru ddunit? wanna yumnn s-yasuɛ n-is-iga yus n-rbbi. 
					</seg>
					<seg id="b.1JO.5.6" type="verse">
						yasuɛ lmasiḥ, nttan a-d-yuškan s-waman d-idammn. urd ġir s-waman a-s-d-yuška walaynni s-waman d-idammn. rruḥ lqudus a-yakkan tugga f-mayad, ašku rruḥ lqudus iga lḥqq. 
					</seg>
					<seg id="b.1JO.5.7" type="verse">
						llan kraḍ inagan: 
					</seg>
					<seg id="b.1JO.5.8" type="verse">
						rruḥ d-waman d-idammn. mšaškand-d tugga-nsn. 
					</seg>
					<seg id="b.1JO.5.9" type="verse">
						nmyar a-nsflid s-tugga n-bnadm, walaynni tugga n-rbbi ugʷrnt tin bnadm. rbbi a-igan inigi, ifk tugga f-yus. 
					</seg>
					<seg id="b.1JO.5.10" type="verse">
						imma wanna yumnn s-yus n-rbbi, llant tugga n-rbbi ġ-uwl-ns. walaynni yan ur-isflidn s-ma-ittini rbbi, iga rbbi d-bu-tkrkas ašku ur-yumin tugga lli-ifka f-yus. 
					</seg>
					<seg id="b.1JO.5.11" type="verse">
						ġmkad ad-gant tugga: ifka-yaġ rbbi tudrt idumn, tili-aġ tudrt-ad f-ssibt n-yus. 
					</seg>
					<seg id="b.1JO.5.12" type="verse">
						wanna imunn d-yus n-rbbi, tlla-yas tudrt. imma wanna ur-imunn d-yus n-rbbi, ur-rad-as-tili tudrt. 
					</seg>
					<seg id="b.1JO.5.13" type="verse">
						uriġ-awn-in tiġawsiwin-ad i-kunni lli-umnnin s-ism n-yus n-rbbi, baš a-tissanm is-teṭṭafm tudrt idumn. 
					</seg>
					<seg id="b.1JO.5.14" type="verse">
						mayad a-yaġ-izzɛamn ġakud nna-n-ntakmur s-rbbi, ašku nssn is-a-yaġ-isflid iġ-zgis-nḍalb ma-t-irḍan. 
					</seg>
					<seg id="b.1JO.5.15" type="verse">
						lliġ nssn is-a-yaġ-isflid ġakud nna-zgis-nḍalb, nissan is-rad-aġ-yili maylli zgis nḍalb. 
					</seg>
					<seg id="b.1JO.5.16" type="verse">
						iġ-illa ma-iẓran gʷmas iskr kra yʷh̬šnn lli-ur-igin zġ-ddnub lli-itawin s-lhalak, illa fllas a-iḍalb rbbi f-gʷmas. rad-as-d-irar rbbi s-tudrt. nniġ-awn mayad ġir f-willi skrnin ddnub lli-ur-itawin s-lhalak. ašku llan kra n-ddnub lli-ra-yawi s-lhalak, ur-awn-nniġ a-ttḍalabm f-ddnub-an. 
					</seg>
					<seg id="b.1JO.5.17" type="verse">
						kullu iskkirn ʷh̬šnnin gan ddnub, walaynni ur-a-kullu-tawin ddnub-an s-lhalak. 
					</seg>
					<seg id="b.1JO.5.18" type="verse">
						nssn ġwilli mi ifka rbbi talalit l-ljdid is-ur-a-skarn ddnub. ar-tn-issntal yus n-rbbi, ur-iẓḍar iblis a-tn-ilkm. 
					</seg>
					<seg id="b.1JO.5.19" type="verse">
						nssn is-nga tarwa n-rbbi, tili ddunit kullutt ġ-ddu-ufus n-iblis. 
					</seg>
					<seg id="b.1JO.5.20" type="verse">
						nssn is-d-yuška yus n-rbbi ad-aġ-ifk lfhmt baš a-nissan ġwalli igan lḥqq. imma ġilad nga win ġwalli igan lḥqq d-win yus yasuɛ lmasiḥ. nttan a-igan rbbi l-lḥqq, ig tudrt idumn. 
					</seg>
					<seg id="b.1JO.5.21" type="verse">
						wa-tarwa ɛzzanin, tanfat i-ilahat n-ddunit-ad. 
					</seg>
				</div>
			</div>
			<div id="b.2JO" type="book">
				<div id="b.2JO.1" type="chapter">
					<seg id="b.2JO.1.1" type="verse">
						zġ-umġar i-tmġart tamẓlayt d-tarwa-ns. tɛzzam dari s-lḥqq, nkki ula kullu willi ssnnin lḥqq. 
					</seg>
					<seg id="b.2JO.1.2" type="verse">
						ašku lḥqq a-ginnġ-izgan kullwaġ, rad-bdda-didnnġ-yili. 
					</seg>
					<seg id="b.2JO.1.3" type="verse">
						rad-aġ-tili lbaraka d-rrḥmt d-sslamt zġ-rbbi babatnnġ d-yasuɛ lmasiḥ yus n-babatnnġ s-lḥqq d-lḥnant. 
					</seg>
					<seg id="b.2JO.1.4" type="verse">
						frḥġ bahra lliġ-n-ufiġ kra n-tarwa-nnm ar-ttidun ġ-uġaras l-lḥqq ġmklli-aġ-yuṣṣa rbbi babatnnġ. 
					</seg>
					<seg id="b.2JO.1.5" type="verse">
						imma ġilad a-tamġart iɛzzan, ur-rad-am-n-araġ f-kra l-luṣit l-ljdid walaynni f-luṣit lli-darnnġ-illan zġ-isizwar. ašku ra-zgim-ḍalbġ a-kullu-ntḥnnu i-ngratnnġ. 
					</seg>
					<seg id="b.2JO.1.6" type="verse">
						ġmkad a-s-ra-nmala lḥnant lli-ginnġ-illan: ra-nskar s-luṣiyat n-rbbi. d-ġmkad a-tga luṣit-ns lli-mi-tsfldm zġ-isizwar: a-bdda-ttḥnnum i-ngratun. 
					</seg>
					<seg id="b.2JO.1.7" type="verse">
						han kigan d-ayt-tkrkas ar-tkkan ddunit, agʷin ad-inin: «yuška-d yasuɛ lmasiḥ zġ-rbbi, iwrri s-ddat n-bnadm.» wan mddn-an, ayt-tkrkas ad-gan, gn inuwwašn l-lmasiḥ. 
					</seg>
					<seg id="b.2JO.1.8" type="verse">
						han da-tjlum lbaraka lli-f-a-tth̬damm. rarat lɛaql a-tkšmm ġ-kullu ma-kʷn-d-yuškan. 
					</seg>
					<seg id="b.2JO.1.9" type="verse">
						ašku wanna issurfn almmud l-lmasiḥ iffuġ zġ-gis, hati issngara ih̬f-ns d-rbbi. imma wanna izgan ġ-ulmmud l-lmasiḥ, ra-iqama ntta ġ-tamunt n-rbbi babatnnġ d-win yus. 
					</seg>
					<seg id="b.2JO.1.10" type="verse">
						iġ-n-darun-yuška kra n-yan ur-n-yiwi almmud-ad, a-t-ur-tšškšmm s-tgmmi ula tssmrḥbam srs. 
					</seg>
					<seg id="b.2JO.1.11" type="verse">
						ašku wanna srs issmrḥban, hati iɛawn-t ġ-iskkirn-ns ʷh̬šnnin. 
					</seg>
					<seg id="b.2JO.1.12" type="verse">
						iggut ma-dari ad-awn-t-in-araġ, walaynni yuf iġ-urd ġ-tiwuriqin s-ṣṣmḥ. walaynni ar-trjuġ a-n-darun-aškġ sawlġ didun udm s-uwdm, baš a-kullu-nfrḥ s-lfrḥ iggutn. 
					</seg>
					<seg id="b.2JO.1.13" type="verse">
						ar-n-fllam-tsllamn tarwa n-uwlltmam-ad tamẓlayt. 
					</seg>
				</div>
			</div>
			<div id="b.3JO" type="book">
				<div id="b.3JO.1" type="chapter">
					<seg id="b.3JO.1.1" type="verse">
						zġ-umġar i-gʷma iɛzzan gayus. tɛzzat dari s-lḥqq. 
					</seg>
					<seg id="b.3JO.1.2" type="verse">
						wa-gʷma iɛzzan, ḍalbġ rbbi fllak a-tilit s-lh̬ir, tdust ġ-ddat-nnk ġmklli tdust ġ-rruḥ-nnk. 
					</seg>
					<seg id="b.3JO.1.3" type="verse">
						frḥġ bahra lliġ-d-uškan kra n-aytmatn sawln-iyi f-mamnk a-tzgat ġ-lḥqq, ar-ttidut ġ-uġaras l-lḥqq. 
					</seg>
					<seg id="b.3JO.1.4" type="verse">
						ur-illi ma-yyi-issfraḥn zund iġ-sfldġ f-tarwa-nu is-sul-a-ttidun ġ-uġaras l-lḥqq. 
					</seg>
					<seg id="b.3JO.1.5" type="verse">
						wa-gʷma iɛzzan, afulki ayan tskart lliġ a-ttɛawant aytmatnnġ, bahra ġwilli dark ganin iġribn. 
					</seg>
					<seg id="b.3JO.1.6" type="verse">
						sawln-aġ-d ġ-lgddam n-ayt-umnaggar kullutn f-mamnk a-gisn-ttḥnnut. afulki a-ra-tskrt-daġ iġ-tzuydt tɛawnt-tn ad-kmmln f-umuddu-nsn ġilad ġmklli ira rbbi. 
					</seg>
					<seg id="b.3JO.1.7" type="verse">
						ašku ffuġn ntni ar-tmuddun f-ism l-lmasiḥ bla-da-tamẓn yat zġ-willi ur-ssinnin rbbi. 
					</seg>
					<seg id="b.3JO.1.8" type="verse">
						hati illa fllannġ a-ntbddad d-mddn zund ntni, baš a-didsn-ntmɛawan ġ-twuri l-lḥqq. 
					</seg>
					<seg id="b.3JO.1.9" type="verse">
						uriġ-n kra i-ayt-umnaggar n-darun, walaynni dyiyyutrifis lli-dar-iɛzza a-gigun-ig anmġur, ur-a-isflid s-ma-nttini nkkʷni. 
					</seg>
					<seg id="b.3JO.1.10" type="verse">
						iġ-n-uškiġ s-darun rad-ak-mlġ ma-iskar. ar-ginnġ-isawal s-tkrkas, walaynni ur-t-yuwdi ġir ġayan. han izuyd-as ur-a-n-itqbal aytmatn lli-n-uškanin s-darun, ar-itẓi d-winna ranin a-tn-qbln ar-tn-issufuġ ula ntni zġ-umnaggar. 
					</seg>
					<seg id="b.3JO.1.11" type="verse">
						wa-gʷma iɛzzan, a-ur-tskart zund mddn ʷh̬šnnin walaynni zund ġwilli šwanin. wanna iskarn afulki, win rbbi a-iga. imma wanna iskarn ma-yʷh̬šnn, ur-issin rbbi. 
					</seg>
					<seg id="b.3JO.1.12" type="verse">
						walaynni dimitryus, ar-fllas-ttinin kullu mddn is-ifulki. tugga-yad, izzga-tnt lḥqq. ula nkkʷni ar-fllas-nakka tugga n-is-ifulki. tssnt izd lḥqq ad-gant tugga-nnġ. 
					</seg>
					<seg id="b.3JO.1.13" type="verse">
						iggut ma-dari ad-ak-t-in-araġ, walaynni ur-riġ ad-ak-t-araġ s-lqlm ula ṣṣmḥ. 
					</seg>
					<seg id="b.3JO.1.14" type="verse">
						walaynni ar-trjuġ a-k-ẓrġ ġ-mayd-d-yakmurn, nsawl nkki dik udm s-uwdm. 
					</seg>
					<seg id="b.3JO.1.15" type="verse">
						ad-ak-tili sslamt. ar-n-fllak-tsllamn imddukkʷal-nnk kullutn. sllm f-imddukkʷal-nnġ kraygatt yan s-ism-ns. 
					</seg>
				</div>
			</div>
			<div id="b.JUD" type="book">
				<div id="b.JUD.1" type="chapter">
					<seg id="b.JUD.1.1" type="verse">
						zġ-uh̬ddam n-yasuɛ lmasiḥ, yahuda gʷmas n-yaɛqub. i-willi-f-iḥnna rbbi babatnnġ iġr-asn-d, ar-tn-issntal yasuɛ lmasiḥ. 
					</seg>
					<seg id="b.JUD.1.2" type="verse">
						ad-awn-tigat rrḥmt d-sslamt d-lḥnant. 
					</seg>
					<seg id="b.JUD.1.3" type="verse">
						way-aytma ɛzzanin, skrġ f-ad-awn-in-araġ s-lfrḥ f-ujnjm lli-s-kullu-nnjm nkkʷni didun, walaynni ufiġ-n is-iyi-ih̬ṣṣa ad-awn-in-araġ f-a-kʷn-zzɛamġ a-ttjaḥadm f-ulmmud l-liman izgan lli-d-issbayyn rbbi i-imẓlayn-ns. 
					</seg>
					<seg id="b.JUD.1.4" type="verse">
						ašku kšmn-in kra n-mddn s-gratun s-tntla. ityara fllasn zġ-isizwar f-lḥukm lli-ra-fllasn-iḍr. ntni ur-a-tuqqarn rbbi. ar-tfsadn ar-ttinin izd ġmkan a-tga lbaraka n-rbbi. rarn tiġurdin-nsn s-yasuɛ lmasiḥ, d-nttan waḥdut a-igan bab-nnġ ig siditnnġ. 
					</seg>
					<seg id="b.JUD.1.5" type="verse">
						riġ ad-awn-d-ssktiġ maylli mi tsfldm ġayd izrin. tssnm is-ijjnjm rbbi mddn-ns issufġ-tn-d zġ-tmazirt n-miṣr, walaynni tigira n-mayan ihlk ġwilli ur-umnnin awal-ns. 
					</seg>
					<seg id="b.JUD.1.6" type="verse">
						tsfldm f-lmalayka lli-ffuġnin zġ-tzdġt-nsn, ur qaman ġ-illiġ-tn-iga rbbi. tissanm is-tn-in-iḥḍa rbbi ġ-tillas aggugnin a-n-ġin-tyawkrrafn ar ass imqqurn l-lḥsab lli-ġ-ra-fllasn-yut lḥukm. 
					</seg>
					<seg id="b.JUD.1.7" type="verse">
						tissanm is-ihlk rbbi timdinin n-sadum d-ɛamura d-tiyyaḍ lli-n-tama-nsnt f-ssibt n-ššhwat ʷh̬šnnin lli-skarn, ar-tfsadn iwtman i-ngratsn. iqqan-d mddn ad-swingimn mad-asn-ijran baš a-ur-tyawhlakn ula ntni s-lɛafit lli-ur-ih̬sin. 
					</seg>
					<seg id="b.JUD.1.8" type="verse">
						imma ġilad ar-skarn ayt-twargiwin-an ġmkan ġ-darun. ar-ssyʷh̬šann ddat-nsn, ur-a-tuqqarn ġwalli itḥkamn, ar-rggmn ayt-ignwan. 
					</seg>
					<seg id="b.JUD.1.9" type="verse">
						urd ġmkan a-iskr lmalak imqqurn mih̬ayl lliġ immaġ d-iblis f-manwa gisn a-ra-yamẓ ddat n-musa. ur-izɛm ntta a-irgm iblis. ur-as-inni abla: «a-k-issfssa rbbi.» 
					</seg>
					<seg id="b.JUD.1.10" type="verse">
						mddn-an ar-rggmn ġ-ma-ur-ssinn. imma ġaylli ssnn zġ-ih̬f-nsn zund luḥuš bla lɛaql, ġayan a-tn-itawin s-lhalak. 
					</seg>
					<seg id="b.JUD.1.11" type="verse">
						taguḍi a-rad-asn-yili, ašku umẓn aġaras n-qayn, zznzn ih̬f-nsn ad-sskirkisn zund balɛam, ar-tẓin d-inmġurn n-rbbi zund quraḥ. han ġmklli ityawhlak quraḥ a-rad-tyawhlakn ula ntni. 
					</seg>
					<seg id="b.JUD.1.12" type="verse">
						irkan ad-gan ġ-darun lliġ a-didun-tmunun f-imnsiwn-nnun, ar-šttan ar-ḍṣṣan i-ngratsn bla-da-tḥšamn, ar-tsalan ġir ih̬fawn-nsn. gan zund timdla lli-ġ-ur-llin-waman, ar-tnt-idḥay-waḍu. gn zund isġarn bla lġllt ġ-uzmz-ns, mmutn f-snat-twal, akufn zġ-iẓuran. 
					</seg>
					<seg id="b.JUD.1.13" type="verse">
						gn zund taḍangiwin n-umda iduyn s-ukškuš n-tillay-nsn ʷh̬šnnin. gn zund itran jlanin ġ-ignwan, iskr rbbi fllasn tillas aggugnin a-n-gisnt-bdda-qaman. 
					</seg>
					<seg id="b.JUD.1.14" type="verse">
						mddn-an a-f-isawl ah̬nuh̬ lli-igan zġ-tis sḍiṣṭ tasutin ġ-tġurdin n-adam. imla-yas rbbi awal inna: «ẓrat siditnnġ ra-d-yašk, munn-d dids kigan d-wafḍan n-imẓlayn-ns, 
					</seg>
					<seg id="b.JUD.1.15" type="verse">
						baš a-iḥkam f-kullu mddn. ra-ihlk kullu willi srs rurnin tiġurdin f-ssibt n-iskkirn-nsn ʷh̬šnnin lli-skarn s-lh̬ʷšant lli-gisn-illan, ula f-kullu tirggam lli-s-t-rgmn.» 
					</seg>
					<seg id="b.JUD.1.16" type="verse">
						han ntni ar-tngmugn ar-tẓin ar-skarn kullu ma-ittiri ih̬f-nsn, ar-ssfurrugn ar-talġn mddn baš a-tn-šttan. 
					</seg>
					<seg id="b.JUD.1.17" type="verse">
						way-aytma ɛzzanin, swangmad-d iwaliwn n-irqqasn n-siditnnġ yasuɛ lmasiḥ lli-s-awn-nnan f-ma-ra-ijru. 
					</seg>
					<seg id="b.JUD.1.18" type="verse">
						nnan-awn: «ġ-uwssan ggʷranin a-rad-d-aškin kra n-iṭnnaẓn. rad-skarn s-lh̬ʷšant lli-ittiri ih̬f-nsn.» 
					</seg>
					<seg id="b.JUD.1.19" type="verse">
						imma ġilad tẓram izd ntni a-yaṭṭun aytmatn, ar-skarn s-ma-ittiri-uwl n-bnadm, ur-darsn rruḥ lqudus. 
					</seg>
					<seg id="b.JUD.1.20" type="verse">
						imma kunni ay-aytma ɛzzanin, ssdusat ih̬fawn-nnun ġ-liman iɛzzan lli-awn-ifka rbbi, ar-ttẓallam ġmklli-awn-imala rruḥ lqudus. 
					</seg>
					<seg id="b.JUD.1.21" type="verse">
						tḥḍum ih̬fawn-nnun ġ-lḥnant n-rbbi ġilad ġ-a-ttqlm s-tudrt l-lih̬rt lli-s-ra-kʷn-in-išškšm siditnnġ yasuɛ lmasiḥ s-rrḥmt-ns. 
					</seg>
					<seg id="b.JUD.1.22" type="verse">
						ḥnnwat ġ-wanna iškkan, 
					</seg>
					<seg id="b.JUD.1.23" type="verse">
						tkkism-d kra i-lɛafit ar-tn-ttfukkum. tḥnnum ġ-wiyyaḍ tiksaḍm zġ-mad-skarn, ar-ttkrhum ula timlsit nna-imsln s-irkan n-ddat. 
					</seg>
					<seg id="b.JUD.1.24" type="verse">
						imma ġwalli iẓḍarn a-kʷn-injja baš a-ur-tḍrm, isslkm-kʷn-in s-lgddam l-lmjd-ns s-lfrḥ iggutn bla gigun illa kra l-lɛib, nttan a-mi-illa lmjd d-tmuġra d-tẓḍḍart d-lquwwa ġilad ula kullu ġayd izrin ula kullu mayd-d-iftan. d-ġmkad a-f-rad-bdda-ntalġ ġwalli igan rbbi anjjam-nnġ s-ism n-siditnnġ yasuɛ lmasiḥ, amin. 
					</seg>
				</div>
			</div>
			<div id="b.REV" type="book">
				<div id="b.REV.1" type="chapter">
					<seg id="b.REV.1.1" type="verse">
						arra-yad, ityara gis maylli-d-issbayyn yasuɛ lmasiḥ, ifk-as-t rbbi baš a-d-iml i-ih̬ddamn-ns ma-d-iqqann a-ijru ġ-mayd-d-yakmurn. yazn-d yal-lmalak a-t-id-issbayyn i-uh̬ddam-ns yuḥanna. 
					</seg>
					<seg id="b.REV.1.2" type="verse">
						ar-yaddr yuḥanna kullu ma-iẓra, ifk tugga-ns f-wawal-ad n-rbbi ula lh̬bar-ad n-yasuɛ lmasiḥ. 
					</seg>
					<seg id="b.REV.1.3" type="verse">
						ambarki a-iga wanna yaqran iwaliwn-ad n-rbbi. imbarkin ad-gan winna-yasn-sflidnin ar-skarn s-mayd ityaran, ašku yakmur-d-uzmz lli-ġ-rad-kullu-jrunt-tġawsiwin-ad. 
					</seg>
					<seg id="b.REV.1.4" type="verse">
						f-ufus n-yuḥanna i-ssa n-imnaggarn n-aytmatn ġ-tmazirt n-asiyya. ad-awn-tili lbaraka d-sslamt zġ-walli illan ikka-ttin illa rad-bdda-yili, ula zġ-ssa l-larwaḥ lli-iwalan lɛrš-ns, 
					</seg>
					<seg id="b.REV.1.5" type="verse">
						ula zġ-yasuɛ lmasiḥ lli-igan inigi iṣḥan, ig amzwaru lli-d-inkrn zġ-lmut, ig wad iḥkamn ġ-igldan n-ddunit. nttan a-ginnġ-iḥnnan ifsi-aġ s-idammn-ns zġ-iskraf n-ddnub-nnġ, 
					</seg>
					<seg id="b.REV.1.6" type="verse">
						irar-aġ a-ng ayt-tgldit n-rbbi babas f-a-n-nsras ġ-lgddam-ns tiwafkiw ma-s-a-itrḍu. nttan a-mi-illa lmjd d-lquwwa, ġilad ula kullu mayd-d-iftan, amin. 
					</seg>
					<seg id="b.REV.1.7" type="verse">
						hati ra-d-iftu ġilad ġ-gr imdla, ẓrn-t kullu mddn, ẓrn-t ula ġwilli-t-ssyaggasnin. rad-allant-kullu-tmizar n-ddunit f-ssibt-ns. ġmkad a-ra-yili, amin. 
					</seg>
					<seg id="b.REV.1.8" type="verse">
						«nkki giġ wad izwarn, gġ wad iggʷran.» ġmkad a-s-inna sidi rbbi lli-iḥkamn kullu ma-illan. ikka-ttin illa, yili, rad-bdda-yili. 
					</seg>
					<seg id="b.REV.1.9" type="verse">
						imma nkki yuḥanna gʷmatun d-usmun-nnun ġ-tnukmut ula tagldit ula ṣṣbr lli-aġ-illan s-ism n-yasuɛ, lliġ ġ-igzir n-baṭmus tyamaẓġ f-ssibt n-tbrraḥt n-wawal n-rbbi ula f-tugga n-yasuɛ. 
					</seg>
					<seg id="b.REV.1.10" type="verse">
						hati ġ-wass n-siditnnġ yiwi-iyi rruḥ lqudus, s-sfldġ i-wawal itjhhdn zund nnffar isawl-d ġ-tġurdin-inu 
					</seg>
					<seg id="b.REV.1.11" type="verse">
						yini-yyi: «ara mayd ra-tẓrt ġ-yan-warra, taznt-t s-ssa n-imnaggarn, i-afsus ula smirna ula bargamus ula tyatira ula sardis ula filadalfya ula lawdikiyya.» 
					</seg>
					<seg id="b.REV.1.12" type="verse">
						grawlġ ad-ẓrġ ma-d-sri-isawln, s-ẓriġ ssa l-lḥsaki n-uwrġ, 
					</seg>
					<seg id="b.REV.1.13" type="verse">
						ẓrġ ġ-gr lḥsaki yan irwas i-bnadm. ilsa tšamir iġzzifn, ibkis zġ-wammas-ns s-yan-ubkkas n-uwrġ. 
					</seg>
					<seg id="b.REV.1.14" type="verse">
						imllul-bahra-wazzar-ns zund taḍut iṣfan nġd adfl, ar-d-ssufunt-walln-ns zund isufa l-lɛafit. 
					</seg>
					<seg id="b.REV.1.15" type="verse">
						ar-ssmrqiqiyn iḍarn-ns zund anas iṣfan ityawmzayn s-ssql. itjhhd-wawal-ns zund ijjij n-isaffn n-waman ggutnin. 
					</seg>
					<seg id="b.REV.1.16" type="verse">
						yasi ssa n-itran ġ-ufus-ns afasi, iffuġ-d zġ-imi-ns zund yat taẓẓit imsadn zġ-snat-tsgiw. ifaw-uwdm-ns zund tafukt n-ṭuẓẓunt n-wass. 
					</seg>
					<seg id="b.REV.1.17" type="verse">
						ġir ẓriġ-t ḍrġ-n ġ-dar iḍarn-ns zund iġ-mmutġ. isrs-d flla afus-ns afasi yini-yyi: «ad-ur-tiksaṭṭ. nkki a-igan amzwaru ula amggʷaru, 
					</seg>
					<seg id="b.REV.1.18" type="verse">
						gġ bab n-tudrt. kkiġ-ttin mmutġ, walaynni ha-yyi ddrġ ġilad ula kullu mayd-d-iftan. ṭṭafġ tisura l-lmut ula adġar n-willi mmutnin. 
					</seg>
					<seg id="b.REV.1.19" type="verse">
						imma kiyi, ara mayd tẓrit, ma-illan ġilad ula ma-ra-yili tigira. 
					</seg>
					<seg id="b.REV.1.20" type="verse">
						ġmkad a-tga lmɛna n-ssa n-itran lli-tẓrit ġ-ufus-inu afasi ula ssa l-lḥsaki n-uwrġ. ssa n-itran-an, gan lmalayka n-ssa n-imnaggarn, imma ssa l-lḥsaki gant imnaggarn s-ssa. 
					</seg>
				</div>
				<div id="b.REV.2" type="chapter">
					<seg id="b.REV.2.1" type="verse">
						«ara awal-ad i-lmalak n-umnaggar ġ-tmdint n-afsus: ha-ma-inna wad yusin ssa n-itran ġ-ufus-ns afasi ar-ittidu ġ-gr ssa l-lḥsaki n-uwrġ. 
					</seg>
					<seg id="b.REV.2.2" type="verse">
						ssnġ kullu ma-tskart ula mamnk a-ttnhataft tṣbrt. ssnġ mamnk a-tngarat d-mddn ʷh̬šnnin, tarmt ula ġwilli ittinin izd irqqasn ad-gan, taft-tn-in is-a-sskirkisn ur-gin irqqasn. 
					</seg>
					<seg id="b.REV.2.3" type="verse">
						ssnġ is-tzgat tṣbrt i-tnukmut f-ssibt n-ism-inu bla-da-ttrmayt. 
					</seg>
					<seg id="b.REV.2.4" type="verse">
						«walaynni illa sul dari kra fllak: ur-sul-a-yyi-ttirit ġunšk lli-s-a-yyi-ttirit ġ-isizwar. 
					</seg>
					<seg id="b.REV.2.5" type="verse">
						swangm-d manizġ-n-tḍrt. wrri-d zġ-ddnub-nnk ar-tskart ġmklli tskart ġ-isizwar. iġ-ur-di-twrrit zġ-ddnub-nnk, ra-n-srk-aškġ ssittiġ-ak lḥska-nnk zġ-udġar-ns. 
					</seg>
					<seg id="b.REV.2.6" type="verse">
						walaynni sul gik iqama ma-ifulkin, ašku ar-ttkrhut iskkirn n-mddn-an n-nikulawin ġmklli-tn-tkrhuġ nkki. 
					</seg>
					<seg id="b.REV.2.7" type="verse">
						wanna dar imzgan, iqqan-t-id a-isfld i-mayd ittini rruḥ lqudus i-imnaggarn. kullu wanna inran, rad-as-fkġ a-išš zġ-lġllt n-usġar n-tudrt lli-illan ġ-talɛrṣt l-lmjd n-rbbi. 
					</seg>
					<seg id="b.REV.2.8" type="verse">
						«ara awal-ad i-lmalak n-umnaggar ġ-tmdint n-smirna: ha-ma-inna ġwalli igan amzwaru ig amggʷaru, immt iwrri iddr. 
					</seg>
					<seg id="b.REV.2.9" type="verse">
						ssnġ mamnk a-tzrit ġ-tassast ar-ttẓlaṭṭ, walaynni s-ṣṣaḥt lh̬ir iggutn ad-ak-illan. ssnġ is-a-gik-rggmn ġwilli ittinin is-gan ayt-yudaya walaynni ur-gin ayt-yudaya. hati ayt-tgmmi n-tẓallit n-šiṭan ad-gan. 
					</seg>
					<seg id="b.REV.2.10" type="verse">
						imma ġilad, ad-ur-tiksaṭṭ tanukmut lli-ra-fllak-izri. hati ra-k-yarm iblis iluḥ-n kra gigun ġ-lḥbs. ra-trfufnt mraw-uwssan. zga ġ-uġaras-inu ar lmut, fkġ-ak ttaj n-tudrt. 
					</seg>
					<seg id="b.REV.2.11" type="verse">
						wanna dar imzgan, iqqan-t-id a-isfld i-mayd ittini rruḥ lqudus i-imnaggarn. kullu wanna inran, ur-akkʷ-ra-ti-tlkm lmut tis snat. 
					</seg>
					<seg id="b.REV.2.12" type="verse">
						«ara awal-ad i-lmalak n-umnaggar ġ-tmdint n-bargamus: ha-ma-inna ġwalli dar taẓẓit imsadn zġ-snat-tsgiw. 
					</seg>
					<seg id="b.REV.2.13" type="verse">
						ssnġ maniġ tzdġt izd illiġ illa lɛrš n-šiṭan. tġwit-bdda ġ-ism-inu, ur-akkʷ-twrrit zġ-uġaras-inu. tamẓt gigi ula ġ-uwssan lli-ġ-nġan inigi-nu izgan antibas ġin ġ-izdġ šiṭan. 
					</seg>
					<seg id="b.REV.2.14" type="verse">
						«walaynni llant sul dari kra n-tġawsiwin fllak. llan ġ-gratun kra n-mddn umẓn almmud n-balɛam lli-imlan i-ugllid balaq mamnk a-ijllu ayt-rbbi, aylliġ a-šttan ma-ityawġrasn i-laṣnam ar-tfsadn. 
					</seg>
					<seg id="b.REV.2.15" type="verse">
						ilin-daġ ġ-gratun kra n-mddn umẓn almmud n-nikulawin. 
					</seg>
					<seg id="b.REV.2.16" type="verse">
						f-mayan a-f-rad-ak-iniġ: wrri-d zġ-ddnub-nnk. iġ-ur-di-twrrit ra-n-srk-aškġ ġ-mayd-d-yakmurn, mmaġġ d-mddn-an s-taẓẓit n-imi-nu. 
					</seg>
					<seg id="b.REV.2.17" type="verse">
						wanna dar imzgan, iqqan-t-id a-isfld i-mayd ittini rruḥ lqudus i-imnaggarn. kullu wanna inran, rad-as-fkġ zġ-uġrum intln lli-mi-ttinin ‹manna›. fkġ-as ula yan-uẓru umlil, ityara gis yan-ism l-ljdid ur-t-issin yan abla ġwalli mi ityawfka. 
					</seg>
					<seg id="b.REV.2.18" type="verse">
						«ara awal-ad i-lmalak n-umnaggar ġ-tmdint n-tyatira: ha-ma-inna yus n-rbbi lli-mi-ssufunt-walln zund isufa l-lɛafit, ar-ssmrqiqiyn iḍarn-ns zund anas ityawmzayn s-ssql. 
					</seg>
					<seg id="b.REV.2.19" type="verse">
						ssnġ kullu ma-tskart ula mamnk a-yyi-ttirit, tzgat ġ-uġaras-inu ar-tskart tawuri-nu bahra, ar-ttṣbart ġ-tnukmut nna-fllak-izrin. ssnġ is-a-tskart ġilad uggʷar n-maylli tskart ġ-isizwar. 
					</seg>
					<seg id="b.REV.2.20" type="verse">
						«walaynni illa sul dari kra fllak. ur-a-tssfssat tamġart-an ‹izabil› lli-ittinin is-a-tsawal s-iwaliwn n-rbbi. nttat ar-bahra-tjllu ih̬ddamn-inu s-ulmmud-ns ar-tn-ttrara ad-fsadn ar-šttan ma-ityawġrasn i-laṣnam. 
					</seg>
					<seg id="b.REV.2.21" type="verse">
						fkiġ-as amhal a-tfl ddnub-ns, walaynni ur-tri a-di-twrri zġ-lfsad lli-tskar. 
					</seg>
					<seg id="b.REV.2.22" type="verse">
						han ra-stt-in-luḥġ f-tisi n-waṭṭan a-gis-taḍn nttat d-willi dids tfsadnin. ġmkad a-rad-asn-skrġ iġ-ur-d-wrrin zġ-iskkirn-ns. 
					</seg>
					<seg id="b.REV.2.23" type="verse">
						rad-utġ tarwa-ns s-lmut. ġakudan a-rad-ẓrn ayt-imnaggarn kullutn is-giġ wad issnn kullu mad-swingimn mddn ula ma-ttirin ġ-uwl-nsn. rad-rarġ i-kraygatt yan gigun f-ma-iskr. 
					</seg>
					<seg id="b.REV.2.24" type="verse">
						«imma wiyyaḍ ġ-tyatira lli-ur-umẓnin almmud-an ula lmdn ma-mi-ttinin ‹tiġawsiwin ntlnin n-šiṭan›, ur-ra-n-fllawn-zaydġ kra n-taẓayt yaḍni. 
					</seg>
					<seg id="b.REV.2.25" type="verse">
						ġir amẓat ġ-ma-darun-illan ard-n-aškġ. 
					</seg>
					<seg id="b.REV.2.26" type="verse">
						kullu wanna inran ar-iskar mad-riġ ar isiggʷra, rad-as-fkġ taẓḍḍart f-tmizar n-ddunit ġmklli-yyi-ifka baba rbbi. ra-tnt-iḥkam s-uɛmud n-uwzzal, irẓ-tnt zund irukutn n-idqqi. 
					</seg>
					<seg id="b.REV.2.28" type="verse">
						rad-as-fkġ itri lli-ifawn zikk ṣbaḥ. 
					</seg>
					<seg id="b.REV.2.29" type="verse">
						wanna dar imzgan, iqqan-t-id a-isfld i-mayd ittini rruḥ lqudus i-imnaggarn. 
					</seg>
				</div>
				<div id="b.REV.3" type="chapter">
					<seg id="b.REV.3.1" type="verse">
						«ara awal-ad i-lmalak n-umnaggar ġ-tmdint n-sardis: ha-ma-inna ġwalli dar ssa l-larwaḥ n-rbbi ula ssa n-itran. ssnġ kullu ma-tskart. ar-ttinin mddn is-tddrt walaynni tmmutt. 
					</seg>
					<seg id="b.REV.3.2" type="verse">
						rar lɛaql tssdust ma-gik-iqaman ur-ta-immut. ufiġ-n maylli tskart ur-ta-ikmmil ġ-iẓri n-rbbi-nu. 
					</seg>
					<seg id="b.REV.3.3" type="verse">
						swangm-d ma-tlmdt ula maylli mi-tsfldt ġayd izrin. skar srs, twrrid-d zġ-ddnub-nnk. iġ-ur-trurt lɛaql, hati ra-n-srk-aškġ zund amh̬h̬ar, ur-ra-tissant man tasaɛt ġ-ra-k-in-lkmġ. 
					</seg>
					<seg id="b.REV.3.4" type="verse">
						walaynni llan sul dark ġ-sardis kra n-mddn drusnin lli-ur-ssrkinin timlsa-nsn. ntni a-ra-didi-imun s-tmlsa tumlilin, ašku ntni a-isthllan. 
					</seg>
					<seg id="b.REV.3.5" type="verse">
						kullu wanna inran, ra-ils ula ntta timlsit tumlilt. rad-addrġ ism-ns ġ-dar baba rbbi ula lmalayka-ns, iniġ fllas izd winu a-iga. ur-sar-kkisġ ism-ns zġ-warra n-tudrt. 
					</seg>
					<seg id="b.REV.3.6" type="verse">
						wanna dar imzgan, iqqan-t-id a-isfld i-mayd ittini rruḥ lqudus i-imnaggarn. 
					</seg>
					<seg id="b.REV.3.7" type="verse">
						«ara awal-ad i-lmalak n-umnaggar ġ-tmdint n-filadalfya: ha-ma-inna ġwalli igan amẓlay ig lḥqq, iṭṭaf tasarut n-ugllid dawd. aynna rẓmġ nkki, ur-iẓḍar yan a-t-iqqn. d-aynna qqnġ, ur-iẓḍar yan a-t-irẓm. 
					</seg>
					<seg id="b.REV.3.8" type="verse">
						ssnġ kullu ma-tskart. hati rẓmġ yan-imi ġ-lgddam-nnk, ur-ra-yiẓḍar yan a-t-iqqn. ssnġ is-ur-tẓḍart i-ma-iggutn walaynni tumẓt ġ-wawal-inu, ur-tnnit ur-iyi-tssint. 
					</seg>
					<seg id="b.REV.3.9" type="verse">
						imma mddn-an n-ayt-tgmmi n-tẓallit n-šiṭan, ar-sskirkisn ar-ttinin izd ayt-yudaya ad-gan walaynni ur-akkʷ-gin ayt-yudaya. ra-tn-d-awiġ ad-knun s-wakal ġ-dar iḍarn-nnk, baš ad-issann izd kiyi a-dari-iɛzzan. 
					</seg>
					<seg id="b.REV.3.10" type="verse">
						hati tṣbrt tzgat ġmklli-k-uṣṣaġ. f-mayan a-f-ra-k-ssntalġ ġ-tasaɛt n-tnukmut lli-ra-izri f-ddunit a-tarm kullu willi gis zdġnin. 
					</seg>
					<seg id="b.REV.3.11" type="verse">
						ġir imikk ra-n-aškġ. amẓ ġ-ma-dark-illan, a-ur-tadjt yan ad-ak-yakʷr ttaj-nnk. 
					</seg>
					<seg id="b.REV.3.12" type="verse">
						kullu wanna inran, ra-t-gġ d-tannalt ġ-tgmmi n-rbbi-nu, ur-sar-tt-iffuġ. ra-fllas-araġ ism n-rbbi-nu d-ism n-tmdint n-rbbi-nu, a-stt-igan d-urušalim l-ljdid lli-ra-d-igguz zġ-ignna zġ-dar rbbi-nu, araġ fllas ula ism-inu l-ljdid. 
					</seg>
					<seg id="b.REV.3.13" type="verse">
						wanna dar imzgan, iqqan-t-id a-isfld i-mayd ittini rruḥ lqudus i-imnaggarn. 
					</seg>
					<seg id="b.REV.3.14" type="verse">
						«ara awal-ad i-lmalak n-umnaggar ġ-tmdint n-lawdikiyya: ha-ma-inna ġwalli igan ‹amin› ig inigi iṣḥan izgan, izwur kullu ma-ih̬lq rbbi. 
					</seg>
					<seg id="b.REV.3.15" type="verse">
						ssnġ kullu ma-tskart. ssnġ is-ur-tsmmiṭṭ ula trġit. amar yufan ġir a-tsmmiṭṭ nġd a-trġt. 
					</seg>
					<seg id="b.REV.3.16" type="verse">
						walaynni tulbit, ur-tsmmiṭṭ ula trġit. ġayan a-f-ra-k-ssufsġ zġ-imi-nu. 
					</seg>
					<seg id="b.REV.3.17" type="verse">
						ha-kiyi ar-ttinit «labas gigi. iggut dari lh̬ir. ur-ḥtajjaġ yat.» walaynni ur-akkʷ-tssint mamnk a-tḍɛft thršt tẓlḍt tbukḍt tqamat bla timlsit. 
					</seg>
					<seg id="b.REV.3.18" type="verse">
						rad-ak-iniġ yuf-ak a-zġ-dari-tsġt urġ lli-iṣfan s-lɛafit f-a-dark-nnit-yili lh̬ir. tsġt zġ-dari ula timlsa tumlilin f-a-tlst tdlt lɛib n-ddat-nnk. tsġt zġ-dari ula asafar i-walln-nnk f-a-tisfiwt. 
					</seg>
					<seg id="b.REV.3.19" type="verse">
						winna dari ɛzzanin ar-tn-tẓiġ ar-tn-trbbaġ. awi-tt ġ-ih̬f-nnk ġilad, twrrid-d zġ-ddnub-nnk. 
					</seg>
					<seg id="b.REV.3.20" type="verse">
						ha-yyi biddġ ġ-imi ar-ssḍuqqurġ. iġ-illa ma-isfldn i-wawal-inu irẓm-iyi, ra-dars-kšmġ ššġ dids išš didi. 
					</seg>
					<seg id="b.REV.3.21" type="verse">
						kullu wanna inran, rad-as-fkġ a-didi-iskiws f-lɛrš-inu ġmklli nriġ nkki skiwsġ d-baba rbbi f-lɛrš-ns. 
					</seg>
					<seg id="b.REV.3.22" type="verse">
						wanna dar imzgan, iqqan-t-id a-isfld i-mayd ittini rruḥ lqudus i-imnaggarn.» 
					</seg>
				</div>
				<div id="b.REV.4" type="chapter">
					<seg id="b.REV.4.1" type="verse">
						ẓrġ ilmma kra yaḍni, yan-imi irẓm ġ-ignna. sfldġ i-wawal lli-sttin-ikkan isawl-d sri, iga zund nnffar, yini-yyi: «ġli-d s-ġid ad-ak-mlġ ma-d-iqqann a-ijru tigira.» 
					</seg>
					<seg id="b.REV.4.2" type="verse">
						yawi-yyi rruḥ lqudus ġakudan, s-ẓriġ yal-lɛrš ġ-ignna, ẓrġ ula ġwalli fllas iskiwsn. 
					</seg>
					<seg id="b.REV.4.3" type="verse">
						ġwalli iskiwsn f-lɛrš, ar-zgis-kkatn lalwan n-uẓggʷaġ d-uqrfi tili-tslit n-unẓar tsutl i-lɛrš, ar-ttisfiw s-tifawt tazgzawt. 
					</seg>
					<seg id="b.REV.4.4" type="verse">
						ẓrġ sin id-mraw d-kkuẓ (24) l-lɛrš lullin i-lɛrš-an, skiwsn fllasn sin id-mraw d-kkuẓ (24) n-umġar, lsn timlsa tumlilin. kud yan, illa f-ih̬f-ns yan-ttaj n-uwrġ. 
					</seg>
					<seg id="b.REV.4.5" type="verse">
						ar-d-kkatn-uwsmann zġ-dar lɛrš, yigat-uqqryan n-iggig. ar-ssufun ssa n-isufa ġ-lgddam l-lɛrš, a-tn-igan d-ssa l-larwaḥ n-rbbi. 
					</seg>
					<seg id="b.REV.4.6" type="verse">
						yili ula ġ-lgddam l-lɛrš kra irwas yat-tmda n-jjaj iṣfan zund adfl. ẓrġ kkuẓṭ lmh̬luqat ddrnin, lullint i-lɛrš, kraygatt yat ġ-tsga. ggutnt-gisnt-walln, lan-tnt zġ-lgddam ula tiġurdin. 
					</seg>
					<seg id="b.REV.4.7" type="verse">
						tamzwarut trwas izm. tis snat trwas azgr. tis kraṭṭ, irwas-uwdm-ns udm n-urgaz. tis kkuẓṭ trwas igidr yuyln. 
					</seg>
					<seg id="b.REV.4.8" type="verse">
						kraygatt yat ġ-lmh̬luqat-an teṭṭaf sḍiṣ ifrawn, igatnt-gisnt-walln zġ-kraygatt mani. ar-ttirirnt ġ-iyḍ ula azal bla-da-tfssant ar-ttinint: «amẓlay, amẓlay, amẓlay a-iga sidi rbbi lli-iḥkamn kullu ma-illan. ikka-ttin illa, yili, rad-bdda-yili.» 
					</seg>
					<seg id="b.REV.4.9" type="verse">
						kullu mad-kkant ar-talġnt ar-tmjjadnt ar-tḥmadnt ġwalli iskiwsn f-lɛrš, ig ġwalli bdda illan rad-bdda-yili. 
					</seg>
					<seg id="b.REV.4.10" type="verse">
						ar-n-ṭṭarn sin id-mraw d-kkuẓ n-umġar ġ-lgddam n-walli iskiwsn f-lɛrš, sjdn i-walli bdda illan rad-bdda-yili, ar-n-tluḥn ttaj-nsn ġ-lgddam l-lɛrš ar-ttinin: 
					</seg>
					<seg id="b.REV.4.11" type="verse">
						«wa-rbbi siditnnġ, kiyi a-isthllan lmjd d-ttuqir d-lḥukm, ašku kiyi a-ih̬lqn kullu ma-illan. hati ityawh̬laq yili, ašku kiyi a-t-iran.» 
					</seg>
				</div>
				<div id="b.REV.5" type="chapter">
					<seg id="b.REV.5.1" type="verse">
						ẓrġ ilmma yan-warra imuttln ġ-ufus afasi n-walli iskiwsn f-lɛrš, ityara zġ-snat-tsgiw, iqqn s-ssa n-ṭṭwabɛ. 
					</seg>
					<seg id="b.REV.5.2" type="verse">
						ẓrġ-n yal-lmalak itjhhdn yull awal-ns yini: «ma-isthllan a-irẓm arra-yad, ifsi ṭṭwabɛ lli-fllas-illan?» 
					</seg>
					<seg id="b.REV.5.3" type="verse">
						walaynni ur-illi yan ġ-ignna ula ġ-wakal ula ġ-ddu-wakal iẓḍarn a-irẓm arra-yan ula issmaqql gis. 
					</seg>
					<seg id="b.REV.5.4" type="verse">
						ar-allaġ bahra ašku ur-ityafa yan isthllan a-irẓm arra-yan ula a-gis-issmaqql. 
					</seg>
					<seg id="b.REV.5.5" type="verse">
						ġakudan isawl-d sri yan zġ-imġarn yini-yyi-d: «ad-ur-tallat. hay-izm n-tqbilt n-yahuda, hay-aẓur n-ugllid dawd, nttan a-inran, yiẓḍar a-ifsi ssa n-ṭṭwabɛ-ad, irẓm arra.» 
					</seg>
					<seg id="b.REV.5.6" type="verse">
						ẓrġ ilmma yan-ulqqaġ, ibidd ġ-dar lɛrš ġ-gr kkuẓṭ lmh̬luqat, lullin-as imġarn. irwas is-ityawġras, iṭṭaf ssa n-taskiwin d-ssa n-walln, a-tn-igan d-ssa l-larwaḥ n-rbbi lli-yuzn ad-kn kullu ddunit. 
					</seg>
					<seg id="b.REV.5.7" type="verse">
						yasi-d-ulqqaġ arra-yan zġ-ufus afasi n-walli iskiwsn f-lɛrš. 
					</seg>
					<seg id="b.REV.5.8" type="verse">
						lliġ-d-yusi arra, ḍrnt-n kkuẓṭ lmh̬luqat ula sin id-mraw d-kkuẓ (24) n-umġar ġ-lgddam n-ulqqaġ. kraygatt yan yusi lutar, asin ula taṭṭasin n-uwrġ ɛmmrnin s-lbh̬ur lli-igan tiẓulla n-imẓlayn n-rbbi. 
					</seg>
					<seg id="b.REV.5.9" type="verse">
						ar-ttirirn yan-umarg l-ljdid ar-ttinin: «kiyi a-isthllan a-tasit arra-yad tfsit ṭṭwabɛ-ns, ašku ttyawġrast tfrut mddn s-idammn-nnk zġ-kraygatt taqbilt ula kraygatt l-luġa ula kraygatt tasut ula kraygatt tamazirt, trart-tn ad-gn kullu win rbbi. 
					</seg>
					<seg id="b.REV.5.10" type="verse">
						tskrt zġ-gisn ayt-tgldit n-rbbi-nnġ f-a-n-srasn ġ-lgddam-ns tiwafkiw ma-s-a-itrḍu. d-ntni a-ra-iḥkam ġ-ddunit.» 
					</seg>
					<seg id="b.REV.5.11" type="verse">
						ssmaqqlġ-n-daġ s-sfldġ i-waqqur n-wafḍan n-wafḍan d-id-walf n-id-walf l-lmalayka, sutln i-lɛrš d-lmh̬luqat d-imġarn. 
					</seg>
					<seg id="b.REV.5.12" type="verse">
						ar-ttinin s-wawal itjhhdn: «isthlla-ulqqaġ lli-ityawġrasn a-yamẓ lḥukm d-lh̬ir d-tḥkimt d-tẓḍḍart d-ttuqir d-lmjd d-lḥmd.» 
					</seg>
					<seg id="b.REV.5.13" type="verse">
						sfldġ ġakudan i-kullu ma-ih̬lq rbbi ġ-ignna ula ġ-wakal ula ġ-ddu-wakal ula ġ-umda, sfldġ i-kullu ma-iddrn ġ-kraygatt mani ar-ttinin: «a-yili lḥmd d-ttuqir d-lmjd d-lquwwa i-walli iskiwsn f-lɛrš ula i-ulqqaġ, ġilad ula kullu mayd-d-iftan.» 
					</seg>
					<seg id="b.REV.5.14" type="verse">
						inint kkuẓṭ lmh̬luqat: «amin.» ḍrn-in imġarn sjdn-as. 
					</seg>
				</div>
				<div id="b.REV.6" type="chapter">
					<seg id="b.REV.6.1" type="verse">
						ẓrġ-n alqqaġ ifsi yan zġ-ssa n-ṭṭwabɛ, s-sfldġ i-yat zġ-kkuẓṭ lmh̬luqat tsawl s-wawal itjhhdn zund iggig tini: «ffuġ-d.» 
					</seg>
					<seg id="b.REV.6.2" type="verse">
						ssmaqqlġ-n s-n-ẓriġ yan-wayyis umlil, yusi-umnnay-ns yal-lqus n-imiġ. ittfk-as yan-ttaj, iffuġ-d a-inru, ig wad bdda itnrun. 
					</seg>
					<seg id="b.REV.6.3" type="verse">
						ifsi-ulqqaġ wis sin ṭṭwabɛ, s-sfldġ i-tis snat lmh̬luqat tnna: «ffuġ-d.» 
					</seg>
					<seg id="b.REV.6.4" type="verse">
						iffuġ-d-wayyis yaḍni iga aẓggʷaġ. ittfk i-umnnay-ns a-ikkis sslamt f-ddunit f-ad-nqqan mddn i-ngratsn, ttfk-as yat taẓẓit imqqurn. 
					</seg>
					<seg id="b.REV.6.5" type="verse">
						ifsi-ulqqaġ wis kraḍ ṭṭwabɛ, s-sfldġ i-tis kraṭṭ lmh̬luqat tnna: «ffuġ-d.» ssmaqqlġ s-ẓriġ ayyis iḍili, yusi-umnnay-ns yal-lmizan ġ-ufus-ns. 
					</seg>
					<seg id="b.REV.6.6" type="verse">
						sfldġ i-kra irwas awal zġ-gr kkuẓṭ lmh̬luqat yini: «ġir kilu n-irdn s-uqarid n-nnuqrt. ġir kraḍ id-kilu n-ṭmẓẓin s-uqarid n-nnuqrt. walaynni a-ur-tssukfm zzit ula aḍil.» 
					</seg>
					<seg id="b.REV.6.7" type="verse">
						ifsi-ulqqaġ wis kkuẓ ṭṭwabɛ, s-sfldġ i-tis kkuẓṭ lmh̬luqat tnna: «ffuġ-d.» 
					</seg>
					<seg id="b.REV.6.8" type="verse">
						ssmaqqlġ s-ẓriġ ayyis awraġ, ig ism n-umnnay-ns ‹lmut›, iḍfur-t-‹umḍḍal›. ittfk-asn ad-ḥkamn f-yan-ugzzum zġ-kkuẓ igzman n-ddunit, ad-nġn ġwilli gis zdġnin s-taẓẓit d-uġni d-waṭṭan d-luḥuš n-ddunit. 
					</seg>
					<seg id="b.REV.6.9" type="verse">
						ifsi-ulqqaġ wis smmus ṭṭwabɛ, s-ẓriġ larwaḥ n-willi mmutnin f-ssibt n-tbrraḥt-nsn s-wawal n-rbbi ula tugga-nsn lli-fllas-fkan. ġ-ddu-uẓru n-tġrsi a-ġ-llan, 
					</seg>
					<seg id="b.REV.6.10" type="verse">
						alln awal-nsn inin: «wa-sidi rbbi itjhhdn, tgit amẓlay tgt lḥqq. ar managu a-ra-n-tssmaṭlt lɛqubit lli-illan f-mddn n-ddunit, trart-asn f-idammn-nnġ?» 
					</seg>
					<seg id="b.REV.6.11" type="verse">
						ġakudan a-ityawfka i-kraygatt yan gisn timlsit tumlilt, yini-asn rbbi ad-qln sul imikk ard ikmml ġunšk lli-d-iqqann zġ-aytmatsn d-imɛawann-nsn lli-rad-nġn mddn ġmklli-tn-nġan ntni. 
					</seg>
					<seg id="b.REV.6.12" type="verse">
						ifsi-ulqqaġ wis sḍiṣ ṭṭwabɛ. ssmaqqlġ-n ẓrġ akal immussa s-jjhd, twrri tllas tafukt zund ah̬nif iḍlan, iwrri iẓggʷaġ-wayyur kullut zund idammn. 
					</seg>
					<seg id="b.REV.6.13" type="verse">
						ḍrn-d itran zġ-ignwan s-wakal ġmklli-d-itluḥ-waḍu iqurayn zġ-wazar. 
					</seg>
					<seg id="b.REV.6.14" type="verse">
						ittin ignwan, muttln zund kra n-warra imuttln f-iɛmad-ns, ityattay kullu ma-igan adrar d-igzir zġ-illiġ illa. 
					</seg>
					<seg id="b.REV.6.15" type="verse">
						rwln igldan n-ddunit d-inmġurn n-tmizar d-inmġurn l-lɛskr, rwln ayt-wayda d-ayt-ssulṭa, ntni ula kullu mddn ismgan ula ġwilli ganin win ih̬f-nsn, rgsn ġ-ifran ula ġ-gr ijarifn n-idrarn. 
					</seg>
					<seg id="b.REV.6.16" type="verse">
						ar-aqran i-idrarn d-ijarifn ar-asn-ttinin: «ḍrad-d fllannġ tssntalm-aġ zġ-uwdm n-walli iskiwsn f-lɛrš ula zġ-lġaḍab n-ulqqaġ. 
					</seg>
					<seg id="b.REV.6.17" type="verse">
						ašku ilkm-d-wass lli-bahra-išqan ig ass l-lġaḍab-nsn. ma-ra-yiẓḍar a-gis-ibidd?» 
					</seg>
				</div>
				<div id="b.REV.7" type="chapter">
					<seg id="b.REV.7.1" type="verse">
						lliġ izri mayan, ẓrġ kkuẓ lmalayka biddn ġ-kkuẓṭ-tsgiw n-ddunit, ḥṣarn-in aḍu a-ur-yut akal ula amda ula kra n-usġar. 
					</seg>
					<seg id="b.REV.7.2" type="verse">
						ẓrġ-n ilmma yal-lmalak yaḍni iġli-d zġ-illiġ a-di-taqlay tafukt, yasi-d ṭṭabɛ n-rbbi bab n-tudrt. iġr lmalak-an s-wawal itjhhdn i-kkuẓ lmalayka lli-yuṣṣa rbbi ad-hlkn akal d-umda, 
					</seg>
					<seg id="b.REV.7.3" type="verse">
						yini-asn: «ad-ur-thlkm akal ula amda ula isġarn ard ng ṭṭabɛ f-ignzi n-kullu ih̬ddamn n-rbbi-nnġ.» 
					</seg>
					<seg id="b.REV.7.4" type="verse">
						sfldġ ilmma i-kra imla-yyi mnnaw ad-gan ġwilli-mi-gan ṭṭabɛ. gan miyya d-kkuẓ id-mraw d-kkuẓ n-walf (144.000). gan ntni zġ-kullu tiqbilin n-ayt-rbbi, 
					</seg>
					<seg id="b.REV.7.5" type="verse">
						yili sin d-mraw-walf (12.000) zġ-kraygatt taqbilt: zġ-yahuda d-rawbin d-gad 
					</seg>
					<seg id="b.REV.7.6" type="verse">
						d-ašir d-naftali d-manassi 
					</seg>
					<seg id="b.REV.7.7" type="verse">
						d-šimɛun d-lawi d-yassakar 
					</seg>
					<seg id="b.REV.7.8" type="verse">
						d-zabulun d-yusf d-bnyamin. 
					</seg>
					<seg id="b.REV.7.9" type="verse">
						lliġ izri mayan ssmaqqlġ-n ẓrġ mddn ggutnin bahra, ur-ra-yiẓḍar yan a-tn-iḥasb. gan ntni zġ-kullu timizar d-tqbilin d-tasutin d-lluġat n-ddunit. biddn ġ-lgddam l-lɛrš ula alqqaġ s-tmlsa tumlilin, asin talḍayin ġ-ufus-nsn. 
					</seg>
					<seg id="b.REV.7.10" type="verse">
						alln awal-nsn ar-ttinin: «rbbi-nnġ lli-iskiwsn f-lɛrš, nttan d-ulqqaġ ad-aġ-ijjnjmn.» 
					</seg>
					<seg id="b.REV.7.11" type="verse">
						biddn ġin kullu lmalayka, lullin i-lɛrš ula imġarn ula kkuẓṭ lmh̬luqat, ḍrn-in f-uwdm-nsn ġ-lgddam l-lɛrš sjdn i-rbbi 
					</seg>
					<seg id="b.REV.7.12" type="verse">
						inin: «amin. a-yili lḥmd d-lmjd d-tḥkimt d-ššukr d-ttuqir d-lḥukm d-lquwwa i-rbbi-nnġ ġilad ula kullu mayd-d-iftan, amin.» 
					</seg>
					<seg id="b.REV.7.13" type="verse">
						isqsa-yyi yan zġ-imġarn: «is-tssnt mad-gan ġwid lsanin timlsa tumlilin? manizġ-d-uškan?» 
					</seg>
					<seg id="b.REV.7.14" type="verse">
						iniġ-as: «kiyi a-issnn a-sidi.» yini-yyi: «ntni gan ġwilli-d-ffuġnin zġ-unukmu lli-bahra-išqan, sirdn timlsa-nsn s-idammn n-ulqqaġ aylliġ mllulnt bahra. 
					</seg>
					<seg id="b.REV.7.15" type="verse">
						f-mayan a-f-biddn ġ-lgddam l-lɛrš n-rbbi ar-ti-tɛbadn ġ-untal-ns ġ-iyḍ ula azal. ġwalli iskiwsn f-lɛrš rad-bdda-tn-issntal ġ-dars. 
					</seg>
					<seg id="b.REV.7.16" type="verse">
						ur-sar-tn-inġi laẓ ula irifi. ur-sar-tn-tut tafukt ula ijawan. 
					</seg>
					<seg id="b.REV.7.17" type="verse">
						ašku alqqaġ lli-illan ġ-lɛrš, nttan a-ra-tn-iks izwur-asn s-talɛinin n-waman n-tudrt. rad-asn-isfiḍ rbbi kullu imṭṭawn-nsn.» 
					</seg>
				</div>
				<div id="b.REV.8" type="chapter">
					<seg id="b.REV.8.1" type="verse">
						ifsi-ulqqaġ ilmma wis ssa n-ṭṭwabɛ, s-ifssa kullu ma-illan ġ-ignna aylliġ izri ma-itggan mnaṣṣ n-tasaɛt. 
					</seg>
					<seg id="b.REV.8.2" type="verse">
						ẓrġ ilmma ssa l-lmalayka lli-biddnin ġ-lgddam n-rbbi, ttfkn-asn ssa n-nnffarat. 
					</seg>
					<seg id="b.REV.8.3" type="verse">
						iddu yal-lmalak yaḍni ibidd ġ-tama n-uẓru n-tġrsi, yasi taṭṭast n-uwrġ. ittfk-as lbh̬ur iggutn a-dids-issmun tiẓulla n-kullu-imẓlayn n-rbbi, baš a-tnt-in-issakmur i-rbbi f-ṭṭbla n-uwrġ lli-illan ġ-lgddam l-lɛrš. 
					</seg>
					<seg id="b.REV.8.4" type="verse">
						ar-yaqlay-waggu l-lbh̬ur d-tẓulla n-imẓlayn zġ-ufus l-lmalak s-lgddam n-rbbi. 
					</seg>
					<seg id="b.REV.8.5" type="verse">
						iddu lmalak ilmma, iɛmmr taṭṭast s-tirgin l-lɛafit zġ-dar ṭṭbla, iluḥ-tt-in f-ddunit. immass iggig s-uqqryan itjhhdn, utn-uwsmann immass-wakal. 
					</seg>
					<seg id="b.REV.8.6" type="verse">
						nkrn ilmma ssa l-lmalayka lli-dar ssa n-nnffarat, skrn f-a-tn-utn. 
					</seg>
					<seg id="b.REV.8.7" type="verse">
						yut lmalak amzwaru nnffar-ns, s-iḍr ibruri d-lɛafit f-ddunit h̬lḍn d-idammn. ijdr tulut ġ-ddunit ula tulut ġ-isġarn, tjdr ula tuga izgzawn kullutt. 
					</seg>
					<seg id="b.REV.8.8" type="verse">
						yut wis sin lmalayka nnffar-ns, s-ityattay kra irwasn yan-udrar imqqurn ijddrn s-lɛafit, ittluḥ-n ġ-umda. 
					</seg>
					<seg id="b.REV.8.9" type="verse">
						iwrri iẓggʷaġ tulut ġ-umda zund idammn, immt tulut ġ-lmh̬luqat lli-llanin ġ-umda, itthlk ula tulut ġ-wanawn lli-tkkanin amda. 
					</seg>
					<seg id="b.REV.8.10" type="verse">
						yut wis kraḍ l-lmalayka nnffar-ns, s-iḍr yan-itri imqqurn zġ-ignwan ar-ijddr zund asafu, iḍr f-tulut n-isaffn d-talɛinin n-waman. 
					</seg>
					<seg id="b.REV.8.11" type="verse">
						iga ism n-itri ‹asmmum›, iwrri ismmum tulut ġ-waman, immt ma-iggutn ġ-mddn lli-swanin aman-an, ašku wrrin smmumn bahra. 
					</seg>
					<seg id="b.REV.8.12" type="verse">
						yut wis kkuẓ l-lmalayka nnffar-ns, s-tettut tafukt illas tulut-ns, ittut-wayyur ula ntta illas tulut-ns, ttutn itran ula ntni illas tulut-nsn. ar-tlaḥ tifawt ġ-tulut n-uzal ula tulut n-iyḍ. 
					</seg>
					<seg id="b.REV.8.13" type="verse">
						ssmaqqlġ-n-daġ s-ẓriġ yan-igidr yuyl ġ-wammas n-ignwan, sfldġ-as inna s-wawal itjhhdn: «taguḍi taguḍi taguḍi a-ra-yili i-imzdġn n-ddunit f-ssibt n-nnffarat lli-rad-utn kraḍ lmalayka yaḍni.» 
					</seg>
				</div>
				<div id="b.REV.9" type="chapter">
					<seg id="b.REV.9.1" type="verse">
						yut wis smmus lmalayka nnffar-ns, s-ẓriġ yan-itri iḍr zġ-ignwan s-wakal. ttfk-as yat-tsarut i-itri-an, igan tin-tdrut n-wakal. 
					</seg>
					<seg id="b.REV.9.2" type="verse">
						iddu irẓm imi n-tdrut, iġli-d zġ-gis kra n-waggu iggutn zund aggu n-ufarnu imqqurn, aylliġ tllas tafukt illas lḥal kullu s-waggu lli-d-iġlin zġ-tdrut n-wakal. 
					</seg>
					<seg id="b.REV.9.3" type="verse">
						tffuġ-d-ilmma-tmurġi zġ-waggu, tettrs f-wakal, ttfk-as-tẓḍḍart a-tqqs zund iġrdm. 
					</seg>
					<seg id="b.REV.9.4" type="verse">
						ityawnna-yas a-ur-thlk tuga n-wakal wala isġarn wala tifrawin n-isafarn, walaynni a-thlk ġir mddn lli-ur-dar ṭṭabɛ n-rbbi f-ignzi-nsn. 
					</seg>
					<seg id="b.REV.9.5" type="verse">
						ur-tẓḍar a-tn-tnġ, walaynni ityawfka-yas a-tn-tssmḥakka smmus-iyrn, ar-tn-tẓẓaḍ zund ġmklli iẓẓaḍ ssmm n-iġrdm iġ-iqqs bnadm. 
					</seg>
					<seg id="b.REV.9.6" type="verse">
						ġ-uwssan-an rad-bahra-irin mddn ad-mmtn, walaynni ur-rad-iẓḍarn ad-mmtn. rad-bahra-ẓuẓḍn lmut, walaynni ur-ra-stt-afn. 
					</seg>
					<seg id="b.REV.9.7" type="verse">
						trwas-tmurġi-an i-yissan ujadnin i-imiġ. kud yat, illa f-ih̬f-ns kra irwasn ttaj n-uwrġ. gn-uwdmawn-nsnt zund udm n-bnadm, 
					</seg>
					<seg id="b.REV.9.8" type="verse">
						ig-wazzar-nsnt zund azzar n-tmġart, gn-uwh̬san-nsnt zund uh̬san n-izm. 
					</seg>
					<seg id="b.REV.9.9" type="verse">
						lsnt f-idmarn-nsnt kra irwasn abannk n-uwzzal. ig ijjij n-ifrawn-nsnt zund ijjij l-lkrarṣ d-yissan ggutnin ar-kullu-tazzaln s-imiġ. 
					</seg>
					<seg id="b.REV.9.10" type="verse">
						kud yat teṭṭaf timġilt d-usaqs zund iġrdm. ġ-tmġilt-nsnt a-ġ-tlla-tẓḍḍart lli-s-rad-ssmḥakkant mddn smmus-iyrn. 
					</seg>
					<seg id="b.REV.9.11" type="verse">
						tamurġi-an, agllid lli-gis-iḥkamn iga lmalak n-tdrut n-wakal. ig ism-ns ‹abaddun› s-wawal n-ayt-yudaya, ig ‹abullyun› (ġwalli ifnnun) s-wawal n-ayt-yunan. 
					</seg>
					<seg id="b.REV.9.12" type="verse">
						ġmkad a-tzri-tguḍi tamzwarut. rad-sul-ilint snat-tguḍiwin yaḍni. 
					</seg>
					<seg id="b.REV.9.13" type="verse">
						yut wis sḍiṣ lmalayka nnffar-ns, s-sfldġ i-yan-wawal isawl-d zġ-dar kkuẓ-waskawn n-tġmrin n-ṭṭbla n-uwrġ lli-illan ġ-lgddam n-rbbi. 
					</seg>
					<seg id="b.REV.9.14" type="verse">
						iġr i-lmalak-an wis sḍiṣ lli-yusin nnffar yini-as: «rẓm-d i-kkuẓ lmalayka lli-tyamaẓnin ġ-dar-wasif n-furat imqqurn.» 
					</seg>
					<seg id="b.REV.9.15" type="verse">
						irẓm ilmma i-kkuẓ lmalayka lli-ujadnin i-tasaɛt-an n-wass-an n-wayyur-an n-usggʷas-an baš ad-nġn tulut n-bnadm. 
					</seg>
					<seg id="b.REV.9.16" type="verse">
						sfldġ i-kra imla-yyi mnnaw ad-gan imnnayn n-yissan n-imiġ. gan sin id-miyya n-id-milyun (200.000.000). 
					</seg>
					<seg id="b.REV.9.17" type="verse">
						ġmkad a-s-iyi-d-bann-yissan ġ-twargit lli-ẓriġ. kraygatt amnnay ilsa abannk illa-gis-uẓggʷaġ d-uẓrqi d-uwraġ, gn iguyya n-yissan zund agayyu n-izm, ar-di-ttffuġ lɛafit d-waggu d-lkbrit zġ-imi-nsn. 
					</seg>
					<seg id="b.REV.9.18" type="verse">
						ġakudan a-immut tulut n-bnadm s-kraṭṭ-tguḍiwin-an, s-lɛafit d-waggu d-lkbrit lli-d-itffuġn zġ-imawn-nsn. 
					</seg>
					<seg id="b.REV.9.19" type="verse">
						ašku ġ-imi-nsn d-tmġilt-nsn a-ġ-tlla-tẓḍḍart n-yissan-an. kud yan, timġilt-ns teṭṭaf ih̬f zund algmmaḍ ma-s-a-issyaggas mddn. 
					</seg>
					<seg id="b.REV.9.20" type="verse">
						imma kullu willi ur-mmutnin s-tguḍiwin-an, sul ur-ta-rin ad-fln ġaylli skarn s-ifassn-nsn. zuydn ntni ar-tɛbadn ljnun ula laṣnam n-uwrġ d-nnuqrt d-wanas d-uẓru d-ukššuḍ lli-ur-tmnadnin ula-da-sflidn ula-da-fttun. 
					</seg>
					<seg id="b.REV.9.21" type="verse">
						ntni ur-tn-akkʷ-tʷgraẓ f-iskkirn-nsn, ar-nqqan ar-skarn ssiḥr ar-tfsadn ar-takʷrn. 
					</seg>
				</div>
				<div id="b.REV.10" type="chapter">
					<seg id="b.REV.10.1" type="verse">
						ẓrġ ilmma yal-lmalak yaḍni, itjhhd bahra igguz-d zġ-ignna. isutl-as-umdlu zund timlsit, tlulli-tslit n-unẓar i-ih̬f-ns, yisfiw-uwdm-ns zund tafukt, gn iḍarn-ns zund tannalin l-lɛafit. 
					</seg>
					<seg id="b.REV.10.2" type="verse">
						yasi ġ-ufus-ns yan-warra imẓẓin irẓmn. isrs-n aḍar-ns afasi f-umda, isrs-d aḍar-ns aẓlmaḍ f-wakal. 
					</seg>
					<seg id="b.REV.10.3" type="verse">
						isawl s-yan-wawal itjhhdn zund tandra n-izm. lliġ isawl utn ssa n-iggign. 
					</seg>
					<seg id="b.REV.10.4" type="verse">
						lliġ utn ssa n-iggign gġ-n ad-araġ, walaynni sfldġ i-yan-wawal zġ-ignna inna-yyi: «ḥḍu mayd nnan ssa n-iggign, a-t-ur-tarat.» 
					</seg>
					<seg id="b.REV.10.5" type="verse">
						imma lmalak lli-ẓriġ ibidd f-umda d-wakal, yull afus-ns afasi s-ignna, 
					</seg>
					<seg id="b.REV.10.6" type="verse">
						iggall s-rbbi lli-bdda-illan rad-bdda-yili, ig ġwalli iskrn ignna d-wakal d-umda ula kullu ma-gisn-illan. yini: «hati ur-ra-sul-imaṭl. 
					</seg>
					<seg id="b.REV.10.7" type="verse">
						ašku ġakud lliġ ra-yut wis ssa l-lmalayka nnffar-ns, ra-issafu rbbi maylli iqṣad, a-t-igan d-lbaraka intln lli-f-isawl i-ih̬ddamn-ns lanbiya.» 
					</seg>
					<seg id="b.REV.10.8" type="verse">
						ġakudan isawl-d-daġ-sri-wawal lli-mi-sfldġ zġ-ignna yini-yyi-d: «ddu, tamẓt arra lli-irẓmn ġ-ufus l-lmalak lli-ibiddn f-umda ula akal.» 
					</seg>
					<seg id="b.REV.10.9" type="verse">
						ftuġ s-dar lmalak ḍalbġ-t ad-iyi-ifk arra-lli imẓẓin, yini-yyi: «amẓ-t tššt-t. ra-ismmum ġ-udis-nnk walaynni ra-imim zund tammnt ġ-imi-nnk.» 
					</seg>
					<seg id="b.REV.10.10" type="verse">
						amẓġ arra-lli imẓẓin zġ-ufus l-lmalak ššġ-t. imim zund tammnt ġ-imi-nu, walaynni lliġ-t-ššiġ iwrri ismmum ġ-udis-inu. 
					</seg>
					<seg id="b.REV.10.11" type="verse">
						yini-yyi ġakudan: «iqqan-k-id a-tzaydt ar-ttbrraḥt s-ma-rad-ak-iml rbbi f-mddn n-kigan d-tmizar d-tasutin d-lluġat d-igldan.» 
					</seg>
				</div>
				<div id="b.REV.11" type="chapter">
					<seg id="b.REV.11.1" type="verse">
						ttfk-iyi ilmma yat-tġanimt ma-s-a-ssġalġ, yini-yyi rbbi: «nkr tssġlt tigmmi n-rbbi-nnk d-uẓru n-tġrsi, tḥasbt kullu willi gis tɛbadnin. 
					</seg>
					<seg id="b.REV.11.2" type="verse">
						walaynni ad-ur-tssġlt targgit-an illan ġ-brra n-tgmmi, ašku flġ-tt i-willi ur-ginin mddn-inu. rad-akʷln ntni f-tmdint tamẓlayt kkuẓ id-mraw d-sin (42) n-wayyur. 
					</seg>
					<seg id="b.REV.11.3" type="verse">
						walaynni rad-aznġ sin inagan-inu ad-tbrraḥn alf d-sin-id-miyya d-sḍiṣ id-mraw (1260) n-wass s-iwaliwn lli-rad-asn-malaġ. lh̬iš n-tguḍi a-rad-lsn.» 
					</seg>
					<seg id="b.REV.11.4" type="verse">
						rad-gn ntni zund snat-tizutna ula sin lqnadl, biddn ġ-lgddam n-rbbi lli-iḥkamn kullu ddunit. 
					</seg>
					<seg id="b.REV.11.5" type="verse">
						iġ-inawl kra n-yan a-tn-ihlk, ra-di-tffuġ lɛafit zġ-imi-nsn tsu-n ġwilli-tn-kurhanin. iqqan-d a-immt wanna iran a-tn-ihlk. 
					</seg>
					<seg id="b.REV.11.6" type="verse">
						rad-asn-tili-tẓḍḍart ad-qqnn ignwan a-ur-iḍr-unẓar ġ-uwssan lli-ġ-a-tbrraḥn s-iwaliwn lli-asn-imala rbbi. rad-asn-tili-tẓḍḍart ad-rarn aman n-talɛinin ad-ẓggʷaġn zund idammn. rad-asn-tili-tẓḍḍart f-ddunit a-stt-utn s-kullu kra igan taguḍi ġakud nna-ran. 
					</seg>
					<seg id="b.REV.11.7" type="verse">
						ġakud lliġ rad-kmmln tabrraḥt s-tugga-nsn, rad-srsn-inkr-waġʷẓn lli-d-iġlin zġ-tdrut n-wakal, inru-tn inġ-tn. 
					</seg>
					<seg id="b.REV.11.8" type="verse">
						tqama ddat-nsn ġ-usuk n-tmdint imqqurn lli-ġ-ugʷln siditsn f-uggjdi, ar-srs-kkatn mddn lmɛna n-‹sadum› ula ‹miṣr›. 
					</seg>
					<seg id="b.REV.11.9" type="verse">
						kraḍ-uwssan d-mnaṣṣ a-ra-n-tmunun mddn zġ-kullu tasutin d-tqbilin d-lluġat d-tmizar ad-ssmuqquln ġ-ddat-nsn, agʷin a-tn-mḍln. 
					</seg>
					<seg id="b.REV.11.10" type="verse">
						rad-frḥn imzdġn n-ddunit s-lmut-nsn. rad-bahra-ḍṣṣan i-ngratsn ar-akkan tarragin i-ngratsn, ašku ur-sul-ddrn sin inagan lli-zzuguznin tammara iggutn f-bnadm. 
					</seg>
					<seg id="b.REV.11.11" type="verse">
						walaynni tiġurdin n-kraḍ-uwssan d-mnaṣṣ, irar-d gisn rbbi rruḥ n-tudrt, biddn f-iḍarn-nsn. ḍrnt-tksaḍ ggutnin ġ-kullu willi-tn-ẓranin. 
					</seg>
					<seg id="b.REV.11.12" type="verse">
						ġakudan sfldn inagan-lli i-yan-wawal itjhhdn zġ-ignna yini-asn: «ġlyad-d s-ġid.» tyalaln ilmma s-ignna ġ-yat-tmdlut ġ-lgddam n-willi-tn-kurhanin. 
					</seg>
					<seg id="b.REV.11.13" type="verse">
						immass-wakal bahra ġ-tasaɛt-an, iḍr yan-ugzzum zġ-mraw igzman n-tmdint, mmtn ssa n-id-walf (7000) n-mddn lliġ immussa-wakal. ksuḍn bahra ġwilli sulnin ar-ttinin: «mnšk a-bahra-itjhhd rbbi n-ignna.» 
					</seg>
					<seg id="b.REV.11.14" type="verse">
						ġmkad a-tzri tis snat-tguḍiwin. imma tis kraṭṭ-tguḍiwin, hati takmur-d. 
					</seg>
					<seg id="b.REV.11.15" type="verse">
						yut ilmma wis ssa l-lmalayka nnffar-ns, s-sfldġ i-waqqur s-iwaliwn tjhhdnin ġ-ignna ar-ttinin: «hati tagldit n-ddunit twrri tga tagldit n-siditnnġ ula tin lmasiḥ-ns. nttan a-stt-iḥkamn ġilad ula kullu mayd-d-iftan.» 
					</seg>
					<seg id="b.REV.11.16" type="verse">
						imma sin id-mraw d-kkuẓ (24) n-umġar lli-skiwsnin f-lɛruš-nsn ġ-lgddam n-rbbi, ḍrn-in f-uwdmawn-nsn sjdn-as 
					</seg>
					<seg id="b.REV.11.17" type="verse">
						inin: «nškr-k a-sidi rbbi lli-iḥkamn kullu ma-illan, ig ġwalli illan yili bdda, ašku tnkrt s-tḥkimt-nnk itjhhdn tgrt ġ-lḥukm. 
					</seg>
					<seg id="b.REV.11.18" type="verse">
						hajnt-tmizar n-ddunit walaynni ilkm-d-uzmz l-lġaḍab-nnk. ig azmz lli-ġ-ra-tut lḥukm f-willi mmutnin, trart lh̬ir i-ih̬ddamn-nnk lanbiya ula imẓlayn-nnk ula kullu willi uqqrnin ism-nnk, ma-imẓẓin ula ma-imqqurn. ig azmz lli-ġ-ra-thlkt ġwilli thlaknin ddunit.» 
					</seg>
					<seg id="b.REV.11.19" type="verse">
						ġakudan a-ttyawrẓam-tgmmi n-rbbi ġ-ignna, ẓrġ-n ṣṣnduq l-lɛhd n-rbbi ġ-ugʷns n-tgmmi. utn-uwsmann, immass iggig s-uqqryan itjhhdn. immass-wakal ula ntta, iḍr ibruri išqan. 
					</seg>
				</div>
				<div id="b.REV.12" type="chapter">
					<seg id="b.REV.12.1" type="verse">
						tban ilmma yat-tmatart imqqurn ġ-ignwan. tga zund yat-tmġart ilsan tafukt, yili-wayyur ġ-ddu iḍarn-ns, yili f-ih̬f-ns yan-ttaj n-sin d-mraw n-itri. 
					</seg>
					<seg id="b.REV.12.2" type="verse">
						ar-trbbu takmur a-taru, ar-tssġuyyu s-ungaẓ n-tlalit. 
					</seg>
					<seg id="b.REV.12.3" type="verse">
						tban-ilmma-tmatart yaḍni ġ-ignwan. tga zund yan-ulgmmaḍ aẓggʷaġ, imqqur bahra. iṭṭaf ssa n-ih̬fawn d-mraw-waskawn, ilin ssa n-ttijan mẓẓinin f-ih̬fawn-ns. 
					</seg>
					<seg id="b.REV.12.4" type="verse">
						issmass imġil-ns ijurr srs tulut n-itran zġ-ignwan, iluḥ-tn s-wakal. ibidd ġ-lgddam n-tmġart lli-ra-yaru, yiri a-išš arraw-ns ġakud nna-ti-turu. 
					</seg>
					<seg id="b.REV.12.5" type="verse">
						taru yan-warraw, ig yus lli-ra-iḥkam kullu timizar n-ddunit s-uɛmud n-uwzzal. ityattay-warraw-ns ġakudan s-lɛrš n-rbbi. 
					</seg>
					<seg id="b.REV.12.6" type="verse">
						trwl-tmġart s-lh̬la, s-illi-as-ijjujad rbbi. ġin a-ġ-ra-d-as-ifk kullu ma-tḥtajja alf d-sin id-miyya d-sḍiṣ id-mraw (1260) n-wass. 
					</seg>
					<seg id="b.REV.12.7" type="verse">
						ġakudan inkr imiġ ġ-ignna. inkr lmalak imqqurn mih̬ayl d-lmalayka lli-llanin ġ-ddu-ufus-ns mmaġn d-ulgmmaḍ. irar-fllasn-ulgmmaḍ d-lmalayka-ns, mmaġn didsn 
					</seg>
					<seg id="b.REV.12.8" type="verse">
						walaynni ur-tn-nrin, ur-ẓḍarn ad-qaman ġ-ignna. 
					</seg>
					<seg id="b.REV.12.9" type="verse">
						ityawgar-n-ulgmmaḍ-an imqqurn s-iyzdar. nttan a-mi-ttinin ‹iblis› ula ‹šiṭan›, ig abnkal aqdim lli-ijllun kullu imzdġn n-ddunit. ityawgar-n s-wakal ntta d-lmalayka-ns. 
					</seg>
					<seg id="b.REV.12.10" type="verse">
						sfldġ ilmma i-yan-wawal itjhhdn isawl ġ-ignna yini: «ġilad ad-aġ-ijjnjm rbbi-nnġ, tban-d-tḥkimt-ns itjhhdn, tašk-id-tgldit-ns, yamẓ lmasiḥ-ns lḥukm. ašku ġwalli itaštkkan s-aytmatnnġ ġ-lgddam n-rbbi-nnġ ġ-iyḍ ula azal, hati ityawlwaḥ s-iyzdar. 
					</seg>
					<seg id="b.REV.12.11" type="verse">
						nran-t ntni s-idammn n-ulqqaġ ula s-wawal n-tugga-nsn, ašku ujadn ad-fkn ih̬f-nsn ar lmut. 
					</seg>
					<seg id="b.REV.12.12" type="verse">
						frḥat ay-ignwan ula kullu ma-gisn-illan. imma kunni ay-akal d-umda, taguḍi a-rad-awn-yili ašku igguz srun iblis, nkrn-d gis iriyn bahra ašku issn is-ur-as-tqama ġir luqt idrusn.» 
					</seg>
					<seg id="b.REV.12.13" type="verse">
						imma algmmaḍ, lliġ iẓra ih̬f-ns is-n-ityawlwaḥ s-wakal, iddu ar-iṭṭay tamġart lli-yurun arraw. 
					</seg>
					<seg id="b.REV.12.14" type="verse">
						imma nttat tyawfkan-as sin ifrawn zund ifrawn n-igidr imqqurn baš a-tayyl zġ-dar-ubnkal s-lh̬la s-illiġ rad-as-ityawfka kullu ma-tḥtajja kraḍ isggʷasn d-mnaṣṣ. 
					</seg>
					<seg id="b.REV.12.15" type="verse">
						walaynni ingi-d imi n-ubnkal s-waman zund asif itjhhdn baš a-yawi-unggay-ns tamġart. 
					</seg>
					<seg id="b.REV.12.16" type="verse">
						akal a-iskrn afulki i-tmġart ġilan, ašku irẓm imi-ns isu anggay lli-d-iffuġn zġ-imi n-ulgmmaḍ. 
					</seg>
					<seg id="b.REV.12.17" type="verse">
						imma algmmaḍ, nkrn-d gis iriyn ggutnin, ṭiyyr-as bahra f-tmġart. iddu a-itmmaġ d-tarwa yaḍni n-tmġart, a-tn-igan d-kullu willi skarnin s-luṣiyat n-rbbi ar-tamẓn ġ-tugga n-yasuɛ. 
					</seg>
					<seg id="b.REV.12.18" type="verse">
						ibidd f-umlal ġ-tama n-umda. 
					</seg>
				</div>
				<div id="b.REV.13" type="chapter">
					<seg id="b.REV.13.1" type="verse">
						ẓrġ ilmma yan-waġʷẓn iġli-d zġ-umda. iṭṭaf mraw-waskawn d-ssa n-ih̬fawn, yili f-kraygatt isk yan-ttaj imẓẓin, ityara f-kraygatt ih̬f yan-ism igan targgimt i-ism n-rbbi. 
					</seg>
					<seg id="b.REV.13.2" type="verse">
						ig-waġʷẓn-an zund agrzam, ṣḥun iḍarn-ns ilin-gisn-wah̬bbašn mqqurnin, ig imi-ns zund imi n-izm. ifk-as-ulgmmaḍ lḥukm-ns ula taẓḍḍart itjhhdn n-tgldit-ns. 
					</seg>
					<seg id="b.REV.13.3" type="verse">
						irwas is-ityaggas yan zġ-ih̬fawn-ns ra-immt, walaynni ijji-waggas-lli išqan ur-immut. ar-tɛjjabn kullu imzdġn n-ddunit ġ-waġʷẓn-an, wrrin ḍfurn-t. 
					</seg>
					<seg id="b.REV.13.4" type="verse">
						ar-tɛbadn algmmaḍ ašku ifka taẓḍḍart-ns i-waġʷẓn, ar-tɛbadn aġʷẓn ula ntta ar-ttinin: «ma-itjhhdn zund aġʷẓn? ma-iẓḍarn a-t-inru?» 
					</seg>
					<seg id="b.REV.13.5" type="verse">
						ityawfka i-waġʷẓn a-isawal ar-issfurrug ar-irggm rbbi, ittfk-as a-iḥkam kkuẓ id-mraw d-sin (42) n-wayyur. 
					</seg>
					<seg id="b.REV.13.6" type="verse">
						irẓm imi-ns s-trggam, ar-irggm ġ-ism n-rbbi ula tazdġt-ns ula kullu ayt-ignna. 
					</seg>
					<seg id="b.REV.13.7" type="verse">
						ittfk-as a-itmmaġ d-imẓlayn n-rbbi inru-tn, ittfk-as a-iḥkam ġ-mddn n-kraygatt taqbilt d-tasut d-lluġa d-tmazirt. 
					</seg>
					<seg id="b.REV.13.8" type="verse">
						ra-ti-tɛbadn kullu imzdġn n-ddunit, abla ġwilli mi ityara ism-nsn zġ-isizwar n-ddunit ġ-warra n-tudrt n-ulqqaġ lli-ityawġrasn. 
					</seg>
					<seg id="b.REV.13.9" type="verse">
						wanna dar imzgan, iqqan-t-id a-isfld. 
					</seg>
					<seg id="b.REV.13.10" type="verse">
						«wanna-d-iqqann a-ityamaẓ ra-ityamaẓ. wanna-d-iqqann a-immt s-taẓẓit ra-immt s-taẓẓit. mayan a-f-illa f-imẓlayn n-rbbi a-gis-amẓn, zgan ġ-uġaras-ns.» 
					</seg>
					<seg id="b.REV.13.11" type="verse">
						ẓrġ ilmma aġʷẓn yaḍni iffuġ-d zġ-wakal. iṭṭaf sin-waskawn zund askawn n-ulqqaġ, ar-isawal zund algmmaḍ. 
					</seg>
					<seg id="b.REV.13.12" type="verse">
						ar-itḥkam s-ism n-waġʷẓn amzwaru, iṭṭaf kullu taẓḍḍart-ns. ar-itamr ddunit d-imzdġn-ns ad-tɛbadn aġʷẓn amzwaru lli-mi-ijji-waggas-ns išqan. 
					</seg>
					<seg id="b.REV.13.13" type="verse">
						izayd ar-iskar timitar mqqurnin, ar-d-izzuguz lɛafit zġ-ignna ar akal a-stt-ẓrn kullu mddn. 
					</seg>
					<seg id="b.REV.13.14" type="verse">
						ityawfka-yas a-iskar lmɛjizat ġ-tama n-waġʷẓn amzwaru, ar-srsnt-ijllu kullu imzdġn n-ddunit. yuṣṣa-tn ad-skrn yat-ṣṣurt imqqurn n-waġʷẓn amzwaru lli-ityaggasn s-taẓẓit iwrri-daġ iddr. 
					</seg>
					<seg id="b.REV.13.15" type="verse">
						ittfk-as a-izrɛ kra n-rruḥ ġ-ṣṣurt-lli n-waġʷẓn amzwaru, aylliġ twrri ar-tsawal ṣṣurt ar-ttamr mddn ad-nġn wanna yagʷin a-stt-itɛbad. 
					</seg>
					<seg id="b.REV.13.16" type="verse">
						izayd-waġʷẓn-lli ar-itamr kullu mddn, ma-imẓẓin ula ma-imqqurn, ayt-wayda ula imẓlaḍ, ismgan ula ġwilli ganin win ih̬f-ns, yini-asn ad-qbln ṭṭabɛ f-ufus-nsn afasi nġd f-ignzi-nsn. 
					</seg>
					<seg id="b.REV.13.17" type="verse">
						ġmkan a-s-a-itamr baš a-ur-yiẓḍar yan a-isġ ula izznza bla dars illa ṭṭabɛ n-ism n-waġʷẓn amzwaru nġd nnmra lli-imalan ism-ns. 
					</seg>
					<seg id="b.REV.13.18" type="verse">
						ma-ra-ifhm lmɛna-yad? wanna dar lɛaql, illa fllas a-iḥasb nnmra n-waġʷẓn, ašku tga nttat nnmra n-ism n-bnadm, tg sḍiṣ id-miyya d-sḍiṣ id-mraw d-sḍiṣ (666). 
					</seg>
				</div>
				<div id="b.REV.14" type="chapter">
					<seg id="b.REV.14.1" type="verse">
						ssmaqqlġ-n ġakudan s-ẓriġ alqqaġ ibidd f-iggi n-uwrir n-tgmmi n-rbbi. biddn dids miyya d-kkuẓ id-mraw d-kkuẓ-walf (144.000) n-mddn lli-mi-ityara f-ignzi-nsn ism n-ulqqaġ ula ism n-babas. 
					</seg>
					<seg id="b.REV.14.2" type="verse">
						sfldġ ilmma i-yan-wawal isawl ġ-ignna zund ijjij n-isaffn n-waman ggutnin ula zund aqqryan n-iggig itjhhdn. irwas lḥss l-lutarat ar-tn-kkatn id-bab-nsn. 
					</seg>
					<seg id="b.REV.14.3" type="verse">
						ar-kullu-tasin yan-umarg l-ljdid ġ-lgddam l-lɛrš ġ-dar kkuẓṭ lmh̬luqat d-imġarn. ur-iẓḍar yan a-yissan amarg-an, abla miyya d-kkuẓ id-mraw d-kkuẓ-walf (144.000) n-mddn lli-ifra rbbi zġ-ddunit. 
					</seg>
					<seg id="b.REV.14.4" type="verse">
						ntni gan ġwilli ġusnin, ur-ssrkin ih̬f-nsn d-tmġarin. gn ġwilli-bdda-itmunun d-ulqqaġ s-innas a-ittidu. gn imnza n-bnadm lli-ifra ad-gn win rbbi d-ulqqaġ. 
					</seg>
					<seg id="b.REV.14.5" type="verse">
						kra n-tkrkist ur-tkki imi-nsn. kra yʷh̬šnn ur-gisn-illi. 
					</seg>
					<seg id="b.REV.14.6" type="verse">
						ẓrġ ilmma yal-lmalak yaḍni yuyl ġ-wammas n-ignwan, yawi-d lh̬bar ifulkin lli-rad-bdda-yili, a-srs-itbrraḥ i-kullu imzdġn n-ddunit n-kraygatt tasut d-tqbilt d-lluġa d-tmazirt. 
					</seg>
					<seg id="b.REV.14.7" type="verse">
						yall awal-ns yini: «ḍrat a-ttɛbadm rbbi ar-ti-ttalġm, ašku tlkm-d tasaɛt a-yut lḥukm f-bnadm. sjdat i-walli iskrn ignwan d-wakal, iskr amda ula talɛinin n-waman.» 
					</seg>
					<seg id="b.REV.14.8" type="verse">
						iggʷru-as-d lmalak wis sin yini: «tthlk, tthlk-tmdint n-babil itjhhdn. tthlk h̬talli isswan kullu timizar n-ddunit s-tissi iktin l-lfsad-ns issnufuln.» 
					</seg>
					<seg id="b.REV.14.9" type="verse">
						iggʷru-asn-d lmalak wis kraḍ, yall awal-ns yini: «winna tɛbadnin aġʷẓn ula ṣṣurt-ns, d-winna qblnin ṭṭabɛ-ns f-ignzi-nsn ula f-ufus-nsn, 
					</seg>
					<seg id="b.REV.14.10" type="verse">
						ntni rad-sun zġ-tissi iḥrran n-ssh̬ṭ n-rbbi lli-s-iɛmmr lkas l-lġaḍab-ns. rad-rfufnn s-lɛafit d-lkbrit ġ-lgddam l-lmalayka n-rbbi ula ġ-lgddam n-ulqqaġ. 
					</seg>
					<seg id="b.REV.14.11" type="verse">
						rad-bdda-yaqlay-waggu n-urfufn-nsn, ur-sar-itmmi. ur-sar-rad-asn-tili rraḥt, la ġ-iyḍ ula azal, i-willi tɛbadnin aġʷẓn ula ṣṣurt-ns, ula ġwilli qblnin ṭṭabɛ n-ism-ns.» 
					</seg>
					<seg id="b.REV.14.12" type="verse">
						mayan a-f-illa f-imẓlayn n-rbbi ad-ṣbrn zgan, a-tn-igan d-willi skarnin s-luṣiyat n-rbbi ġwin-bdda ġ-yasuɛ. 
					</seg>
					<seg id="b.REV.14.13" type="verse">
						sfldġ ilmma i-yan-wawal isawl ġ-ignna yini-yyi: «ara maya, ‹imbarkin ad-gan winna mmutnin f-ism n-siditnnġ zġ-ġilad s-uflla.›» isawl-d rruḥ n-rbbi yini: «s-ṣṣaḥt, rad-sunfun ntni zġ-unhataf-nsn, awin didsn lḥsab n-kullu mad-skarn ifulki.» 
					</seg>
					<seg id="b.REV.14.14" type="verse">
						ssmaqqlġ-n ilmma s-ẓriġ yat-tmdlut tumlilt, iskiws fllas yan irwas bnadm. yili ttaj n-uwrġ f-ih̬f-ns, yili-usmmawd imsadn ġ-ufus-ns. 
					</seg>
					<seg id="b.REV.14.15" type="verse">
						iffuġ-d yal-lmalak zġ-tgmmi n-rbbi, yall awal-ns yini i-walli iskiwsn f-tmdlut: «luḥ-n asmmawd-nnk a-imgr, ašku ilkm-uzmz n-tmgra, tnu ṣṣabt n-ddunit.» 
					</seg>
					<seg id="b.REV.14.16" type="verse">
						inkr ġwalli iskiwsn f-tmdlut iluḥ-n asmmawd-ns f-ddunit imgr ṣṣabt-ns. 
					</seg>
					<seg id="b.REV.14.17" type="verse">
						ġakudan iffuġ-d yal-lmalak yaḍni zġ-tgmmi n-rbbi ġ-ignna, ula ntta yusi asmmawd imsadn. 
					</seg>
					<seg id="b.REV.14.18" type="verse">
						iffuġ-d ilmma yal-lmalak yaḍni zġ-dar ṭṭbla l-lbh̬ur, ig ġwalli igabln lɛafit. isawl s-walli yusin asmmawd imsadn yini-as s-wawal itjhhdn: «luḥ-n asmmawd-nnk, tssmunt tizrmin zġ-ddalit n-ddunit, ašku inwa-waḍil.» 
					</seg>
					<seg id="b.REV.14.19" type="verse">
						iddu lmalak iluḥ-n asmmawd-ns f-ddunit issmun aḍil. iluḥ-n aḍil n-ddunit ġ-lmɛṣṣrt imqqurn n-ssh̬ṭ n-rbbi. 
					</seg>
					<seg id="b.REV.14.20" type="verse">
						tlla lmɛṣṣrt ġ-brra n-tmdint, ar-gis-taḍḍrn aḍil. ffuġn zġ-gis idammn, ngin zund asif, aylliġ idra s-ma-itggan tiddi n-wagmar. ilkm-unggay-ns ma-itggan kraḍ id-miyya n-kilimitr. 
					</seg>
				</div>
				<div id="b.REV.15" type="chapter">
					<seg id="b.REV.15.1" type="verse">
						ẓrġ ilmma tamatart yaḍni ġ-ignna, tmqqur bahra, tɛjjbġ gis s-kigan. tga ssa l-lmalayka asin ssa n-tguḍiwin. timggura ġ-tguḍiwin ad-gant, ašku rbbi iḥudda srsnt ssh̬ṭ-ns. 
					</seg>
					<seg id="b.REV.15.2" type="verse">
						ẓrġ kra irwas-iyi tamda n-jjaj ih̬lḍn s-lɛafit. ẓrġ ġwilli nranin aġʷẓn ula ṣṣurt-ns ula nnmra n-ism-ns, biddn ġ-tama n-tmda n-jjaj asin lutarat n-rbbi. 
					</seg>
					<seg id="b.REV.15.3" type="verse">
						ar-ttirirn asin amarg n-musa ah̬ddam n-rbbi d-umarg n-ulqqaġ ar-ttinin: «wa-sidi rbbi lli-iḥkamn kullu ma-illan, imqqur kullu ma-tskart, lɛjb a-iga. way-agllid n-tasutin, yʷġẓan kullu ma-ttnbaṭṭ. lḥqq a-iga. 
					</seg>
					<seg id="b.REV.15.4" type="verse">
						wa-sidi rbbi, ma-ur-ra-iḍr ġ-lgddam-nnk? ma-ur-ra-yuqqr lmjd n-ism-nnk? ašku kiyi waḥduk a-iṣfan. rad-d-aškin mddn ad-ak-sjdn zġ-kullu timizar n-ddunit. ašku ibayyn-asn-d lḥqq n-tnbaḍin-nnk.» 
					</seg>
					<seg id="b.REV.15.5" type="verse">
						lliġ izri mayan ssmaqqlġ-n s-ẓriġ taḥanut tamẓlayt trẓm ġ-uh̬iyyam n-tmitar n-rbbi ġ-ignna. 
					</seg>
					<seg id="b.REV.15.6" type="verse">
						ẓrġ ssa l-lmalayka lli-ra-yasi ssa n-tguḍiwin, ffuġn-d zġ-tḥanut tamẓlayt. lsn timlsa l-lkttan iṣfan ar-ssmrqiqiynt. bkisn zġ-wammas-nsn s-ibkkasn n-uwrġ. 
					</seg>
					<seg id="b.REV.15.7" type="verse">
						tddu yat zġ-kkuẓṭ lmh̬luqat tfk i-ssa l-lmalayka ssa n-taṭṭasin n-uwrġ, ɛmmrnt s-ssh̬ṭ n-rbbi lli-bdda-illan rad-bdda-yili. 
					</seg>
					<seg id="b.REV.15.8" type="verse">
						twrri tɛmmr-tḥanut tamẓlayt s-waggu l-lmjd n-rbbi d-tḥkimt-ns itjhhdn. ur-ra-yiẓḍar yan a-ikšm s-tḥanut-an tamẓlayt ard kmmlnt ssa n-tguḍiwin lli-usin ssa l-lmalayka. 
					</seg>
				</div>
				<div id="b.REV.16" type="chapter">
					<seg id="b.REV.16.1" type="verse">
						sfldġ i-yan-wawal itjhhdn isawl-d zġ-tḥanut tamẓlayt, yini i-ssa l-lmalayka: «ddwat tffim-n f-ddunit ssa n-taṭṭasin n-ssh̬ṭ n-rbbi.» 
					</seg>
					<seg id="b.REV.16.2" type="verse">
						iddu lmalak amzwaru iffi-n taṭṭast-ns f-ddunit, s-wrrin iḥbba šqanin ʷh̬šnnin ġ-mddn lli-dar ṭṭabɛ n-waġʷẓn ar-tɛbadn ṣṣurt-ns. 
					</seg>
					<seg id="b.REV.16.3" type="verse">
						iddu lmalak wis sin iffi-n taṭṭast-ns f-umda, s-iwrri ig-umda zund idammn n-iniġi, immt kullu ma-iddrn ġ-umda. 
					</seg>
					<seg id="b.REV.16.4" type="verse">
						iddu lmalak wis kraḍ iffi-n taṭṭast-ns f-isaffn d-talɛinin n-waman, s-wrrin kullu ẓggʷaġn zund idammn. 
					</seg>
					<seg id="b.REV.16.5" type="verse">
						sfldġ i-lmalak lli-igabln aman inna: «wa-rbbi amẓlay lli-illan ikka-ttin bdda illa, s-lḥqq a-s-tutt lḥukm-ad f-bnadm, 
					</seg>
					<seg id="b.REV.16.6" type="verse">
						ašku ffin ntni idammn n-imẓlayn-nnk d-lanbiya. hatni ġila idammn ad-asn-tsswat. ġmkan ad-asn-igan.» 
					</seg>
					<seg id="b.REV.16.7" type="verse">
						sfldġ i-kra isawl-d zġ-ṭṭbla l-lbh̬ur inna: «s-ṣṣaḥt a-sidi rbbi lli-iḥkamn kullu ma-illan, yʷġẓan lḥukm-nnk. s-lḥqq a-s-a-ttḥkamt.» 
					</seg>
					<seg id="b.REV.16.8" type="verse">
						iddu lmalak wis kkuẓ iffi-n taṭṭast-ns f-tafukt, s-as-ityawfka a-tqd bnadm s-lɛafit-ns. 
					</seg>
					<seg id="b.REV.16.9" type="verse">
						tjdr mddn s-trġi-ns iḥrran, aylliġ rgmn ism n-rbbi lli-dar taẓḍḍart a-tn-yut s-tguḍiwin-an, walaynni ur-rin ad-fln ddnub-nsn uqqrn lmjd-ns. 
					</seg>
					<seg id="b.REV.16.10" type="verse">
						iddu lmalak wis smmus iffi-n taṭṭast-ns f-lɛrš n-waġʷẓn, tllas-tgldit-ns s-wrrin mddn ar-gllin ils-nsn s-waṭṭan lli-tn-ibrrin. 
					</seg>
					<seg id="b.REV.16.11" type="verse">
						ar-rggmn rbbi n-ignna f-ssibt n-waṭṭan d-iḥbba lli-gisn-illan, walaynni ur-ta-jju-rin ad-fln iskkirn-nsn ʷh̬šnnin. 
					</seg>
					<seg id="b.REV.16.12" type="verse">
						iddu lmalak wis sḍiṣ iffi-n taṭṭast-ns f-wasif n-furat imqqurn, s-iwrri iqqur zġ-waman, baš a-ig aġaras yujad i-igldan lli-ra-d-yašk zġ-usġlay n-tafukt. 
					</seg>
					<seg id="b.REV.16.13" type="verse">
						ẓrġ ilmma kraḍ ljnun ʷh̬šnnin zund kraḍ igʷra, ffuġn-d zġ-imi n-ulgmmaḍ d-win-waġʷẓn d-win nnabi bu-tkrkas. 
					</seg>
					<seg id="b.REV.16.14" type="verse">
						ntni larwaḥ l-ljnun ad-gan, ar-skarn lmɛjizat ar-tkkan dar kullu igldan n-ddunit a-tn-ssmununn i-imiġ lli-s-rad-mmaġn ġ-wass l-lḥsab n-rbbi lli-iḥkamn kullu ma-illan. 
					</seg>
					<seg id="b.REV.16.15" type="verse">
						inna siditnnġ: «hati ra-n-aškġ zund amh̬h̬ar. ambarki a-ra-ig wanna iḍufn yawi dids timlsa-ns a-ur-iffuġ bla yat iḥšm ġ-lgddam n-mddn.» 
					</seg>
					<seg id="b.REV.16.16" type="verse">
						rad-ssmunn igldan-lli ġ-udġar lli-mi-ttinin ‹harmagaddun› s-wawal n-ayt-yudaya. 
					</seg>
					<seg id="b.REV.16.17" type="verse">
						iddu lmalak wis ssa iffi-n taṭṭast-ns f-ignwan, s-d-isawl yan-wawal itjhhdn zġ-dar lɛrš ġ-tḥanut tamẓlayt yini: «hati ikmml.» 
					</seg>
					<seg id="b.REV.16.18" type="verse">
						ar-kkatn-uwsmann, immass iggig s-uqqryan itjhhdn, immass-wakal ula ntta bahra. ur-jju-immussi-wakal ġmkan zġ-lliġ ityawh̬laq bnadm ġ-ddunit. 
					</seg>
					<seg id="b.REV.16.19" type="verse">
						tbḍu-tmdint imqqurn f-kraṭṭ-twal, tthlknt kullu timdinin n-tmizar n-ddunit. ur-ittu rbbi tamdint n-babil imqqurn, isswa-yas kullu lkas n-ssh̬ṭ l-lġaḍab-ns. 
					</seg>
					<seg id="b.REV.16.20" type="verse">
						ġakudan laḥ igzirn, astwan kullu idrarn. 
					</seg>
					<seg id="b.REV.16.21" type="verse">
						ar-n-iṭṭar ibruri zġ-ignwan zund iẓran, iḍni bahra yakmur-n s-kkuẓ id-mraw n-kilu. ar-n-iṭṭar f-mddn aylliġ rgmn rbbi f-tguḍi-an n-ibruri, ašku išqa bahra. 
					</seg>
				</div>
				<div id="b.REV.17" type="chapter">
					<seg id="b.REV.17.1" type="verse">
						yašk-id dari yan zġ-ssa l-lmalayka lli-usinin ssa n-taṭṭasin yini-yyi: «ašk-id ad-ak-mlġ lɛqubit lli-ra-iḍr f-tmggant imqqurn lli-iskiwsn ġ-gr isaffn n-waman. 
					</seg>
					<seg id="b.REV.17.2" type="verse">
						fsadn dids igldan n-ddunit, tssnufl imzdġn n-ddunit s-tissi iktin l-lfsad-ns.» 
					</seg>
					<seg id="b.REV.17.3" type="verse">
						yasi-yyi ġakudan s-tḥkimt n-rruḥ, yawi-yyi s-yan mani ih̬wan. ẓrġ ġin yat-tmġart tni f-yan-waġʷẓn aẓggʷaġ. iṭṭaf ssa n-ih̬fawn d-mraw-waskawn, tyaran fllas kigan d-ismawn, gan kullu tirggam i-rbbi. 
					</seg>
					<seg id="b.REV.17.4" type="verse">
						tls-tmġart-an ma-iḍlan d-ma-iẓggʷaġn, tg-n ikʷlan n-uwrġ d-ljuhr d-tẓratin ġʷlanin. tasi ġ-ufus-ns yal-lkas n-uwrġ iɛmmrn s-tjlh̬it d-irkan l-lfsad-ns. 
					</seg>
					<seg id="b.REV.17.5" type="verse">
						ityara f-ignzi-ns yan ism s-lmɛna intln, iga «babil imqqurn, innas n-tmgganin ula kullu ma-igan tajlh̬it n-ddunit.» 
					</seg>
					<seg id="b.REV.17.6" type="verse">
						ẓrġ tamġart-an tnufl s-tissi n-idammn n-imẓlayn n-rbbi d-win inagan n-yasuɛ. lliġ-tt-ẓriġ, tɛjjbġ gis bahra. 
					</seg>
					<seg id="b.REV.17.7" type="verse">
						yini-yyi lmalak: «mah̬ aylliġ gis ttɛjjbt? rad-ak-mlġ lmɛna-yad fllak intln n-tmġart ula aġʷẓn lli-f-tni lli-iṭṭafn ssa n-ih̬fawn d-mraw-waskawn. 
					</seg>
					<seg id="b.REV.17.8" type="verse">
						aġʷẓn-an ikka-ttin illa, ur-sul-a-itban, ra-d-iġli zġ-tdrut n-wakal iftu s-lhalak. ra-gis-tɛjjabn imzdġn n-ddunit lli-mi-ur-ityara ism-nsn ġ-warra n-tudrt zġ-isizwar n-ddunit. ašku rad-ẓrn aġʷẓn lli-sttin-ikkan illa, ur-sul-a-itban, ra-d-daġ-iban. 
					</seg>
					<seg id="b.REV.17.9" type="verse">
						«ma-iṭṭafn lɛaql baš a-ifhm lmɛna-yad? ašku ssa n-ih̬fawn-lli, gan ssa n-iwrar lli-f-tskiws-tmġart. 
					</seg>
					<seg id="b.REV.17.10" type="verse">
						gn ula ssa n-igldan, ḍrn zġ-gisn smmus, isul yan, ra-d-sul-yašk wayyaḍ. ġakud nna-d-yuška rad-as-ityawfka a-iḥkam yat luqt idrusn. 
					</seg>
					<seg id="b.REV.17.11" type="verse">
						imma aġʷẓn lli-sttin ikkan illa ur-a-sul-itban, nttan a-ra-ig wis tam igldan. ikka-ttin iga yan zġ-ssa n-igldan lli-zrinin. ra-d-iwrri, iftu ilmma s-lhalak. 
					</seg>
					<seg id="b.REV.17.12" type="verse">
						«imma mraw-waskawn lli-tẓrit, ntni gan mraw igldan lli-ur-ta-ḥkamnin. rad-asn-ttyawfka-tẓḍḍart ad-ḥkamn ntni d-waġʷẓn yat tasaɛt idrusn. 
					</seg>
					<seg id="b.REV.17.13" type="verse">
						yat-tnbaṭṭ ka-darsn-illan, rad-fln taẓḍḍart ula tiglday-nsn ġ-ufus n-waġʷẓn. 
					</seg>
					<seg id="b.REV.17.14" type="verse">
						rad-mmaġn d-ulqqaġ, walaynni ra-tn-inru-ulqqaġ ntta d-mddn-ns lli-mi-iġra, iẓli-tn ad-gn wins, ġwin-bdda gis. ašku iga ntta anmġur n-inmġurn, ig agllid n-igldan.» 
					</seg>
					<seg id="b.REV.17.15" type="verse">
						izayd lmalak yini-yyi: «isaffn n-waman lli-tẓrit tskiws-tmggant ġ-gratsn, ntni gan mddn n-tasutin d-tqbilin d-tmizar d-lluġat n-ddunit. 
					</seg>
					<seg id="b.REV.17.16" type="verse">
						walaynni mraw-waskawn d-waġʷẓn lli-tẓrit, ntni rad-krhun tamggant, kkisn-as kullu ma-dars-illan, fln-tt bla yat. rad-ššn tifiyi-ns jdrn-tt kullu s-lɛafit. 
					</seg>
					<seg id="b.REV.17.17" type="verse">
						ašku iskr rbbi ġ-uwlawn-nsn ad-skarn ma-gisn-iqṣad ntta, mšaškan-d ad-fln taẓḍḍart ula tiglday-nsn ġ-ufus n-waġʷẓn ard kullu ijru maylli-yad-inna rbbi ra-ijru. 
					</seg>
					<seg id="b.REV.17.18" type="verse">
						imma tamġart lli-tẓrit, nttat a-igan tamdint imqqurn lli-iḥkamn ġ-kullu igldan ddunit.» 
					</seg>
				</div>
				<div id="b.REV.18" type="chapter">
					<seg id="b.REV.18.1" type="verse">
						lliġ izri mayan ẓrġ yal-lmalak yaḍni itjhhd bahra, igguz-d zġ-ignna, isfaw kullu ddunit s-nnur lli-gis-illan. 
					</seg>
					<seg id="b.REV.18.2" type="verse">
						yall awal-ns yini: «tthlk, tthlk babil imqqurn. ur-tgi ġilad abla tazdġt l-ljnun, tɛmmr s-kullu kra igan rruḥ yʷh̬šnn ula kullu kra igan agḍiḍ ur-iḥllan lli-issmsar bnadm. 
					</seg>
					<seg id="b.REV.18.3" type="verse">
						ašku tsswa kullu timizar n-ddunit s-tissi iktin l-lfsad-ns, fsadn dids igldan n-ddunit. tssrbḥ isbbabn n-ddunit zġ-tuggt n-ššhwat-ns.» 
					</seg>
					<seg id="b.REV.18.4" type="verse">
						sfldġ ilmma i-wawal yaḍni zġ-ignna inna: «wa-mddn-inu, ffuġad-d zġ-dars, a-ur-dids-tmunm ġ-ddnub-ns baš a-ur-dids-tkšmm ġ-tguḍiwin-ns. 
					</seg>
					<seg id="b.REV.18.5" type="verse">
						han ddnub-ns gudin ar ignna. ur-ittu rbbi-nnun kullu ma-tskr yʷh̬šn. 
					</seg>
					<seg id="b.REV.18.6" type="verse">
						imma ġilad skrat-as ġmklli-awn-tskr, trarm-as f-snat-twal f-iskkirn-ns, tɛmmrm-as lkas s-tissi iḥrran f-snat-twal f-tissi lli-awn-tsswa nttat, 
					</seg>
					<seg id="b.REV.18.7" type="verse">
						tɛbbrm-as tarfufnt d-tguḍi s-lɛbrt lli-s-tɛbbr i-ih̬f-ns lmjd d-lh̬ir. ašku ar-ttini nttat ġ-uwl-ns: ‹ha-yyi tagllitt ad-giġ f-lɛrš-inu. ur-giġ tahjjalt, ur-sar-kkin imṭṭawn alln-inu.› 
					</seg>
					<seg id="b.REV.18.8" type="verse">
						f-ġayan a-f-ra-stt-utnt-kullu-tguḍiwin-ns ġ-yan-wass. ra-fllas-iḍr-waṭṭan d-taġuft d-uġni, ar-tti-tjddr lɛafit. ašku rbbi siditun lli-ra-fllas-izzugz lɛqubit, hati itjhhd bahra. 
					</seg>
					<seg id="b.REV.18.9" type="verse">
						«imma igldan n-ddunit lli-dids-fsadnin ššn dids lh̬ir, rad-ssġuyyun ar-fllas-allan ġakud nna-ẓran aggu l-lɛafit ar-tti-tjddr. 
					</seg>
					<seg id="b.REV.18.10" type="verse">
						ra-n-biddn ġ-tuggugt, iksaḍn a-ur-dids-rfufnn ula ntni, ar-ttinin: ‹taguḍi, taguḍi ayd-fllam-iḍrn a-tamdint imqqurn. wa-tamdint n-babil itjhhdn, tasaɛt idrusn a-ġ-fllam-tgguz lɛqubit-nnm.› 
					</seg>
					<seg id="b.REV.18.11" type="verse">
						«rad-ssġuyyun isbbabn n-ddunit ar-fllas-allan, ašku ur-sul-illi ma-isaġn sslaɛt-nsn 
					</seg>
					<seg id="b.REV.18.12" type="verse">
						n-uwrġ d-nnuqrt d-tẓratin ġʷlanin d-ljuhr d-lkttan išwan d-lḥrir d-ttub iḍili d-ttub aẓggʷaġ d-ikššuḍn lqmari d-sslaɛt l-lɛaj d-ukššuḍ iʷġlan d-sslaɛt n-wanas d-uwzzal d-rrh̬am 
					</seg>
					<seg id="b.REV.18.13" type="verse">
						d-lqrfa d-lḥnuḍ d-tujjut imimn d-usafar lmurr d-lbh̬ur d-waman n-waḍil iktin d-zzit d-uggurn d-irdn d-imugayn d-uwlli d-yissan d-lkrarṣ d-ismgan d-mddn tyamaẓnin ġ-imiġ. 
					</seg>
					<seg id="b.REV.18.14" type="verse">
						«rad-as-inin: ‹laḥ-am kullu timih̬ar lli-ttirit. ityattay fllam kullu ma-s-trḍit, tssfulkit srs ih̬f-nnm. ur-sar-ti-tẓrit-daġ.› 
					</seg>
					<seg id="b.REV.18.15" type="verse">
						ula isbbabn lli-rbḥnin s-sslaɛt lli-gis-zznzan, rad-biddn ġ-tuggugt, iksaḍn a-ur-fllasn-tḍr lɛqubit ula ntni dids. ar-ssġuyyun ar-allan ar-ttinin: 
					</seg>
					<seg id="b.REV.18.16" type="verse">
						‹taguḍi, taguḍi ayd iḍrn f-tmdint imqqurn lli-ilsan lkttan išwan d-ttub iḍili d-ttub aẓggʷaġ d-ikʷlan n-uwrġ d-ljuhr d-tẓratin ġʷlanin. 
					</seg>
					<seg id="b.REV.18.17" type="verse">
						hati ġir tasaɛt idrusn a-ġ-kullu-laḥ timih̬ar-an.› «biddn-in ġ-tuggugt kullu willi tkkanin amda, rrways n-wanawn d-willi gisn ssudunin d-willi gisn th̬damnin. 
					</seg>
					<seg id="b.REV.18.18" type="verse">
						lliġ a-tmnadn aggu l-lɛafit lli-s-a-tjddr ar-ssġuyyun ar-ttinin: ‹is-jju-tlla kra n-tmdint zund tamdint-ad imqqurn?› 
					</seg>
					<seg id="b.REV.18.19" type="verse">
						ar-allan ar-tluḥn agdrur f-iggi n-iguyya-nsn ar-ssġuyyun ar-ttinin: ‹taguḍi, taguḍi ayd iḍrn f-tmdint imqqurn lli-issrbaḥn s-tmih̬ar-ns kullu willi dar anawn f-umda. hati ġir tasaɛt idrusn a-ġ-laḥ kullu ma-gis-illan.› 
					</seg>
					<seg id="b.REV.18.20" type="verse">
						frḥat ay-ayt-ignna s-lhalak-ns, tfrḥm ay-imẓlayn n-rbbi d-irqqasn-ns d-lanbiya, ašku izzugz-d fllas rbbi-nnun lɛqubit f-ġaylli-awn-tskr.» 
					</seg>
					<seg id="b.REV.18.21" type="verse">
						ġakudan a-inkr yal-lmalak itjhhdn, yasi yan-uẓru imqqurn zund aẓru n-uzrg, iluḥ-t-in ġ-umda yini: «ġmkad a-s-ra-n-ttyawlwaḥ-tmdint n-babil imqqurn s-jjhd. ur-sar-km-iẓri yan. 
					</seg>
					<seg id="b.REV.18.22" type="verse">
						ur-sul-ra-gim-sfldn i-lḥss n-ayt-lutar nġd ayt-umarg nġd ayt-tɛuwwatt nġd ayt-nnffar. ur-sul-ra-gim-ilin ayt-twuri, wala ra-gim-sllan i-taqqurt n-uzrg, 
					</seg>
					<seg id="b.REV.18.23" type="verse">
						wala ra-gim-tfaw tifawt l-lqnadl, wala ra-gim-sfldn i-wawal n-usli d-tslit. ašku isbbabn-nnm, inmġurn n-ddunit ad-gan. s-ssiḥr-nnm a-s-a-tjllut kullu timizar. 
					</seg>
					<seg id="b.REV.18.24" type="verse">
						lɛqubit a-iḍrn f-babil ašku yufa-n gis rbbi-nnun idammn l-lanbiya d-imẓlayn-ns d-win kullu mddn lli-tyawnġanin ġ-ddunit.» 
					</seg>
				</div>
				<div id="b.REV.19" type="chapter">
					<seg id="b.REV.19.1" type="verse">
						lliġ izri mayan sfldġ i-kra itjhhdn irwas-iyi taqqurt n-mddn ggutnin ġ-ignna, ulln awal-nsn ar-ttinin: «halliluya, rbbi-nnġ a-ijjnjamn, ig bab l-lmjd d-lquwwa. 
					</seg>
					<seg id="b.REV.19.2" type="verse">
						yʷġẓan lḥukm-ns, s-lḥqq a-s-a-itḥkam. yut lɛqubit f-tmggant imqqurn lli-issrkan kullu ddunit s-lfsad-ns. irar-as rbbi f-idammn n-ih̬ddamn-ns.» 
					</seg>
					<seg id="b.REV.19.3" type="verse">
						alln-daġ awal-nsn ar-ttinin: «halliluya, ar-bdda-yaqlay-waggu-ns, ur-sar-itmmi.» 
					</seg>
					<seg id="b.REV.19.4" type="verse">
						ḍrn-in ilmma sin id-mraw d-kkuẓ (24) n-umġar d-kkuẓṭ lmh̬luqat ġ-lgddam n-rbbi lli-iskiwsn f-lɛrš, sjdn-as ar-ttinin: «amin, halliluya.» 
					</seg>
					<seg id="b.REV.19.5" type="verse">
						isawl-d ilmma yan-wawal zġ-dar lɛrš yini: «alġat rbbi-nnġ a-ih̬ddamn-ns kullukn lli-t-uqqrnin, ġwilli mqqurnin ula ġwilli mẓẓinin.» 
					</seg>
					<seg id="b.REV.19.6" type="verse">
						sfldġ ilmma i-kra irwas-iyi iwaliwn n-mddn ggutnin bahra, zund ijjijn n-isaffn n-waman ggutnin ula zund aqqryan n-iggig itjhhdn, ar-ttinin: «halliluya. rbbi siditnnġ itjhhdn, nttan a-iḥkamn kullu ma-illan. 
					</seg>
					<seg id="b.REV.19.7" type="verse">
						a-nfrḥ ġilad, nall awal-nnġ s-lfrḥ, nini mnšk a-bahra-iggut lmjd-ns. ašku truḥ-d-tmġra n-ulqqaġ. ha-taslit-ns tjjujad ih̬f-ns, 
					</seg>
					<seg id="b.REV.19.8" type="verse">
						ifk-as rbbi timlsit l-lkttan išwan iġusn issmrqiqiyn.» lmɛna l-lkttan tga «ifulkitn lli-skrn imẓlayn n-rbbi.» 
					</seg>
					<seg id="b.REV.19.9" type="verse">
						yini-yyi ilmma lmalak: «ara awal-ad, ‹imbarkin ad-gan ġwilli mi iġra rbbi ad-d-aškin s-imnsi n-tmġra n-ulqqaġ.›» izayd yini-yyi: «ġwid gan iwaliwn n-rbbi. lḥqq ad-gan.» 
					</seg>
					<seg id="b.REV.19.10" type="verse">
						imma nkki ḍrġ-n ġ-dar iḍarn-ns iriġ ad-as-sjdġ, s-iyi-inna: «a-ur-tskrt ġmkan. ašku ah̬ddam kad-giġ, zund kiyi d-aytmak lli-umẓnin ġ-tugga n-yasuɛ. rbbi waḥdut a-ttɛbadt.» ašku tugga n-yasuɛ a-idḥayn ġwilli sawalnin s-mad-asn-imala rbbi. 
					</seg>
					<seg id="b.REV.19.11" type="verse">
						ẓrġ ilmma ignna rẓmn, s-iyi-d-iban yan-wayyis umlil. amnnay-ns, ar-as-ttinin ‹lḥqq› ula ‹ġwalli izgan ġ-wawal-ns›. s-lḥqq a-s-a-ikkat lḥukm ar-srs-itmmaġ. 
					</seg>
					<seg id="b.REV.19.12" type="verse">
						ar-d-ssufunt-walln-ns zund isufa l-lɛafit, ilin f-ih̬f-ns ttijan ggutnin. ityara fllas yan-ism lli-ur-issin yan abla nttan. 
					</seg>
					<seg id="b.REV.19.13" type="verse">
						immġ-uqššab-ns s-idammn, ig ism-ns ‹awal n-rbbi›. 
					</seg>
					<seg id="b.REV.19.14" type="verse">
						ḍfurn-t ljyuš n-ignna, lsn lkttan išwan iġusn imlluln, nin f-yissan umliln. 
					</seg>
					<seg id="b.REV.19.15" type="verse">
						iffuġ-d zġ-imi-ns zund yat taẓẓit imsadn. ra-srs-yut timizar n-ddunit. ra-tnt-iḥkam s-uɛmud n-uwzzal, yaḍḍr aḍil ġ-lmɛṣṣrt n-ssh̬ṭ l-lġaḍab n-rbbi lli-iḥkamn kullu ma-illan. 
					</seg>
					<seg id="b.REV.19.16" type="verse">
						ityara yan ism ġ-uqššab-ns f-uflla n-umṣaḍ-ns, iga ‹agllid n-igldan d-unmġur n-inmġurn›. 
					</seg>
					<seg id="b.REV.19.17" type="verse">
						ẓrġ ilmma yal-lmalak ibidd f-tafukt, yall awal-ns iġr s-igḍaḍ kullutn lli-tayylalnin ġ-ignwan yini-asn: «aškad-d tmunm f-imnsi imqqurn lli-awn-ijjujad rbbi, 
					</seg>
					<seg id="b.REV.19.18" type="verse">
						a-tšttam tifiyi n-igldan d-iɛskrin d-inmġurn l-lɛskr, d-yissan ula imnnayn-nsn, ar-tšttam tifiyi n-kullu mddn, ismgan ula ġwilli ganin win ih̬f-nsn, ma-imẓẓin ula ma-imqqurn.» 
					</seg>
					<seg id="b.REV.19.19" type="verse">
						ẓrġ ilmma aġʷẓn, nttan d-igldan n-ddunit d-ljyuš-nsn. munn-d kullutn ad-mmaġn d-walli inin f-wayyis d-ljiš-ns. 
					</seg>
					<seg id="b.REV.19.20" type="verse">
						imma ntta yumẓ aġʷẓn, yamẓ ula nnabi bu-tkrkas lli-iskrn lmɛjizat s-ism n-waġʷẓn ijlu srsnt ġwilli dar ṭṭabɛ n-waġʷẓn d-willi tɛbadnin ṣṣurt-ns. ġakudan sul ddrn a-tn-in-iluḥ s-sin ġ-tmda l-lɛafit lli-ijddrn s-lkbrit. 
					</seg>
					<seg id="b.REV.19.21" type="verse">
						izayd ilmma ġwalli inin f-wayyis inġ ma-iqaman zġ-ljyuš-nsn s-taẓẓit lli-d-iffuġn zġ-imi-ns. munn-d fllasn igḍaḍ kullutn ar-šttan tifiyi-nsn aylliġ šbɛan. 
					</seg>
				</div>
				<div id="b.REV.20" type="chapter">
					<seg id="b.REV.20.1" type="verse">
						ẓrġ ilmma yal-lmalak igguz-d zġ-ignna, yusi tasarut n-tdrut n-wakal, tili ġ-ufus-ns yat-ssnslt imqqurn. 
					</seg>
					<seg id="b.REV.20.2" type="verse">
						yamẓ algmmaḍ lli-mi-ttinin ‹abnkal aqdim› ula ‹iblis› ula ‹šiṭan›, ikrs-t baš a-iqama ġ-iskraf alf n-usggʷas. 
					</seg>
					<seg id="b.REV.20.3" type="verse">
						iluḥ-t-in ġ-tdrut n-wakal, iqqn-n fllas imi n-tdrut, iskr-as ṭṭabɛ baš a-ur-sul-ijllu timizar n-ddunit ard izri-walf n-usggʷas. tigira n-mayan ra-d-iqqan a-inurẓm zġ-iskraf yat luqt idrusn. 
					</seg>
					<seg id="b.REV.20.4" type="verse">
						ẓrġ ilmma kra l-lɛruš ġ-ignna. ityawfka i-willi fllasn skiwsnin lḥqq ad-tḥkamn. ẓrġ larwaḥ n-willi mi ityawbbay ih̬f-nsn f-ssibt n-tugga-nsn f-yasuɛ ula f-wawal n-rbbi. ur-a-tɛbadn aġʷẓn ula ṣṣurt-ns, ula qbln ṭṭabɛ-ns f-ignzi-nsn ula f-ufus-nsn. nkrn ntni zġ-lmut ar-tḥkamn d-lmasiḥ alf n-usggʷas. 
					</seg>
					<seg id="b.REV.20.5" type="verse">
						ġmkad a-tga-tnkra tamzwarut. imma wiyyaḍ sul qaman ġ-lmut, ur-rad-nkrn ard izri-walf n-usggʷas. 
					</seg>
					<seg id="b.REV.20.6" type="verse">
						imbarkin d-imẓlayn ad-gan ġwilli-d-nkrnin ġ-tnkra tamzwarut. ur-ra-tiẓḍar lmut tis snat a-tn-tlkm. rad-gn inmġurn n-rbbi d-lmasiḥ, ra-dids-ḥkamn alf n-usggʷas. 
					</seg>
					<seg id="b.REV.20.7" type="verse">
						ġakud nna-ikmml-walf n-usggʷas ra-ityawfsay šiṭan zġ-iskraf-ns, 
					</seg>
					<seg id="b.REV.20.8" type="verse">
						iffuġ-d a-ijlu kullu timizar n-ddunit, issmun imzdġn-nsnt i-imiġ. ntni ‹gug› ula ‹magug› ad-gan, igatn zund amlal n-tama n-umda, 
					</seg>
					<seg id="b.REV.20.9" type="verse">
						ar-zziggizn ard kn ddunit kullutt, sutln i-untal n-imẓlayn n-rbbi a-t-igan d-tmdint lli-dars-iɛzzan. imil tḍr-d fllasn lɛafit zġ-ignna thlk-tn. 
					</seg>
					<seg id="b.REV.20.10" type="verse">
						ittluḥ-n iblis lli-tn-ijlan ġ-tmda l-lɛafit d-lkbrit lli-ġ-illa-waġʷẓn d-nnabi bu-tkrkas. rad-kullu-ġin-trfufunn ġ-iyḍ ula azal s-urfufn ur-sar-itmmin. 
					</seg>
					<seg id="b.REV.20.11" type="verse">
						ẓrġ ilmma yal-lɛrš imqqurn imlluln, ẓrġ ula ġwalli fllas iskiwsn. lliġ-d-iban ntta, rwln zġ-gis ignwan d-wakal, laḥ-tn kullu. 
					</seg>
					<seg id="b.REV.20.12" type="verse">
						s-ẓriġ ġwilli mmutnin, ma-imqqurn ula ma-imẓẓin, biddn kullu ġ-lgddam l-lɛrš. tyawrẓamn kra n-warratn ġakudan, s-ityawrẓam yan-warra yaḍni igan arra n-tudrt. yut rbbi lḥukm ġakudan f-willi mmutnin, irar-asn f-ġaylli skrn ġmklli ityaran ġ-warratn. 
					</seg>
					<seg id="b.REV.20.13" type="verse">
						idḥi-d-umda kullu willi gis mmutnin, tdḥi-d lmut d-udġar l-lmut kullu willi gis llanin, iḥkam rbbi fllasn kullutn f-ġaylli skrn. 
					</seg>
					<seg id="b.REV.20.14" type="verse">
						tettluḥ-n ilmma lmut d-udġar l-lmut ġ-tmda l-lɛafit. lmut tis snat a-tga-tmda l-lɛafit. 
					</seg>
					<seg id="b.REV.20.15" type="verse">
						wanna mi ur-ityara ism-ns ġ-warra n-tudrt, ittluḥ-n ġ-tmda l-lɛafit. 
					</seg>
				</div>
				<div id="b.REV.21" type="chapter">
					<seg id="b.REV.21.1" type="verse">
						ẓrġ ilmma ignna l-ljdid d-wakal l-ljdid. ur-sul-qaman ignwan iqdimn ula ikalln iqdimn, laḥ ula amda. 
					</seg>
					<seg id="b.REV.21.2" type="verse">
						ẓrġ tamdint tamẓlayt, a-stt-igan d-urušalim l-ljdid, tgguz-d zġ-ignna zġ-dar rbbi. tfulki bahra zund yat-tslit ilsan timlsit n-tmġra, tujad a-tmnaggar asli-ns. 
					</seg>
					<seg id="b.REV.21.3" type="verse">
						sfldġ i-yan-wawal itjhhdn isawl-d zġ-dar lɛrš yini: «hati ġ-gr bnadm a-ġ-ra-tili-tzdġt n-rbbi, izdġ ġilad ġ-wammas-nsn, gn ayt-dars. rbbi rad-didsn-yili, ig rbbi-nsn. 
					</seg>
					<seg id="b.REV.21.4" type="verse">
						ra-isfiḍ kullu imṭṭawn-nsn. ur-sul-ra-tili lmut ula taguḍi ula tiġwiyya ula aṭṭan, ašku ddunit taqdimt ur-sul-tqama.» 
					</seg>
					<seg id="b.REV.21.5" type="verse">
						isawl-d ġwalli iskiwsn f-lɛrš yini: «skrġ kullu ġilad zġ-ljdid.» yini-yyi-daġ: «ara mayad. ašku ʷġẓann iwaliwn-ad, lḥqq ad-gan.» 
					</seg>
					<seg id="b.REV.21.6" type="verse">
						izayd yini-yyi: «hati ikmml. nkki giġ amzwaru gġ amggʷaru. gġ isizwar gġ isiggʷra. wanna yaġ irifi, ra-t-ssuġ zġ-talɛint n-waman n-tudrt bla gis ifka yat. 
					</seg>
					<seg id="b.REV.21.7" type="verse">
						imma wanna inran, rad-as-fkġ lwrt-ad: rad-gġ rbbi-ns, ig ntta iwi. 
					</seg>
					<seg id="b.REV.21.8" type="verse">
						imma ġwilli rwlnin zġ-lḥqq wrrin zġ-uġaras-inu ssrkan ih̬fawn-nsn ar-nqqan ar-tfsadn ar-skarn ssiḥr ar-tɛbadn ilahat n-ddunit, rad-ftun ntni d-kullu ayt-tkrkas s-udġar-nsn ġ-tmda lli-ijddrn s-lɛafit d-lkbrit. ġmkad a-ra-tg lmut tis snat.» 
					</seg>
					<seg id="b.REV.21.9" type="verse">
						yašk-id ilmma yan zġ-ssa l-lmalayka lli-usinin ssa n-taṭṭasin lli-ɛmmrnin s-ssa n-tguḍiwin ggʷranin. isawl-d sri yini-yyi: «ašk-id mlġ-ak taslit lli-igan tamġart n-ulqqaġ.» 
					</seg>
					<seg id="b.REV.21.10" type="verse">
						yawi-yyi s-tḥkimt n-rruḥ ar iggi n-yan-udrar imqqurn yattuyn, iml-iyi-d tamdint tamẓlayt n-‹urušalim› tgguz-d zġ-ignna zġ-dar rbbi. 
					</seg>
					<seg id="b.REV.21.11" type="verse">
						ar-tssmrqiqiy s-lmjd n-rbbi zund yat-tẓrut taqrfit iʷġlan bahra, ula zund adfl iṣfan. 
					</seg>
					<seg id="b.REV.21.12" type="verse">
						ilulli-as yan-uġʷrab imqqurn yattuyn, ila sin d-mraw n-imi. biddn ġin sin d-mraw l-lmalak ġ-lgddam n-imawn. kraygatt imi ityara gis ism n-tqbilt zġ-snat d-mrawt n-tqbilt n-ayt-rbbi. 
					</seg>
					<seg id="b.REV.21.13" type="verse">
						llan kraḍ imawn ġ-tsga lli-zġ-a-taqlay tafukt, ilin kraḍ imawn ġ-tsga taẓlmaṭṭ, ilin kraḍ imawn ġ-tsga tafasit, ilin kraḍ imawn ġ-tsga lli-ġ-a-n-teṭṭar tafukt. 
					</seg>
					<seg id="b.REV.21.14" type="verse">
						llan sin d-mraw n-uẓru ġ-llsas n-uġʷrab n-tmdint, tyaran gisn ismawn n-sin d-mraw n-urqqas n-ulqqaġ. 
					</seg>
					<seg id="b.REV.21.15" type="verse">
						lmalak lli-d-sri-isawln, illa dars yan-uɛmud n-uwrġ ma-s-a-issġal, yiri a-srs-issġl tamdint d-imawn-ns d-uġʷrab-ns. 
					</seg>
					<seg id="b.REV.21.16" type="verse">
						tngadda-tġzi n-tmdint zġ-kkuẓṭ-tsgiw. iddu lmalak issġl tamdint s-uɛmud-ns. sin id-walf d-sin id-miyya (2200) n-kilimitr a-illan ġ-kraygatt tasga ula ġ-tiddi-ns. 
					</seg>
					<seg id="b.REV.21.17" type="verse">
						issġl ula aġʷrab lli-as-isutln. ssa n-id-mraw d-sin (72) mitru a-ġ-n-tlla tiddi-ns s-mklli-s-a-ssġaln mddn. 
					</seg>
					<seg id="b.REV.21.18" type="verse">
						ityawbna-uġʷrab-ns s-iẓran iqrfin ġʷlanin. ttyawskar-tmdint zġ-uwrġ bahra iṣfan, tfaw zund jjaj. 
					</seg>
					<seg id="b.REV.21.19" type="verse">
						ityawskar llsas n-uġʷrab n-tmdint zġ-kigan d-iẓran ġʷlanin. amzwaru iga aqrfi, wis sin iga aẓrqi, wis kraḍ iga aqhawi, wis kkuẓ iga azgzaw, 
					</seg>
					<seg id="b.REV.21.20" type="verse">
						wis smmus iga abrar, wis sḍiṣ iga aẓggʷaġ, wis ssa iga ašibi, wis tam iga umlil, wis tẓa iga awraġ, wis mraw iga ah̬ršufi, wis yan d-mraw iga amšmaši, wis sin d-mraw iga iḍili. 
					</seg>
					<seg id="b.REV.21.21" type="verse">
						imma imawn-an s-sin d-mraw gan sin d-mraw l-ljuhr, kraygatt imi iga taljuhrt. imma asuk n-tmdint iga win-uwrġ iṣfan, ifaw zund jjaj. 
					</seg>
					<seg id="b.REV.21.22" type="verse">
						ur-ẓriġ kra n-tgmmi ġ-a-tɛbadn mddn ġ-tmdint, ašku ar-gis-tɛbadn sidi rbbi lli-iḥkamn kullu ma-illan, nttan d-ulqqaġ, ġ-illiġ llan ntni. 
					</seg>
					<seg id="b.REV.21.23" type="verse">
						ur-tḥtajja-tmdint ad-as-ttisfiw tafukt ula ayyur, ašku lmjd n-rbbi iga tifawt-ns, ig-ulqqaġ lqndil-ns. 
					</seg>
					<seg id="b.REV.21.24" type="verse">
						s-tifawt n-tmdint a-s-ra-ttidun ayt-tmizar kullutn, rad-as-d-awin igldan n-ddunit tirzzifin l-lmjd-nsn. 
					</seg>
					<seg id="b.REV.21.25" type="verse">
						ur-sar-qqinn imawn n-tmdint ġ-uzal, ula sar illa iḍ. 
					</seg>
					<seg id="b.REV.21.26" type="verse">
						tirzzifin ula timih̬ar a-rad-as-d-awin zġ-kullu timizar n-ddunit. 
					</seg>
					<seg id="b.REV.21.27" type="verse">
						walaynni ur-ra-srs-ikšm ma-ijlh̬n ula ma-issrkawn ula ma-isskirkisn. ur-ra-srs-ikšm abla ġwilli mi tyaran ismawn-nsn ġ-warra n-tudrt n-ulqqaġ. 
					</seg>
				</div>
				<div id="b.REV.22" type="chapter">
					<seg id="b.REV.22.1" type="verse">
						iml-iyi ilmma lmalak asif n-waman n-tudrt. ar-issmrqiqiy zund adfl iṣfan, iffi-d zġ-dar lɛrš n-rbbi d-ulqqaġ, 
					</seg>
					<seg id="b.REV.22.2" type="verse">
						iftu ġ-wammas n-usuk n-tmdint. yili-usġar n-tudrt ġ-snat-tsgiw n-wasif. ar-yakka lġllt-ns kraygatt ayyur, snat d-mrawt-twal ġ-usggʷas. gn ifrawn-ns asafar ma-s-a-tjjin mddn zġ-kullu timizar n-ddunit, 
					</seg>
					<seg id="b.REV.22.3" type="verse">
						ur-sar-ra-tili tagat. ġin a-ġ-ra-yili lɛrš n-rbbi d-ulqqaġ. ra-ti-tɛbadn ih̬ddamn-ns, 
					</seg>
					<seg id="b.REV.22.4" type="verse">
						ar-tmnadn udm-ns, ityara ism-ns f-ignzi-nsn. 
					</seg>
					<seg id="b.REV.22.5" type="verse">
						ur-sul-ra-yili iḍ, wala ra-sul-ḥtajjan tifawt l-lqnadl ula tin tafukt. ašku sidi rbbi a-igan tifawt-nsn, d-ntni a-ra-iḥkam. ur-ra-sar-itmmu lḥukm-nsn. 
					</seg>
					<seg id="b.REV.22.6" type="verse">
						yini-yyi ilmma lmalak: «ʷġẓann iwaliwn-ad, lḥqq ad-gan. sidi rbbi lli-idḥayn s-rruḥ-ns ġwilli sawalnin s-mad-asn-imala, yuzn-d lmalak-ns ġilad a-d-iml i-ih̬ddamn-ns ma-d-iqqann a-ijru ġ-mayd-d-yakmurn.» 
					</seg>
					<seg id="b.REV.22.7" type="verse">
						inna yasuɛ: «hati ġir yan imikk ra-n-aškġ.» ambarki a-iga wanna iskarn s-iwaliwn lli-d-issbayyn rbbi ġ-warra-yad. 
					</seg>
					<seg id="b.REV.22.8" type="verse">
						nkki yuḥanna sfldġ i-tġawsiwin-ad ẓrġ-tnt. lliġ izri kullu mayd mi sfldġ ẓrġ-t, ḍrġ-n ad-sjdġ ġ-dar iḍarn l-lmalak lli-yyi-tnt-imlan, 
					</seg>
					<seg id="b.REV.22.9" type="verse">
						s-iyi-inna: «a-ur-tskrt ġmkan, ašku ah̬ddam kad-giġ, zund kiyi d-aytmak lanbiya ula kullu willi skarnin s-iwaliwn n-warra-yad. rbbi waḥdut a-ttɛbadt.» 
					</seg>
					<seg id="b.REV.22.10" type="verse">
						izayd yini-yyi: «iwaliwn n-warra-yad lli-ak-issbayyn rbbi, a-tn-ur-tqqnt s-ṭṭabɛ tḥḍut-tn. ašku yakmur-d-uzmz lli-ġ-rad-kullu-ijru mayd ityaran. 
					</seg>
					<seg id="b.REV.22.11" type="verse">
						wanna iskarn ma-yʷh̬šnn, ra-iqama ġ-ma-yʷh̬šnn. wanna iskarn ma-issrkawn, ra-iqama ġ-ma-issrkawn. wanna iskarn afulki, ra-iqama ġ-ufulki. wanna irḍan rbbi, ra-iqama ġ-ma-irḍan rbbi.» 
					</seg>
					<seg id="b.REV.22.12" type="verse">
						inna yasuɛ: «hati ġir yan imikk ra-n-aškġ, fkġ i-kullu mddn mad-sthllan, rarġ i-kraygatt yan f-ma-iskr. 
					</seg>
					<seg id="b.REV.22.13" type="verse">
						giġ amzwaru gġ amggʷaru. gġ ġwalli izwarn gġ ġwalli iggʷran. gġ isizwar gġ isiggʷra.» 
					</seg>
					<seg id="b.REV.22.14" type="verse">
						imbarkin ad-gan ġwilli sirdnin timlsa-nsn ad-asn-yili lḥqq ad-kšmn zġ-imawn n-tmdint ššn zġ-usġar n-tudrt. 
					</seg>
					<seg id="b.REV.22.15" type="verse">
						imma ġwilli rkanin ra-n-qaman ġ-brra. gan-tn ġwilli skarnin ssiḥr d-willi tfsadnin d-willi nqqanin d-willi tɛbadnin ilahat n-ddunit, ntni ula kullu willi sskirkisnin ar-tfraḥn s-tkrkas. 
					</seg>
					<seg id="b.REV.22.16" type="verse">
						«nkki yasuɛ uznġ-awn-in lmalak-inu a-iml tiġawsiwin-ad i-imnaggarn n-aytmatn. giġ aẓur n-dawd gġ agʷlas-ns. gġ itri lli-isfawn zikk ṣṣbaḥ.» 
					</seg>
					<seg id="b.REV.22.17" type="verse">
						isawl-d rruḥ n-rbbi ula taslit inin-as: «ašk-id.» wanna isfldn, illa fllas a-yini: «ašk-id.» d-wanna yaġ irifi, iẓḍar a-d-yašk, isu zġ-waman n-tudrt, kullu wanna iran bla ifka yat. 
					</seg>
					<seg id="b.REV.22.18" type="verse">
						awiyat-stt ġ-ma-rad-iniġ i-kullu wanna isfldn i-iwaliwn lli-d-issbayyn rbbi ġ-warra-yad: iġ-idda yan ard-asn-izayd kra, rad-as-izayd rbbi kullu tiguḍiwin lli-ibdr ġ-warra-yad. 
					</seg>
					<seg id="b.REV.22.19" type="verse">
						iġ-idda yan ard ikkis kra zġ-iwaliwn lli-d-issbayyn rbbi ġ-warra-yad, rad-as-ikkis taġamt n-usġar n-tudrt ula ġ-tmdint tamẓlayt lli-ibdr ġ-warra-yad. 
					</seg>
					<seg id="b.REV.22.20" type="verse">
						isawl ġwalli-d-issbayynn tiġawsiwin-ad yini: «lḥqq ayad. ġir imikk ra-n-aškġ.» amin. ašk-id a-siditnnġ yasuɛ. 
					</seg>
					<seg id="b.REV.22.21" type="verse">
						a-tili lbaraka n-siditnnġ yasuɛ i-imẓlayn n-rbbi kullutn. amin. 
					</seg>
				</div>
			</div>
		</body>
	</text>
</cesDoc>
